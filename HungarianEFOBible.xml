<?xml version="1.0" encoding="UTF-8"?>
<bible language="Hungarian EFO (BIBLIA: Egyszerű Fordítás)" staus="Bible League International" link="https://www.bible.com/bible/198/MAT.1.EFO">
	<testament name="New">
		<book number="40">
			<chapter number="1">
				<verse number="1">Ez Jézus Krisztus családfája. Jézus Dávid családjából származik, Dávid pedig Ábrahám családjából.</verse>
				<verse number="2">Ábrahám fia Izsák volt, Izsák fia Jákób, Jákób fiai pedig Júda és testvérei voltak.</verse>
				<verse number="3">Júda gyermekei Fáresz és Zerah voltak, akik Támártól születtek. Fáresz fia Heszrón, Heszrón fia pedig Arám volt.</verse>
				<verse number="4">Arám fia Aminádáb, Aminádáb fia Nahson, Nahson fia pedig Szalmón volt.</verse>
				<verse number="5">Szalmón fia Boáz volt, akit Ráháb szült. Boáz fia Óbéd volt, akit Ruth szült. Óbéd fia Isai volt.</verse>
				<verse number="6">Isai fia Dávid király volt. Dávid fia pedig Salamon, akit Úriás felesége szült neki.</verse>
				<verse number="7">Salamon fia Roboám volt, Roboám fia Abijjá, Abijjá fia pedig Ászá.</verse>
				<verse number="8">Ászá fia Jósafát, Jósafát fia Jórám, Jórám fia Uzziás volt,</verse>
				<verse number="9">Uzziás fia Jótám, Jótám fia Áház, Áház fia pedig Ezékiás volt.</verse>
				<verse number="10">Ezékiás fia Manassé, Manassé fia Ámón, Ámón fia Jósiás volt.</verse>
				<verse number="11">Jósiásnak a babiloni fogságbavitel idején született gyermekei: Jekonjás és testvérei.</verse>
				<verse number="12">A babiloni fogságbavitel után Jekonjásnak fia született: Sealtiél. Sealtiél fia Zerubbábel volt.</verse>
				<verse number="13">Zerubbábel fia Abihud, Abihud fia Eljákim, Eljákim fia pedig Azzur volt.</verse>
				<verse number="14">Azzur fia Cádók, Cádók fia Jákin, Jákin fia Elihud volt.</verse>
				<verse number="15">Elihud fia Eleázár, Eleázár fia Mattán, Mattán fia pedig Jákób volt.</verse>
				<verse number="16">Jákób fia József volt, annak a Máriának a férje, akitől Jézus, a Krisztus született.</verse>
				<verse number="17">A nemzedékek száma tehát: Ábrahámtól Dávidig tizennégy nemzedék, Dávidtól a babiloni fogságbavitelig szintén tizennégy nemzedék, a babiloni fogságbaviteltől Krisztus születéséig pedig ismét tizennégy nemzedék.</verse>
				<verse number="18">Jézus anyja Mária volt. Jézus születése pedig így történt: Mária József jegyese volt. De még mielőtt összeházasodtak volna, kiderült, hogy Mária gyermeket vár a Szent Szellemtől.</verse>
				<verse number="19">József, Mária vőlegénye, istenfélő ember volt, és mivel nem akarta megszégyeníteni Máriát, úgy gondolta, hogy titokban bontja fel a jegyességet.</verse>
				<verse number="20">Miközben ezen gondolkodott, megjelent neki álmában az Úr angyala, és ezt mondta: „József, Dávid fia! Ne félj feleségül venni Máriát, mert a benne növekvő gyermek a Szent Szellemtől van!</verse>
				<verse number="21">Fiút szül majd, akit nevezz el Jézusnak, mert ő fogja népét megszabadítani bűneiktől.”</verse>
				<verse number="22">Mindez azért történt, hogy beteljesedjen, amit az Úr mondott a próféta által:</verse>
				<verse number="23">„Nézzétek! A szűz gyermeket vár, és fiút fog szülni, akinek Immánuel lesz a neve.” Ez a név azt jelenti: „Isten velünk van”.</verse>
				<verse number="24">Amikor József felébredt az álomból, mindent úgy tett, ahogy az Úr angyala parancsolta. Feleségül vette Máriát,</verse>
				<verse number="25">de nem volt közöttük testi kapcsolat, amíg Mária meg nem szülte fiát, akinek József a „Jézus” nevet adta.</verse>
			</chapter>
			<chapter number="2">
				<verse number="1">Jézus Júdeában, Betlehem városában született, Heródes király uralkodása idején. Ekkor bölcsek érkeztek keletről Jeruzsálembe,</verse>
				<verse number="2">és azt kérdezték: „Hol van a zsidók királya, aki most született? Azért jöttünk, hogy imádjuk őt. Láttuk a csillagát, amely a születését jelezte, ahogy keleten felkelt.”</verse>
				<verse number="3">Amikor Heródes király ezt meghallotta, nyugtalankodni kezdett, és vele együtt Jeruzsálem egész népe is.</verse>
				<verse number="4">Heródes összehívta a nép minden főpapját és törvénytanítóját. Megkérdezte tőlük, hogy hol kell megszületnie a Krisztusnak.</verse>
				<verse number="5">„A júdeai Betlehemben — válaszolták — mert ezt írta erről a próféta:</verse>
				<verse number="6">»Betlehem, Júda földjén, nem te vagy a legkisebb Júda vezető városai között, mert belőled származik majd az uralkodó, aki pásztora lesz népemnek, Izráelnek.«”</verse>
				<verse number="7">Ekkor Heródes titokban magához hívatta a bölcseket, és aprólékosan kikérdezte őket, hogy mikor látták először a csillagot.</verse>
				<verse number="8">Ezután elküldte őket Betlehembe. „Menjetek el — mondta nekik — és tudjatok meg mindent a gyermekről! Ha megtaláljátok, hozzatok nekem hírt róla, hogy én is elmehessek, és imádjam őt!”</verse>
				<verse number="9">A bölcsek meghallgatták a királyt, majd útra keltek. A csillag, amelyet már keleten is láttak, előttük ment, majd megállt a hely fölött, ahol a gyermek volt.</verse>
				<verse number="10">Amikor a bölcsek meglátták a csillagot, nagyon megörültek.</verse>
				<verse number="11">Bementek a házba, és meglátták a gyermeket anyjával, Máriával. Leborultak a gyermek előtt, és imádták őt. Majd felnyitották kincsesládáikat, és ajándékokat adtak a gyermeknek: aranyat, tömjént és mirhát.</verse>
				<verse number="12">Isten azonban álmukban figyelmeztette őket, hogy ne menjenek vissza Heródeshez, ezért más úton tértek vissza a hazájukba.</verse>
				<verse number="13">Miután a bölcsek elmentek, Józsefnek álmában megjelent az Úr angyala, és ezt mondta: „Kelj fel, vedd a gyermeket és anyját, menekülj Egyiptomba, és maradj ott, amíg ismét szólok neked! Heródes ugyanis keresni fogja a gyermeket, hogy megölje.”</verse>
				<verse number="14">József fel is kelt, és még azon az éjjelen a gyermekkel és anyjával együtt Egyiptomba indult.</verse>
				<verse number="15">Ott maradt egészen Heródes haláláig. Így teljesedett be, amit az Úr mondott a próféta által: „Egyiptomból hívtam ki a fiamat.”</verse>
				<verse number="16">Amikor Heródes felismerte, hogy a bölcsek túljártak az eszén, őrjöngött dühében. Majd parancsot adott, hogy öljenek meg minden kétéves, vagy annál fiatalabb fiút Betlehemben és annak környékén. A bölcsektől ugyanis megtudta, hogy ennyi idős lehetett a gyermek.</verse>
				<verse number="17">Ekkor teljesedett be, amit Isten Jeremiás próféta által mondott:</verse>
				<verse number="18">„Kiáltozás hallatszott Rámában, nagy sírás és jajgatás: Ráhel siratta gyermekeit, és nem akart megvigasztalódni, mert a gyermekei halottak.”</verse>
				<verse number="19">Amikor Heródes meghalt, József Egyiptomban volt. Megjelent neki az Úr angyala álmában,</verse>
				<verse number="20">és ezt mondta: „Kelj fel, vedd a gyermeket és anyját, és térj vissza Izráel földjére, mert akik meg akarták ölni a gyermeket, már meghaltak!”</verse>
				<verse number="21">Ekkor József felkelt, elindult a gyermekkel és anyjával, és visszatért Izráel földjére.</verse>
				<verse number="22">Meghallotta, hogy Júdeában Arkhelaosz uralkodik, aki az apját, Nagy Heródest követte a trónon. József emiatt nem mert Júdeába menni. Akkor az Úr ismét szólt hozzá álmában. Ezért József Galileába,</verse>
				<verse number="23">Názáret városába költözött. Így teljesedett be, amit Isten a próféták által mondott: „Názáretinek fogják majd nevezni.”</verse>
			</chapter>
			<chapter number="3">
				<verse number="1">Abban az időben jelent meg Bemerítő János Júdea pusztájában, és ezt mondta mindenkinek:</verse>
				<verse number="2">„Változtassátok meg a gondolkodásotokat és az életeteket, mert közel van már a Menny Királysága!”</verse>
				<verse number="3">Jánosról beszélt Ézsaiás próféta, amikor ezt mondta: „Valaki kiált a pusztában: »Építsetek utat az Úrnak, készítsetek számára egyenes utat!«”</verse>
				<verse number="4">János teveszőrből készült ruhát és a derekán bőrövet viselt. Sáskát és vadmézet evett.</verse>
				<verse number="5">Sokan jöttek hozzá Jeruzsálemből, egész Júdeából és a Jordán környékéről, hogy hallgassák.</verse>
				<verse number="6">Miután megvallották a bűneiket, János bemerítette őket a Jordán folyóba.</verse>
				<verse number="7">Amikor azonban látta, hogy a farizeusok és a szadduceusok közül is sokan jönnek bemerítkezni, ezt mondta nekik: „Mérges kígyók! Ugyan ki figyelmeztetett titeket, hogy meneküljetek Isten közelgő haragja elől?</verse>
				<verse number="8">A tetteitekkel mutassátok meg, hogy gondolkodásotok és életetek valóban megváltozott!</verse>
				<verse number="9">Ne gondoljátok, hogy abban bízhattok: »Ábrahám fiai vagyunk!« Mert tudjátok meg, hogy Isten még ezekből a kövekből is tud fiakat teremteni Ábrahámnak.</verse>
				<verse number="10">A fejszét már fölemelték, hogy gyökerestül kivágják a fákat. Bizony ki is vágnak minden fát, amely nem terem jó gyümölcsöt, és bedobják a tűzbe.</verse>
				<verse number="11">Én vízbe merítem be azokat, akik megváltoztatják a gondolkodásukat és életüket. De aki utánam jön, annyival hatalmasabb nálam, hogy még arra sem vagyok méltó, hogy a saruját levegyem a lábáról. Ő majd Szent Szellembe és tűzbe merít be titeket.</verse>
				<verse number="12">A kezében szórólapát van, amellyel elválasztja a búzát pelyvától. A tiszta búzát magtárába gyűjti, a haszontalan pelyvát pedig olthatatlan tűzzel megégeti.”</verse>
				<verse number="13">Ekkor Jézus eljött Galileából a Jordán folyóhoz, hogy János őt is bemerítse.</verse>
				<verse number="14">János azonban megpróbálta lebeszélni: „Inkább nekem lenne szükségem arra, hogy bemeríts, és mégis te jössz hozzám?”</verse>
				<verse number="15">Jézus így válaszolt neki: „Engedd meg, hogy ez most így történjen! Meg kell tennünk ezt, hogy így teljesítsünk mindent, amit Isten kér tőlünk.” Ekkor János engedett neki.</verse>
				<verse number="16">Amikor Jézus bemerítkezett, és utána feljött a vízből, hirtelen megnyílt a Menny, és ő látta, amint Isten Szent Szelleme galamb formájában leereszkedett, és rászállt.</verse>
				<verse number="17">A Mennyből pedig hang hallatszott: „Ő a Fiam, akit nagyon szeretek, és akiben gyönyörködöm.”</verse>
			</chapter>
			<chapter number="4">
				<verse number="1">Ezután a Szent Szellem a pusztába vezette Jézust, hogy ott próbára tegye a Sátán.</verse>
				<verse number="2">Miután Jézus negyven nap és negyven éjjel böjtölt, végül nagyon megéhezett.</verse>
				<verse number="3">A Sátán ekkor odalépett hozzá, és megszólította: „Ha valóban te vagy Isten Fia, parancsold meg ezeknek a köveknek, hogy változzanak kenyérré!”</verse>
				<verse number="4">Ő azonban így felelt: „Meg van írva: »Nem csak kenyérre van szüksége az embernek, hogy éljen: minden szóra szüksége van, amely Isten szájából származik.«”</verse>
				<verse number="5">Ezután a szent városba, Jeruzsálembe vitte őt a Sátán, és a Templom legmagasabb pontjára állította.</verse>
				<verse number="6">„Ha Isten Fia vagy — mondta neki — ugorj le innen, hiszen így szól az Írás: »Angyalainak parancsot ad, hogy vigyázzanak rád. A tenyerükön hordoznak, nehogy kőbe ne üsd a lábad.«”</verse>
				<verse number="7">Jézus így válaszolt: „De az is meg van írva: »Ne tedd próbára URat, Istenedet!«”</verse>
				<verse number="8">Ezután a Sátán egy nagyon magas hegyre vitte Jézust. Megmutatta neki a világ összes királyságát és minden dicsőségét.</verse>
				<verse number="9">„Ezt mind neked adom — mondta —, ha leborulva imádsz engem.”</verse>
				<verse number="10">Jézus erre így válaszolt: „Menj el tőlem, Sátán! Mert meg van írva: »Az URat, Istenedet imádd, és csak őt szolgáld!«”</verse>
				<verse number="11">Ekkor otthagyta a Sátán, és angyalok jöttek, hogy szolgáljanak Jézusnak.</verse>
				<verse number="12">Amikor Jézus meghallotta, hogy Jánost letartóztatták és börtönbe vetették, visszament Galileába.</verse>
				<verse number="13">Elhagyta Názáretet, és a Galileai-tó melletti Kapernaumba költözött, Zebulon és Naftáli határvidékére,</verse>
				<verse number="14">hogy beteljesedjen Ézsaiás próféta szava:</verse>
				<verse number="15">„Zebulon és Naftáli földje, a tengerhez vezető út, a Jordán folyón túli terület, Galilea, ahol a nem zsidó népek élnek!</verse>
				<verse number="16">A sötétségben élő nép nagy világosságot látott. Akik halál földjén és árnyékában laktak, azoknak hajnali világosság támadt.”</verse>
				<verse number="17">Jézus ettől fogva kezdte tanítani: „Változtassátok meg, ahogy gondolkodtok és éltek, mert a Menny Királysága már megérkezett!”</verse>
				<verse number="18">Amikor Jézus a Galileai-tó mellett járt, meglátott két testvért: Simont, akinek a másik neve Péter volt, és a testvérét, Andrást, akik halászok voltak. Éppen dolgoztak: a hálójukat dobták a tóba.</verse>
				<verse number="19">Jézus azt mondta nekik: „Jöjjetek utánam, és én másféle halásszá teszlek titeket! Halak helyett embereket fogtok összegyűjteni.”</verse>
				<verse number="20">Azok ekkor azonnal otthagyták hálóikat, Jézushoz csatlakoztak, és követték őt.</verse>
				<verse number="21">Mikor továbbment onnan, Jézus meglátott egy másik testvérpárt: Jakabot és Jánost, akik Zebedeus fiai voltak. Apjukkal együtt a hálókat javítgatták a halászbárkában. Jézus hívta a testvérpárt,</verse>
				<verse number="22">akik azonnal otthagyták a bárkát és apjukat, csatlakoztak Jézushoz, és követték őt.</verse>
				<verse number="23">Jézus bejárta egész Galileát. Tanított a zsinagógákban, hirdette a Királyságról szóló örömhírt, és mindenféle betegséget és erőtlenséget meggyógyított az emberek között.</verse>
				<verse number="24">El is terjedt a híre egész Szíriában. Ezért hozzá vittek mindenféle beteget: epilepsziásokat, bénákat és akik fájdalmaktól szenvedtek, meg akikben gonosz szellem volt. Jézus pedig meggyógyította őket.</verse>
				<verse number="25">Ezért nagy tömeg vette körül, és kísérte. Ezek az emberek Galileából, a Tízvárosból, Jeruzsálemből, Júdeából és a Jordán folyón túlról jöttek.</verse>
			</chapter>
			<chapter number="5">
				<verse number="1">Amikor Jézus látta, hogy milyen sokan összegyűltek, fölment a domb oldalára. Mikor leült, a tanítványai köré gyűltek.</verse>
				<verse number="2">Ő pedig így kezdte őket tanítani:</verse>
				<verse number="3">„Milyen boldogok és áldottak, akik felismerik, hogy szükségük van Istenre, mert övék a Menny Királysága!</verse>
				<verse number="4">Milyen boldogok és áldottak, akik most gyászolnak, szomorkodnak és sírnak, mert Isten majd megvigasztalja őket!</verse>
				<verse number="5">Milyen boldogok és áldottak a szelídek és alázatosak, mert ők fogják örökölni a földet!</verse>
				<verse number="6">Milyen boldogok és áldottak, akik éheznek és szomjaznak az igazságosságra, mert Isten megadja nekik, amire vágynak!</verse>
				<verse number="7">Milyen boldogok és áldottak, akik irgalmasak mások iránt, mert Isten is irgalmasan bánik velük!</verse>
				<verse number="8">Milyen boldogok és áldottak a tiszta szívűek, mert ők meglátják Istent!</verse>
				<verse number="9">Milyen boldogok és áldottak, akik békességet teremtenek, mert őket Isten fiainak nevezik!</verse>
				<verse number="10">Milyen boldogok és áldottak, akiket azért üldöznek, mert igazságosak! Övék a Menny Királysága!”</verse>
				<verse number="11">„Boldogok és áldottak vagytok, amikor miattam üldöznek, vagy bántanak titeket, amikor miattam ok nélkül mindenféle rosszat mondanak rólatok.</verse>
				<verse number="12">Örüljetek és ujjongjatok, mert igen nagy jutalom vár rátok a Mennyben! Hiszen így üldözték azokat a prófétákat is, akik előttetek éltek.”</verse>
				<verse number="13">„Ti olyanok vagytok az emberek között, mint a só. De ha a só elveszti az ízét, hogyan azt lehet helyreállítani? Bizony, akkor már semmire sem jó, ezért az emberek kidobják és eltapossák.</verse>
				<verse number="14">Ti vagytok a világosság az egész világ számára. A hegy tetejére épített várost sem lehet elrejteni.</verse>
				<verse number="15">Ugyanígy, aki olajmécsest gyújt, nem a kosár alá teszi, hanem a mécstartóra, hogy mindenkinek világítson, aki a házban van.</verse>
				<verse number="16">Legyetek ti is világosság az emberek számára: hadd lássák, milyen jó, amit tesztek, és dicsérjék ezért mennyei Atyátokat.”</verse>
				<verse number="17">„Ne gondoljátok, hogy azért jöttem, hogy érvénytelenné tegyem a Mózesi Törvényt, vagy a próféták tanítását! Ellenkezőleg, éppen azért jöttem, hogy beteljesítsem!</verse>
				<verse number="18">Igazán mondom nektek: amíg az Ég és a Föld létezik, a Törvényből egyetlen betű vagy pont sem veszíti el érvényességét, amíg minden be nem teljesedik.</verse>
				<verse number="19">Ha valaki nem tart fontosnak akár csak egyet is a Törvény parancsai közül, és ennek nem engedelmeskedik, sőt, erre tanítja a többieket is, az lesz a legkisebb a Menny Királyságában. Aki viszont megtartja a Törvény parancsait, és erre tanítja a többieket is, az nagy lesz a Menny Királyságában.</verse>
				<verse number="20">Igazán mondom nektek: ha csak annyira éltek Istennek tetsző módon, mint a törvénytanítók és a farizeusok, akkor sohasem fogtok bemenni a Menny Királyságába.”</verse>
				<verse number="21">„Hallottátok, hogy népünknek már régen megmondták: »Ne gyilkolj meg senkit!« Aki pedig mégis meggyilkol valakit, afölött a bíró fog ítéletet mondani.</verse>
				<verse number="22">Én azonban azt mondom nektek: ha megharagszol valakire, a bíró fog ítéletet mondani fölötted. Ha azt mondod valakinek: »Te ostoba!«, megérdemled, hogy a Főtanács elé állítsanak. Ha azt mondod valakinek: »Te bolond!«, megérdemled, hogy a gyehenna tüzére dobjanak.</verse>
				<verse number="23">Ezért ha ajándékot viszel az oltárhoz, és ott eszedbe jut, hogy egyik társadnak panasza van ellened,</verse>
				<verse number="24">hagyd ott az oltár előtt ajándékodat, menj el, és előbb békülj ki azzal az emberrel. Utána menj vissza, és így ajánld fel ajándékodat Istennek!</verse>
				<verse number="25">Békülj ki hamar ellenfeleddel, amíg még úton vagytok a bíróság felé. Különben ellenfeled a bíró kezébe adhat téged, a bíró meg a börtönőr kezébe, s így végül börtönbe zárnak!</verse>
				<verse number="26">Igazán mondom neked: ki nem jössz onnan, amíg az utolsó fillérig ki nem fizetted tartozásodat!”</verse>
				<verse number="27">„Hallottátok, hogy megmondták: »Ne kövess el házasságtörést!«</verse>
				<verse number="28">Én viszont azt mondom nektek: ha valaki szexuális vággyal néz egy asszonyra, az a szívében már el is követte a házasságtörés bűnét.</verse>
				<verse number="29">Ezért ha a jobb szemed lenne is az, amely bűnbe vinne, inkább még azt is vágd ki, és dobd el magadtól! Jobban jársz, ha a tested egy részét elveszíted, mintha ép testtel dobnak a gyehennára!</verse>
				<verse number="30">Ha pedig a jobb kezed visz bűnbe, még azt is vágd le, és dobd el! Jobban jársz, ha a tested egy részét elveszíted, mintha ép testtel dobnak a gyehennára!”</verse>
				<verse number="31">„Ezt is megmondták: »Aki elválik feleségétől, adjon neki válólevelet!«</verse>
				<verse number="32">Én viszont azt mondom nektek: aki elválik a feleségétől, az maga viszi a feleségét a házasságtörés bűnébe, kivéve, ha az asszony követett el a válás előtt házasságtörést. Az is házasságtörést követ el, aki az elbocsátott asszonyt feleségül veszi.”</verse>
				<verse number="33">„Hallottátok, hogy azt is megmondták népünknek már régen: »Ha esküvel fogadtál meg valamit, azt tartsd is meg! Tartsd meg, amit esküvel ígértél az Úrnak!«</verse>
				<verse number="34">Én viszont azt mondom nektek: egyáltalán ne esküdjetek se az Égre, hiszen Isten királyi trónusa az,</verse>
				<verse number="35">se a Földre, mert az meg Isten lábtartója, se Jeruzsálemre, mert az a Nagy Király városa!</verse>
				<verse number="36">Még a saját fejedre se esküdj, mert egyetlen hajszálad sem tudod feketévé vagy fehérré tenni!</verse>
				<verse number="37">Azt mondjátok, amit gondoltok: ha az »igen« - mondjatok igent, ha »nem« - akkor mondjatok nemet! Amit az igenen, vagy a nemen kívül még hozzátesztek, az már a Gonosztól van.”</verse>
				<verse number="38">„Hallottátok, hogy megmondták: »Szemet szemért és fogat fogért!«</verse>
				<verse number="39">Én viszont azt mondom nektek: ne szálljatok szembe a gonosz emberekkel, és ne harcoljatok velük! Ezért ha valaki megüti az arcod jobb oldalát, tartsd oda neki a másikat is!</verse>
				<verse number="40">Ha valaki pereskedni akar veled, hogy elvegye a ruhádat, add oda neki a kabátodat is!</verse>
				<verse number="41">Ha valaki arra kényszerít, hogy menj el vele egy mérföldre, menj el vele kettőre!</verse>
				<verse number="42">Ha valaki kér tőled valamit, add oda neki! Ha pedig kölcsönt kér tőled, ne utasítsd vissza!”</verse>
				<verse number="43">„Hallottátok, hogy megmondták: »Szeresd embertársadat, és gyűlöld ellenségedet!«</verse>
				<verse number="44">Én viszont azt mondom nektek: Szeressétek ellenségeiteket, és imádkozzatok azokért, akik üldöznek titeket!</verse>
				<verse number="45">Így valóban mennyei Atyátok fiai lesztek. Ő ugyanis a Napot, amely az övé, felhozza, hogy világítson a gonoszoknak és a jóknak is. Hasonlóképpen, esőt küld az igazságosaknak és a bűnösöknek egyaránt.</verse>
				<verse number="46">Ha tehát csak azokat szeretitek, akik szeretnek titeket, ugyan milyen jutalmat kaptok? Ennyit a vámszedők is megtesznek!</verse>
				<verse number="47">Ha csak a testvéreiteknek köszöntök, ugyan mennyivel tesztek többet, mint mások? Ezt még azok is megteszik, akik nem ismerik Istent!</verse>
				<verse number="48">Legyetek tehát tökéletesek, mint ahogy mennyei Atyátok tökéletes!”</verse>
			</chapter>
			<chapter number="6">
				<verse number="1">„Vigyázzatok, hogy ne az emberek szeme láttára tegyetek jót! Ne azért tegyétek, hogy mindenki lássa, különben nem kaptok semmi jutalmat mennyei Atyátoktól!</verse>
				<verse number="2">Ha adsz valamit a szegényeknek, ne kürtöld szét a hírét, hogy mindenki rád figyeljen! Ezt a képmutatók teszik a zsinagógákban és az utcákon, hogy dicsérjék és tiszteljék őket! Igazán mondom nektek: ezzel már meg is kapták az összes jutalmukat.</verse>
				<verse number="3">Te úgy adakozz a szegényeknek, hogy még a bal kezed se tudja, mit ad a jobb kezed!</verse>
				<verse number="4">Amit adsz, titokban adjad! De Atyád, aki jól látja, amit titokban teszel, megjutalmaz majd érte.”</verse>
				<verse number="5">„Amikor imádkoztok, ne legyetek olyanok, mint a képmutatók! Ők szeretnek felállni és hangosan imádkozni a zsinagógákban és az utcasarkokon, hogy mindenki lássa és hallja őket! Igazán mondom nektek: ezzel már meg is kapták az összes jutalmukat.</verse>
				<verse number="6">Te azonban, mikor imádkozol, menj be a szobádba, zárd be az ajtót, és titokban imádkozz Atyádhoz! Ő látja, amit titokban teszel, és megjutalmaz érte!</verse>
				<verse number="7">Amikor imádkoztok, ne beszéljetek sokat, és ne ismételgessétek sokszor ugyanazt, mint azok, akik nem ismerik Istent! Ők azt hiszik, hogy akkor teljesül a kérésük, ha sokszor elmondják!</verse>
				<verse number="8">Ne utánozzátok őket! Atyátok jól tudja, mire van szükségetek, mielőtt még kérnétek tőle.</verse>
				<verse number="9">Inkább így imádkozzatok: »Atyánk, aki a Mennyben vagy, imádkozunk, hogy nevedet mindenki tisztelje.</verse>
				<verse number="10">Királyi uralmad jöjjön el, és akaratod teljesüljön itt a Földön is, ahogy a Mennyben teljesül.</verse>
				<verse number="11">Mindennapi kenyerünket add meg nekünk ma!</verse>
				<verse number="12">Bocsásd meg bűneinket, ahogyan mi is megbocsátottunk azoknak, akik valami rosszat tettek nekünk!</verse>
				<verse number="13">Ne engedd, hogy próbára tegyenek bennünket, és szabadíts meg minket a gonosztól!«</verse>
				<verse number="14">Mert ha megbocsátjátok az embereknek bűneiket, akkor mennyei Atyátok is megbocsát nektek.</verse>
				<verse number="15">De ha nem bocsáttok meg másoknak, akkor Atyátok sem bocsátja meg a ti bűneiteket.”</verse>
				<verse number="16">„Amikor böjtöltök, ne legyen szomorú az arcotok, mint a képmutatóké! Ők eltorzítják arcukat, hogy mindenki lássa, hogy böjtölnek. Igazán mondom nektek: ezzel már meg is kapták az összes jutalmukat.</verse>
				<verse number="17">Te azonban úgy öltözz és viselkedj, hogy</verse>
				<verse number="18">senki ne vegye észre, hogy böjtölsz! Csak Atyád lássa, aki titokban figyel! Ő majd megjutalmaz téged.”</verse>
				<verse number="19">„Ne a földön gyűjtsetek magatoknak kincseket! Itt elpusztítja a moly, vagy a rozsda, vagy betörnek a tolvajok és ellopják!</verse>
				<verse number="20">Inkább a Mennyben gyűjtsetek kincseket, mert ott sem moly, sem rozsda nem pusztítja el, és tolvajok sem törnek be, hogy ellopják!</verse>
				<verse number="21">Mert ahol a kincsed van, ott van a szíved is.”</verse>
				<verse number="22">„Testedet a szemed világítja meg, mint a mécses fénye. Ezért ha jóindulattal és segítőkészen nézel az emberekre, akkor egész lényedet elárasztja a világosság.</verse>
				<verse number="23">Ha viszont önző módon nézel az emberekre, akkor egész lényed elsötétül. Ha pedig a tekinteted, vagyis a mécsesed elsötétül, akkor valóban nagy sötétségbe kerültél!</verse>
				<verse number="24">Mert senki sem szolgálhat egyszerre két úrnak. Hiszen vagy gyűlöli az egyiket, és a másikat szereti, vagy ragaszkodik az egyikhez, a másikat, pedig megveti. Nem szolgálhatjátok egyszerre Istent és a pénzt! ”</verse>
				<verse number="25">„Ezért azt mondom nektek: Ne aggódjatok életetek miatt, hogy mit fogtok enni és inni, se testetek miatt, hogy mibe fogtok öltözködni! Hiszen fontosabb az élet, mint az étel, és fontosabb a test, mint a ruha.</verse>
				<verse number="26">Figyeljétek meg az égi madarakat! Nem vetnek, nem aratnak, élelmet sem gyűjtenek magtárba — mennyei Atyátok mégis táplálja őket. Ti pedig sokkal értékesebbek vagytok, mint a madarak!</verse>
				<verse number="27">Ki tudná közületek aggodalmaskodásával akár csak egy órával is meghosszabbítani az életét?</verse>
				<verse number="28">Miért aggódtok a ruhák miatt? Figyeljétek meg a mezőn a vadvirágokat, hogyan növekednek! Pedig nem fáradoznak, hogy ruhát készítsenek maguknak!</verse>
				<verse number="29">Mégis azt mondom nektek, Salamon király a dicsősége csúcsán sem öltözködött olyan szépen, mint ezek közül bármelyik.</verse>
				<verse number="30">Látjátok, ezek a virágok ma még élnek, holnapra már elszáradnak, és a tűzbe dobják őket, Isten mégis milyen gyönyörűen öltözteti őket! Akkor titeket mennyivel inkább fog öltöztetni?! Ne legyetek hát kishitűek!</verse>
				<verse number="31">Ne aggódjatok tehát, és ne kérdezzétek: »Mit fogunk enni, és mit fogunk inni?«, vagy: »Mibe öltözzünk?«</verse>
				<verse number="32">Akik nem ismerik Istent, folyton ezekre a dolgokra törekednek. Pedig mennyei Atyátok jól tudja, hogy mindezekre szükségetek van.</verse>
				<verse number="33">Isten Királysága és igazságos rendje — ez legyen a legfontosabb a számotokra, erre törekedjetek mindenek fölött! Ő pedig majd törődik azzal, hogy amire szükségetek van, megkapjátok.</verse>
				<verse number="34">Ne aggódjatok tehát a holnap miatt! Minden napnak elég a maga terhe. A holnapnak is meglesz a maga gondja.”</verse>
			</chapter>
			<chapter number="7">
				<verse number="1">„Ne ítéljetek el senkit, hogy titeket se ítéljenek majd el!</verse>
				<verse number="2">Ha mégis ítéletet mondtok mások fölött, akkor titeket is úgy ítélnek majd, ahogyan ti ítéltek másokat. Amilyen mértékkel mértek másokat, olyan mértékkel mérnek majd titeket is.</verse>
				<verse number="3">Miért nézed a szálkát a másik szemében, ha a magadéban még a gerendát sem veszed észre?</verse>
				<verse number="4">Hogy mondhatod a másik embernek: »Hadd vegyem ki a szálkát a szemedből«, amikor a te szemedben gerenda van?</verse>
				<verse number="5">Képmutató! Vedd ki előbb a saját szemedből a gerendát! Akkor majd elég tisztán látsz ahhoz, hogy a szálkát is kivehesd az ő szeméből.</verse>
				<verse number="6">Ne adjátok a kutyáknak, ami szent, mert ellenetek fordulnak, és széttépnek titeket! Ne szórjátok gyöngyeiteket a disznók elé, mert széttapossák azokat!”</verse>
				<verse number="7">„Kitartóan kérjétek, és megkapjátok! Kitartóan keressétek, és megtaláljátok! Kitartóan kopogtassatok, és kinyitják nektek az ajtót!</verse>
				<verse number="8">Mert aki kitartóan kér, megkapja, amit kér. Aki kitartóan keres, az megtalálja, amit keres. Aki kitartóan kopogtat, annak kinyitják az ajtót.</verse>
				<verse number="9">Ha a fia kenyeret kér tőle, vajon melyik apa adna követ neki?</verse>
				<verse number="10">Vagy ha halat kér, kígyót ad neki?</verse>
				<verse number="11">Ha tehát még ti is — bár gonoszak vagytok — tudtok jó ajándékot adni gyerekeiteknek, mennyivel inkább mennyei Atyátok! Ő biztosan megad minden jót azoknak, akik kérik tőle!”</verse>
				<verse number="12">„Ezért úgy bánjatok az emberekkel, ahogy szeretnétek, hogy veletek bánjanak! Ez a Mózesi Törvény és a próféták tanításának lényege.”</verse>
				<verse number="13">„A szűk kapun menjetek be! Mert tágas az a kapu, és széles az az út, amely a pusztulásba vezet, és sokan járnak rajta.</verse>
				<verse number="14">De az életre vezető ajtó és ösvény keskeny, és csak kevesen találják meg.”</verse>
				<verse number="15">„Óvakodjatok a hamis prófétáktól, akik bárányoknak öltözve közelednek hozzátok, de belül olyanok, mint a ragadozó farkasok!</verse>
				<verse number="16">Arról ismerhetitek fel, hogy valójában kicsodák, hogy mit tesznek, és annak mi az eredménye. Hiszen egy tövises bokor sem teremhet szőlőt, vagy bogáncskóró fügét.</verse>
				<verse number="17">Ugyanígy minden jó fa jó gyümölcsöket terem, a rossz fa pedig rosszakat.</verse>
				<verse number="18">A jó fa nem terem rossz gyümölcsöt, és a rossz fa sem hoz jó gyümölcsöt.</verse>
				<verse number="19">Minden fát, amely nem terem jó gyümölcsöt, kivágnak és tűzre dobnak.</verse>
				<verse number="20">Tehát ezeket a hamis prófétákat is arról ismeritek fel, hogy milyen gyümölcsöket teremnek: vagyis arról, amit tesznek.</verse>
				<verse number="21">Nem mindenki fog bemenni a Menny Királyságába, aki azt mondja nekem: »Uram, Uram!« Csak az megy be, aki megteszi, amit mennyei Atyám akar.</verse>
				<verse number="22">Sokan mondják majd nekem azon a napon: »Uram, Uram! Hát nem a te nevedben prófétáltunk? Nem a te nevedben űztük ki a gonosz szellemeket? Nem a te nevedben tettünk sok csodát?«</verse>
				<verse number="23">Akkor világosan megmondom nekik: »Sohasem ismertelek titeket! Menjetek el tőlem, ti gonosztevők!«”</verse>
				<verse number="24">„Aki meghallgatja szavaimat, és meg is teszi, amit mondok, az olyan, mint a bölcs, aki a házát sziklára alapozta.</verse>
				<verse number="25">Esett az eső, jött az árvíz, fújt a szél, és nekitámadt a háznak. De az mégsem dőlt össze, mert sziklára alapozták.</verse>
				<verse number="26">Aki pedig hallgatja a szavaimat, de nem teszi meg, amit mondok, az olyan, mint az ostoba, aki homokra építette a házát.</verse>
				<verse number="27">Esett az eső, jött az árvíz, fújt a szél, és rátört a házra. Az pedig teljesen romba dőlt.”</verse>
				<verse number="28">Mikor Jézus befejezte ezeket, az egész tömeg csodálkozott a tanításán.</verse>
				<verse number="29">Ugyanis nem úgy tanította őket, mint a törvénytanítók, ha nem úgy, mint akinek hatalma van.</verse>
			</chapter>
			<chapter number="8">
				<verse number="1">Miután Jézus lejött a hegyről, nagy tömeg követte.</verse>
				<verse number="2">Odament hozzá egy leprás, leborult előtte, és ezt mondta: „Uram, ha akarod, meg tudsz gyógyítani!”</verse>
				<verse number="3">Akkor Jézus kinyújtotta a kezét, megérintette, és válaszolt: „Igen, akarom! Gyógyulj meg!” Ekkor a férfiról azonnal eltűnt a lepra.</verse>
				<verse number="4">Jézus ezt mondta neki: „Vigyázz, senkinek se beszélj erről! Menj, és mutasd meg magad a papnak! Azután mutasd be az áldozatot, ahogy Mózes megparancsolta. Ez lesz a bizonyíték mindenki számára, hogy meggyógyultál!”</verse>
				<verse number="5">Amikor Jézus Kapernaumba ért, egy százados lépett hozzá, és így könyörögött:</verse>
				<verse number="6">„Uram, a szolgám bénán fekszik otthon, és nagy fájdalmai vannak.”</verse>
				<verse number="7">„Megyek, és meggyógyítom” — válaszolta Jézus.</verse>
				<verse number="8">A százados azonban így felelt: „Uram, nem vagyok rá méltó, hogy a házamba jöjj. Elég, ha egy szót szólsz, és meggyógyul a szolgám.</verse>
				<verse number="9">Hiszen én is mások hatalma alatt vagyok, és vannak katonáim, akiknek meg én parancsolok. Ha azt mondom az egyiknek: »Menj el!«, az el is megy. Vagy ha szólok egy másiknak: »Gyere ide!«, az odajön. És ha azt mondom a szolgámnak: »Tedd ezt!«, az meg is teszi.”</verse>
				<verse number="10">Ezen a válaszon Jézus nagyon elcsodálkozott, és ezt mondta azoknak, akik követték: „Igazán mondom nektek: ennek az embernek nagyobb hite van, mint bárkinek, akivel eddig Izráelben találkoztam.</verse>
				<verse number="11">Bizony, sokan eljönnek majd keletről és nyugatról, és Ábrahámmal, Izsákkal és Jákóbbal együtt ünnepi asztalhoz ülnek a Menny Királyságában.</verse>
				<verse number="12">A Királyság eredeti örököseit pedig kidobják a külső sötétségbe, ahol sírnak és a fogukat csikorgatják.”</verse>
				<verse number="13">Majd a századoshoz fordult: „Menj haza nyugodtan! Legyen meg, amit kértél, a hited szerint!” Ugyanakkor a szolga meg is gyógyult.</verse>
				<verse number="14">Amikor Jézus Péter házába érkezett, látta, hogy Péter anyósa lázas betegen fekszik.</verse>
				<verse number="15">Megfogta a beteg kezét, akit a láz azonnal elhagyott. Ezután az asszony felkelt, és megvendégelte Jézust.</verse>
				<verse number="16">Amikor leszállt az este, sok olyan embert vittek hozzá, akikben gonosz szellemek laktak. Jézus a parancsszavával kiűzte a gonosz szellemeket, és minden beteget meggyógyított.</verse>
				<verse number="17">Így teljesedett be, amit Ézsaiás próféta mondott: „Ő vette el gyengeségeinket, ő hordozta betegségeinket.”</verse>
				<verse number="18">Amikor Jézus látta, milyen sokan gyűltek köré, szólt a tanítványainak, hogy evezzenek át a tó túlsó partjára.</verse>
				<verse number="19">Ekkor azonban egy törvénytanító lépett hozzá, és ezt mondta: „Mester, követni foglak téged, akárhová mész.”</verse>
				<verse number="20">Jézus így válaszolt: „A rókáknak van tanyájuk, az égi madaraknak is van fészkük, de az Emberfiának nincs hol lehajtania fejét.”</verse>
				<verse number="21">Egyik tanítványa azt kérte Jézustól: „Uram, engedd meg, hogy előbb elmenjek, és eltemessem apámat!”</verse>
				<verse number="22">Jézus azonban így válaszolt: „Te csak kövess engem, és hagyd, hogy a holtak eltemessék saját halottaikat!”</verse>
				<verse number="23">Jézus beszállt egy bárkába, tanítványai pedig követték.</verse>
				<verse number="24">Hirtelen akkora vihar támadt a tavon, hogy a hullámok majdnem elborították a bárkát. Eközben Jézus aludt.</verse>
				<verse number="25">Tanítványai odamentek hozzá, és felébresztették. Azt mondták: „Uram, ments meg bennünket! Mindjárt elmerülünk!”</verse>
				<verse number="26">Jézus így válaszolt: „Miért féltek, kishitűek?” Azután felállt, ráparancsolt a szélre és a tóra. Ekkor elállt a szél, a víz elsimult, és nagy csend lett.</verse>
				<verse number="27">A tanítványok csodálkozva kérdezték: „Kicsoda ez, hogy még a szél és a víz is engedelmeskedik neki?”</verse>
				<verse number="28">Amikor Jézus megérkezett a túlsó partra, Gadara vidékére, két ember jött elé, akikben gonosz szellemek laktak. A sírbarlangokban tanyáztak, és olyan veszélyesek voltak, hogy senki sem járhatott miattuk azon az úton.</verse>
				<verse number="29">Így kiabáltak: „Mi közöd hozzánk, Isten Fia?! Azért jöttél, hogy idő előtt megkínozz bennünket?!”</verse>
				<verse number="30">A távolban egy nagy sereg disznó legelt.</verse>
				<verse number="31">A gonosz szellemek ekkor azt kérték Jézustól: „Ha kiűzöl minket, küldj azokba a disznókba!”</verse>
				<verse number="32">„Menjetek!” — válaszolta ő. Akkor a gonosz szellemek kijöttek a két emberből, és bementek a disznókba. Azok pedig az utolsó szálig mind lerohantak a meredek lejtőn, egyenesen a tóba, és belefulladtak a vízbe.</verse>
				<verse number="33">Ekkor a pásztorok, akik a disznókat őrizték, elfutottak a városba. Mindent elmondtak: azt is, ami a két megszállottal történt.</verse>
				<verse number="34">A város egész lakossága kiment, hogy Jézussal találkozzon. Amikor meglátták, kérték, hogy menjen el arról a vidékről.</verse>
			</chapter>
			<chapter number="9">
				<verse number="1">Ezután Jézus bárkába szállt, átkelt a tavon, és a saját városába ment.</verse>
				<verse number="2">Ott néhányan egy hordágyon fekvő bénult beteget vittek hozzá. Jézus látta a beteget hordozók hitét, ezért a bénához fordult: „Bízzál fiam, a bűneid meg vannak bocsátva!”</verse>
				<verse number="3">Ekkor néhány törvénytanító egymás közt így tanakodott: „Ez az ember úgy beszél, mint Isten! Ezzel megsérti Istent!”</verse>
				<verse number="4">Mivel Jézus tudta, mit gondolnak róla, ezt mondta nekik: „Miért gondoltok ilyen rosszat?</verse>
				<verse number="5">Szerintetek mi könnyebb, ha azt mondom neki: bűneid meg vannak bocsátva! — vagy azt: kelj fel, és menj el!?</verse>
				<verse number="6">Győződjetek meg róla: az Emberfia felhatalmazást kapott, hogy itt a földön megbocsássa a bűnöket.” A bénának pedig ezt mondta: „Kelj fel, fogd a hordágyat, és menj haza!”</verse>
				<verse number="7">Ekkor az a férfi felkelt és hazament.</verse>
				<verse number="8">Amikor látta ezt az összegyűlt sokaság, félelem és csodálat töltötte el őket, és dicsőítették Istent, aki ilyen hatalmat adott az embereknek.</verse>
				<verse number="9">Amikor Jézus továbbment onnan, meglátott egy férfit, aki a vámszedő helyen ült. Máté volt a neve. Jézus megszólította: „Kövess engem!” Máté ekkor felállt, és csatlakozott Jézushoz.</verse>
				<verse number="10">Egyszer Jézus Máté házában vendégeskedett. Sokan mások is odajöttek: vámszedők és mindenféle rosszhírű bűnösök, akikkel Jézus és a tanítványai együtt vacsoráztak.</verse>
				<verse number="11">Amikor a farizeusok látták, hogy Jézus ilyen emberekkel együtt eszik, Jézus tanítványaitól ezt kérdezték: „Hogy lehet az, hogy a mesteretek együtt eszik a vámszedőkkel és mindenféle bűnösökkel?”</verse>
				<verse number="12">Amikor Jézus ezt meghallotta, ő válaszolt a farizeusoknak: „Nem az egészségeseknek van szükségük az orvosra, hanem a betegeknek.</verse>
				<verse number="13">Menjetek, és értsétek meg végre, mit jelent ez: »Én irgalmasságot kívánok, nem áldozatokat!« Nem azért jöttem, hogy az igazakat, hanem hogy a bűnösöket hívjam.”</verse>
				<verse number="14">Majd János tanítványai jöttek Jézushoz, és megkérdezték tőle: „Mi és a farizeusok gyaran böjtölünk. A te tanítványaid miért nem böjtölnek?”</verse>
				<verse number="15">Jézus így felelt: „Vajon gyászolnak-e a vőlegény barátai, amíg velük van a vőlegény? De eljön majd az idő, amikor a vőlegény elhagyja őket. Akkor majd ők is böjtölni fognak.</verse>
				<verse number="16">Senki sem varr régi ruhára új szövetből foltot, mert az csak tovább szakítaná a régit, és még nagyobb lenne a szakadás.</verse>
				<verse number="17">Senki sem tölt új bort régi bortömlőbe, hiszen azok kiszakadnának, tönkremennének, és a bor is kiömlene. Az új bort mindig új tömlőkbe töltik, és így mindkettő megmarad.”</verse>
				<verse number="18">Miközben ezt mondta, odalépett hozzá a zsinagóga egyik vezetője, leborult előtte, és úgy kérte: „Éppen most halt meg a kislányom. De kérlek, jöjj, tedd rá a kezed, és újra élni fog!”</verse>
				<verse number="19">Jézus ekkor felállt, és elindult vele. A tanítványai is követték.</verse>
				<verse number="22">Jézus hátrafordult, ránézett az asszonyra, és ezt mondta: „Bízzál, leányom, mivel hittél, meggyógyultál!” Ebben a pillanatban az asszony meggyógyult.</verse>
				<verse number="23">Amikor Jézus a zsinagógai vezető házához ért, látta a jajgató tömeget és a siratót játszó zenészeket.</verse>
				<verse number="24">Azonnal rájuk szólt: „Menjetek innen! A kislány nem halt meg, csak alszik.” De azok kinevették.</verse>
				<verse number="25">Miután az embereket elküldték, Jézus bement a szobába, megfogta a kislány kezét, aki feltámadt.</verse>
				<verse number="26">Ennek az egész vidéken híre ment.</verse>
				<verse number="27">Amikor Jézus továbbment onnan, két vak férfi ment utána. Folyton ezt kiabálták: „Dávid Fia, könyörülj meg rajtunk!”</verse>
				<verse number="28">Amikor bement egy házba, utánamentek a vakok is. Jézus megkérdezte tőlük: „Hiszitek-e, hogy meg tudom tenni, hogy újra lássatok?” „Igen, Uram!” — válaszolták.</verse>
				<verse number="29">Ekkor megérintette a szemüket, és ezt mondta nekik: „Legyen úgy, ahogy hiszitek!”</verse>
				<verse number="30">Ekkor helyreállt a látásuk. Jézus szigorúan rájuk parancsolt: „Vigyázzatok, meg ne tudja senki!”</verse>
				<verse number="31">Azok mégis elterjesztették Jézus hírét az egész vidéken.</verse>
				<verse number="32">Amint ők elmentek, egy olyan embert hoztak Jézushoz, aki néma volt, mert egy gonosz szellem lakott benne.</verse>
				<verse number="33">Jézus kiűzte belőle a gonosz szellemet, mire az ember megszólalt. A tömeg csodálkozva mondta: „Ilyen dolog még soha nem történt Izráelben!”</verse>
				<verse number="34">A farizeusok azonban azt mondták: „A gonosz szellemek fejedelmének segítségével űzi ki a gonosz szellemeket.”</verse>
				<verse number="35">Jézus bejárta az összes városokat és falvakat. Tanított a zsinagógákban, és hirdette az Isten Királyságáról szóló örömhírt. Meggyógyított minden betegséget és erőtlenséget.</verse>
				<verse number="36">Amikor végignézett a hatalmas tömegen, megsajnálta őket, mert elgyötörtek és kimerültek voltak: mint a pásztor nélküli juhnyáj.</verse>
				<verse number="37">Ekkor a tanítványaihoz fordult: „Látjátok, milyen sok az aratnivaló, és ehhez képest milyen kevés az aratómunkás!</verse>
				<verse number="38">Imádkozzatok hát, és kérjétek az Aratás Urát: küldjön még több aratót, hogy a gabonáját learassák!”</verse>
			</chapter>
			<chapter number="10">
				<verse number="1">Jézus magához hívta tizenkét tanítványát, és hatalmat adott nekik a gonosz szellemek fölött, hogy kiűzzék őket, és meggyógyítsanak minden betegséget és erőtlenséget.</verse>
				<verse number="2">Ez a tizenkét apostol neve: az első Simon, akinek a másik neve Péter, és a testvére, András; Jakab, Zebedeus fia és a testvére, János;</verse>
				<verse number="3">Fülöp és Bertalan; Tamás és Máté, a vámszedő; Jakab, Alfeus fia, és Taddeus;</verse>
				<verse number="4">Simon, a zélóta, és Iskáriótes Júdás, aki később elárulta Jézust.</verse>
				<verse number="5">Ezt a tizenkettőt küldte ki Jézus a következő utasítással: „Ne menjetek olyan vidékre, ahol a nem zsidók laknak, se Samária városaiba!</verse>
				<verse number="6">Csak Izráel népének elveszett juhaihoz menjetek,</verse>
				<verse number="7">és hirdessétek nekik: »Közel jött hozzátok a Menny Királysága!«</verse>
				<verse number="8">Gyógyítsátok meg a betegeket! Támasszátok fel a halottakat! Gyógyítsátok meg a leprásokat! Űzzétek ki a gonosz szellemeket! Ingyen kaptátok tőlem ezt a hatalmat, ezért ti is ingyen tegyétek mindezt!</verse>
				<verse number="9">Ne szerezzetek se aranypénzt, se ezüstpénzt, de még rézpénzt se!</verse>
				<verse number="10">Ne vigyetek magatokkal semmilyen útravaló csomagot, se tartalék ruhát, vagy sarut, se vándorbotot! Aki munkát végez, az megérdemli, hogy gondoskodjanak róla.</verse>
				<verse number="11">Ha bementek egy faluba vagy városba, keressétek meg, aki megbízható, és nála szálljatok meg. Maradjatok nála egészen addig, amíg tovább nem mentek abból a faluból vagy városból!</verse>
				<verse number="12">Mikor beléptek a házába, mondjátok: »Béke legyen veletek!«</verse>
				<verse number="13">Ha az ott lakók megérdemlik, a békesség, amelyet kívántok, nyugodjon meg rajtuk. Ha nem érdemlik meg, térjen vissza rátok.</verse>
				<verse number="14">Ha valaki nem fogad be, és nem hallgat meg benneteket, menjetek ki annak a házából és városából! Még a port is verjétek le a lábatokról!</verse>
				<verse number="15">Igazán mondom nektek, még Sodoma és Gomora lakosainak is jobb dolga lesz az ítélet napján, mint nekik.”</verse>
				<verse number="16">„Vigyázzatok, mert úgy küldelek ki benneteket az emberek közé, mint juhokat a farkasok közé. Ezért legyetek okosak, mint a kígyók, és ártatlanok, mint a galambok!</verse>
				<verse number="17">Legyetek óvatosak, mert letartóztatnak, bíróság elé állítanak, és a zsinagógáikban megkorbácsolnak benneteket!</verse>
				<verse number="18">Kormányzók és királyok elé visznek majd titeket miattam. Ez alkalmat ad arra, hogy nekik és a nem zsidóknak tanúskodjatok rólam.</verse>
				<verse number="19">Amikor letartóztatnak, ne aggódjatok, hogy mit és hogyan mondjatok, mert idejében meg fogjátok tudni!</verse>
				<verse number="20">Valójában nem is ti fogtok beszélni, ha nem Atyátok Szelleme szól majd rajtatok keresztül.</verse>
				<verse number="21">Abban az időben testvér a testvérét, apa a gyermekét adja halálra. A gyermekek pedig szüleik ellen fordulnak, hogy megölessék őket.</verse>
				<verse number="22">Mindenki gyűlölni fog benneteket miattam, de aki mindvégig kitart, megszabadul.</verse>
				<verse number="23">Ha egyik városban üldöznek benneteket, meneküljetek a másikba! Igazán mondom: be sem tudjátok járni Izráel összes városait, mielőtt az Emberfia visszajön hozzátok.</verse>
				<verse number="24">A tanítvány nem nagyobb a mesterénél, a rabszolga sem nagyobb uránál.</verse>
				<verse number="25">A tanítvány elégedett lehet, ha olyan lesz, mint a mestere. A rabszolga is elégedett lehet, ha olyan lesz, mint az ura. Ha a családfőre azt mondták, hogy »Belzebub«, akkor mennyivel gonoszabb dolgokat fognak mondani a család többi tagjára!”</verse>
				<verse number="26">„Tehát ne féljetek tőlük, mert minden rejtett dolog le fog lepleződni, és minden titokra fény derül.</verse>
				<verse number="27">Amit sötétben és titokban mondok nektek, azt akarom, hogy a világosságban hirdessétek mindenkinek! Amit a fületekbe súgok, azt a háztetőkről hirdessétek mindenki füle hallatára!</verse>
				<verse number="28">Ne féljetek az emberektől! Ők csak a testeteket képesek megölni, a lelketeket nem! Istent féljétek, aki mind a testet, mind a lelket el tudja pusztítani a gyehennában!</verse>
				<verse number="29">Gondoljátok meg, két veréb ára egy fillér, mégsem pusztulhat el közülük egy sem mennyei Atyátok tudta nélkül!</verse>
				<verse number="30">Ő még a hajszálaitokat is számon tartja,</verse>
				<verse number="31">tehát ne féljetek! Ti sok verébnél értékesebbek vagytok a számára!”</verse>
				<verse number="32">„Aki az emberek előtt tanúskodik rólam, és vállal engem, arról én is tanúskodom mennyei Atyám előtt, és vállalom, hogy hozzám tartozik.</verse>
				<verse number="33">De aki nem vállal engem az emberek előtt, azt én sem vállalom mennyei Atyám előtt.”</verse>
				<verse number="34">„Ne gondoljátok, hogy azért jöttem, hogy békességet hozzak a Földre! Nem azért jöttem, hogy békét, ha nem kardot hozzak,</verse>
				<verse number="35">vagyis: »szembeállítsam fiút az apjával, leányt az anyjával, menyet az anyósával.</verse>
				<verse number="36">Így az embernek a saját családtagjai lesznek az ellenségei.«</verse>
				<verse number="37">Aki tehát jobban szereti apját vagy anyját, mint engem, az nem méltó arra, hogy hozzám tartozzon. Aki jobban szereti fiát vagy leányát, mint engem, az nem méltó arra, hogy hozzám tartozzon.</verse>
				<verse number="38">Aki nem veszi vállára a keresztjét, és nem azzal együtt követ engem, az nem méltó rá, hogy hozzám tartozzon.</verse>
				<verse number="39">Aki próbálja megőrizni a lelkét, vagyis az életét, az el fogja veszíteni. Aki viszont feladja az életét értem, az meg fogja találni az igazi életet.”</verse>
				<verse number="40">„Aki titeket befogad, az engem fogad be. Aki viszont engem befogad, azt fogadja be, aki engem küldött.</verse>
				<verse number="41">Aki azért fogad be egy prófétát, mert az illető próféta, az megkapja ugyanazt a jutalmat, amely a prófétának jár. Aki azért fogad be egy igazságos embert, mert az illető igazságos, az megkapja ugyanazt a jutalmat, amely az igazságos embernek jár.</verse>
				<verse number="42">Aki pedig azért ad egy pohár friss vizet egyik kis tanítványomnak, mert az én tanítványom az illető, igazán mondom nektek, hogy megkapja a jutalmát érte!”</verse>
			</chapter>
			<chapter number="11">
				<verse number="1">Miután Jézus befejezte a tizenkét tanítvány útbaigazítását, továbbment a környező galileai városokba. Tanította az embereket, és hirdette az örömhírt.</verse>
				<verse number="2">János a börtönben hallott Krisztus tetteiről, ezért elküldte hozzá néhány tanítványát,</verse>
				<verse number="3">hogy kérdezzék meg tőle: „Te vagy az, akinek el kell jönnie, vagy mást várjunk?”</verse>
				<verse number="4">Jézus így válaszolt nekik: „Menjetek vissza Jánoshoz, és mondjátok el neki mindazt, amit hallotok és láttok:</verse>
				<verse number="5">a vakok látnak, a bénák járnak, a leprások meggyógyulnak, a süketek hallanak, halottak támadnak föl, és a szegények az örömhírt hallgatják.</verse>
				<verse number="6">Boldog, aki el tud fogadni engem, és nem kételkedik, hanem kitart mellettem.”</verse>
				<verse number="7">Amikor János tanítványai elmentek, Jézus ezt mondta Jánosról az összegyűlt sokaságnak: „Miért mentetek ki a pusztába? Hogy széltől hajlongó nádszálat lássatok? Nem!</verse>
				<verse number="8">Vagy azért mentetek ki, hogy drága ruhába öltözött férfit lássatok? De hiszen, akik drága ruhákban járnak, azok királyi palotákban laknak!</verse>
				<verse number="9">Kit akartatok látni? Talán egy prófétát? Igen! Sőt, mondom nektek: még prófétánál is nagyobbat!</verse>
				<verse number="10">Mert János az, akiről mondja az Írás: »Elküldöm hírvivő követemet, aki előtted fog menni, hogy utat készítsen számodra.«</verse>
				<verse number="11">Igazán mondom, hogy azok között, akik asszonytól születtek, Bemerítő János a legnagyobb. Mégis, azok között, akik a Menny Királyságába tartoznak, a legkisebb is nagyobb nála.</verse>
				<verse number="12">Bemerítő János megjelenésétől kezdve a Menny Királysága erőteljesen halad előre, és vannak olyanok, akik teljes erővel törekszenek vele haladni.</verse>
				<verse number="13">Minden próféta és a Mózesi Törvény is előre hirdette a Királyság eljövetelét, ameddig János meg nem érkezett.</verse>
				<verse number="14">Ha készek vagytok elfogadni, amit a próféták és a Törvény mond, akkor ő az az Illés, akinek az eljöveteléről a próféciák szóltak.</verse>
				<verse number="15">Akinek van füle, hallja meg!</verse>
				<verse number="16">Mihez hasonlítsam ezt a nemzedéket? Olyanok, mint a piactéren játszó gyerekek, akik így kiáltanak egymásnak:</verse>
				<verse number="17">»Táncnótát furulyáztunk nektek, de nem táncoltatok. Siratót énekeltünk, de nem sírtatok.«</verse>
				<verse number="18">Mert eljött János, aki nem azt ette, amit a többiek, és nem ivott bort sem. Róla azt mondták, hogy gonosz szellem lakik benne.</verse>
				<verse number="19">Azután eljött az Emberfia, aki ugyanúgy evett és ivott, mint mások. Róla meg azt mondják: »Nézzétek, milyen falánk és részeges! Vámszedőkkel és bűnösökkel barátkozik!« De a bölcsességet a tettei igazolják.”</verse>
				<verse number="20">Ezután Jézus figyelmeztette azokat a városokat, amelyekben a legtöbb csodát tette. Megintette őket, mert nem változtatták meg gondolkodásukat és életüket:</verse>
				<verse number="21">„Jaj neked, Korazin népe! Jaj nektek, Bétsaida lakói! Mert ha Tíruszban és Szidónban történtek volna azok a csodák, amelyek nálatok történtek, ők már régen megváltoztatták volna az életüket. Már rég zsákruhában ültek volna, és a fejükre hamut szórtak volna, hogy ezzel is kifejezzék, mennyire megbánták a bűneiket.</verse>
				<verse number="22">Igazán mondom nektek: az ítélet napján Tírusz és Szidón népének elviselhetőbb lesz a sorsa, mint a tiétek.</verse>
				<verse number="23">És te, Kapernaum, azt hiszed, hogy az égig fognak magasztalni? Nem! A halál országába fogsz süllyedni! Mert ha Sodomában történtek volna azok a csodák, amelyeket ti láttatok, megmaradt volna a mai napig.</verse>
				<verse number="24">Igazán mondom nektek: Sodoma népének elviselhetőbb lesz a sorsa az ítélet napján, mint nektek.”</verse>
				<verse number="25">Akkor Jézus ezt mondta: „Dicsőítelek, Atyám, Menny és Föld Ura, hogy ezeket elrejtetted a bölcsek és okosak elől, de megmutattad azoknak, akik olyanok, mint a kisgyermekek.</verse>
				<verse number="26">Igen, Atyám, mert így láttad jónak!”</verse>
				<verse number="27">„Atyám mindent átadott nekem. Senki más nem ismeri a Fiút, csak az Atya. Senki más nem ismeri az Atyát, csak a Fiú, és azok, akikkel a Fiú meg akarja ismertetni őt.”</verse>
				<verse number="28">„Jöjjetek közel hozzám mind, akik elfáradtatok és nehéz terheket cipeltek! Én megnyugvást és pihenést adok nektek.</verse>
				<verse number="29">Azt az igát vegyétek fel, amelyet én adok rátok. Tanuljátok meg tőlem, hogy én szívből szelíd és alázatos vagyok: akkor lelketek megnyugszik és felüdül.</verse>
				<verse number="30">Mert az az iga, amelyet én teszek rátok, kedves és gyönyörködtet. Az a teher, amelyet én teszek a vállaitokra, könnyű.”</verse>
			</chapter>
			<chapter number="12">
				<verse number="1">Akkoriban Jézus a tanítványaival együtt egy gabonaföldön ment keresztül. Ez éppen szombaton történt. A tanítványok éhesek voltak, ezért kalászokat téptek le, és a gabonaszemeket megették.</verse>
				<verse number="2">Amikor a farizeusok ezt meglátták, így szóltak Jézushoz: „Nézd csak a tanítványaidat, mit csinálnak! A Törvény szerint szombaton ezt nem lenne szabad!”</verse>
				<verse number="3">Erre Jézus azt kérdezte tőlük: „Nem olvastátok, hogy mit tett Dávid, amikor ő és a kísérői megéheztek?</verse>
				<verse number="4">Bement Isten házába, és az embereivel együtt megette az Úrnak felajánlott szent kenyereket! Pedig ezeket a Törvény szerint sem neki, sem a kísérőinek nem lett volna szabad megenniük, csak a papoknak.</verse>
				<verse number="5">Vagy nem olvastátok a Törvényben, hogy szombatonként a papok a Templomban nem tartják be a szombatra vonatkozó parancsot, de ezzel mégsem követnek el semmi bűnt?</verse>
				<verse number="6">Igazán mondom nektek: nagyobb van itt a Templomnál!</verse>
				<verse number="7">Ha megértettétek volna, mit jelent ez: »Irgalmasságot akarok tőletek, és nem áldozatot«, akkor most nem ítéltétek volna el azokat, akik semmi rosszat nem tettek.</verse>
				<verse number="8">Mert az Emberfia úr a szombat ünnepe fölött is.”</verse>
				<verse number="9">Onnan a zsinagógájukba ment.</verse>
				<verse number="10">Volt ott egy béna karú férfi. Megkérdezték Jézust: „A Törvény szerint szabad-e szombaton meggyógyítani valakit?” Ezt azért kérdezték tőle, mert mindenáron valami ürügyet kerestek, hogy vádolhassák őt.</verse>
				<verse number="11">Ekkor azt felelte: „Ha valakinek közületek szombaton gödörbe esik az egyetlen báránya, vajon nem húzzátok ki onnan?</verse>
				<verse number="12">Az ember pedig nyilván sokkal értékesebb, mint a bárány! Tehát a Törvény szerint szombaton is szabad jót tenni.”</verse>
				<verse number="13">Ezután a beteg férfihoz fordult: „Nyújtsd ki a karodat!” Ő kinyújtotta a béna karját, amely azonnal meggyógyult, és éppen olyan egészséges lett, mint a másik.</verse>
				<verse number="14">A farizeusok ekkor kimentek, és azt tervezgették, hogyan tudnák megölni Jézust.</verse>
				<verse number="15">Amikor Jézus ezt megtudta, elment onnan. Sokan követték, és mindnyájukat meggyógyította.</verse>
				<verse number="16">Azt azonban szigorúan megtiltotta nekik, hogy másoknak is elhíreszteljék, hogy ő kicsoda.</verse>
				<verse number="17">Így teljesedett be, amit Ézsaiás próféta mondott:</verse>
				<verse number="18">„Itt az én szolgám, akit választottam, akit szeretek, akiben gyönyörködöm! Szellememet adom neki, és igazságosan fogja ítélni a nemzeteket.</verse>
				<verse number="19">Nem vitatkozik, nem kiabál, hangját nem hallják az utcán.</verse>
				<verse number="20">A megrepedt nádszálat nem töri el, a pislákoló mécsest nem oltja ki. Mindaddig kitart, míg az igazságos ítélet győzni fog.</verse>
				<verse number="21">Benne reménykednek majd a nemzetek.”</verse>
				<verse number="22">Ezután egy vak és néma férfit vittek hozzá, akiben gonosz szellem lakott. Jézus meggyógyította: a férfi beszélni kezdett és látott.</verse>
				<verse number="23">Ezen az egész tömeg nagyon elcsodálkozott, és ezt mondták: „Csak nem ő a Dávid Fia?!”</verse>
				<verse number="24">Ezt meghallották a farizeusok, és kijelentették: „Ez az ember csak Belzebubnak, a gonosz szellemek fejedelmének erejével űzheti ki a gonosz szellemeket.”</verse>
				<verse number="25">Mivel Jézus tudta, mit gondoltak, így válaszolt nekik: „Ha egy királyság egyik része a másik ellen támad, az egész elpusztul. Ugyanúgy elpusztul az a város, vagy család is, amelyben belső harcok dúlnak.</verse>
				<verse number="26">Ha tehát a Sátán a saját gonosz szellemeit űzi ki, akkor valójában önmaga ellen fordul, és a királysága nem állhat fenn tovább.</verse>
				<verse number="27">Másrészt, ha én Belzubub erejével űzöm ki a gonosz szellemeket, akkor a fiaitok kinek az erejével űzik ki őket? Így fiaitok maguk bizonyítják, hogy tévedtek!</verse>
				<verse number="28">Ha viszont én Isten Szellemével űzöm ki a gonosz szellemeket, akkor nyilvánvaló, hogy Isten Királysága már megérkezett hozzátok.</verse>
				<verse number="29">Gondoljátok meg, ha valaki be akar törni egy erős ember házába, hogy elrabolja a vagyonát, akkor előbb meg kell kötöznie azt az erős embert. Csak azután foszthatja ki a házát.</verse>
				<verse number="30">Aki nem velem van, ellenem van. Aki nem velem együtt dolgozik, az ellenem dolgozik.</verse>
				<verse number="31">Ezért figyelmeztetlek benneteket: az emberek mindenféle bűnös tettükre és Istent gyalázó beszédükre kaphatnak bűnbocsánatot. De van egy kivétel: aki a Szent Szellemet gyalázza, nem nyer bocsánatot soha.</verse>
				<verse number="32">Még az is kaphat bűnbocsánatot, aki az Emberfia ellen beszél, de aki a Szent Szellem ellen szól, az sem ebben a korszakban, sem a következőben nem kaphat bocsánatot.”</verse>
				<verse number="33">„Ha jó gyümölcsöt szeretnétek, jó fára van szükségetek. Ha rossz a fa, rossz a gyümölcse is. Minden fát a gyümölcséről lehet felismerni.</verse>
				<verse number="34">Ti mérges kígyóktól származtok! Hogyan is mondhatnátok jó dolgokat, mikor gonoszak vagytok?! Hiszen azt mondja ki az ember, ami a szívét megtölti.</verse>
				<verse number="35">A jó ember jó dolgokat gyűjt össze a szívében. Azokból hozza elő mindazt a jót, amelyet mond és tesz. A gonosz ember szívében azonban gonosz dolgok vannak, és azokból hozza elő azokat a gonosz dolgokat, amelyeket mond és tesz.</verse>
				<verse number="36">Mondom nektek: az ítélet napján minden felesleges és gondatlanságból kimondott szavatokról is számot kell majd adnotok!</verse>
				<verse number="37">Kimondott szavaitok alapján fognak megítélni benneteket. A szerint fognak benneteket igazságosnak, vagy bűnösnek ítélni, amit mondtatok.”</verse>
				<verse number="38">Ekkor néhány farizeus és törvénytanító ezt kérte tőle: „Tanító, szeretnénk, ha valamilyen csodálatos jelet mutatnál nekünk, bizonyítékul!”</verse>
				<verse number="39">De Jézus így válaszolt: „Ez a gonosz és hűtlen nemzedék bizonyítékul valami csodás jelt szeretne látni. De nem fognak semmilyen csodát látni, csupán azt, amely Jónás prófétával is történt!</verse>
				<verse number="40">Mert ahogy Jónás három nap és három éjjel volt a nagy tengeri lény gyomrában, úgy lesz az Emberfia is három nap és három éjjel a föld belsejében.</verse>
				<verse number="41">Ninive lakói egyszerre támadnak majd fel ezzel a nemzedékkel, és elítélik őket. Miért? Mert a niniveiek megváltoztatták az életüket válaszul Jónás üzenetére. Hozzátok pedig olyan jött el, aki nagyobb Jónásnál, mégsem hallgattok rá!</verse>
				<verse number="42">Az ítélet napján Dél királynője együtt fog feltámadni ezzel a nemzedékkel, és elítéli őket. Miért? Mert ő igen messziről utazott ide, hogy Salamon király bölcsességét hallja. Hozzátok pedig az jött el, aki nagyobb Salamonnál, mégsem hallgattok rá!”</verse>
				<verse number="43">„Amikor egy gonosz szellem kimegy az emberből, száraz helyeken kóborol, és nyugalmat keres, de nem talál.</verse>
				<verse number="44">Akkor ezt mondja: »Visszamegyek a házamba, ahonnan kijöttem.« Tehát visszamegy, és azt üresen, kisöpörve, sőt feldíszítve találja.</verse>
				<verse number="45">Akkor elmegy, és maga mellé vesz hét másik szellemet, akik még nála is gonoszabbak. Majd ezek mind beleköltöznek abba az emberbe, és ott laknak. Így végül annak az állapota még rosszabb lesz, mint először volt. Bizony, így fog járni ez a gonosz nemzedék is!”</verse>
				<verse number="46">Miközben Jézus ezeket mondta, anyja és testvérei megérkeztek. Beszélni akartak vele.</verse>
				<verse number="47">Valaki szólt Jézusnak: „Édesanyád és testvéreid kinn állnak, és beszélni akarnak veled!”</verse>
				<verse number="48">Jézus így válaszolt: „Ki az én anyám, és kik a testvéreim?”</verse>
				<verse number="49">Azután tanítványaira mutatott, és ezt mondta: „Itt vannak a testvéreim és anyám!</verse>
				<verse number="50">Aki megteszi, amit Atyám akar, az a testvérem és anyám.”</verse>
			</chapter>
			<chapter number="13">
				<verse number="1">Azon a napon Jézus kiment a házból, és leült a tó partján.</verse>
				<verse number="2">Sokan gyűltek össze körülötte, ezért beszállt egy halászbárkába, és leült, az emberek pedig a parton álltak.</verse>
				<verse number="3">Sok mindenre tanította őket jelképes történetek segítségével. Ezt mondta: „Egy földműves kiment a szántóföldre vetni.</verse>
				<verse number="4">Ahogy szórta a vetőmagot, a magok egy része az útra esett. Odarepültek a madarak, és mind felcsipegették.</verse>
				<verse number="5">Voltak olyan magok, amelyek köves talajra hullottak, ahol sekély volt termőföld. Ezek gyorsan kikeltek, mert nem voltak mélyen a földben.</verse>
				<verse number="6">De mikor a nap fölkelt, megperzselte a növényeket, és mivel nem volt mélyen a gyökerük, teljesen elszáradtak.</verse>
				<verse number="7">Más magok tüskés gyomok közé hullottak, ahol kikeltek, de a felnövő gyomok elnyomták őket.</verse>
				<verse number="8">A magok egy része azonban jó földbe esett, felnőtt és termést hozott. Az egyik százszor, a másik hatvanszor, ismét másik harmincszor annyit termett, mint a Mennyit a gazda vetett.</verse>
				<verse number="9">Akinek van füle, hallja!”</verse>
				<verse number="10">Tanítványai megkérdezték: „Miért használsz történeteket, amikor tanítasz?”</verse>
				<verse number="11">Ő így válaszolt: „Ti megérthetitek a Menny Királyságának titkos igazságait, de a többiek nem.</verse>
				<verse number="12">Akinek van, az még többet kap, hogy bőségesen legyen neki. Akinek azonban nincs, attól még azt is elveszik, amije eddig volt.</verse>
				<verse number="13">Azért tanítom őket történetek segítségével, mert néznek ugyan, de nem látnak, hallják ugyan, de nem értik meg, amit mondok.</verse>
				<verse number="14">Beteljesedett rajtuk Ézsaiás próféciája: »Hallani fogtok, de nem értitek meg, néztek ugyan, de nem láttok,</verse>
				<verse number="15">mert megkeményedett a nép szíve. Fülükkel alig hallanak, szemüket becsukták, hogy ne lássanak, ne halljanak, ne értsenek, ne forduljanak hozzám, hogy meggyógyítsam őket.«</verse>
				<verse number="16">De ti boldogok vagytok, mert a szemetek lát, és a fületek hall.</verse>
				<verse number="17">Igazán mondom nektek: sok próféta és igaz ember szerette volna látni, amit ti láttok, de nem látták; és szerették volna hallani, amit ti hallotok, de nem hallották.”</verse>
				<verse number="18">„Most pedig hallgassátok meg a magvetésről szóló történet magyarázatát!</verse>
				<verse number="19">Mit jelent az, amikor a mag az útra esik? Ez azt az embert jelképezi, aki hallja az Isten Királyságáról szóló üzenetet, de nem érti meg, ezért a gonosz elrabolja a szívébe vetett magokat.</verse>
				<verse number="20">Mit jelent az, amikor a mag köves talajba hullik? Ez azt az esetet jelképezi, amikor valaki meghallgatja az üzenetet, és azonnal örömmel fogadja.</verse>
				<verse number="21">De nem gyökerezik meg a szívében, és csak rövid ideig él benne. Az ilyen ember hamar elveszti a hitét, amikor üldöztetés, vagy valami baj éri az üzenet miatt.</verse>
				<verse number="22">A tüskés gyomok közé esett mag azt jelképezi, amikor valaki meghallgatja ugyan az üzenetet, de az élet gondjai, és a gazdagság csábítása miatt nem hoz termést.</verse>
				<verse number="23">Végül pedig a jó talajba vetett mag azt jelképezi, amikor valaki hallja az üzenetet, meg is érti, és termést is hoz: az egyik a százszorosát, a másik a hatvanszorosát, ismét másik pedig a harmincszorosát.”</verse>
				<verse number="24">Másik történetet is mondott nekik. „A Menny Királysága hasonló ehhez: egy ember tiszta búzát vetett a szántóföldjébe.</verse>
				<verse number="25">Amikor mindenki aludt, eljött az ellensége, és egy gyomnövény magját szórta a vetés közé, majd elment.</verse>
				<verse number="26">A búzavetés felnőtt, és kalászt hozott, de ugyanakkor a gyomok is megnőttek.</verse>
				<verse number="27">A szolgák ekkor megkérdezték a gazdájukat: »Uram, te jó magot vetettél a földedbe. Akkor hogyan kerültek oda a gyomok?«</verse>
				<verse number="28">»A gyomokat az ellenség vetette« — felelte a gazda. A szolgák tovább kérdezték: »Akarod, hogy kigyomláljuk?«</verse>
				<verse number="29">»Ne tegyétek — válaszolta —, mert akkor a búzát is kitéphetitek a gyomokkal együtt!</verse>
				<verse number="30">Hagyjátok csak együtt nőni mindkettőt az aratásig! Akkor szólok majd az aratóknak: Szedjétek össze először a gyomokat, kössétek csomókba, és égessétek el, a búzát pedig gyűjtsétek a raktáramba!«”</verse>
				<verse number="31">Ezután egy másik hasonlatot is mondott nekik. „A Menny Királysága hasonló ehhez: egy ember a földjébe mustármagot vetett.</verse>
				<verse number="32">Ez a legkisebb a magok között, de mikor felnő, nagyobb lesz minden más kerti növénynél. Szinte fává nő: rászállnak a madarak, és fészket raknak az ágai között.”</verse>
				<verse number="33">Elmondott nekik egy másik hasonlatot is. „A Menny Királysága hasonló ehhez: egy asszony kovászt kevert három mérce lisztbe, majd állni hagyta, amíg az egész tészta megkelt.”</verse>
				<verse number="34">Jézus mindig ilyen jelképes történetek segítségével tanította az embereket, hasonlatok nélkül nem mondott nekik semmit.</verse>
				<verse number="35">Így teljesedett be, amit Isten a prófétán keresztül mondott: „Történetek és hasonlatok által szólok hozzátok. Olyan titkokról beszélek, amelyek a világ teremtése óta rejtve voltak.”</verse>
				<verse number="36">Ezután Jézus elküldte az embereket, és hazament. Tanítványai odamentek hozzá, és kérték: „Magyarázd el nekünk a szántóföldön nőtt gyomok történetét!”</verse>
				<verse number="37">Jézus így válaszolt: „Aki a jó magot veti, az az Emberfia.</verse>
				<verse number="38">A szántóföld a világ. A jó mag azokat jelképezi, akik Isten Királyságához tartoznak. A gyomok pedig azokat, akik a Gonoszhoz tartoznak.</verse>
				<verse number="39">Az ellenség, aki a gyomokat veti, a Sátán. Az aratás ennek a korszaknak a vége, az aratók pedig az angyalok.</verse>
				<verse number="40">Ahogy a gyomokat összeszedik és elégetik, úgy fog történni a korszak végén is.</verse>
				<verse number="41">Az Emberfia elküldi angyalait, hogy Királyságából mindenkit gyűjtsenek össze, aki bűnbe viszi az embereket, és mindazokat is, akik gonosz dolgokat tesznek.</verse>
				<verse number="42">Ezeket tüzes kemencébe dobják, ahol sírás és fogcsikorgatás lesz.</verse>
				<verse number="43">Ekkor azok, akik szeretik az igazságot, ragyogni fognak, mint a Nap, mennyei Atyjuk Királyságában.”</verse>
				<verse number="44">„A Menny Királysága hasonló ehhez: egy ember elásott kincset talált a szántóföldben. Örömében újra elrejtette, majd elment, eladta minden vagyonát, és megvette azt a földet, amelyben a kincs volt.</verse>
				<verse number="45">A Menny Királysága hasonló ehhez: volt egy kereskedő, aki igazgyöngyökkel kereskedett.</verse>
				<verse number="46">Egyszer talált egy nagyon értékes gyöngyöt. Akkor elment, eladta minden vagyonát, és megvette azt a gyöngyöt.”</verse>
				<verse number="47">„A Menny Királysága hasonló ehhez: a halászok kerítőhálója mindenféle halat összefogott,</verse>
				<verse number="48">majd mikor egészen megtelt, a halászok kihúzták a partra. Ezután leültek, és kiválogatták a zsákmányt: a jó ízű halakat edényekbe gyűjtötték, a rosszakat pedig félredobták.</verse>
				<verse number="49">Így lesz majd ennek a korszaknak a végén is: eljönnek az angyalok, és kiválogatják a gonoszokat az igazságosak közül.</verse>
				<verse number="50">A gonoszokat tüzes kemencébe dobják, ahol sírás és fogcsikorgatás lesz.”</verse>
				<verse number="51">„Most már értitek ezeket a jelképes történeteket?” — kérdezte Jézus. „Igen” — felelték a tanítványai.</verse>
				<verse number="52">Ekkor ő így folytatta: „Tehát minden törvénytanító, akit megtanítanak azokra az új dolgokra, amelyeket a Menny Királysága jelent, hasonlít egy házigazdához, akinek a kamrájában új és régi dolgok is vannak. Ezeket azután együtt veszi elő onnan.”</verse>
				<verse number="53">Miután Jézus befejezte ezeket a történeteket, elment onnan.</verse>
				<verse number="54">Visszatért a saját városába, és ott is tanított a zsinagógában. Mindenki nagyon csodálkozott rajta, és ezt kérdezgették egymástól: „Honnan vette ezt a bölcsességet és a csodatevő erőt?</verse>
				<verse number="57">Ezért képtelenek voltak elfogadni Jézust, és elfordultak tőle. Jézus ekkor így válaszolt nekik: „A prófétát mindenhol tisztelik, csak a saját városában és a saját családjában nem fogadják el.”</verse>
				<verse number="58">Ebben a városban nem is tett sok csodát, mert ott nem hittek benne.</verse>
			</chapter>
			<chapter number="14">
				<verse number="1">Abban az időben Heródes, Galilea fejedelme is hallott Jézusról.</verse>
				<verse number="2">Ezt mondta a szolgáinak: „Ez nem lehet más, mint Bemerítő János. Nyilván feltámadt a halálból, és azért van ilyen csodatevő ereje.”</verse>
				<verse number="3">Ez a Heródes volt az, aki korábban Jánost letartóztatta, megbilincseltette, és börtönbe záratta. Azért tette, mert Heródiás kérte rá. Heródiás ugyanis Fülöpnek, Heródes testvérének volt a felesége.</verse>
				<verse number="4">János többször is mondta Heródesnek: „A Törvény szerint nem szabad együtt élned Heródiással!”</verse>
				<verse number="5">Ezért Heródes meg akarta öletni Jánost, de félt a néptől, mert Jánost prófétának tartották.</verse>
				<verse number="6">Amikor azonban eljött Heródes születésnapja, Heródiás leánya táncolt Heródes és a vendégei előtt. Ez annyira tetszett Heródesnek,</verse>
				<verse number="7">hogy megesküdött: akármit kér tőle a leány, megadja neki.</verse>
				<verse number="8">A leány az anyja tanácsára ezt kérte: „Add nekem Bemerítő János fejét egy tálon!”</verse>
				<verse number="9">A király elszomorodott, de mivel megesküdött, és mivel ezt a vendégek is hallották, nem akarta a leányt visszautasítani, hanem megparancsolta, hogy teljesítsék a kérését.</verse>
				<verse number="10">Elküldte szolgáit, és azok lefejezték Jánost a börtönben.</verse>
				<verse number="11">Majd elhozták a leánynak János fejét egy tálon, ő meg átadta az anyjának.</verse>
				<verse number="12">Később eljöttek János tanítványai a holttestért, és eltemették. Ezután Jézushoz mentek és mindezt elmondták neki.</verse>
				<verse number="13">Amint ezt Jézus meghallotta, beszállt egy bárkába, és elvonult egy lakatlan helyre, mert egyedül akart lenni. Az emberek azonban megtudták, hová tart, és gyalog utánamentek a városokból.</verse>
				<verse number="14">Amikor Jézus partra szállt, és látta az összegyűlt sokaságot, megsajnálta őket, és meggyógyította a betegeiket.</verse>
				<verse number="15">Mikor már esteledett, a tanítványai azt mondták Jézusnak: „Lakatlan ez a hely, és késő van már. Küldd el az embereket, hogy a környező falvakban valami ennivalót vehessenek maguknak!”</verse>
				<verse number="16">Jézus így felelt: „Nem kell elmenniük. Ti adjatok nekik enni!”</verse>
				<verse number="17">„Nincs nálunk más, csak öt kenyér és két hal” — felelték.</verse>
				<verse number="18">„Hozzátok ide!” — mondta Jézus.</verse>
				<verse number="19">Ezután szólt az embereknek, hogy üljenek le a fűbe, majd kezébe vette az öt kenyeret és két halat. Felnézett az égre, és hálát adott Istennek. Ezután tört a kenyerekből, és odaadta a tanítványainak, azok pedig szétosztották.</verse>
				<verse number="20">Mindenki evett és jóllakott. Végül összeszedték a maradékot, és 12 kosarat töltöttek meg a darabokkal.</verse>
				<verse number="21">Körülbelül ötezer férfi volt ott, s ezen felül asszonyok és gyermekek, akik mind ettek ebből.</verse>
				<verse number="22">Közvetlenül ezután Jézus mondta a tanítványainak, hogy szálljanak be a bárkába és evezzenek át a túlsó partra, amíg ő hazaküldi az embereket.</verse>
				<verse number="23">Miután elbocsátotta a sokaságot, Jézus felment a hegyre imádkozni. Késő estig ott is maradt egyedül.</verse>
				<verse number="24">Eközben a bárka már jó messzire volt a parttól. A hullámok erősen csapkodták és dobálták, mivel ellenszél fújt.</verse>
				<verse number="25">Valamikor hajnali három és hat óra között Jézus a vízen járva a tanítványokhoz ment.</verse>
				<verse number="26">Amikor meglátták őt, amint a tó vizén járt, nagyon megrémültek, és ijedtükben azt kiabálták: „Ez valami kísértet!”</verse>
				<verse number="27">Jézus azonnal megszólította őket: „Ne féljetek! Én vagyok az, ne féljetek!”</verse>
				<verse number="28">Péter így válaszolt: „Uram, ha valóban te vagy az, parancsolj, hogy hozzád mehessek a vízen járva!”</verse>
				<verse number="29">„Gyere!” — felelte Jézus. Péter ki is lépett a csónakból, és a vízen odament Jézushoz.</verse>
				<verse number="30">De mikor látta, hogy milyen erősen fúj a szél, megijedt. Ekkor süllyedni kezdett, és felkiáltott: „Ments meg, Uram!”</verse>
				<verse number="31">Jézus azonnal utána nyúlt, megragadta, és ezt mondta: „Kishitű, miért kételkedtél?”</verse>
				<verse number="32">Amikor Jézus és Péter beszállt a bárkába, azonnal elállt a szél.</verse>
				<verse number="33">A tanítványok leborultak Jézus előtt, imádták, és ezt mondták: „Valóban te vagy az Isten Fia!”</verse>
				<verse number="34">Miután átkeltek a tavon, Genezáretbe értek.</verse>
				<verse number="35">Az ott lakók felismerték Jézust, és az egész környéken elhíresztelték, hogy megérkezett. Így azután minden beteget odavittek hozzá,</verse>
				<verse number="36">és kérték, hogy legalább a ruhája szélét érinthessék. Aki csak megérintette, az meg is gyógyult.</verse>
			</chapter>
			<chapter number="15">
				<verse number="1">Ekkor farizeusok és törvénytanítók jöttek Jézushoz, akik Jeruzsálemből érkeztek. Megkérdezték:</verse>
				<verse number="2">„Miért nem követik a tanítványaid őseink hagyományait? Miért nem végzik el a kézmosás szertartását, mielőtt esznek?”</verse>
				<verse number="3">Jézus kérdéssel válaszolt: „Ti pedig miért nem engedelmeskedtek Isten parancsának, amikor a hagyományokat követitek?</verse>
				<verse number="4">Isten ugyanis ezt mondta: »Tiszteld apádat és anyádat!«, és »Aki apját vagy anyját gyalázza, átkozza, annak meg kell halnia!«</verse>
				<verse number="5">Ezzel szemben ti azt tanítjátok, hogy ha valaki azt mondja apjának vagy anyjának: »Adhatnék ugyan valamit neked, amivel segíthetnélek, de azt már Istennek ajánlottam fel« — akkor azzal már nem kell a szüleinek segítenie, vagyis tisztelnie őket.</verse>
				<verse number="6">Tehát, a hagyományaitok kedvéért érvénytelenné tettétek Isten szavát!</verse>
				<verse number="7">Milyen képmutatók vagytok! Jól mondta rólatok Ézsaiás próféta:</verse>
				<verse number="8">»Ez a nép csak szájával tisztel engem, de szíve távol van tőlem.</verse>
				<verse number="9">Hiába tisztelnek és imádnak engem, nem ér az semmit, mert olyan szabályokat tanítanak, amelyek csak emberek parancsai.«”</verse>
				<verse number="10">Ekkor magához szólította az embereket, és ezt mondta nekik: „Figyeljetek rám, és értsétek meg, amit mondok!</verse>
				<verse number="11">Nem az teszi tisztátalanná az embert, ami bemegy a száján, hanem, ami kijön a száján: vagyis, amit mond.”</verse>
				<verse number="12">Ekkor odamentek hozzá a tanítványai és ezt kérdezték: „Tudod-e, hogy a farizeusok felháborodtak azon, amit mondtál?”</verse>
				<verse number="13">„Minden növényt, amelyet nem mennyei Atyám ültetett, gyökerestől kitépnek majd” — válaszolta Jézus.</verse>
				<verse number="14">„Ezért ne is törődjetek a farizeusokkal! Hiszen vakok, akik a többi vakot vezetik. Ha pedig egyik vak vezeti a másikat, akkor mindketten gödörbe esnek.”</verse>
				<verse number="15">Ekkor Péter megkérte: „Magyarázd meg nekünk, mit jelent az előbbi hasonlat!”</verse>
				<verse number="16">„Hát még ti sem értitek?” — kérdezte Jézus.</verse>
				<verse number="17">„Nem értitek, hogy az étel, amely a szájon át bemegy, a gyomorba kerül, végül pedig kiürül onnan?</verse>
				<verse number="18">Ami azonban a szájadból kijön — vagyis, amit mondasz—, az a szívedből származik, és az tehet tisztátalanná!</verse>
				<verse number="19">Mert a szívből származnak a gonosz gondolatok, gyilkosság, házasságtörés, szexuális bűnök, lopás, hazugság és gyalázkodás.</verse>
				<verse number="20">Ezek teszik tisztátalanná az embert, nem pedig az, ha nem végzi el a szertartásos kézmosást étkezés előtt.”</verse>
				<verse number="21">Jézus továbbment onnan Tírusz és Szidón vidékére.</verse>
				<verse number="22">Ekkor egy kánaáni asszony jött utána, aki azon a vidéken lakott, és így kiáltozott: „Uram, Dávid Fia, könyörülj meg rajtam! A leányomban gonosz szellem van, és nagyon szenved tőle!”</verse>
				<verse number="23">Jézus azonban nem válaszolt neki egy szót sem. Ekkor a tanítványai így kérlelték: „Küldd el ezt az asszonyt! Folyton utánunk jön, és kiabál!”</verse>
				<verse number="24">Jézus így válaszolt: „Az Atya engem csak Izráel népének elveszett juhaihoz küldött.”</verse>
				<verse number="25">Az asszony akkor Jézushoz jött, leborult előtte, és így kérte: „Uram, segíts rajtam!”</verse>
				<verse number="26">Jézus így válaszolt: „Nem helyes, ha elvesszük a gyerekektől a kenyeret, hogy odadobjuk a kutyáknak.”</verse>
				<verse number="27">„Igazad van, Uram!” — válaszolt az asszony — „De még a kutyák is megkapják a gazdájuk asztaláról lehulló morzsákat.”</verse>
				<verse number="28">Erre Jézus felelt: „Asszony, milyen nagy hited van! Legyen meg, amit kívánsz.” És abban a pillanatban meggyógyult az asszony leánya.</verse>
				<verse number="29">Jézus ezután visszatért a Galileai-tó partjára. Felment egy hegyre, és leült.</verse>
				<verse number="30">Rengetegen jöttek hozzá. Sántákat, vakokat, bénákat, süketnémákat, és mindenféle más betegeket hoztak. Letették őket Jézus lába elé, ő pedig mindegyiket meggyógyította.</verse>
				<verse number="31">Az emberek nem tudtak hová lenni a csodálkozástól, amikor látták, hogy a süketnémák megszólalnak, a bénák meggyógyulnak, a sánták járnak, a vakok látnak — és dicsőítették Izráel Istenét.</verse>
				<verse number="32">Jézus magához hívta tanítványait, és ezt mondta nekik: „Sajnálom ezt a sok embert. Már három napja velem vannak, és kifogytak minden ennivalóból. Nem akarom éhesen elküldeni őket, nehogy összeessenek az úton.”</verse>
				<verse number="33">„De hát honnan vehetnénk ezen az elhagyatott helyen annyi kenyeret, hogy ilyen nagy sokaságot megetessünk?” — kérdezték a tanítványok.</verse>
				<verse number="34">Jézus megkérdezte: „Hány kenyeretek van?” „Hét” — válaszolták — „és néhány kisebb halunk.”</verse>
				<verse number="35">Ezután szólt az embereknek, hogy mindenki üljön le a földre.</verse>
				<verse number="36">Majd fogta a hét kenyeret és a halakat, és miután hálát adott Istennek, tört az ételből, és kezdte osztani a tanítványainak, azok pedig az embereknek.</verse>
				<verse number="37">Mindnyájan ettek, amíg mindenki jóllakott. Majd összeszedték a maradékot, és hét kosarat töltöttek meg a darabokal.</verse>
				<verse number="38">Körülbelül négyezer férfi volt a tömegben, akik ettek, s azon felül még asszonyok és gyerekek.</verse>
				<verse number="39">Miután Jézus elküldte az embereket, beszállt egy bárkába, és Magadán vidékére ment.</verse>
			</chapter>
			<chapter number="16">
				<verse number="1">Farizeusok és a szadduceusok jöttek Jézushoz, hogy próbára tegyék. Arra kérték, hogy mutasson nekik valamilyen csodálatos mennyei jelt bizonyítékul.</verse>
				<verse number="2">De ő így válaszolt nekik: „Napnyugta idején azt mondjátok: »Holnap szép idő lesz, mert vörös az ég alja.«</verse>
				<verse number="3">Kora reggel pedig ezt: »Ma vihar lesz, mert az ég sötét és vörös.« Ezek valóban jelei a közelgő időjárásnak! Látjátok az égen ezeket a jeleket, és tudjátok is, hogy mit jeleznek. Ugyanígy látjátok azokat a dolgokat, amik mostanában történnek. Ezek is jelek. Hogy lehet, hogy nem értitek, mit jelentenek?!</verse>
				<verse number="4">Ez a gonosz és hűtlen nemzedék mindenáron valamilyen csodás jelt akar látni bizonyítékul. De nem fognak semmilyen csodát látni, csupán azt, amely Jónás prófétával történt!” Ezzel otthagyta őket, és továbbment.</verse>
				<verse number="5">A tanítványok áteveztek a tó túlsó partjára, de elfelejtettek kenyeret vinni magukkal.</verse>
				<verse number="6">Jézus ezt mondta nekik: „Legyetek óvatosak, és tartsátok távol magatokat a farizeusok és szadduceusok kovászától!”</verse>
				<verse number="7">Ők meg így tanakodtak egymás között: „Biztosan azért mondta ezt, mert elfelejtettünk kenyeret hozni.”</verse>
				<verse number="8">De Jézus tudta, miről beszélnek, és ezt mondta: „Miért tanakodtok azon, hogy nincs nálatok kenyér?</verse>
				<verse number="9">Még mindig nem értitek?! Nem emlékeztek az ötezerre, az öt kenyérre, és hogy hány kosár maradékot szedtetek össze?</verse>
				<verse number="10">Vagy a négyezerre, a hét kenyérre, és hogy ott hány kosár lett tele a maradékokkal?</verse>
				<verse number="11">Én nem kenyérről beszéltem, nem értitek? Azt mondtam, hogy legyetek óvatosak, és tartsátok távol magatokat a farizeusok és szadduceusok kovászától!”</verse>
				<verse number="12">Ekkor értették meg a tanítványok, hogy miről beszélt. Nem arról, hogy óvakodjanak a kovásztól, amely a kenyeret megkeleszti, ha nem hogy a farizeusok és szadduceusok tanításaitól tartsák távol magukat.</verse>
				<verse number="13">Amikor Jézus Cézárea Filippi vidékén járt, megkérdezte tanítványaitól: „Mit mondanak az emberek rólam, kicsoda az Emberfia?”</verse>
				<verse number="14">„Egyesek azt mondják, hogy te vagy Bemerítő János, mások Illésnek tartanak. Mások meg Jeremiásnak, vagy a régi próféták közül valamelyiknek” — válaszolták.</verse>
				<verse number="15">„Hát ti mit mondtok rólam, ki vagyok én?” — kérdezte tovább.</verse>
				<verse number="16">Simon Péter így válaszolt: „Te vagy a Krisztus, az élő Isten Fia.”</verse>
				<verse number="17">Jézus ezt felelte: „Áldott vagy Simon, Jóna fia, mert mennyei Atyám megmutatta neked, hogy ki vagyok én. Nem az emberektől tudod, és nem saját magadtól mondtad.</verse>
				<verse number="18">Én meg azt mondom neked, te Péter vagy. Ezen a kősziklán fel fogom építeni eklézsiámat, és a halál erői sem lesznek képesek azt legyőzni.</verse>
				<verse number="19">Neked fogom adni a Menny Királyságának kulcsait. Amiket nem engedsz meg a földön, azok a dolgok lesznek, amit Isten nem enged meg. Amiket viszont megengedsz a földön, azok a dolgok lesznek, amiket Isten megenged.”</verse>
				<verse number="20">Ezután szigorúan megparancsolta a tanítványoknak, hogy senkinek se mondják el, hogy ő a Krisztus.</verse>
				<verse number="21">Ettől kezdve magyarázta Jézus tanítványainak, hogy fel kell mennie Jeruzsálembe, ott sokat fog szenvedni a nép vezetőitől, a főpapoktól és a törvénytanítóktól. Arról is beszélt, hogy szükséges, hogy őt megöljék, de három nap múlva fel fog támadni.</verse>
				<verse number="22">Ekkor Péter félrehívta Jézust, szemrehányást tett neki, és helyre akarta igazítani: „Uram, Isten mentsen meg téged attól, hogy ez bekövetkezzen! Ilyesmi semmiképpen sem történhet meg veled!”</verse>
				<verse number="23">De Jézus hátat fordított neki, és így válaszolt Péternek: „Takarodj a hátam mögé, Sátán! El akarsz gáncsolni, mivel nem úgy gondolkodsz, mint Isten, ha nem úgy, mint az emberek!”</verse>
				<verse number="24">Ezután a tanítványaihoz fordult: „Aki engem akar követni, az tagadja meg önmagát, vegye fel a keresztjét, és úgy kövessen.</verse>
				<verse number="25">Aki próbálja megmenteni a lelkét, vagyis az életét, az el fogja veszíteni. De aki odaadja értem az életét, vagyis a lelkét, az fogja igazán megtalálni.</verse>
				<verse number="26">Mit ér, ha az ember megkapja az egész világot, de elveszíti saját magát? Mit adhat azért, hogy megmentse a lelkét?</verse>
				<verse number="27">Az Emberfia eljön majd angyalaival együtt és Atyja dicsőségében, és akkor majd mindenkinek a tettei szerint megadja, amit érdemel.</verse>
				<verse number="28">Igazán mondom nektek: vannak köztetek, akik még haláluk előtt meglátják az Emberfiát, amint eljön királyi dicsőségében.”</verse>
			</chapter>
			<chapter number="17">
				<verse number="1">Hat nap múlva Jézus felment egy magas hegyre. Csak Pétert, Jakabot és annak testvérét, Jánost vitte magával.</verse>
				<verse number="2">A hegyen a szemük láttára átváltozott. Arca úgy ragyogott, mint a Nap, a ruhája pedig fehéren fénylett.</verse>
				<verse number="3">Ekkor megjelent mellette Mózes és Illés, és beszélgettek vele.</verse>
				<verse number="4">Péter ekkor Jézushoz fordult: „Uram, olyan jó itt lenni! Ha akarod, készítek három sátrat: neked, Mózesnek és Illésnek.”</verse>
				<verse number="5">Amíg Péter beszélt, hirtelen fényes felhő takarta be őket. A felhőből hang hallatszott: „Ő a Fiam, akit szeretek, és akiben gyönyörködöm! Őt hallgassátok!”</verse>
				<verse number="6">Ekkor a tanítványok annyira megrémültek, hogy arccal a földre estek.</verse>
				<verse number="7">Jézus hozzájuk lépett, megérintette őket, és ezt mondta: „Álljatok fel, ne féljetek!”</verse>
				<verse number="8">Amikor felnéztek, már csak őt látták.</verse>
				<verse number="9">Miközben lefelé jöttek a hegyről, Jézus megparancsolta nekik: „Ne mondjátok el senkinek, amit láttatok, amíg az Emberfia fel nem támad a halálból!”</verse>
				<verse number="10">Majd megkérdezték tőle a tanítványai: „Miért mondják a törvénytanítók, hogy Krisztus előtt Illésnek kell eljönnie?”</verse>
				<verse number="11">Jézus így felelt: „Illés valóban el fog jönni, és majd mindent helyreállít.</verse>
				<verse number="12">De azt mondom nektek: Illés már el is jött, csak az emberek nem ismerték fel őt, és úgy bántak vele, ahogy akartak. Ugyanígy fog szenvedni az Emberfia is.</verse>
				<verse number="13">Ekkor megértették a tanítványok, hogy Bemerítő Jánosról beszélt nekik.</verse>
				<verse number="14">Amikor Jézus visszament az összegyűlt emberekhez, egy férfi lépett hozzá. Letérdelt előtte, és így kérlelte:</verse>
				<verse number="15">„Uram, könyörülj meg a fiamon, mert szörnyű rohamai vannak, és borzasztóan szenved. Ilyenkor gyakran megesik vele, hogy tűzbe vagy vízbe esik.</verse>
				<verse number="16">Elhoztam a tanítványaidhoz, de ők nem tudták meggyógyítani.”</verse>
				<verse number="17">Jézus ekkor ezt mondta: „Ó, milyen hitetlen és romlott ez a nemzedék! Meddig kell még közöttetek maradnom? Meddig kell még elviseljelek benneteket? Hozzátok ide azt a fiút!”</verse>
				<verse number="18">Akkor Jézus ráparancsolt a gonosz szellemre, aki kiment a fiúból. Ekkor a fiú azonnal meggyógyult.</verse>
				<verse number="19">Amikor Jézus egyedül volt, odamentek hozzá a tanítványai, és megkérdezték: „Mi miért nem tudtuk kiűzni azt a gonosz szellemet?”</verse>
				<verse number="20">Ő ezt felelte: „Mert gyenge a hitetek. Igazán mondom nektek: ha csak akkora hitetek lenne, mint egy mustármag, akkor mondhatnátok ennek a hegynek: »Mozdulj el innen oda!«, és az oda is menne. Akkor minden lehetséges lenne a számotokra.”</verse>
				<verse number="21"></verse>
				<verse number="22">Később, amikor a tanítványok összegyűltek Galileában, Jézus ezt mondta nekik: „Az Emberfiát kiszolgáltatják az embereknek,</verse>
				<verse number="23">meg fogják ölni, de a harmadik napon majd feltámad.” Ezen a tanítványok nagyon elszomorodtak.</verse>
				<verse number="24">Egyszer Jézus és a tanítványai Kapernaumba érkeztek. Péter ott összetalálkozott azokkal az adószedőkkel, akik a Templom számára gyűjtötték az adót: fejenként két drakhmát. Megkérdezték Pétert: „Mesteretek nem fizeti a templomadót?”</verse>
				<verse number="25">„De igen” — válaszolta Péter, és bement a házba. De még mielőtt megszólalt volna, Jézus megkérdezte: „Simon, mit gondolsz? A földi királyok kitől szednek vámot és adót? A saját gyerekeiktől, vagy a másokétól?”</verse>
				<verse number="26">„Mások gyerekeitől” — felelte Péter. „Ezek szerint a saját gyerekeik nem adóznak!</verse>
				<verse number="27">De hogy ne haragítsuk meg őket, menj ki a tóhoz horgászni. Amikor kifogod az első halat, nyisd ki a száját, és egy négydrakhmás ezüstpénzt találsz benne. Add oda nekik: ez legyen a kettőnk adója a Templom számára!”</verse>
			</chapter>
			<chapter number="18">
				<verse number="1">Abban az időben megkérdezték Jézustól a tanítványai: „Ki a legnagyobb a Menny Királyságában?”</verse>
				<verse number="2">Ekkor Jézus odahívott egy kisgyermeket, odaállította közéjük, és így felelt:</verse>
				<verse number="3">„Igazán mondom nektek: meg kell változzon a gondolkodásotok, hogy olyan legyen, mint egy kisgyereké, különben soha nem mehettek be a Menny Királyságába.</verse>
				<verse number="4">Ezért az lesz a legnagyobb a Menny Királyságában, aki megalázkodik, és olyan lesz, mint ez a kisgyerek.</verse>
				<verse number="5">Aki pedig befogad egy ilyen kisgyereket az én nevemben, az valójában engem fogad be.”</verse>
				<verse number="6">„Ezek a kicsinyek hisznek bennem. De jaj annak, aki akár csak egyet is bűnbe visz közülük! Aki miatt e kicsinyek bűnt követnek el, az még akkor is jobban járna, ha egy malomkövet kötnének a nyakára, és bedobnák a tengerbe.</verse>
				<verse number="7">Jaj az embereknek az ilyen bűnbe vivő kísértések miatt! Elkerülhetetlen ugyan, hogy ezek próbára tegyék őket, de jaj annak, aki miatt azt a bűnt elkövetik!</verse>
				<verse number="8">Ezért ha a saját kezed, vagy lábad visz bűnbe, még azt is inkább vágd le, és dobd el! Jobb, ha csonkán, vagy fél lábbal jutsz be az örök életre, mintha kezed-lábad épségben megmarad, és úgy dobnak az örök tűzbe.</verse>
				<verse number="9">Ha a szemed visz bűnbe, még azt is inkább vájd ki, és dobd el! Jobb, ha fél szemmel jutsz be az örök életre, mintha két szemed megmarad, és úgy dobnak a gyehenna tüzébe!”</verse>
				<verse number="10">„Vigyázzatok! Egyet se nézzetek le ezek közül a kicsinyek közül! Mert mondom nektek: a melléjük rendelt angyalok mindig látják Atyám arcát a Mennyben!</verse>
				<verse number="11"></verse>
				<verse number="12">Mit gondoltok? Ha valakinek van száz juha, és az egyik eltéved, mit fog tenni az az ember? Otthagyja a legelőn a kilencvenkilencet, hogy megkeresse azt az egyet, amelyik elkóborolt!</verse>
				<verse number="13">Igazán mondom nektek: mikor megtalálja, jobban örül annak az egynek, mint a többi kilencvenkilencnek, amely el sem veszett.</verse>
				<verse number="14">Ugyanígy mennyei Atyátok sem akarja, hogy akár egy is elvesszen e kicsinyek közül.”</verse>
				<verse number="15">„Ha a testvéred vétkezik, menj oda hozzá, négyszemközt figyelmeztesd, és mutass rá arra, amit rosszul tett! Ha hallgat rád, akkor segítettél neki, hogy testvéred maradjon.</verse>
				<verse number="16">Ha nem hallgat rád, újra menj el hozzá, és vigyél magaddal egy vagy két embert! Így mindent két vagy három tanú bizonyíthat.</verse>
				<verse number="17">Ha rájuk sem hallgat, mondd el a gyülekezetnek! Ha még a gyülekezetre sem hallgat, akkor úgy kell vele bánni, mint egy hitetlennel, vagy vámszedővel!</verse>
				<verse number="18">Igazán mondom nektek: amiket nem engedtek meg a földön, azok a dolgok lesznek, amit Isten nem enged meg. Amiket viszont megengedtek a földön, azok a dolgok lesznek, amiket Isten megenged.!</verse>
				<verse number="19">Igazán mondom nektek: ha itt a földön közületek ketten összhangban vannak és egyetértenek, akkor kérhetnek akármit, mennyei Atyám megadja nekik.</verse>
				<verse number="20">Mert amikor ketten vagy hárman egységre jutnak az én nevemben, akkor én is ott vagyok közöttük.”</verse>
				<verse number="21">Ezután Péter lépett hozzá, és megkérdezte: „Uram, ha valaki állandóan vétkezik ellenem, hányszor kell megbocsátanom neki? Akár hétszer is?”</verse>
				<verse number="22">„Nemcsak hétszer, ha nem akár hetvenszer hétszer is — válaszolta Jézus.</verse>
				<verse number="23">A Menny Királysága hasonlít ehhez: egyszer egy király elhatározta, hogy a szolgáival megfizetteti mindazt, amivel tartoztak neki.</verse>
				<verse number="24">Mikor kezdte összegyűjteni a pénzt tőlük, elé hozták egyik szolgáját, aki tízezer talentummal tartozott.</verse>
				<verse number="25">De mivel nem tudta visszafizetni az adósságát, a király megparancsolta, hogy adják el rabszolgának feleségével és gyermekeivel együtt, és adják el minden vagyonát is. Amit pedig ezekért kapnak, az legyen a királyé az adósság fedezésére.</verse>
				<verse number="26">A szolga ekkor leborult a király előtt, és így könyörgött: »Kérlek, légy türelmes hozzám! Minden adósságomat meg fogom fizetni!«</verse>
				<verse number="27">A király megsajnálta, szabadon engedte, sőt, minden adósságát is elengedte.</verse>
				<verse number="28">Miután ez a szolga elment, találkozott egyik szolgatársával, aki neki tartozott száz ezüstpénzzel. Torkon ragadta, fojtogatni kezdte, és ez mondta neki: »Add meg, amivel tartozol!«</verse>
				<verse number="29">Az meg az első szolga lába elé borult, és így könyörgött: »Kérlek, légy türelmes hozzám! Minden adósságomat meg fogom fizetni!«</verse>
				<verse number="30">Az első szolga azonban nem akart megkönyörülni rajta, ha nem börtönbe záratta a társát, amíg az minden tartozását vissza nem fizeti.</verse>
				<verse number="31">Amikor a király szolgái meglátták ezt, nagyon megharagudtak. Elmentek a királyhoz, és elmondták, mi történt.</verse>
				<verse number="32">Ekkor a király behívatta az első szolgát, és ezt mondta neki: »Te gonosz szolga! Én elengedtem minden adósságodat, mivel kegyelemért könyörögtél!</verse>
				<verse number="33">Nem kellett volna neked is ugyanúgy könyörülnöd a szolgatársadon, ahogy én könyörültem rajtad?!«</verse>
				<verse number="34">Ekkor a király haragjában átadta a börtönőröknek, hogy tartsák fogva, és büntessék meg, amíg ki nem fizeti minden adósságát.</verse>
				<verse number="35">Bizony, így bánik veletek mennyei Atyám is, ha szívből meg nem bocsáttok annak, aki vétkezett ellenetek.”</verse>
			</chapter>
			<chapter number="19">
				<verse number="1">Miután Jézus befejezte ezeket, Galileából Júdeába ment, a Jordán folyón túlra.</verse>
				<verse number="2">Nagy tömeg követte, és ő meggyógyította a betegeiket.</verse>
				<verse number="3">Ekkor néhány farizeus jött hozzá, akik próbára akarták tenni. Azt kérdezték tőle: „Megengedi-e a Törvény, hogy a férj elváljon a feleségétől bármilyen okból?”</verse>
				<verse number="4">Jézus így válaszolt: „Biztosan olvastátok az Írásban, hogy Isten a teremtéskor férfivá és nővé teremtette az embert, és</verse>
				<verse number="5">ezt mondta: »Ezért a férfi elhagyja apját és anyját, ragaszkodik a feleségéhez, és ketten egy testté lesznek«.</verse>
				<verse number="6">Ezután tehát már nem kettő, ha nem egy. Amit Isten egyesített, azt ember ne válassza szét!”</verse>
				<verse number="7">A farizeusok tovább kérdezték: „Akkor miért adott Mózes olyan parancsot, amely megengedi, hogy a férfi elváljon a feleségétől, ha válólevelet ad neki?”</verse>
				<verse number="8">Jézus így válaszolt: „Mózes csak a szívetek keménysége miatt engedte meg, hogy elváljatok a feleségetektől. De kezdetben nem így volt.</verse>
				<verse number="9">Én azonban azt mondom nektek: aki elválik a feleségétől, és mást vesz feleségül, az vétkes a házasságtörés bűnében, kivéve, ha az első feleség házasságtörést követett el.”</verse>
				<verse number="10">Ekkor a tanítványok azt mondták: „Ha ez a helyzet a férj és a felesége között, akkor jobb meg sem házasodni.”</verse>
				<verse number="11">Jézus így válaszolt: „Nem mindenki tudja elfogadni ezt a tanítást a házasságról, csak az, akit Isten képessé tesz rá.</verse>
				<verse number="12">Több különböző oka lehet annak, ha valaki nem alkalmas a házasságra. Vannak férfiak, akik már eleve úgy születtek, hogy nem képesek a házaséletre. Vannak férfiak, akiket mások tettek alkalmatlanná a házasságra. Végül pedig olyan férfiak is vannak, akik maguk döntöttek úgy, hogy nem fognak megházasodni a Menny Királyságáért. De aki alkalmas a házasságra, az fogadja el ezt a tanítást a házasságról!”</verse>
				<verse number="13">Ekkor néhányan kisgyerekeket vittek Jézushoz, hogy tegye rájuk a kezét, és imádkozzon értük. De a tanítványok rájuk szóltak, és el akarták őket zavarni.</verse>
				<verse number="14">Jézus azonban ezt mondta: „Ne zavarjátok el őket! Engedjétek a gyerekeket hozzám jönni! Hiszen a Menny Királysága olyanoké, akik hozzájuk hasonlítanak!”</verse>
				<verse number="15">Ezután rátette kezét a gyerekekre, majd továbbment.</verse>
				<verse number="16">Egyszer odajött Jézushoz egy férfi, és ezt kérdezte: „Mester! Milyen jó dolgot kell tennem ahhoz, hogy örök életem legyen?”</verse>
				<verse number="17">Válaszul Jézus megkérdezte tőle: „Miért kérdezed tőlem, hogy mi a jó? Egyedül Isten jó! Ha örök életet akarsz kapni, engedelmeskedj Isten parancsainak!”</verse>
				<verse number="18">„Milyen parancsoknak?” — kérdezte a férfi. Jézus így válaszolt: „Ne gyilkolj! Ne kövess el házasságtörést! Ne lopj! Ne tanúskodj hamisan!</verse>
				<verse number="19">Tiszteld apádat és anyádat! Úgy szeresd embertársadat, mint saját magadat!”</verse>
				<verse number="20">A fiatalember ezt felelte: „Ezeket mind megtartottam. Mit kell még tennem?”</verse>
				<verse number="21">Jézus ezt mondta neki: „Ha tökéletes akarsz lenni, add el minden vagyonodat, és a pénzt oszd szét a szegények között! Így a Mennyben lesznek a kincseid. Azután gyere, és kövess engem!”</verse>
				<verse number="22">A fiatalember ekkor szomorúan elment, mert nagyon gazdag volt.</verse>
				<verse number="23">Jézus ekkor a tanítványaihoz fordult: „Igazán mondom nektek: a gazdagok nehezen mennek be a Menny Királyságába!</verse>
				<verse number="24">Mondom nektek: könnyebb egy tevének átmenni a tű fokán, mint egy gazdagnak Isten Királyságába bemenni.”</verse>
				<verse number="25">A tanítványok ezen nagyon meglepődtek. Meg is kérdezték: „Hát akkor egyáltalán ki kaphat örök életet?”</verse>
				<verse number="26">Jézus rájuk nézett, és ezt mondta: „Az emberek számára ez valóban lehetetlen. Isten számára viszont minden lehetséges.”</verse>
				<verse number="27">Ekkor Péter megkérdezte: „Látod, mi mindent otthagytunk, és követtünk téged. Velünk mi lesz?”</verse>
				<verse number="28">Jézus így felelt: „Igazán mondom nektek: amikor a világ újjászületik, az Emberfia dicsőséges trónján fog ülni, és uralkodik. Akkor majd ti is, akik követtek engem, tizenkét trónon ültök, hogy Izráel tizenkét törzse felett uralkodjatok.</verse>
				<verse number="29">Mindenki, aki elhagyta értem házát, testvéreit, apját, anyját, gyermekeit vagy szántóföldjeit, százszor annyit kap vissza, és örök életet kap örökségül.</verse>
				<verse number="30">De sokan, akik most az első helyeket foglalják el az életben, akkor majd utolsók lesznek. Ugyanakkor, sokan, akik most az utolsó helyeken vannak ebben az életben, az első helyekre kerülnek.”</verse>
			</chapter>
			<chapter number="20">
				<verse number="1">„A Menny Királysága hasonló ehhez: egyszer egy szőlősgazda korán reggel kiment, hogy munkásokat fogadjon a szőlőjébe.</verse>
				<verse number="2">Megegyezett velük, hogy napi egy ezüstpénzt fizet nekik, majd kiküldte őket a szőlőjébe dolgozni.</verse>
				<verse number="3">Reggel kilenc óra körül ismét kiment, és látott a piactéren néhány férfit, akiknek semmi dolgunk nem volt.</verse>
				<verse number="4">Ezt mondta nekik: »Menjetek ti is a szőlőmbe, és megkapjátok, amely a munkátokért jár!«</verse>
				<verse number="5">Azok el is mentek. Délben, majd három óra körül megint kiment, és újabb munkásokat fogadott fel, akiket szintén kiküldött a szőlőbe dolgozni.</verse>
				<verse number="6">Amikor délután öt óra körül kiment a piactérre, ismét talált ott munka nélkül lézengőket, és megkérdezte tőlük: »Hát ti miért álltok itt egész nap? Miért tétlenkedtek?«</verse>
				<verse number="7">Ezt válaszolták: »Minket még senki sem fogadott fel«. »Menjetek ti is a szőlőmbe dolgozni!« — mondta nekik.</verse>
				<verse number="8">Amikor beesteledett, a szőlősgazda szólt a munkások vezetőjének: »Hívd ide a munkásokat, és fizesd ki a bérüket! Az utolsókkal kezdd, és az elsőket fizesd ki utoljára!«</verse>
				<verse number="9">Először jöttek azok, akik csak öt óra körül kezdték a munkát. Mindegyikük egy-egy ezüstpénzt kapott.</verse>
				<verse number="10">Amikor az elsők következtek, azt remélték, hogy ők majd többet kapnak. De ők is csak egy-egy ezüstpénzt kaptak.</verse>
				<verse number="11">Amikor átvették a bérüket, panaszkodtak a gazdának:</verse>
				<verse number="12">»Akik utoljára jöttek, azok csak egy órát dolgoztak« — mondták. »Te azonban ugyanúgy bántál velünk, mint ővelük, pedig mi egész nap keményen dolgoztunk a forró napon!«</verse>
				<verse number="13">Ő pedig így felelt: »Barátom! Nem vagyok igazságtalan hozzád! Hiszen megegyeztünk, hogy egy ezüstpénzt fizetek neked.</verse>
				<verse number="14">Fogd tehát, ami a tiéd, és menj! Én ugyanis ennek az utolsóként érkezett munkásnak is ugyanannyit akarok adni, mint neked.</verse>
				<verse number="15">Vagy talán nincs jogom azt tenni a saját pénzemmel, amit akarok? Azért nézed ezt rossz szemmel és irigykedve, mert én nagylelkű vagyok hozzájuk?«</verse>
				<verse number="16">Így lesznek az utolsókból elsők, és az elsőkből utolsók.”</verse>
				<verse number="17">Amikor Jézus Jeruzsálembe ment, útközben félrehívta a tizenkét tanítványt, és ezt mondta:</verse>
				<verse number="18">„Jól figyeljetek! Most fölmegyünk Jeruzsálembe. Ott az Emberfiát átadják a főpapoknak és a törvénytanítóknak. Azok halálra fogják ítélni,</verse>
				<verse number="19">és átadják a nem zsidó emberek kezébe, hogy azok kigúnyolják, megkorbácsolják és kivégzik a kereszten. De a harmadik napon fel fog támadni.”</verse>
				<verse number="20">Ezután odament hozzá a Zebedeus felesége, a fiaival együtt. Leborult előtte a földre, mert kérni akart tőle valamit.</verse>
				<verse number="21">„Mit szeretnél?” — kérdezte tőle Jézus. Az asszony így felelt: „Azt kérem tőled, hogy Királyságodban az egyik fiam a jobb, másik pedig a bal oldaladon ülhessen! Kérlek, ígérd meg nekem!”</verse>
				<verse number="22">Jézus erre így válaszolt a két fiúnak: „Nem tudjátok, mit kértek! Ki tudjátok-e inni a szenvedés poharát, amelyet nekem ki kell innom?” „Igen, ki tudjuk inni” — felelték.</verse>
				<verse number="23">Jézus így folytatta: „Valóban fogtok inni a poharamból. De azt, hogy ki ül majd a jobb és a bal oldalamon, nem én döntöm el. Oda majd azok fognak ülni, akiknek mennyei Atyám ezt a két helyet elkészítette.”</verse>
				<verse number="24">Amikor ezt a többi tíz tanítvány meghallotta, megharagudtak a két testvérre.</verse>
				<verse number="25">De Jézus odahívta magához mind a tizenkettőt, és ezt mondta: „Jól tudjátok, hogy a nem zsidó népek uralkodói szeretik a hatalmukat mutogatni. A hatalmasok pedig szeretik alattvalóikkal éreztetni a hatalmukat.</verse>
				<verse number="26">Közöttetek azonban ne így legyen! Éppen ellenkezőleg: aki közületek nagy akar lenni, az a szolgátok legyen!</verse>
				<verse number="27">Aki pedig az első akar lenni, az legyen a rabszolgátok!</verse>
				<verse number="28">Így van ez az Emberfiával is. Ő sem azért jött a Földre, hogy neki szolgáljanak, ha nem hogy ő szolgáljon másoknak. Azért jött, hogy életét váltságdíjul adja, és ezáltal sok embert megmentsen.”</verse>
				<verse number="29">Amint elhagyták Jerikó városát, nagy tömeg követte Jézust.</verse>
				<verse number="30">Az út szélén két vak ült, s amikor hallották, hogy Jézus megy el mellettük, kiáltozni kezdtek: „Urunk, Dávid Fia, könyörülj meg rajtunk!”</verse>
				<verse number="31">Az emberek rájuk szóltak, hogy maradjanak csendben. De ők csak még jobban kiabáltak: „Urunk, Dávid Fia, könyörülj rajtunk!”</verse>
				<verse number="32">Jézus ekkor megállt, és megkérdezte tőlük: „Mit kívántok? Mit tegyek veletek?”</verse>
				<verse number="33">Ezt felelték: „Urunk! Nyisd meg a szemünket, hadd lássunk!”</verse>
				<verse number="34">Jézus megsajnálta őket, és megérintette a szemüket. Abban a pillanatban megnyílt a szemük, és láttak. Azután követték Jézust.</verse>
			</chapter>
			<chapter number="21">
				<verse number="1">Jézus és tanítványai Jeruzsálemhez közeledtek. Az Olajfák hegyéhez értek, Betfagé falu szélére. Akkor Jézus két tanítványát előre küldte, és ezt mondta nekik:</verse>
				<verse number="2">„Menjetek be ebbe a faluba! Találtok ott egy kikötött szamarat, a csikójával együtt. Oldjátok el mindkettőt, és vezessétek hozzám!</verse>
				<verse number="3">Ha valaki szólna ezért, mondjátok neki, hogy az Úrnak van szüksége rájuk. Akkor azonnal elengedi őket.”</verse>
				<verse number="4">Ez azért történt, hogy beteljesedjen, amit a próféta mondott:</verse>
				<verse number="5">„Mondjátok meg Sion leányának: »Nézd, itt jön Királyod, aki alázatos, és szamáron ül! Szamárcsikón ül, teherhordó állat csikóján.«”</verse>
				<verse number="6">A tanítványok el is mentek, és mindent úgy tettek, ahogyan Jézus mondta.</verse>
				<verse number="7">Elhozták a szamarat és a csikóját, ráterítették felsőruháikat, Jézus felült rá, és így közeledett az úton Jeruzsálem felé.</verse>
				<verse number="8">Nagy tömeg gyűlt össze, és Jézus elé, az útra terítették felsőruhájukat. Mások ágakat vágtak le a fákról, és azokat szórták eléje az útra.</verse>
				<verse number="9">A tömeg részben Jézus előtt, részben utána haladt, és így kiáltottak: „Hozsánna Dávid Fiának! Áldott legyen, aki az ÚR nevében jön! Hozsánna a magasságban Istennek!”</verse>
				<verse number="10">Amikor beért Jeruzsálembe, az egész város felbolydult és összezavarodott. Mindenki azt kérdezte a másiktól: „Ki ez?”</verse>
				<verse number="11">A Jézust kísérő sokaság így válaszolt: „Ez Jézus, a próféta, a galileai Názáretből!”</verse>
				<verse number="12">Jézus ezután bement a Templom területére, és kizavarta onnan azokat, aki ott árultak, vagy vásároltak. Felborította a pénzváltók asztalait és a galambárusok padjait is.</verse>
				<verse number="13">Azt mondta nekik: „Ezt mondja az Írás: »Házamat imádság házának nevezik.« Ti azonban »rablók barlangjává« teszitek.”</verse>
				<verse number="14">Akkor vakok és sánták mentek Jézushoz a Templom területén, és ő meggyógyította őket.</verse>
				<verse number="15">A főpapok és a törvénytanítók látták Jézus csodálatos gyógyításait, és hallották, amint a kisgyerekek a Templom területén így kiáltoznak: „Hozsánna a Dávid Fiának!” Mindezek miatt nagyon megharagudtak,</verse>
				<verse number="16">és megkérdezték Jézustól: „Nem hallod, mit kiabálnak ezek a gyerekek?!” „De igen!” — válaszolta Jézus. „Az Írás ezt mondja: »Istenem, Te tanítottad meg a gyerekeket és a csecsemőket, hogy dicsérjenek téged!« ”</verse>
				<verse number="17">Ezzel otthagyta őket, kiment Jeruzsálemből, és Betániában töltötte az éjszakát.</verse>
				<verse number="18">Másnap korán reggel indult vissza Jeruzsálembe, s közben megéhezett.</verse>
				<verse number="19">Meglátott egy fügefát az út szélén, odament, de csak levelet talált rajta. Ezért ezt mondta neki: „Soha többé ne teremjen rajtad gyümölcs!” A fügefa pedig azonnal kiszáradt.</verse>
				<verse number="20">A tanítványok látták ezt, és csodálkozva kérdezték: „Hogyan száradhatott ki ilyen gyorsan ez a fügefa?”</verse>
				<verse number="21">Jézus így felelt: „Igazán mondom nektek: ha hisztek, és nem kételkedtek, ti is megtehetitek, amit én tettem ezzel a fával. Sőt, még többet is: ha például azt mondjátok ennek hegynek: »Kelj fel, és vesd magad a tengerbe!« — akkor az is megtörténik.</verse>
				<verse number="22">Akármit kértek imádságotokban, ha hittel kéritek, meg is fogjátok kapni.”</verse>
				<verse number="23">Jézus ezután bement a Templom területére. Miközben ott tanított, a főpapok és a nép vezetői odamentek hozzá. Megkérdezték: „Miféle hatalommal teszed ezeket a dolgokat? Ki adott neked erre felhatalmazást?”</verse>
				<verse number="24">Jézus visszakérdezett: „Én is kérdezek tőletek valamit. Ha válaszoltok rá, akkor én is megmondom, hogy milyen hatalommal teszem mindezt.</verse>
				<verse number="25">Mondjátok meg nekem: Az, hogy János bemerítette az embereket, Istentől volt, vagy emberektől?” Azok így tanakodtak egymás közt: „Ha azt válaszoljuk, hogy Istentől, akkor majd azt kérdezi: »Akkor miért nem hittetek neki?«</verse>
				<verse number="26">Ha viszont azt mondjuk, hogy emberektől, akkor félnünk kell a nép haragjától, hiszen Jánost mindenki prófétának tartja.”</verse>
				<verse number="27">Ezért azt válaszolták Jézusnak: „Nem tudjuk, honnan származik János hatalma.” Mire ő így felelt: „Akkor én sem mondom meg nektek, hogy milyen hatalommal teszem ezeket a dolgokat.”</verse>
				<verse number="28">Majd így folytatta: „Mi a véleményetek erről? Volt egyszer egy ember, és annak két fia. Az apa ezt mondta az első fiának: »Fiam, menj ki, és dolgozz ma a szőlőmben!«</verse>
				<verse number="29">Az így válaszolt: »Nem akarok kimenni.« De később mégis meggondolta magát, és kiment.</verse>
				<verse number="30">Ezután az apa a másik fiától is ugyanazt kérte. Ő így válaszolt: »Igen, uram!« — de nem ment ki.</verse>
				<verse number="31">Kettőjük közül melyik teljesítette az apja akaratát?” „Az első — válaszolták a zsidó vezetők.” Akkor Jézus ezt mondta nekik: „Igazán mondom nektek, a vámszedők és a prostituáltak előbb be fognak menni a Menny Királyságába, mint ti!</verse>
				<verse number="32">Mert eljött hozzátok János, hogy megmutassa, hogyan kell helyesen élni, de ti nem hittetek neki. A vámszedők és a prostituáltak azonban hittek neki. Ti láttátok ezt, mégsem változtattátok meg a gondolkodásotokat, és mégsem hittetek Jánosnak!”</verse>
				<verse number="33">„Most pedig hallgassatok meg egy másik történetet! Volt egy gazda, aki szőlőt telepített. Bekerítette, elkészítette a szőlőprést, és őrtornyot épített a kertjébe. Majd az egészet bérbe adta gazdálkodóknak, és elutazott egy másik országba.</verse>
				<verse number="34">Amikor eljött a szüret ideje, elküldte szolgáit a bérlőkhöz, hogy hozzák el a termésből a neki járó részt.</verse>
				<verse number="35">De a bérlők megfogták a tulajdonos szolgáit, némelyiket megverték, másokat megöltek, megint másokat kővel halálra dobáltak.</verse>
				<verse number="36">Ezután a gazda még több szolgát küldött, de a bérlők ezekkel is ugyanúgy bántak.</verse>
				<verse number="37">Végül a gazda azt gondolta magában: »A fiamat biztosan meg fogják becsülni!« Ezért végül a saját fiát küldte a bérlőkhöz.</verse>
				<verse number="38">De mikor azok meglátták a fiút, azt mondták egymásnak: »Nézzétek, ő a tulajdonos fia! Ő a szőlőskert örököse! Gyertek, öljük meg, és foglaljuk el az örökségét!«</verse>
				<verse number="39">Ezért megfogták a fiút, kidobták a szőlőskertből, és ott megölték.</verse>
				<verse number="40">Mit gondoltok, mit tesz majd a tulajdonos ezekkel a bérlőkkel, ha megérkezik?”</verse>
				<verse number="41">A zsidó vezetők ezt válaszolták: „Mivel kegyetlenek voltak, kegyetlenül elpusztítja őket, a szőlőt pedig olyan bérlőknek adja, akik szüret idején behozzák a neki járó termést.”</verse>
				<verse number="42">Jézus ekkor azt kérdezte: „Soha nem olvastátok ezt az Írásokban? »Az a kő lett a sarokkő, amely az építőknek nem kellett. Ezt az ÚR tette, mi csak csodálkozunk.«</verse>
				<verse number="43">Igazán mondom nektek: Isten Királyságát el fogják venni tőletek. Olyan népnek adják, akik a Királysághoz méltó gyümölcsöket teremnek.</verse>
				<verse number="44">Aki ráesik erre a kőre, az mind összetörik, akire pedig ez a kő esik, azt szétzúzza.”</verse>
				<verse number="45">Akkor a főpapok és a farizeusok megértették, hogy Jézus róluk mondta ezt a jelképes történetet.</verse>
				<verse number="46">Ezért szerették volna letartóztatni, de féltek az emberektől, mert Jézust mind prófétának tartották.</verse>
			</chapter>
			<chapter number="22">
				<verse number="1">Jézus ezután egy másik jelképes történetet mondott.</verse>
				<verse number="2">„A Menny Királysága hasonlít ehhez: egy király fiának közeledett az esküvője, ezért a király nagy lakodalmat készített, és erre sok vendéget hívott.</verse>
				<verse number="3">Amikor elérkezett az ideje, elküldte a szolgáit, hogy gyűjtsék össze a meghívottakat. De azok nem akartak eljönni.</verse>
				<verse number="4">Ekkor más szolgákat küldött, és ezt mondta nekik: »Azt üzenem a meghívottaknak, hogy már mindent elkészítettem. Levágattam ökreimet és hízott állataimat. Most tehát jöjjenek a fiam lakodalmára, mert már minden készen van!«</verse>
				<verse number="5">A szolgák kimentek, de a meghívottak nem hallgattak rájuk, mert mindegyik valami mással volt elfoglalva. Az egyik kiment a szántóföldjére, a másik az üzletébe.</verse>
				<verse number="6">A többiek megfogták a király szolgáit, megverték, és meggyilkolták őket.</verse>
				<verse number="7">A király ekkor nagyon megharagudott, elküldte a katonáit, hogy öljék meg szolgái gyilkosait, és égessék fel a városukat.</verse>
				<verse number="8">Majd ezt mondta a szolgáinak: »A lakodalmi vacsora készen van, de a meghívottak nem voltak rá méltók.</verse>
				<verse number="9">Ezért menjetek ki az útkereszteződésekhez! Hívjatok meg mindenkit, akit csak ott találtok.«</verse>
				<verse number="10">A szolgák ki is mentek az utakra, és mindenkit behívtak, akit csak találtak, jókat-rosszakat egyaránt. Így azután a vendégek megtöltötték a termet.</verse>
				<verse number="11">Amikor a király bejött, hogy megnézze a vendégeket, észrevett ott valakit, aki nem a lakodalomhoz illő ruhába volt öltözve.</verse>
				<verse number="12">»Barátom!« — szólította meg a király. »Hogyan jöhettél ide lakodalomhoz illő ruha nélkül?« Az meg csak hallgatott.</verse>
				<verse number="13">A király ekkor megparancsolta szolgáinak: »Kötözzétek meg kezét-lábát, és dobjátok ki a külső sötétségbe, ahol sírás és fogcsikorgatás lesz!«</verse>
				<verse number="14">Mert sokan vannak, akiket meghívtak, de kevesen vannak a kiválasztottak.”</verse>
				<verse number="15">Ekkor a farizeusok otthagyták Jézust. Maguk között arról tanácskoztak, hogyan tudnák őt ravasz kérdésekkel csapdába csalni, hogy a beszédével vétkezzen.</verse>
				<verse number="16">El is küldték hozzá néhány tanítványukat a Heródes-pártiakkal együtt. Azok ezt mondták Jézusnak: „Mester, tudjuk, hogy becsületes vagy, és nem törődsz azzal, hogy mások mit gondolnak rólad. Tudjuk, hogy nem vagy személyválogató, és amit Isten útjáról tanítasz, az is igaz.</verse>
				<verse number="17">Mondd meg nekünk: helyesnek tartod-e, hogy adót fizessünk a császárnak, vagy nem?”</verse>
				<verse number="18">Jézus azonban átlátott rajtuk, és tudta, milyen gonosz szándék vezérli őket, ezért így válaszolt: „Képmutatók! Megpróbáltok csapdába csalni, hogy a szavaimmal vétkezzek?</verse>
				<verse number="19">Mutassatok nekem egy pénzérmét, amellyel az adót fizetik!” Odanyújtottak neki egy ezüstpénzt.</verse>
				<verse number="20">„Kinek a képmása és a neve van rajta?” — kérdezte tőlük Jézus.</verse>
				<verse number="21">„A császáré” — felelték azok. „Akkor adjátok meg a császárnak, ami a császáré, és Istennek, ami Istené!” — mondta Jézus.</verse>
				<verse number="22">Ezen a válaszon nagyon meglepődtek, majd otthagyták Jézust, és elmentek.</verse>
				<verse number="23">Jézushoz még aznap szadduceusok is jöttek, akik azt mondják, hogy nincs feltámadás. Ezt kérdezték tőle:</verse>
				<verse number="24">„Mester! Mózes azt parancsolta: ha egy férfi úgy hal meg, hogy nincs gyereke, akkor a férfi testvére vegye feleségül az özvegyet. Így kell gondoskodnia arról, hogy meghalt testvérének mégis legyen utódja.</verse>
				<verse number="25">Volt közöttünk hét fiútestvér. Az első megnősült, de gyermektelenül meghalt, és a fivérére hagyta a feleségét.</verse>
				<verse number="26">Ugyanez történt a második fiúval, majd a harmadikkal is, egészen a hetedikig.</verse>
				<verse number="27">Legutoljára meghalt az asszony is.</verse>
				<verse number="28">A feltámadáskor a hét fivér közül kinek lesz a felesége? Hiszen azelőtt már mindegyiknek felesége volt.”</verse>
				<verse number="29">Jézus így felelt meg nekik: „Tévedésben vagytok, mert nem ismeritek sem az Írásokat, sem Isten hatalmát.</verse>
				<verse number="30">Ugyanis a feltámadás után senki sem nősül meg, és senki sem megy férjhez, mert a feltámadottak olyanok lesznek, mint az angyalok a Mennyben.</verse>
				<verse number="31">Ami pedig a halottak feltámadását illeti, biztosan olvastátok, amit Isten maga mondott:</verse>
				<verse number="32">»Én vagyok Ábrahám Istene, Izsák Istene és Jákób Istene.« Márpedig Isten nem a halottak, ha nem az élők Istene.”</verse>
				<verse number="33">Az emberek nagyon elcsodálkoztak ezen a tanításon.</verse>
				<verse number="34">A farizeusok meghallották, hogy Jézus olyan választ adott a szadduceusoknak, amelyre azok nem tudtak mit felelni. Ezért a farizeusok mindannyian összegyűltek Jézus körül.</verse>
				<verse number="35">Egyikük, aki törvénytanító volt, próbára akarta tenni Jézust, és megkérdezte tőle:</verse>
				<verse number="36">„Mester, melyik a legfontosabb parancs a Törvényben?”</verse>
				<verse number="37">Ő így válaszolt: „»Szeresd URat, Istenedet teljes szíveddel, egész lelkeddel és teljes értelmeddel!«</verse>
				<verse number="38">Ez az első és legfontosabb parancs.</verse>
				<verse number="39">De a második is ugyanolyan fontos: »Úgy szeresd embertársadat, mint saját magadat!«</verse>
				<verse number="40">Ez a két parancsolat az egész Törvény és a próféták írásainak alapja.”</verse>
				<verse number="41">Amíg a farizeusok együtt voltak, Jézus is kérdezett tőlük valamit:</verse>
				<verse number="42">„Mit gondoltok a Krisztusról? Kinek a fia?” „Dávid fia” — felelték.</verse>
				<verse number="43">Jézus tovább kérdezett: „Akkor hogy lehet az, hogy Dávid a Szent Szellem által mégis Urának hívja őt? Ugyanis ezt mondta:</verse>
				<verse number="44">»Így szólt az ÚR az én Uramhoz: Ülj a jobb oldalamra, amíg ellenségeidet hatalmad alá kényszerítem!«</verse>
				<verse number="45">Ha tehát Dávid Urának nevezi Krisztust, hogy lehet akkor Krisztus Dávid fia?”</verse>
				<verse number="46">Erre azonban egyik farizeus sem tudott válaszolni. Így attól a naptól kezdve már senki sem merte őt kérdésekkel próbára tenni.</verse>
			</chapter>
			<chapter number="23">
				<verse number="1">Jézus ekkor az összegyűltekhez és a tanítványaihoz fordult:</verse>
				<verse number="2">„A törvénytanítóknak és a farizeusoknak hatalmuk és tekintélyük van, hogy Mózes Törvényét magyarázzák és alkalmazzák.</verse>
				<verse number="3">Ezért fogadjátok meg, amit mondanak. De ne tegyétek, amit ők tesznek, és ne kövessétek az életük példáját! Mert ők csak tanítják a Törvényt, de maguk nem követik, és nem engedelmeskednek annak!</verse>
				<verse number="4">Szigorú szabályokat állítanak föl, amelyeknek nehéz engedelmeskedni, és ráerőltetik az emberekre. Ugyanakkor ők maguk meg sem próbálják betartani ezeket.</verse>
				<verse number="5">Még jó dolgokat is csak azért tesznek, hogy az emberek jónak tartsák őket. Ezért hordanak nagyobb imadobozt. Ezért hosszabítják meg imaruhájukat is.</verse>
				<verse number="6">A vacsorákon és a zsinagógákban az előkelő helyeken szeretnek ülni.</verse>
				<verse number="7">Szeretik, ha a piactéren mindenki tisztelettel köszön nekik, és mesternek szólítja őket.</verse>
				<verse number="8">Ti azonban ne engedjétek, hogy mesternek szólítsanak benneteket, mert csak egy Mesteretek van, ti pedig mindnyájan testvérek vagytok!</verse>
				<verse number="9">»Atyának« se szólítsatok senkit a földön, mert egy Atyátok van a Mennyben!</verse>
				<verse number="10">Ne engedjétek azt sem, hogy »Mester«-nek szólítsanak benneteket, mert csak egy mesteretek van, a Krisztus!</verse>
				<verse number="11">Aki szolgál titeket, az lesz a legnagyobb közöttetek.</verse>
				<verse number="12">Aki különbnek tartja magát másoknál, azt megalázzák. Aki viszont megalázza magát, azt tisztelni fogják.</verse>
				<verse number="13">Jaj nektek, képmutató törvénytanítók és farizeusok, mert bezárjátok a Menny Királyságának kapuját az emberek előtt. Ti magatok nem mentek be rajta, de azokat sem engeditek be, akik szeretnének bemenni.</verse>
				<verse number="14"></verse>
				<verse number="15">Jaj nektek, képmutató törvénytanítók és farizeusok! Képesek vagytok keresztül-kasul utazni szárazon és vízen, hogy valakit áttérítsetek a júdaista vallásra. Ha pedig sikerül valakit áttéríteni, azt kétszer gonoszabbá teszitek magatoknál. Pedig már ti is olyan gonoszak vagytok, hogy a gyehennára kerültök!</verse>
				<verse number="16">Jaj nektek, törvénytanítók és farizeusok! Ti vezetitek a népet, de magatok is vakok vagytok! Azt mondjátok: »Ha valaki úgy ígér meg valamit, hogy a Templomra esküszik, annak nem kell megtartania az ígéretét. De ha valaki a Templomban lévő aranyra esküszik, akkor meg kell tartania ígéretét.«</verse>
				<verse number="17">Bolondok és vakok vagytok! Hát mi nagyobb? A Templom aranya, vagy maga a Templom, amely szentté teszi az aranyat?</verse>
				<verse number="18">Ezt is mondjátok: »Ha valaki az oltárra hivatkozva ígér meg valamit, annak nem kell megtartania ígéretét. Aki viszont az oltáron elhelyezett áldozati ajándékra esküszik, annak meg kell tartania ígéretét.«</verse>
				<verse number="19">Vakok vagytok! Hát mi nagyobb? Az áldozati ajándék, vagy az oltár, amely szentté teszi az ajándékot?</verse>
				<verse number="20">Aki az oltárra esküszik, az mind az oltárra, mind a rajta levő dolgokra esküszik.</verse>
				<verse number="21">Aki a Templomra esküszik, az a Templomra, és minden benne levő dologra is esküszik.</verse>
				<verse number="22">Aki a Mennyre esküszik, az Isten trónjára esküszik, és magára Istenre, aki a trónon ül.</verse>
				<verse number="23">Jaj nektek, képmutató törvénytanítók és farizeusok! Mert mindenből tizedet adtok, még a mentából, kaporból és köményből is, de elhagyjátok a Törvény igazán fontos tanításait: az igazságosságot, könyörületet és a hűséget. Pedig elsősorban ezekkel kellene törődnötök, és közben azokat sem szabad elhanyagolnotok.</verse>
				<verse number="24">Vak vezetők vagytok! Kiszűritek a szúnyogot a pohárból, de lenyelitek a tevét!</verse>
				<verse number="25">Jaj nektek, képmutató törvénytanítók és farizeusok! Azt gondoljátok, hogy nagyon fontos a testet kívülről lemosni. Olyan ez, mintha a pohárnak és tányérnak csak a külsejét mosnátok meg. Belül pedig tele vagytok mindenféle kapzsisággal és önzéssel!</verse>
				<verse number="26">Vak farizeus! Először tisztítsd meg a pohár belsejét, hogy azután a külseje is tiszta lehessen!</verse>
				<verse number="27">Jaj nektek, képmutató törvénytanítók és farizeusok! Olyanok vagytok, mint a fehérre meszelt sírok, amelyek kívülről szépnek látszanak, belül azonban tele vannak a halottak csontjaival és mindenféle mocsokkal.</verse>
				<verse number="28">Ugyanígy ti is, csak kívülről, az emberek szemében látszotok igazságosnak, de belül tele vagytok képmutatással és gonoszsággal.</verse>
				<verse number="29">Jaj nektek, képmutató törvénytanítók és farizeusok! Síremlékeket építetek a prófétáknak, és feldíszítitek az igazak sírját.</verse>
				<verse number="30">Ezt mondjátok: »Ha őseink idejében éltünk volna, mi nem vettünk volna részt a próféták megölésében.«</verse>
				<verse number="31">Ezzel azonban ti magatok is megerősítitek, hogy a próféták gyilkosainak fiai vagytok.</verse>
				<verse number="32">Akkor hát fejezzétek be, amit őseitek elkezdtek!</verse>
				<verse number="33">Mérges kígyók és viperák fiai vagytok! Nem menekülhettek meg Isten ítéletétől! Mindannyian a gyehennára fogtok kerülni!</verse>
				<verse number="34">Ezért tehát prófétákat, bölcseket és törvénytanítókat küldök majd hozzátok. Lesznek, akiket megöltök, másokat keresztre feszítetek, megint másokat zsinagógáitokban megkorbácsoltok, és városról városra üldözitek őket.</verse>
				<verse number="35">Így végül ti lesztek felelősek minden igaz ember haláláért, akiket a földön megöltek: az ártatlan Ábeltől kezdve egészen Barakiás fia, Zakariás haláláig, akit a Templom és az oltár között gyilkoltak meg.</verse>
				<verse number="36">Igazán mondom nektek: mindezekért a büntetés ezt a nemzedéket fogja sújtani.”</verse>
				<verse number="37">„Jeruzsálem, Jeruzsálem! Megölöd a prófétákat, és megkövezed azokat, akiket Isten hozzád küld! Hányszor akartam összegyűjteni a gyermekeidet, ahogyan a tyúk szárnyai alá gyűjti csibéit, de ti nem akartátok!</verse>
				<verse number="38">Bizony üressé és elhagyatottá lesz a házatok!</verse>
				<verse number="39">Igazán mondom nektek: mostantól fogva nem láttok engem, amíg ezt nem mondjátok: »Áldott, aki az ÚR nevében jön!«”</verse>
			</chapter>
			<chapter number="24">
				<verse number="1">Jézus kijött a Templom területéről, és tovább akart menni. Ekkor odaléptek hozzá a tanítványai, hogy felhívják a figyelmét Templom épületeire.</verse>
				<verse number="2">Ő azonban ezt mondta: „Jól nézzétek meg ezeket az épületeket! Igazán mondom nektek: nem marad itt kő kövön! Mindezt porig fogják rombolni.”</verse>
				<verse number="3">Ezután felment az Olajfák hegyére, és ott leült. Amikor más nem volt velük, a tanítványai megkérdezték: „Mondd el nekünk, mikor fog ez megtörténni! Mi lesz a jele annak, hogy eljössz és a korszak végéhez ér?”</verse>
				<verse number="4">Jézus így válaszolt: „Vigyázzatok, nehogy valaki félrevezessen titeket!</verse>
				<verse number="5">Mert sokan jönnek majd az én nevemben, akik azt mondják rólam, hogy én vagyok a Krisztus, és sok embert félrevezetnek.</verse>
				<verse number="6">Fogjátok hallani a háborúk zaját, és fogtok híreket hallani a távolban zajló háborúkról is, de ne rémüljetek meg! Ezeknek meg kell történniük, mielőtt a vég valóban elérkezik.</verse>
				<verse number="7">Egyik nép a másik ellen, és egyik ország a másik ellen fog harcolni. Földrengések és éhínségek lesznek különböző helyeken.</verse>
				<verse number="8">De mindez még csak a »szülési fájdalmak« kezdetét jelzi.</verse>
				<verse number="9">Akkor majd átadnak titeket a hatóságoknak. Azok pedig megkínoznak, sőt meg is ölnek titeket. Minden nép gyűlölni fog titeket az én nevem miatt.</verse>
				<verse number="10">Akkor sokan elfordulnak a hittől, elárulják egymást, sőt, gyűlölni fogják egymást.</verse>
				<verse number="11">Akkor sok hamis próféta lép a nyilvánosság elé, akik sok embert félrevezetnek, hogy hazugságokban higgyenek.</verse>
				<verse number="12">Mivel a gonoszság megsokasodik és elterjed, sok hívő emberben kihűl az isteni szeretet.</verse>
				<verse number="13">Aki azonban mindvégig állhatatosan kitart, az megmenekül.</verse>
				<verse number="14">Isten Királyságának örömhírét az egész világon mindenhol és minden népnek hirdetni fogják. Ez bizonyíték lesz minden nem zsidó nép számára. Csak azután érkezik el a vég.</verse>
				<verse number="15">Dániel próféta beszélt arról az »utálatos dologról, amely pusztít«. Amikor látjátok, hogy ez a szent helyen áll — aki olvassa, értse meg! —,</verse>
				<verse number="16">akkor, akik Júdeában vannak, meneküljenek a hegyekbe!</verse>
				<verse number="17">Mindenki késedelem nélkül meneküljön el! Ha valaki éppen a háztetőn van, azonnal meneküljön! Be se menjen a házba, hogy magával vigyen valamit!</verse>
				<verse number="18">Aki a mezőn van, azonnal meneküljön, ne menjen vissza a házába, még a ruháiért se!</verse>
				<verse number="19">Jaj a gyermeket váró és szoptatós asszonyoknak azokban a napokban!</verse>
				<verse number="20">Imádkozzatok, hogy ez a menekülés ne télen vagy szombaton történjen!</verse>
				<verse number="21">Akkor olyan nehéz és keserves időszakot kell átélnetek, amilyen még nem volt a világ kezdete óta, és nem is lesz többé.</verse>
				<verse number="22">Ha Isten le nem rövidítené azt az időszakot, bizony senki sem élné túl. De választottai kedvéért megrövidíti azt az időt.</verse>
				<verse number="23">Ha akkor valaki azt mondja nektek: »Nézzétek, itt a Krisztus!«, vagy: »Ott van!«, ne higgyetek neki!</verse>
				<verse number="24">Mert hamis krisztusok és hamis próféták lépnek elő, akik nagy csodákat és jeleket tesznek, hogy félrevezessék, ha lehet, még a választottakat is.</verse>
				<verse number="25">Emlékezzetek rá, hogy én előre megmondtam ezeket!</verse>
				<verse number="26">Ha tehát valaki azt mondja nektek: »Krisztus a pusztában van!«, ne menjetek ki oda! Vagy ha ezt mondják: »Krisztus a belső szobában van!«, azt se higgyétek el!</verse>
				<verse number="27">Mert amikor az Emberfia eljön, mindenki meg fogja látni őt! Olyan lesz, mint a villámlás az égen, amely kelettől nyugatig mindenhol látható.</verse>
				<verse number="28">Ahol a keselyűk összegyűlnek, ott van a holttest.</verse>
				<verse number="29">Közvetlenül ezek után a nyomorúságos napok után: »Elsötétül a Nap, a Hold sem világít többé, lehullnak az égről a csillagok, még az égi hatalmak is meginognak.«</verse>
				<verse number="30">Akkor megjelenik az égen a jel, amely az Emberfia eljövetelét mutatja. Akkor a világon minden ember gyászolni és sírni fog. Meg fogják látni az Emberfiát, amint eljön az ég felhőin hatalommal és nagy dicsőséggel.</verse>
				<verse number="31">Hangos trombitaszóval elküldi angyalait, hogy összegyűjtsék választottait az egész földről, a négy égtáj felől, az ég egyik szélétől a másikig.</verse>
				<verse number="32">Értsétek meg, amire a fügefa tanít! Amikor kizöldül az ága, és új leveleket hajt, tudjátok, hogy már közel a nyár.</verse>
				<verse number="33">Ehhez hasonlítanak azok a dolgok is, amelyekről beszéltem. Amikor majd látjátok, hogy mindezek megtörténnek, tudhatjátok, hogy ő már közel van, szinte az ajtó előtt!</verse>
				<verse number="34">Igazán mondom nektek, hogy ez a nemzet nem múlik el, amíg mindez meg nem történik!</verse>
				<verse number="35">Az ég és a föld elmúlik, de amit én mondok, az soha nem múlik el: mindig érvényes marad.”</verse>
				<verse number="36">„De azt a napot és órát senki sem ismeri. Sem az angyalok a mennyben, sem a Fiú nem tudja, hogy mikor lesz az, csak az Atya.</verse>
				<verse number="37">Amikor az Emberfia ismét eljön a földre, hasonló lesz a helyzet, mint Nóé idejében volt.</verse>
				<verse number="38">A Vízözön előtti napokban is ettek, ittak, megnősültek és férjhez mentek az emberek, egészen addig a napig, amikor Nóé bement a bárkába.</verse>
				<verse number="39">Fogalmuk sem volt arról, hogy mi következik. Nem vettek észre semmit, amíg a Vízözön el nem jött, és el nem söpörte őket. Ugyanígy lesz, abban az időben is, amikor az Emberfia eljön.</verse>
				<verse number="40">Akkor két férfi közül, akik a mezőn dolgoznak, az egyiket felviszik, a másik ott marad.</verse>
				<verse number="41">Hasonlóképpen két asszony közül, akik a kézimalommal őrölnek, az egyiket felviszik, a másik ott marad.</verse>
				<verse number="42">Ezért állandóan legyetek készen, mert nem tudjátok, melyik nap jön el Uratok.</verse>
				<verse number="43">Jegyezzétek meg, ha tudná a házigazda, hogy az éjszaka melyik órájában jön a tolvaj, akkor ébren maradna, és nem engedné, hogy betörjön a házába.</verse>
				<verse number="44">Ti is legyetek mindig készen! Mert az Emberfia is akkor fog eljönni, amikor nem várjátok!”</verse>
				<verse number="45">„Gondoljátok el ezt az esetet: egyik szolgáját ura megbízza, hogy viseljen gondot a többi szolgájára, és idejében adjon nekik enni. Miből látszik, hogy ez a szolga hűséges és okos?</verse>
				<verse number="46">Abból, hogy mikor az ura megérkezik, a szolga éppen azt a munkát végzi, amit ura rábízott! Milyen boldog az ilyen szolga!</verse>
				<verse number="47">Igazán mondom nektek: ura rá fogja bízni egész birtokának igazgatását!</verse>
				<verse number="48">De gondoljátok el, mit tesz egy gonosz szolga ilyen helyzetben? Azt gondolja: »Uram még sokáig nem jön vissza!«</verse>
				<verse number="49">Verni kezdi a szolgatársait, és részegesekkel eszik és iszik együtt.</verse>
				<verse number="50">Egy napon azonban ura hazaérkezik, amikor a gonosz szolga nem várja, és nem is gondol rá.</verse>
				<verse number="51">Akkor az úr kegyetlenül megbünteti őt, és oda küldi, ahová a képmutatók kerülnek. Ott lesz majd sírás és fogcsikorgatás!”</verse>
			</chapter>
			<chapter number="25">
				<verse number="1">„Azon a napon a Menny Királysága hasonló lesz ehhez: egyszer tíz szűz várta a vőlegényt, és kimentek elé. Mindegyiknek olajmécses volt a kezében.</verse>
				<verse number="2">Közülük öt ostoba volt, öt pedig okos.</verse>
				<verse number="3">Az ostobáknál csak a mécses volt, de nem vittek magukkal tartalék olajat.</verse>
				<verse number="4">Az okosaknál nemcsak a mécses volt, ha nem korsókban olajat is vittek.</verse>
				<verse number="5">A vőlegény azonban később jött, mint ahogyan várták, ezért mind a tízen elálmosodtak, sőt, el is aludtak.</verse>
				<verse number="6">Éjfélkor azonban felhangzott a kiáltás: »Itt jön a vőlegény! Jöjjetek ki elé, és fogadjátok!«</verse>
				<verse number="7">Ekkor mind a tízen azonnal felébredtek, és rendbe hozták a mécsesüket.</verse>
				<verse number="8">Az ostobák azt mondták az okosoknak: »Adjatok egy kis olajat, mert mécseseink mindjárt kialszanak!«</verse>
				<verse number="9">De azok így válaszoltak: »Nem lehet, mert akkor nem lesz elég sem nekünk, sem nektek. Menjetek inkább az olajárusokhoz, és vegyetek tőlük!«</verse>
				<verse number="10">Mialatt az ostobák elmentek olajat venni, megjött a vőlegény. Azok, akik felkészülten várták, bementek vele a lakodalomba, az ajtót pedig bezárták.</verse>
				<verse number="11">Később megérkeztek az ostobák is. Kiáltozni kezdtek: »Uram! Uram! Nyisd ki az ajtót!«</verse>
				<verse number="12">De a vőlegény így felelt: »Igazán mondom nektek: Nem ismerlek titeket!«</verse>
				<verse number="13">Legyetek hát mindig éberek, mert nem tudjátok melyik napon és melyik órában jön vissza az Emberfia!”</verse>
				<verse number="14">„A Menny Királysága hasonló ehhez: egyszer egy ember külföldre akart utazni, és előtte összehívta a szolgáit, és egész birtokát gondjaikra bízta.</verse>
				<verse number="15">Egyiküknek öt talentumot adott, a másiknak kettőt, a harmadiknak pedig egyet, mindenkinek képességei szerint. Ezután elutazott.</verse>
				<verse number="16">Aki az öt zacskó ezüstpénzt kapta, azonnal üzleti vállalkozásba fektette, és újabb öt zacskó ezüstpénzt nyert vele.</verse>
				<verse number="17">Aki kettőt kapott, ugyanígy tett, és másik két zacskó ezüstpénzt szerzett.</verse>
				<verse number="18">Aki viszont egyet kapott, ásott egy gödröt, és oda rejtette az ura pénzét.</verse>
				<verse number="19">Hosszú idő elteltével hazatért a szolgák ura. Előhívta őket, hogy számoljanak el a rájuk bízott vagyonnal.</verse>
				<verse number="20">Aki öt talentumot kapott, összesen tizet hozott vissza. Ezt mondta: »Uram, öt talentumot bíztál rám, s ezzel öt másik talentumot szereztem!«</verse>
				<verse number="21">Ura megdicsérte: »Jól van! Hűséges és jó szolgám vagy! Hűségesen gazdálkodtál ezzel a kevéssel! Ezentúl sokkal többet bízok rád. Gyere, és örülj velem együtt!«</verse>
				<verse number="22">Ezután következett az, aki két talentumot kapott. Ezt mondta: »Uram, két talentumot bíztál rám. Nézd, ezzel újabb két talentumot szereztem vele!«</verse>
				<verse number="23">Ura megdicsérte: »Jól van! Hűséges és jó szolgám vagy! Hűségesen gazdálkodtál ezzel a kevéssel! Ezentúl sokkal többet bízok rád. Gyere, és örülj velem együtt!«</verse>
				<verse number="24">Ezután jött az, aki egy talentumot kapott. Ő így számolt be: »Uram, szigorú és kemény embernek ismerlek téged. Még azt is learatod, amit nem te vetettél. Onnan is begyűjtöd a termést, ahová nem szórtál magot.</verse>
				<verse number="25">Féltem tőled, ezért elástam a talentumot. Tessék, itt van, ami a tiéd!«</verse>
				<verse number="26">Ekkor ura azt mondta neki: »Te gonosz és lusta szolga! Azt gondoltad, hogy azt is learatom, amit nem én vetettem, és onnan is begyűjtöm a termést, ahová nem szórtam magot?!</verse>
				<verse number="27">Akkor miért nem vitted a bankba a pénzemet, hogy kamatozzon? Most a kamattal megnövelve kaptam volna vissza!</verse>
				<verse number="28">Vegyétek el tőle azt a talentumot, és adjátok oda annak, akinek tíz van!«</verse>
				<verse number="29">Mert aki jól gazdálkodik azzal, amit kapott, arra még többet fognak bízni, és bőségben lesz. Aki viszont, nem használja, amit kapott, attól mindent el fognak venni.</verse>
				<verse number="30">Ezt a haszontalan szolgát pedig dobjátok ki a sötétségbe! Ott lesz majd sírás és fogcsikorgatás!”</verse>
				<verse number="31">„Az Emberfia vissza fog jönni nagy dicsőségben, és összes angyalaival együtt. Akkor majd leül dicsőséges trónjára,</verse>
				<verse number="32">és minden nemzetet összegyűjtenek trónja elé. Ő pedig két csoportra választja a népeket, ahogy a pásztor elválasztja a juhokat a kecskéktől.</verse>
				<verse number="33">A juhokat a jobb, a kecskéket pedig a bal oldalára állítja.</verse>
				<verse number="34">Ezután a király így szól majd a jobb oldalán állókhoz: »Jöjjetek! Atyám megáldott benneteket: ez a Királyság a tiétek! Vegyétek birtokba, mert Isten a világ kezdete óta számotokra készítette!</verse>
				<verse number="35">Igen, tiétek, mert amikor éhes voltam, enni adtatok nekem. Amikor szomjas voltam, inni adtatok. Amikor idegen voltam, behívtatok a házatokba, és vendégül láttatok.</verse>
				<verse number="36">Amikor nem volt mibe öltöznöm, ruhát adtatok nekem. Amikor beteg voltam, gondoskodtatok rólam. Amikor börtönben voltam, meglátogattatok.«</verse>
				<verse number="37">Ekkor így felelnek majd az igazságszerető emberek: »Uram, nem láttuk, hogy te éhes lettél volna. Mikor adtunk neked enni? Nem láttuk, hogy szomjas voltál. Mikor adtunk neked inni?</verse>
				<verse number="38">Mikor történt az, hogy idegen voltál a városunkban, és mi szállást adtunk neked? Nem láttunk téged ruha nélkül. Mikor adtunk neked ruhát?</verse>
				<verse number="39">Nem láttunk téged a betegek között, sem a börtönben. Mikor látogattunk meg?«</verse>
				<verse number="40">Akkor a király így válaszol majd: »Igazán mondom nektek: amikor megtettétek ezekkel a testvéreimmel, akár a legkisebbel is, akkor velem tettétek meg.«</verse>
				<verse number="41">Ezután a bal oldalán állókhoz fordul: »Menjetek előlem! Átkozottak vagytok! Menjetek az örök tűzbe, amely a Sátánnak és angyalainak van elkészítve!</verse>
				<verse number="42">Menjetek, mert éhes voltam, de nem adtatok enni! Szomjas voltam, de nem adtatok inni.</verse>
				<verse number="43">Idegen voltam, de nem fogadtatok be a házatokba. Hiányzott a ruhám, de nem öltöztettetek fel. Beteg és fogoly voltam, de nem látogattatok meg.«</verse>
				<verse number="44">Ők is ugyanazt fogják tőle kérdezni: »Uram, mi nem láttunk téged éhesnek, szomjasnak vagy idegennek. Nem láttunk téged, mikor nem volt mibe öltöznöd. Nem láttunk betegen, vagy a börtönben. Mikor volt az, amikor nem segítettünk rajtad?«</verse>
				<verse number="45">Akkor a király így válaszol nekik: »Igazán mondom nektek: amikor nem tettétek meg ezekkel a legkisebb testvéreimmel, akkor rajtam nem segítettetek!«</verse>
				<verse number="46">Akkor ezek az örök büntetésre, az igazságszeretők pedig az örök életre fognak menni.”</verse>
			</chapter>
			<chapter number="26">
				<verse number="1">Miután Jézus elmondta mindezeket, a tanítványaihoz fordult:</verse>
				<verse number="2">„Mint tudjátok, két nap múlva lesz a pászka ünnepe. Akkor az Emberfiát átadják ellenségeinek, és keresztre feszítik.”</verse>
				<verse number="3">Ekkor a főpapok és a nép vezetői összegyűltek Kajafás főpap palotájának udvarában.</verse>
				<verse number="4">Azon tanácskoztak, hogy Jézust titokban letartóztassák, és kivégeztessék.</verse>
				<verse number="5">De ezt mondták: „Ne az ünnep alatt történjen, nehogy zavargások törjenek ki a nép között!”</verse>
				<verse number="6">Jézus Betániában, a leprás Simon házában vendégeskedett.</verse>
				<verse number="7">Amikor Jézus helyet foglalt az asztalnál, odalépett hozzá egy asszony, aki alabástrom edényben drága illatszert hozott magával, és azt Jézus fejére öntötte.</verse>
				<verse number="8">Ezt látva a tanítványok bosszankodtak, és azt mondták: „Mire jó ez a pazarlás?!</verse>
				<verse number="9">Ezt a drága illatszert jó áron el lehetett volna adni, a pénzt meg a szegények között szétosztani!”</verse>
				<verse number="10">Jézus észrevette, miről beszélnek, és ezt kérdezte: „Miért bántjátok ezt az asszonyt? Hiszen nagyon jót tett velem!</verse>
				<verse number="11">Szegények mindig lesznek köztetek, de én nem leszek mindig veletek.</verse>
				<verse number="12">Amikor rám öntötte ezt az illatszert, azzal már a temetésre készítette elő a testemet.</verse>
				<verse number="13">Igazán mondom nektek: az egész világon, ahol csak hirdetni fogják az örömhírt, azt is elmondják majd, amit ez az asszony tett, és emlékezni fognak rá.”</verse>
				<verse number="14">Ekkor Iskáriótes Júdás, az egyik a tizenkét tanítvány közül, elment a főpapokhoz.</verse>
				<verse number="15">Ezt kérdezte: „Mennyit fizettek nekem, ha a kezetekbe adom Jézust?” Azok pedig harminc ezüstpénzt adtak neki.</verse>
				<verse number="16">Attól fogva kereste Júdás a megfelelő alkalmat, hogy kezükbe adja Jézust.</verse>
				<verse number="17">A kovásztalan kenyerek ünnepének első napján tanítványai azt kérdezték Jézustól: „Hol készítsük el számodra a pászka-vacsorát?”</verse>
				<verse number="18">Ő így válaszolt: „Menjetek a városba ahhoz a bizonyos emberhez. Ezt mondjátok neki: »A Mester üzeni: közel van már az időm. A te házadban tartom meg a pászka-vacsorát tanítványaimmal együtt.«”</verse>
				<verse number="19">A tanítványok megtették, amit Jézus mondott nekik, és mindent előkészítettek.</verse>
				<verse number="20">Amikor beesteledett, Jézus asztalhoz telepedett tizenkét tanítványával.</verse>
				<verse number="21">Evés közben ezt mondta: „Igazán mondom nektek: egyikőtök el fog árulni engem.”</verse>
				<verse number="22">Ekkor ők nagyon elszomorodtak, és egyenként megkérdezték tőle: „Ugye nem én vagyok az, Uram?!”</verse>
				<verse number="23">Ő így válaszolt: „Aki velem együtt mártja kezét a tálba, az árul el engem.</verse>
				<verse number="24">Az Emberfia elmegy, ahogy megírták róla az Írásban, de jaj annak, aki elárulja őt! Jobb lett volna neki, ha meg sem született volna!”</verse>
				<verse number="25">Ekkor megszólalt Júdás, az áruló: „Csak nem én rólam beszélsz, Mester?!” „De bizony, te vagy az!” — válaszolta neki Jézus.</verse>
				<verse number="26">Miközben ettek, Jézus kezébe vette a kenyeret, és hálát adott Istennek. Részekre törte a kenyeret, szétosztotta tanítványai között, miközben ezt mondta: „Vegyetek belőle, és egyétek meg! Ez az én testem!”</verse>
				<verse number="27">Ezután egy pohár bort vett a kezébe, hálát adott Istennek, majd odaadta a tanítványainak, és ezt mondta: „Igyatok ebből mindnyájan,</verse>
				<verse number="28">mert ez az én vérem, a szövetség vére, amely a bűnök megbocsátása végett sok emberért fog kiömleni.</verse>
				<verse number="29">Igazán mondom nektek: mostantól fogva nem iszom a szőlő gyümölcséből mindaddig a napig, amíg majd új bort iszom veletek együtt Atyám Királyságában.”</verse>
				<verse number="30">Ezután együtt zsoltárokat énekeltek, majd kimentek az Olajfák hegyére.</verse>
				<verse number="31">Ott Jézus ezt mondta a tanítványainak: „Ma éjjel mindnyájan elveszítitek a hiteteket bennem, és elhagytok. Mert ezt mondja az Írás is: »Megölöm a pásztort, és szétszóródnak a juhok.«</verse>
				<verse number="32">De miután meghaltam, fel fogok támadni, és elmegyek Galileába. Előttetek fogok odaérni.”</verse>
				<verse number="33">Péter azt mondta: „Ha mindenki más elhagy téged, én akkor sem hagylak el!”</verse>
				<verse number="34">Jézus így válaszolt: „Igazán mondom neked: ma éjjel, még mielőtt a kakas kukorékol, háromszor le fogod tagadni, hogy ismersz engem.”</verse>
				<verse number="35">Péter így fogadkozott: „Ha veled együtt meg kell halnom, még akkor sem fogom letagadni, hogy ismerlek téged.” A többi tanítvány is ugyanezt mondta.</verse>
				<verse number="36">Jézus ezután elment a tanítványaival egy olajfaligetbe, amelyet Gecsemánénak neveztek. „Üljetek le itt, amíg én elmegyek imádkozni!” — mondta nekik.</verse>
				<verse number="37">Pétert és Zebedeus két fiát azonban magával vitte. Szomorú és nyugtalan lett.</verse>
				<verse number="38">Ezt mondta nekik: „A lelkem olyan szomorú, hogy majdnem megöl ez a szomorúság. Maradjatok mellettem, de ne aludjatok el!”</verse>
				<verse number="39">Majd kissé előrement. Arccal a földre borult, és imádkozni kezdett: „Atyám! Ha lehetséges, ne kelljen kiinnom ezt a poharat! De ne úgy legyen, ahogy én szeretném, ha nem, ahogy te akarod!”</verse>
				<verse number="40">Ezután visszament három tanítványához, de azok közben elaludtak. Azt mondta Péternek: „Még egy órát sem tudtatok velem együtt ébren maradni?!</verse>
				<verse number="41">Virrasszatok velem, és imádkozzatok, hogy legyen erőtök ellenállni a kísértésnek! Mert a szellemetek azt akarja tenni, ami jó, de a testetek gyenge.”</verse>
				<verse number="42">Ezután másodszor is elment imádkozni, és ezt mondta: „Atyám, ha nem kerülhetem el ezt a poharat, és valóban ki kell innom, akkor legyen minden a te akaratod szerint!”</verse>
				<verse number="43">Amikor visszament hozzájuk, megint alva találta őket, mert nem tudták nyitva tartani a szemüket.</verse>
				<verse number="44">Így azután otthagyta őket, és újból elment. Harmadszor is ugyanazokkal a szavakkal imádkozott.</verse>
				<verse number="45">Ezután visszament a tanítványokhoz, és azt mondta: „Még mindig alszotok és pihentek? Látjátok, elérkezett az idő, amikor az Emberfiát a bűnösök kezébe adják.</verse>
				<verse number="46">Keljetek fel, és induljunk! Nézzétek, már itt is van, aki elárul engem!”</verse>
				<verse number="47">Jézus még beszélt, amikor megérkezett Júdás, aki a tizenkét tanítvány közé tartozott. Nagy tömeg jött vele, akik kardokkal és botokkal voltak felfegyverezve. A főpapok és a nép vezetői küldték őket.</verse>
				<verse number="48">Júdás, aki át akarta adni Jézust az ellenségeinek, előre megbeszélte velük, honnan tudják meg, kit kell letartóztatniuk: „Akit megcsókolok, ő az! Őt fogjátok el!”</verse>
				<verse number="49">Akkor Júdás egyenesen Jézushoz ment. „Köszöntelek, Mester!” — mondta, és üdvözlésképpen megcsókolta.</verse>
				<verse number="50">Jézus erre így felelt: „Barátom, tedd meg, amiért jöttél!” Ekkor az emberek körülvették Jézust, megragadták, és letartóztatták.</verse>
				<verse number="51">Jézus kísérői közül az egyik a kardjához kapott, kirántotta, rávágott a főpap szolgájára és levágta a fülét.</verse>
				<verse number="52">Jézus azonban rászólt a támadóra: „Tedd csak vissza kardodat a helyére! Aki kardot ránt, kard által hal meg!</verse>
				<verse number="53">Nem tudod, hogy kérhetnék Atyámtól akár tizenkét sereg angyalt is?</verse>
				<verse number="54">De akkor hogyan teljesednének be az Írások, amelyek szerint mindennek így kell történnie?”</verse>
				<verse number="55">Ezután pedig a tömeghez fordult: „Kardokkal és botokkal jöttetek értem, hogy elfogjatok, mintha rabló lennék?! Minden nap ott ültem a Templom területén, tanítottam, és nem fogtatok el.</verse>
				<verse number="56">De azért történt minden így, hogy beteljesedjen, amit a próféták megírtak.” Ezután minden tanítványa otthagyta őt, és futva menekült.</verse>
				<verse number="57">Akik Jézust elfogták, Kajafás főpap házához vitték. Ott gyűltek össze a törvénytanítók és a nép vezetői.</verse>
				<verse number="58">Péter pedig távolról követte Jézust egészen a főpap udvaráig. Bement, és leült az őrök közé, hogy lássa, mi fog történni.</verse>
				<verse number="59">A főpapok és a tanács többi tagjai valami ürügyet kerestek, hogy Jézust halálra ítélhessék. Olyanokat kerestek, akik hajlandók voltak Jézus ellen hamisan tanúskodni.</verse>
				<verse number="60">De nem találtak olyan okot, amely alapján halálra ítélhették volna, pedig sok hamis tanú jelentkezett. Végül előállt két férfi,</verse>
				<verse number="61">akik azt mondták: „Ez az ember azt mondta: »Le tudom rombolni Isten Templomát, és három nap alatt újra felépítem.«”</verse>
				<verse number="62">A főpap ekkor fölállt, és azt kérdezte Jézustól: „Miért nem felelsz arra, amivel ezek vádolnak?”</verse>
				<verse number="63">Jézus azonban továbbra is hallgatott. Ekkor a főpap így folytatta: „Az élő Istenre kényszerítelek, hogy eskü alatt mondd meg az igazat: Te vagy-e a Krisztus, az Isten Fia!”</verse>
				<verse number="64">Jézus ezt felelte: „Igen, úgy van, ahogy mondod! Sőt, azt mondom nektek: majd meglátjátok az Emberfiát Isten jobb oldalán ülni, és meglátjátok, hogy eljön az ég felhőin.”</verse>
				<verse number="65">A főpap ekkor megszaggatta a ruháját, és ezt mondta: „Ez az ember Istent gyalázta! Több tanúra nincs is szükségünk. Mindnyájan hallottátok, amit Isten ellen mondott.</verse>
				<verse number="66">Hogyan határoztok?” Azok ezt válaszolták: „Bűnös, és meg kell halnia!”</verse>
				<verse number="67">Ezután Jézus arcába köptek, és ököllel ütötték.</verse>
				<verse number="68">Mások az arcába vágtak, és ezt mondták: „Most prófétáld meg, Krisztus, hogy ki ütött téged!”</verse>
				<verse number="69">Péter ezalatt ott ült a főpap udvarán. Odament hozzá egy szolgálólány, és megszólította: „Te is a galileai Jézussal voltál!”</verse>
				<verse number="70">De Péter ezt mindenki előtt letagadta. Ezt mondta: „Nem tudom, miről beszélsz.”</verse>
				<verse number="71">Ezután Péter kiment a kapuba, ahol meglátta őt egy másik szolgálólány, aki ezt mondta: „Ez a férfi a názáreti Jézussal volt.”</verse>
				<verse number="72">Péter ismét letagadta, sőt még esküvel is megerősítette: „Nem is ismerem azt a férfit!”</verse>
				<verse number="73">Rövid idő múlva azok, akik ott álltak, ezt mondták Péternek: „Te valóban közéjük tartozol, mert a kiejtésed erről árulkodik.”</verse>
				<verse number="74">Péter ekkor átkozódni kezdett, és esküvel erősítette: „Nem is ismerem azt a férfit!” Abban a pillanatban kukorékolt a kakas.</verse>
				<verse number="75">Ekkor Péternek eszébe jutott, amit Jézus korábban mondott neki: „Mielőtt a kakas kukorékol, háromszor le fogod tagadni, hogy ismersz engem.” Ezután kiment onnan, és keservesen sírni kezdett.</verse>
			</chapter>
			<chapter number="27">
				<verse number="1">Amikor felvirradt a reggel, a főpapok és a nép vezetői határozatot hoztak, hogy Jézusnak meg kell halnia.</verse>
				<verse number="2">Ezért megkötözték, elvitték Pilátushoz, a római helytartóhoz, és átadták neki.</verse>
				<verse number="3">Amikor Júdás, aki elárulta Jézust, látta, hogy halálra ítélték őt, megbánta, amit tett. Visszavitte a harminc ezüstpénzt a főpapokhoz és az idős vezetőkhöz.</verse>
				<verse number="4">Ezt mondta: „Bűnt követtem el, mert egy ártatlan embert adtam az ellenségei kezébe, hogy megöljék.” Azok így feleltek: „Mi közünk hozzá?! Ez a te dolgod.”</verse>
				<verse number="5">Ekkor Júdás az ezüstpénzeket szétszórta a Templomban, majd elment, és felakasztotta magát.</verse>
				<verse number="6">A papok összeszedték a pénzt, és azt mondták: „Törvényünk tiltja, hogy ezt a pénzt a Templom kincstárába tegyük, mert egy ember megölésének ára.”</verse>
				<verse number="7">Elhatározták tehát, hogy megveszik belőle azt a területet, amelyet „Fazekas- mezőnek” neveztek, hogy oda temessék az idegeneket.</verse>
				<verse number="8">Ezért nevezik azt a mezőt mind a mai napig Vérmezőnek.</verse>
				<verse number="11">Jézust a római helytartó, Pilátus elé állították. Ő megkérdezte tőle: „Te vagy a zsidók királya?” „Igen. Ahogy mondod” — felelte Jézus.</verse>
				<verse number="12">De amikor a főpapok és az idős vezetők vádolták, nem felelt semmit.</verse>
				<verse number="13">Pilátus megkérdezte: „Nem hallod, mennyi mindennel vádolnak?”</verse>
				<verse number="14">Ő azonban nem válaszolt egyetlen vádra sem. Ezen Pilátus nagyon elcsodálkozott.</verse>
				<verse number="15">A pászka ünnepén a helytartó minden évben szabadon szokott engedni egy foglyot az emberek kívánsága szerint.</verse>
				<verse number="16">Akkor éppen volt ott a börtönben egy hírhedt bűnöző, akit Barabbásnak hívtak.</verse>
				<verse number="17">Pilátus megkérdezte az összegyűltektől: „Egy foglyot szabadon engedek a kedvetekért. Kit akartok, hogy elengedjek: Barabbást, vagy Jézust, akit Krisztusnak hívnak?”</verse>
				<verse number="18">Tudta ugyanis, hogy féltékenységből adták át neki Jézust.</verse>
				<verse number="19">Miközben ez történt, Pilátus a bírói székében ült. Ekkor a felesége ezt az üzenetet küldte neki: „Ne avatkozz ennek az embernek az ügyébe. Ártatlan. Ma éjjel róla álmodtam, és ez nagyon felkavart!”</verse>
				<verse number="20">A főpapok és az idős vezetők azonban rábeszélték az összegyűlt embereket, hogy Pilátustól Barabbás elengedését és Jézus kivégzését kérjék.</verse>
				<verse number="21">A helytartó ismét megkérdezte őket: „A két fogoly közül melyiket engedjem szabadon?” „Barabbást!” — válaszolták.</verse>
				<verse number="22">Pilátus ekkor ezt kérdezte: „És mit tegyek Jézussal, akit Krisztusnak hívnak?” Mindannyian ezt kiáltották: „Feszítsék keresztre!”</verse>
				<verse number="23">„Miért? Mi rosszat tett?” — kérdezte őket. Ők pedig még hangosabban kiáltották: „Feszítsék keresztre!”</verse>
				<verse number="24">Pilátus látta, hogy semmit sem tud tenni, sőt ebből még lázadás is lehet. Ezért vizet hozatott, az emberek előtt megmosta a kezét, és kihirdette: „Nem vagyok vétkes, sem felelős ennek az ártatlan embernek a haláláért. Ez a ti dolgotok!”</verse>
				<verse number="25">Erre mindenki ezt válaszolta: „Mi és az utódaink vállaljuk a felelősséget a haláláért!”.</verse>
				<verse number="26">Akkor Pilátus a kérésükre szabadon engedte Barabbást, és megparancsolta, hogy Jézust korbácsolják meg. Azután átadta a katonáknak, hogy feszítsék keresztre, és így végezzék ki.</verse>
				<verse number="27">Ezután Pilátus katonái a helytartói palotába vitték Jézust. Ott az egész csapat köréje gyűlt.</verse>
				<verse number="28">Levetkőztették, és bíbor színű köpenyt adtak rá.</verse>
				<verse number="29">Tövises ágakból koszorút fontak, és azt nyomták a fejébe, jobb kezébe meg egy nádszálat adtak. Ezután csúfolkodva letérdeltek előtte, és így gúnyolták: „Éljen a zsidók királya!”</verse>
				<verse number="30">Majd leköpdösték, azután kivették a kezéből a nádszálat, és a fejéhez verték.</verse>
				<verse number="31">Miután befejezték a gúnyolódást, levették róla a köpenyt, és ismét ráadták a saját ruháit. Majd elvezették, hogy keresztre feszítsék.</verse>
				<verse number="32">Miközben kifelé mentek a városból, találkoztak egy Simon nevű férfival, aki Ciréne városából származott. Arra kényszerítették, hogy ő vigye Jézus keresztfáját.</verse>
				<verse number="33">Kimentek a „Golgota” nevű helyre. Ez a szó azt jelenti: „Koponya-hely”.</verse>
				<verse number="34">Itt bort adtak Jézusnak, amelybe epét kevertek. Megkóstolta, de nem akarta meginni.</verse>
				<verse number="35">Ezután keresztre feszítették. A ruháit a katonák kisorsolták, és így osztották el maguk között.</verse>
				<verse number="36">Majd leültek, és őrizték.</verse>
				<verse number="37">Jézus feje fölé odatették az ellene szóló vádiratot: „ jézus a zsidók királya.”</verse>
				<verse number="38">Ugyanakkor két bűnözőt is megfeszítettek: az egyik keresztje Jézus jobb oldalán, a másiké a bal oldalán állt.</verse>
				<verse number="39">Az arra járók szidalmazták és gúnyolták Jézust. Rázták a fejüket,</verse>
				<verse number="40">és ezt mondták: „Szóval, te vagy az, aki lerombolod a Templomot, és három nap alatt újra fölépíted?! Akkor most mentsd meg magad! Ha tényleg Isten Fia vagy, akkor szállj le a keresztről!”</verse>
				<verse number="41">Hasonlóképpen gúnyolták a főpapok, a törvénytanítók és az idős vezetők is.</verse>
				<verse number="42">Azt mondták: „Másokat megmentett, de magát mégsem tudja megmenteni! Ha tényleg ő Izráel királya, akkor jöjjön le a keresztről! Majd akkor hiszünk benne!</verse>
				<verse number="43">Istenben bízott, hát akkor mentse meg őt Isten maga, ha akarja! Hiszen ő mondta: »Isten Fia vagyok«.”</verse>
				<verse number="44">A vele együtt megfeszített bűnözők is ugyanígy gúnyolták.</verse>
				<verse number="45">Déli tizenkét órától délután háromig sötétség borította az egész földet.</verse>
				<verse number="46">Három óra körül Jézus hangosan felkiáltott: „ Éli, Éli, lamá sabaktáni ” Ez azt jelenti: „Istenem, Istenem, miért hagytál el engem?”</verse>
				<verse number="47">Néhányan, akik ott álltak, hallották ezt, és azt mondták: „Illést hívja!”</verse>
				<verse number="48">Egyikük gyorsan elfutott, és hozott egy szivacsot. Ecetbe mártotta, majd egy nádszálra tűzte, és felnyújtotta Jézusnak, hogy igyon belőle.</verse>
				<verse number="49">De a többiek azt mondták: „Hagyd csak! Nézzük, vajon eljön-e Illés, hogy megszabadítsa!”</verse>
				<verse number="50">Jézus ekkor ismét hangosan felkiáltott, és meghalt.</verse>
				<verse number="51">Abban a pillanatban a Templom belsejében a függöny felülről egészen az aljáig kettéhasadt. Rengett a föld, és a sziklák megrepedtek.</verse>
				<verse number="52">A sírok megnyíltak, és Isten emberei közül sokan, akik már korábban meghaltak, feltámadtak,</verse>
				<verse number="53">és kijöttek a sírokból. Miután Jézus feltámadt a halálból, ezek bementek a szent városba, és sokan látták őket.</verse>
				<verse number="54">A százados és a katonák, akik Jézust őrizték, látták a földrengést és a többi eseményt. Nagyon megijedtek, és ezt mondták: „Ő valóban Isten Fia volt!”</verse>
				<verse number="55">Asszonyok is álltak ott, és távolról figyelték, hogy mi történik. Ők voltak azok, akik Galileától fogva követték Jézust, és gondoskodtak róla.</verse>
				<verse number="56">Közöttük volt a magdalai Mária, azután egy másik Mária, Jakab és József anyja, meg Zebedeus fiainak, Jakabnak és Jánosnak anyja is.</verse>
				<verse number="57">Amikor beesteledett, eljött egy József nevű gazdag ember Arimátia városából, aki maga is Jézus tanítványa volt.</verse>
				<verse number="58">Pilátushoz ment, és elkérte tőle Jézus holttestét. Pilátus elrendelte, hogy adják oda neki.</verse>
				<verse number="59">Akkor József levette a hottestet, tiszta vászonlepedőbe csavarta,</verse>
				<verse number="60">és elhelyezte a saját új sírkamrájába, amelyet sziklába vájtak. Ezután egy nagy követ hengerített a sírkamra bejáratához, majd elment.</verse>
				<verse number="61">A magdalai Mária és a másik Mária közben ott ültek a sírral szemben.</verse>
				<verse number="62">Másnap — az előkészület napja utáni napon — a főpapok és farizeusok mindannyian elmentek Pilátushoz.</verse>
				<verse number="63">Ezt mondták neki: „Uram, emlékszünk, hogy ez a csaló még életében azt mondta: »a harmadik napon fel fogok támadni.«</verse>
				<verse number="64">Parancsold meg tehát, hogy gondosan őrizzék a sírt három napig! Különben még a tanítványai odamehetnek, ellopják a testet, és azt mondják a népnek, hogy feltámadt a halálból. Ez az utóbbi csalás még rosszabb lenne, mint az előző volt!”</verse>
				<verse number="65">Pilátus azt felelte: „Rendben van, őriztessétek a sírt a saját őrségetekkel, ahogy csak akarjátok!”</verse>
				<verse number="66">Azok el is mentek, lepecsételték a sír bejáratát elzáró követ, és őrséget állítottak mellé.</verse>
			</chapter>
			<chapter number="28">
				<verse number="1">A szombat utáni nap volt a hét első napja. Ennek a hajnalán a magdalai Mária és a másik Mária elmentek, hogy megnézzék a sírt.</verse>
				<verse number="2">Ekkor erős földrengés támadt, mert az Úr angyala leszállt az Mennyből, elhengerítette a követ a sír bejárata elől, és ráült.</verse>
				<verse number="3">Az angyal úgy fénylett, mint a villámlás, és a ruhája hófehér volt.</verse>
				<verse number="4">Akik a sírt őrizték, annyira megijedtek tőle, hogy reszkettek a félelemtől, és olyanok lettek, mint a halottak.</verse>
				<verse number="5">Az angyal megszólította az asszonyokat: „Ne féljetek! Tudom, hogy Jézust keresitek, akit keresztre feszítettek.</verse>
				<verse number="6">De nincs itt, mert feltámadt a halálból, ahogy ezt előre megmondta. Gyertek csak, nézzétek meg a helyet, ahol feküdt!</verse>
				<verse number="7">Azután siessetek a tanítványaihoz, és mondjátok meg nekik: »Jézus feltámadt a halálból! Most Galileába megy, de előbb fog odaérni, mint ti. Ott majd meg fogjátok látni.« Ezt az üzenetet hoztam nektek.”</verse>
				<verse number="8">Az asszonyok gyorsan elindultak. Bár féltek, mégis nagyon örültek. Futottak, hogy elmondják mindezt a tanítványoknak.</verse>
				<verse number="9">Út közben hirtelen maga Jézus állt meg előttük, és megszólította őket: „Köszöntelek benneteket!” Az asszonyok odamentek hozzá, leborultak előtte, átkarolták a lábát, és imádták őt.</verse>
				<verse number="10">Jézus akkor ezt mondta: „Ne féljetek! Menjetek, mondjátok meg a testvéreimnek, hogy menjenek Galileába! Ott majd meglátnak engem.”</verse>
				<verse number="11">Az asszonyok még úton voltak, amikor az őrség néhány tagja bement a városba. Elmondták a főpapoknak, hogy mi történt.</verse>
				<verse number="12">Azok összegyűltek az idős vezetőkkel, és határozatot hoztak. A katonáknak sok pénzt adtak, hogy ne mondják el az igazat senkinek.</verse>
				<verse number="13">„Mondjátok mindenkinek azt, hogy éjjel elaludtatok az őrségben. Közben a tanítványai eljöttek, és ellopták a holttestét.</verse>
				<verse number="14">Ha ezt a helytartó megtudja, mi majd megnyugtatjuk őt, és kimentünk benneteket a bajból” — mondták az őröknek.</verse>
				<verse number="15">Az őrök elfogadták a pénzt, és úgy tettek, ahogy parancsolták nekik. Így azután ez a híresztelés terjedt el a zsidók között mind a mai napig.</verse>
				<verse number="16">A tizenegy tanítvány elment Galileába, arra a hegyre, ahová Jézus mondta nekik.</verse>
				<verse number="17">Amint meglátták Jézust, leborultak előtte és imádták őt. Bár néhányan voltak olyanok is, akik kételkedtek.</verse>
				<verse number="18">Jézus egészen közel jött hozzájuk, és ezt mondta: „Atyám minden hatalmat nekem adott a Mennyben és a Földön.</verse>
				<verse number="19">Ezért menjetek el, és minden embert, minden nemzetben tegyetek az én tanítványommá! Merítsétek be őket az Atya, a Fiú és a Szent Szellem nevében!</verse>
				<verse number="20">Tanítsátok őket, hogy engedelmeskedjenek mindannak, amit én parancsoltam nektek! Biztosak lehettek benne, hogy állandóan veletek leszek. Igen, veletek maradok minden nap a korszak végéig!”</verse>
			</chapter>
		</book>
		<book number="41">
			<chapter number="1">
				<verse number="1">Ez a kezdete az örömhírnek, amely Jézus Krisztusról, Isten Fiáról szól.</verse>
				<verse number="2">Így van ez megírva Ézsaiás próféta könyvében: „Elküldöm előtted hírnökömet, aki majd utat készít számodra.” Mal 3:1</verse>
				<verse number="3">„Valaki kiált a pusztában: »Építsetek utat az Úrnak, készítsetek számára egyenes utat!«” Ézs 40:3</verse>
				<verse number="4">Bemerítő János megjelent a pusztában, és bemerítette az embereket. Hirdette nekik, hogy változtassák meg a gondolkodásukat és az életüket, merítkezzenek be, Isten pedig megbocsátja bűneiket.</verse>
				<verse number="5">Júdea tartományából és Jeruzsálemből az egész nép kiment Jánoshoz. Megvallották bűneiket, ő pedig bemerítette őket a Jordán folyóba.</verse>
				<verse number="6">János teveszőrből készült ruhát és a derekán bőrövet viselt. Sáskát és vadmézet evett.</verse>
				<verse number="7">Mindenkinek hirdette: „Majd jön valaki, aki sokkal hatalmasabb nálam. Én még arra sem vagyok méltó, hogy lehajoljak, és a saruját levegyem a lábáról.</verse>
				<verse number="8">Én csak vízbe merítelek be, ő azonban Szent Szellembe fog bemeríteni titeket.”</verse>
				<verse number="9">Abban az időben történt, hogy Jézus Galilea tartományból, Názáret városából Jánoshoz jött. János pedig bemerítette őt a Jordán folyóba.</verse>
				<verse number="10">Amint Jézus feljött a vízből, látta, hogy megnyílik a Menny, és a Szent Szellem galamb formájában leszáll rá.</verse>
				<verse number="11">Akkor egy hang hallatszott a Mennyből: „Te vagy a Fiam, szeretlek téged, és gyönyörködöm benned.”</verse>
				<verse number="12">Ezután azonnal kivitte őt a Szent Szellem a pusztába.</verse>
				<verse number="13">Negyven napig volt azon a helyen, és ezalatt a Sátán többször próbára tette. Angyalok gondoskodtak Jézusról, és vadállatok voltak körülötte.</verse>
				<verse number="14">Miután Jánost börtönbe zárták, Jézus elment Galileába. Isten örömhírét hirdette:</verse>
				<verse number="15">„Eljött az idő, Isten Királysága megérkezett! Változtassátok meg a gondolkodásotokat és életeteket, és higgyetek az örömhírben!”</verse>
				<verse number="16">Amikor a Galileai-tó partján járt, meglátta Simont és annak testvérét, Andrást, akik halászok voltak. Éppen kivetették a hálójukat a tóba,</verse>
				<verse number="17">amikor Jézus megszólította őket: „Jöjjetek utánam, és én másféle halásszá teszlek titeket! Halak helyett embereket fogtok összegyűjteni.”</verse>
				<verse number="18">Ekkor azok otthagyták hálóikat, csatlakoztak Jézushoz, és követték őt.</verse>
				<verse number="19">Miután kissé továbbment, meglátta Jakabot és Jánost, Zebedeus két fiát. Ők éppen a hálóikat javítgatták a halászbárkában.</verse>
				<verse number="20">Jézus azonnal hívta őket is. Ekkor a fiúk otthagyták apjukat, Zebedeust, a bárkában levő munkásokkal együtt, csatlakoztak Jézushoz, és követték őt.</verse>
				<verse number="21">Ezután Kapernaum városába mentek. A következő szombaton Jézus elment a zsinagógába, és tanította az embereket.</verse>
				<verse number="22">Mindenki csodálkozott azon, amit mondott, mert úgy tanított, mint akinek hatalma van, nem úgy, ahogy a törvénytanítók szoktak.</verse>
				<verse number="23">Volt ott egy ember, akiben gonosz szellem lakott. Ez kiabálni kezdett:</verse>
				<verse number="24">„Mi közünk hozzád, Názáreti Jézus?! Azért jöttél, hogy elpusztíts minket? Tudom, ki vagy te: Isten Szentje!”</verse>
				<verse number="25">Jézus ekkor ráparancsolt a gonosz szellemre: „Hallgass el, és menj ki belőle!”</verse>
				<verse number="26">A gonosz szellem megrázta a férfit, majd hangos kiáltással kiment belőle.</verse>
				<verse number="27">Ezen mindenki elcsodálkozott, és egymástól kérdezgették: „Mi lehet ez? Micsoda új tanítás! Hatalommal parancsol még a gonosz szellemeknek is, azok pedig engedelmeskednek neki!”</verse>
				<verse number="28">Jézus tetteinek gyorsan elterjedt a híre Galilea egész vidékén.</verse>
				<verse number="29">Jézus és a tanítványai ezután azonnal kijöttek a zsinagógából. Jakabbal és Jánossal együtt Simon és András házához mentek.</verse>
				<verse number="30">Simon anyósa éppen nagyon beteg volt: lázasan feküdt. Azonnal szóltak Jézusnak,</verse>
				<verse number="31">aki odalépett az asszonyhoz, megfogta a kezét, és lábra állította. Az asszonynak elmúlt a láza, felkelt, és vendégül látta őket.</verse>
				<verse number="32">Naplemente után, mikor már beesteledett, sok beteget vittek Jézushoz, és olyanokat is, akikben gonosz szellemek laktak.</verse>
				<verse number="33">Az egész város összegyűlt a ház ajtaja előtt.</verse>
				<verse number="34">Jézus meggyógyított sok beteget, akik különféle betegségekben szenvedtek. Kiűzte a gonosz szellemeket is, de nem engedte őket beszélni, mert felismerték őt.</verse>
				<verse number="35">Jézus nagyon korán felkelt, amikor még sötét volt, kiment egy lakatlan helyre, és ott imádkozott.</verse>
				<verse number="36">Simon és a társai később utána mentek, hogy megkeressék.</verse>
				<verse number="37">Amikor rátaláltak, ezt mondták neki: „Mindenki téged keres!”</verse>
				<verse number="38">De Jézus ezt válaszolta: „Menjünk tovább a szomszédos falvakba, hogy ott is hirdessem az örömhírt, hiszen ezért jöttem.”</verse>
				<verse number="39">El is ment, és bejárta egész Galileát. Hirdette Isten üzenetét a zsinagógákban, és a gonosz szellemeket kiűzte az emberekből.</verse>
				<verse number="40">Odament hozzá egy leprás, letérdelt előtte, és így kérte: „Ha akarod, meg tudsz gyógyítani!”</verse>
				<verse number="41">Jézus megsajnálta, kinyújtotta a kezét, megérintette, és így válaszolt: „Igen, akarom! Gyógyulj meg!”</verse>
				<verse number="42">Ekkor a betegről azonnal eltűnt a lepra, és teljesen egészséges lett.</verse>
				<verse number="43">Jézus szigorúan figyelmeztette, mielőtt elküldte.</verse>
				<verse number="44">Ezt mondta neki: „Vigyázz, senkinek se beszélj erről! Menj, és mutasd meg magad a papnak! Azután mutasd be az áldozatot a gyógyulásodért, ahogy Mózes megparancsolta! Ez lesz a bizonyíték mindenki számára, hogy meggyógyultál.”</verse>
				<verse number="45">Az ember elment, de mégis mindenfelé elhíresztelte, hogy mi történt vele. Emiatt Jézus nem mehetett többé a városba, ha látták őt. Inkább elhagyatott helyeken tartózkodott, és az embereknek kellett mindenfelől hozzá jönniük.</verse>
			</chapter>
			<chapter number="2">
				<verse number="1">Néhány nappal később Jézus visszatért Kapernaumba. Hamar elterjedt a híre, hogy otthon van.</verse>
				<verse number="2">Olyan sokan gyűltek össze annál a háznál, ahol volt, hogy már az ajtó előtt sem fértek el. Éppen Isten üzenetéről beszélt, amikor</verse>
				<verse number="3">négy férfi érkezett, akik egy megbénult beteget hoztak.</verse>
				<verse number="4">A nagy tömeg miatt nem tudtak Jézus közelébe férkőzni. Ezért megbontották a háztetőt, és nyílást vágtak rajta Jézus fölött. Ezután leengedték a hordágyat.</verse>
				<verse number="5">Jézus látta a hitüket, és megszólította a beteget: „Fiam, bűneid meg vannak bocsátva.”</verse>
				<verse number="6">Volt ott néhány törvénytanító is, akik ezt gondolták:</verse>
				<verse number="7">„Hogyan mondhat ilyet?! Ezzel Istent sérti meg! Hiszen a bűnöket egyedül Isten bocsáthatja meg!”</verse>
				<verse number="8">Jézus a szellemével azonnal átlátta, hogy ezt gondolják. Ezért megkérdezte tőlük: „Miért gondoljátok ezt?</verse>
				<verse number="9">Melyik könnyebb, ha azt mondom a bénának: bűneid meg vannak bocsátva! — vagy azt: kelj fel, fogd a hordágyadat és menj el!?</verse>
				<verse number="10">Győződjetek meg róla: az Emberfia felhatalmazt kapott, hogy itt a földön megbocsássa a bűnöket!” Ekkor a bénához fordult:</verse>
				<verse number="11">„Kelj fel, fogd a hordágyadat, és menj haza!”</verse>
				<verse number="12">A férfi felkelt, azonnal felvette a hordágyat, és mindenki szeme láttára elment. Mindnyájan elcsodálkoztak, dicsőítették Istent, és ezt mondták: „Ilyet még sohasem láttunk!”</verse>
				<verse number="13">Jézus ezután ismét kiment a tó partjára. Rengeteg ember ment utána. Köré gyülekeztek, és ő tanította őket.</verse>
				<verse number="14">Amikor onnan továbbment, meglátta Lévit, Alfeus fiát, aki a vámszedő helyen ült. „Kövess engem!” — mondta neki. Lévi ekkor felállt, és csatlakozott Jézushoz.</verse>
				<verse number="15">Később Lévi vendégül látta Jézust és a tanítványait a házában. Együtt vacsoráztak sok más vendéggel: vámszedőkkel és mindenféle bűnös emberrel, mert sokan követték Jézust.</verse>
				<verse number="16">A farizeusok közül néhány törvénytanító látta, hogy Jézus együtt vacsorázik a bűnösökkel és vámszedőkkel. Megkérdezték a tanítványokat: „Hogy lehet az, hogy Jézus a vámszedőkkel és mindenféle bűnösökkel együtt eszik!?”</verse>
				<verse number="17">Jézus meghallotta, és ő válaszolt az törvénytanítóknak: „Nem az egészségeseknek van szükségük orvosra, hanem a betegeknek. Nem azért jöttem, hogy az igazakat, hanem hogy a bűnösöket hívjam.”</verse>
				<verse number="18">János tanítványai és a farizeusok rendszeresen szoktak böjtölni. Közülük néhányan eljöttek Jézushoz, és ezt kérdezték: „János tanítványai és a farizeusok tanítványai is böjtölnek. A te tanítványaid miért nem?”</verse>
				<verse number="19">Ő ezt válaszolta: „Amikor lakodalom van, a vőlegény barátai nem gyászolnak, hanem örülnek. Nem böjtölhetnek, amíg a vőlegény velük van.</verse>
				<verse number="20">De eljön az idő, amikor elviszik tőlük a vőlegényt. Akkor majd böjtölni fognak.”</verse>
				<verse number="21">„Senki sem varr régi ruhára új szövetből foltot, mert az csak tovább szakítaná a régit. Az új elválik a régitől, és még nagyobb lesz a szakadás!</verse>
				<verse number="22">Senki sem tölt új bort régi bortömlőkbe,8 mert az új bor szétszakítja és tönkreteszi a tömlőket, meg a bor is kiömlik. Az új bort mindig új tömlőkbe kell tölteni.”</verse>
				<verse number="23">Egyszer Jézus és tanítványai egy gabonaföldön mentek keresztül. Éppen szombat volt. A tanítványok útközben letéptek néhány kalászt.</verse>
				<verse number="24">Emiatt a farizeusok kérdőre vonták Jézust: „Nézd csak, mit csinálnak a tanítványaid! Miért tesznek a olyat, amit a Törvény szerint szombaton nem szabad?!”</verse>
				<verse number="25">Jézus ezt válaszolta: „Sohasem olvastátok, hogy mit tett Dávid, amikor ő és a vele levők megéheztek, és nem volt mit enniük?</verse>
				<verse number="26">Ez akkor történt, amikor Abjátár volt a főpap. Bementek Isten házába, és Dávid evett az Istennek felajánlott kenyerekből, amelyekből a Törvény szerint csak a papoknak volt szabad enniük, és azoknak is adott, akik vele voltak!”</verse>
				<verse number="27">Végül ezt mondta: „A szombat ünnepe van az emberért, és nem az ember a szombatért.</verse>
				<verse number="28">Tehát az Emberfia úr a szombat ünnepe fölött is.”</verse>
			</chapter>
			<chapter number="3">
				<verse number="1">Ezután történt, hogy Jézus ismét elment a zsinagógába. Volt ott egy férfi, akinek a karja megbénult.</verse>
				<verse number="2">Mivel szombat volt, az emberek gyanakodva lesték Jézust, hogy meggyógyítja-e a bénát, mert mindenáron valami ürügyet kerestek, hogy vádolhassák Jézust.</verse>
				<verse number="3">Ő odafordult a béna kezű férfihoz: „Állj ide a középre!”</verse>
				<verse number="4">Majd megkérdezte a többieket: „A Törvény szerint szabad-e szombaton jót, vagy rosszat tenni, életet menteni, vagy megölni valakit?” De senki nem szólt egy szót sem.</verse>
				<verse number="5">Jézus haragosan körülnézett rajtuk, és elszomorodott a szívük keménysége miatt. Majd a férfi felé fordult: „Nyújtsd ki a karodat!” — mondta neki. Az pedig kinyújtotta a karját, és azonnal meggyógyult.</verse>
				<verse number="6">A farizeusok ekkor kimentek a zsinagógából, és a Heródes-pártiakkal arról kezdtek tanácskozni, hogyan öljék meg Jézust.</verse>
				<verse number="7">Jézus ezután visszavonult tanítványaival a Galileai-tó mellé. Rengetegen mentek utána, akik Galileából, Júdeából,</verse>
				<verse number="8">Jeruzsálemből, Idumeából, a Jordán folyón túli területekről, és Tírusz és Szidón vidékéről jöttek. Ez a sokaság azért kereste Jézust, mert hallották, hogy milyen hatalmas dolgokat tett.</verse>
				<verse number="9">Mivel nagyon sok ember gyűlt össze, Jézus szólt a tanítványainak, hogy készítsenek elő a számára egy kisebb csónakot, hogy ne tolongjanak körülötte, és ne szorongassák.</verse>
				<verse number="10">Nagyon sok embert meggyógyított, ezért akiknek valamilyen betegsége volt, mind igyekeztek a közelébe tolakodni, hogy megérinthessék.</verse>
				<verse number="11">Voltak közöttük olyanok is, akikben gonosz szellemek laktak. Amikor ezek meglátták Jézust, leborultak előtte, és azt kiabálták: „Te vagy az Isten Fia!”</verse>
				<verse number="12">Jézus azonban szigorúan rájuk parancsolt, hogy senkinek se árulják el, hogy ő kicsoda.</verse>
				<verse number="13">Jézus ezután fölment egy hegyre, és magához hívta azokat, akiket akart, és ezek oda is mentek hozzá.</verse>
				<verse number="14">Közülük tizenkettőt választott ki, hogy állandóan vele legyenek, és hogy kiküldje őket Isten üzenetét hirdetni,</verse>
				<verse number="15">és hogy hatalmuk és erejük legyen a betegek gyógyítására és a gonosz szellemek kiűzésére.</verse>
				<verse number="16">Ezt a tizenkét férfit választotta ki: Simont, akinek a Péter nevet adta.</verse>
				<verse number="17">Jakabot és Jánost, Zebedeus két fiát, akiknek a „Boanerges” nevet adta, amely azt jelenti: „mennydörgés fiai”.</verse>
				<verse number="18">Andrást, Fülöpöt és Bertalant, Mátét, Tamást és Jakabot, Alfeus fiát, Taddeust, meg Simont, a zélótát,</verse>
				<verse number="19">és Iskáriótes Júdást, aki később elárulta őt.</verse>
				<verse number="20">Ezután Jézus hazatért. Ismét olyan nagy tömeg gyűlt össze, hogy még enni sem tudtak, sem ő, sem a tanítványai.</verse>
				<verse number="21">Amikor Jézus családtagjai ezt megtudták, érte mentek, hogy megfogják és elvigyék onnan. Az emberek ugyanis azt mondták róla, hogy megbolondult.</verse>
				<verse number="22">A Jeruzsálemből érkezett törvénytanítók is azt mondták: „Belzebub van benne! A gonosz szellemek fejedelmének segítségével űzi ki a gonosz szellemeket!”</verse>
				<verse number="23">Jézus ekkor magához hívta a törvénytanítókat, és jelképes történetek segítségével magyarázta nekik: „Ugyan hogy űzheti ki Sátán a Sátánt?</verse>
				<verse number="24">Ha egy királyság egyik része a másik ellen támad, az egész elpusztul.</verse>
				<verse number="25">Elpusztul az a család is, amelyben belső harcok dúlnak.</verse>
				<verse number="26">Ha tehát a Sátán önmaga ellen fordul, és a saját szolgái ellen harcol, akkor a királysága nem állhat fenn tovább, hanem vége van.</verse>
				<verse number="27">Gondoljátok meg, ha valaki be akar törni egy erős ember házába, hogy elrabolja a vagyonát, akkor előbb meg kell kötöznie azt az erős embert. Csak azután foszthatja ki a házát.</verse>
				<verse number="28">Igazán mondom nektek: az emberek mindenféle bűnös tettükre és Istent gyalázó beszédükre kaphatnak bűnbocsánatot.</verse>
				<verse number="29">De van egy kivétel: aki a Szent Szellemet gyalázza, az soha nem nyer bűnbocsánatot. Az ilyen ember örökre bűnös marad.”</verse>
				<verse number="30">Ezt azért mondta, mert a törvénytanítók azzal vádolták: „Gonosz szellem van benne!”</verse>
				<verse number="31">Jézus anyja és a testvérei odaértek a házhoz, és megálltak odakint. Beküldtek valakit, hogy hívja ki Jézust hozzájuk.</verse>
				<verse number="32">A körülötte ülő emberek mondták neki: „Édesanyád, fiú- és leánytestvéreid odakinn várnak, és látni akarnak téged.”</verse>
				<verse number="33">Jézus ezt felelte: „Tudjátok, hogy valójában ki az én anyám, és kik a testvéreim?”</verse>
				<verse number="34">Végignézett a körülötte ülőkön, és rájuk mutatott: „Itt vannak a testvéreim és az édesanyám!</verse>
				<verse number="35">Mert azok a fiútestvéreim, leánytestvéreim és anyám, akik megteszik, amit Atyám akar!”</verse>
			</chapter>
			<chapter number="4">
				<verse number="1">Jézus ezután ismét a tó partján tanított. Mivel nagyon sok ember gyűlt össze körülötte, beszállt egy halászbárkába, ott leült, az emberek pedig a parton álltak.</verse>
				<verse number="2">Jelképes történetek segítségével tanította az embereket sok igazságra. Ezt mondta:</verse>
				<verse number="3">„Figyeljetek rám! Egyszer egy földműves kiment a szántóföldjére vetni.</verse>
				<verse number="4">Ahogyan szórta a vetőmagot, néhány mag a keményre taposott ösvényre esett. Az odarepülő madarak ezeket mind megették.</verse>
				<verse number="5">Voltak olyan magok is, amelyek köves talajra hullottak, ahol sekély volt a termőföld. Ezek gyorsan kihajtottak, mert nem voltak mélyen a földben.</verse>
				<verse number="6">Amikor felkelt a nap, megperzselte a növényeket, és mivel nem volt mélyen a gyökerük, teljesen elszáradtak.</verse>
				<verse number="7">Más magok tüskés gyomok közé hullottak. Felnőve a gyomok elnyomták a jó növényeket, így azok is elpusztultak, és nem hoztak termést.</verse>
				<verse number="8">A magok egy része azonban jó földbe esett, felnőtt és termést hozott. Az egyik harmincszor, a másik hatvanszor, ismét másik százszor annyit termett, mint amennyit a gazda vetett.”</verse>
				<verse number="9">Ezután pedig ezt mondta: „Akinek van füle, hallja és értse meg, amit mondok!”</verse>
				<verse number="10">Amikor a tömeg elment, a tizenkét apostol és a többi tanítvány megkérdezte Jézust a jelképes történetekkel kapcsolatban.</verse>
				<verse number="11">Így válaszolt nekik: „Ti megérthetitek az Isten Királyságának titkos igazságait. De másoknak mindent csak jelképes történetekben mondok el, hogy</verse>
				<verse number="12">»nézzenek, de ne lássák, hallják, de ne értsék meg, hogy ne forduljanak Istenhez, és bűneikre ne nyerjenek bocsánatot!«” Ézs 6:9-10</verse>
				<verse number="13">Azután ezt kérdezte: „Nem értitek ezt a történetet? Akkor hogyan fogjátok megérteni a többit?!</verse>
				<verse number="14">A földműves olyan emberhez hasonlít, aki Isten üzenetét veti.</verse>
				<verse number="15">Az ösvényre hullott magok esete azokra az emberekre hasonlít, akik meghallják ugyan Isten üzenetét, de a Sátán azonnal kilopja belőlük.</verse>
				<verse number="16">A köves földbe vetett magok esete azokra hasonlít, akik hallják Isten üzenetét, és nagy örömmel azonnal be is fogadják.</verse>
				<verse number="17">De az nem hatol mélyen beléjük, vagyis a mag nem tud erősen a földbe gyökerezni. Ezért csak rövid ideig él bennük. Amikor baj és üldözés éri őket Isten üzenete miatt, hamar elfogy a hitük.</verse>
				<verse number="18">A tüskés gyomok közé hullott magok esete megint másféle embereket jelképez. Ezek meghallják és befogadják ugyan Isten üzenetét, vagyis a magot.</verse>
				<verse number="19">De az mégsem nő fel, és nem hoz termést, mert az élet gondjai, a gazdagság csábítása, vagy más dolgok utáni szenvedélyes vágyakozás elfojtja bennük Isten üzenetét.</verse>
				<verse number="20">A jó földbe vetett magok esete azokat jelképezi, akik Isten üzenetét hallják és befogadják, az felnő bennük, és termést is hoz: az egyik harmincszorost, a másik hatvanszorost, a harmadik százszorost.”</verse>
				<verse number="21">Ezután megkérdezte őket: „Azért gyújtják meg az olajmécsest, hogy egy kosár, vagy az ágy alá tegyék? Nem! A mécsest a mécstartóra kell helyezni!</verse>
				<verse number="22">Mert minden rejtett dolog nyilvánosságra fog kerülni, és minden titok kitudódik.</verse>
				<verse number="23">Akinek van füle, hallja és értse meg, amit mondok!”</verse>
				<verse number="24">Ezt is mondta nekik: „Gondoljátok át alaposan, amit hallotok! Amilyen mértékkel mértek, ugyanazzal fognak nektek is mérni. Sőt, még ráadást is kaptok.</verse>
				<verse number="25">Akinek ugyanis már van, az később még többet fog kapni. Akinek viszont nincs, attól még azt is elveszik, amije van.”</verse>
				<verse number="26">Ezt is mondta: „Isten Királysága hasonlít ehhez: a földműves kimegy a földjére gabonát vetni.</verse>
				<verse number="27">A mag kicsírázik és kihajt, a növény pedig éjjel-nappal növekszik, akár alszik a gazda, akár ébren van. A gazda maga sem tudja, hogyan növekszik a vetés.</verse>
				<verse number="28">Igen, a növények minden segítség nélkül maguktól nőnek: először szárat növesztenek, azután kalászt hoznak, végül szemeket nevelnek a kalászban.</verse>
				<verse number="29">Amikor a szemek beérnek, a gazda azonnal learatja a gabonát, mert elérkezett az aratás ideje.”</verse>
				<verse number="30">Jézus ezt mondta: „Mihez hasonlítsam Isten Királyságát? Milyen jelképes történettel magyarázzam?</verse>
				<verse number="31">Isten Királysága olyan, mint egy mustármag. Amikor elvetik, ez a mag minden más magnál kisebb,</verse>
				<verse number="32">de mikor felnő, minden kerti növénynél nagyobb lesz. Olyan nagy ágakat növeszt, hogy az égi madarak is fészket rakhatnak az árnyékában.”</verse>
				<verse number="33">Még sok ehhez hasonló történettel tanította az embereknek Isten üzenetét. Annyit mondott nekik, amennyit meg tudtak érteni.</verse>
				<verse number="34">Mindig jelképes történeteket használt, ha tanította őket, de mikor egyedül maradt a tanítványaival, nekik mindent meg is magyarázott.</verse>
				<verse number="35">Ugyanazon a napon estefelé ezt mondta a tanítványainak: „Menjünk át a tó túlsó partjára!”</verse>
				<verse number="36">Otthagyták tehát az embereket, és elindultak azzal a bárkával, amelyben Jézus addig tanított. Más bárkák is követték őt.</verse>
				<verse number="37">Hirtelen erős szélvihar csapott le a tóra. A nagy hullámok átcsaptak a bárka oldalán, hogy az már kezdett megtelni.</verse>
				<verse number="38">Eközben Jézus a bárka hátsó részén aludt egy párnán. A tanítványok így keltették fel: „Mester, nem törődsz vele, hogy elsüllyedünk?!”</verse>
				<verse number="39">Ekkor Jézus felkelt, ráparancsolt a szélre és a vízre: „Csend legyen! Hallgass el!” Ekkor elállt a szél, és nagy csend lett.</verse>
				<verse number="40">Majd azt mondta nekik: „Miért féltek? Hogy lehet az, hogy nincs hitetek?!”</verse>
				<verse number="41">A tanítványokat nagy félelem fogta el, és ezt kérdezgették egymástól: „Ki lehet ez, hogy még a szél és a víz is engedelmeskedik neki?”</verse>
			</chapter>
			<chapter number="5">
				<verse number="1">Átértek a tó túlsó partjára, Gadara vidékére.</verse>
				<verse number="2">Amikor Jézus kilépett a bárkából, a sírok közül hirtelen odament hozzá egy férfi, akiben gonosz szellem lakott.</verse>
				<verse number="3">Ez az ember a sírok között lakott, és senki nem tudta megkötözni, még láncokkal sem.</verse>
				<verse number="4">Már sokszor megbilincselték és leláncolták, ő azonban elszakította a láncokat, és széttörte a bilincseket. Senki sem tudta őt megfékezni.</verse>
				<verse number="5">Éjjel-nappal kóborolt a sírok között és a hegyekben, ordítozott és kövekkel vagdosta magát.</verse>
				<verse number="6">Már messziről észrevette Jézust, odaszaladt hozzá, és leborult előtte.</verse>
				<verse number="9">Ekkor Jézus megkérdezte: „Mi a neved?” Az így válaszolt: „Légió, mert sokan vagyunk.”</verse>
				<verse number="10">Majd könyörgött Jézusnak, hogy ne küldje el őket arról a vidékről.</verse>
				<verse number="11">A közelben, a hegyoldalon nagy sereg disznó legelt.</verse>
				<verse number="12">A gonosz szellemek így könyörögtek: „Küldj minket a disznókba, hadd menjünk beléjük!”</verse>
				<verse number="13">Jézus megengedte nekik. Így a gonosz szellemek kijöttek a férfiból, és a disznókba mentek. Azok pedig az utolsó szálig mind lerohantak a meredek lejtőn, egyenesen a tóba. Mintegy kétezer disznó fulladt bele így a vízbe.</verse>
				<verse number="14">A pásztorok, akik a disznókat őrizték, elrohantak, elhíresztelték ezt a városban és a környékén. Az emberek pedig eljöttek, hogy megnézzék, mi történt.</verse>
				<verse number="15">Amikor Jézushoz értek, látták azt a férfit, akiben korábban egész légiónyi gonosz szellem lakott. Rendesen fel volt öltözve, ott ült a többiek között, és teljesen épelméjű volt. Ezért nagyon megrémültek.</verse>
				<verse number="16">Akik szemtanúi voltak, hogy mit tett Jézus ezzel a férfival, és mi történt a disznókkal, elmondták a többieknek.</verse>
				<verse number="17">Akkor mindannyian kérték Jézust, hogy menjen el a vidékükről.</verse>
				<verse number="18">Jézus beszállt a bárkába. Ekkor a férfi, akiben korábban a gonosz szellemek voltak, kérte Jézust, hogy vele mehessen.</verse>
				<verse number="19">De Jézus nem egyezett bele, hanem ezt mondta neki: „Menj haza a családodhoz, és mondd el nekik, mit tett veled az Úr, és hogyan könyörült meg rajtad!”</verse>
				<verse number="20">Az el is ment, és mindenkinek elmondta a Tízvárosban, hogy milyen hatalmas dolgot tett vele Jézus. Ezen mindenki nagyon csodálkozott.</verse>
				<verse number="21">Amikor a bárkával a tó túlsó partjához ért, nagy tömeg gyűlt köré, ezért Jézus ott maradt a tóparton.</verse>
				<verse number="22">Odajött hozzá Jairus, aki a helyi zsinagóga egyik vezetője volt. A lábához borult, és így könyörgött:</verse>
				<verse number="23">„A kislányom haldoklik. Kérlek, gyere el hozzánk, és tedd rá a kezed! Akkor életben marad, és meg fog gyógyulni!”</verse>
				<verse number="24">Jézus el is ment vele. Nagy tömeg követte és tolongott körülötte.</verse>
				<verse number="25">Volt ott köztük egy asszony, aki már tizenkét éve olyan betegségben szenvedett, amely állandó vérzéssel járt.</verse>
				<verse number="26">Minden vagyonát az orvosokra költötte, és sokat szenvedett. Több orvos is próbálta már meggyógyítani, de egyiküknek sem sikerült, sőt, a betegség egyre súlyosabb lett.</verse>
				<verse number="27">Amikor az asszony meghallotta, hogy Jézus ott van, átfurakodott a tömegen, Jézus háta mögé került, és megérintette a ruháját.</verse>
				<verse number="28">Ugyanis ezt gondolta: „Elég, ha a ruhájához érek, már attól is meggyógyulok.”</verse>
				<verse number="29">Amikor megérintette Jézus ruháját, azonnal megszűnt a vérzése, és érezte, hogy meggyógyult.</verse>
				<verse number="30">Jézus rögtön észrevette, hogy erő áradt ki belőle. Megfordult, és ezt kérdezte: „Ki érintette meg a ruhámat?”</verse>
				<verse number="31">A tanítványai így válaszoltak: „Látod milyen sokan tolonganak körülötted? És azt kérdezed, ki érintett meg?!”</verse>
				<verse number="32">Jézus azonban körülnézett, hogy lássa, ki érintette meg.</verse>
				<verse number="33">Ekkor a meggyógyult asszony előlépett, bár reszketett a félelemtől. Ő jól tudta, hogy mi történt vele! Leborult Jézus előtt, és elmondta neki a teljes igazságot.</verse>
				<verse number="34">Jézus pedig ezt mondta neki: „Lányom, mivel hittél, meggyógyultál. Menj békével és légy egészséges!”</verse>
				<verse number="35">Jézus még beszélt, amikor emberek érkeztek a zsinagóga vezetőjének házából, és ezt a hírt hozták: „A leányod már meghalt. Nincs értelme, hogy a Mestert tovább fáraszd.”</verse>
				<verse number="36">Jézus azonban meghallotta, amit mondtak, és így biztatta a zsinagóga vezetőjét: „Ne félj, csak higgy!”</verse>
				<verse number="37">Senkinek sem engedte, hogy vele menjen, csak Péternek, Jakabnak és Jánosnak, Jakab testvérének.</verse>
				<verse number="38">Amikor a zsinagóga vezetőjének házához értek, Jézus látta a nagy zűrzavart. Mindenki sírt és jajgatott.</verse>
				<verse number="39">Bement, és ezt mondta: „Miért sírtok, és miért ez a nagy zűrzavar? A kislány nem halt meg, csak alszik.”</verse>
				<verse number="40">Ők azonban kinevették. Ekkor mindenkit kiküldött, csak a gyermek apja, anyja, valamint a tanítványai maradhattak vele. Így mentek be abba a szobába, ahol a gyerek volt.</verse>
				<verse number="41">Ott Jézus megfogta a kislány kezét, és megszólította: „Talitha kúmi!” Ez azt jelenti: „Kislány, én mondom neked, kelj fel!”</verse>
				<verse number="42">Ekkor a tizenkét éves kislány azonnal felkelt, és járni kezdett. Ezen mindnyájan nagyon megdöbbentek.</verse>
				<verse number="43">Jézus pedig szigorúan megparancsolta, hogy erről senkinek ne beszéljenek. Azután mondta, hogy adjanak enni a kislánynak.</verse>
			</chapter>
			<chapter number="6">
				<verse number="1">Ezután tanítványaival együtt a saját városába ment.</verse>
				<verse number="2">Amikor elérkezett a szombat ünnepe, tanítani kezdett a zsinagógában. Sokan meghallgatták, és nagyon elcsodálkoztak rajta: „Hol tanulta ezeket? Miféle bölcsesség ez, amely benne van? Hogyan képes ilyen nagy csodákat tenni?</verse>
				<verse number="3">Hiszen ez csak egy ácsmester! Nem ő a Mária fia?! Nem ő Jakab, József, Júdás és Simon testvére?! Meg a húgai is itt élnek köztünk!” Ezért elutasították Jézust.</verse>
				<verse number="4">Jézus ezt mondta nekik: „A prófétát mindenhol tisztelik. Csak a saját városában, a rokonai között, és a családjában nem fogadják el.”</verse>
				<verse number="5">Nem is tudott ott csodát tenni, csak néhány betegre tette rá a kezét, és így meggyógyította őket.</verse>
				<verse number="6">Nagyon elcsodálkozott azon, hogy ennyire hitetlenek. Ezután végigjárta a környező falvakat, és tanított.</verse>
				<verse number="7">Ezután magához hívta tizenkét tanítványát, és kettesével kiküldte őket. Hatalmat adott nekik a gonosz szellemek fölött.</verse>
				<verse number="8">Meghagyta nekik, hogy a vándorbot kivételével semmit se vigyenek magukkal az útra. Ne vigyenek kenyeret, semmilyen csomagot, de még pénzt se az övükben.</verse>
				<verse number="9">Csak azt a sarut és ruhát viseljék, ami rajtuk van, ne vigyenek tartalékot semmiből.</verse>
				<verse number="10">Ezt mondta nekik: „Ha bementek egy házba, maradjatok ott, amíg el nem hagyjátok a várost!</verse>
				<verse number="11">Ha valahol nem fogadnak szívesen, vagy nem hallgatnak rátok, menjetek el onnan, és még a port is verjétek le a lábatokról! Ez figyelmeztetés lesz számukra.”</verse>
				<verse number="12">A tanítványok ezután elindultak, és amerre mentek, mindenkinek hirdették, hogy változtassák meg a gondolkodásukat és az egész életüket.</verse>
				<verse number="13">Sok gonosz szellemet kiűztek az emberekből, sok beteget megkentek olajjal, és meggyógyították őket.</verse>
				<verse number="14">Hallott erről Heródes király is, mert Jézus híre már mindenfelé elterjedt. Sokan azt mondták: „Ez nem lehet más, mint Bemerítő János, aki feltámadt a halálból. Ezért tud ilyen nagy csodákat tenni.”</verse>
				<verse number="15">Mások azt mondták: „Ez az ember Illés”. Voltak, akik azt mondták: „Ez az ember próféta. Olyan, mint a régi nagy próféták voltak.”</verse>
				<verse number="16">Amikor ezt Heródes meghallotta, ezt mondta: „Biztosan János támadt fel a halálból, akit én lefejeztettem.”</verse>
				<verse number="17">Ugyanis maga Heródes adott parancsot a katonáinak, hogy fogják el Jánost, bilincseljék meg, és zárják börtönbe. Ezt Heródes a felesége, Heródiás kedvéért tette. Heródiás korábban Heródes testvérének, Fülöpnek volt a felesége. Heródes később feleségül vette Heródiást,</verse>
				<verse number="18">pedig János pedig sokszor mondta neki: „A Törvény szerint nem szabad a testvéred feleségével együtt élned.”</verse>
				<verse number="19">Heródiás ezért gyűlölte Jánost. Meg akarta ölni, de nem tudta,</verse>
				<verse number="20">mert Heródes tisztelte Jánost, és félt tőle. Tudta, hogy igaz és szent ember, ezért megvédte. Igaz, gyakran zavarba jött, amikor Jánossal beszélt, mégis szívesen hallgatta.</verse>
				<verse number="21">De egyszer eljött az alkalmas idő Heródiás számára. Heródes a születésnapján vacsorát adott főembereinek, a hadsereg és Galilea más előkelő vezetőinek.</verse>
				<verse number="22">Az ünnepségen Heródiás leánya táncolt a vendégek előtt. Ez annyira tetszett mindenkinek, hogy Heródes ezt mondta a leánynak: „Kérj tőlem jutalmul, amit csak akarsz, és megadom.”</verse>
				<verse number="23">Meg is esküdött neki: „Bármit kérsz, neked adom, akár a királyságom felét is!”</verse>
				<verse number="24">A leány kiment, és az anyját kérdezte: „Mit kérjek?” Heródiás ezt válaszolta: „Kérd tőle Bemerítő János fejét!”</verse>
				<verse number="25">A leány sietve visszatért a királyhoz, és így felelt: „Az a kívánságom, hogy most azonnal add nekem Bemerítő János fejét egy tálon!”</verse>
				<verse number="26">A király nagyon elszomorodott, de mivel megesküdött, hogy teljesíti a leány kérését, és mivel ezt a vendégek is hallották, nem akarta visszautasítani.</verse>
				<verse number="27">Nyomban elküldött egy hóhért, hogy hozza el János fejét. Az el is ment, és lefejezte Jánost a börtönben.</verse>
				<verse number="28">Egy tálon behozta János fejét, és átadta a leánynak, ő pedig az anyjához vitte.</verse>
				<verse number="29">Amikor János tanítványai ezt megtudták, elvitték János holttestét, és egy sziklasírba helyezték.</verse>
				<verse number="30">Ezután visszatértek Jézushoz az apostolok, és beszámoltak mindenről, amit tettek és tanítottak.</verse>
				<verse number="31">Azután Jézus ezt mondta nekik: „Gyertek velem egy csendes helyre, de csak ti magatok, és pihenjetek egy kicsit!” Ugyanis akkora volt a tömeg, és a jövés-menés körülöttük, hogy még enni sem maradt idejük.</verse>
				<verse number="32">Így tehát Jézus és a tanítványai beszálltak egy bárkába, és elvonultak egy csendes helyre.</verse>
				<verse number="33">De sokan észrevették, hogy elindultak, és felismerték őket. Ezért a környező városokból nagyon sokan összegyűltek, és a tó partján oda futottak, ahová Jézus akart menni. Így az emberek előbb értek oda, mint ők.</verse>
				<verse number="34">Amikor Jézus partra szállt, látta az összegyűlt soakságot, és megsajnálta őket, mert olyanok voltak, mint a pásztor nélküli nyáj. Tanítani kezdte őket sok mindenre.</verse>
				<verse number="35">Mikor már későre járt az idő, tanítványai Jézushoz léptek, és azt javasolták: „Lakatlan hely ez a vidék, és már későre jár.</verse>
				<verse number="36">Küldd el a népet, hogy a környező tanyákon és falvakban valami ennivalót vegyenek maguknak!”</verse>
				<verse number="37">De Jézus így válaszolt: „Ti adjatok nekik enni!” „Úgy gondolod, hogy mi menjünk el, és vegyünk nekik kétszáz ezüstpénzért kenyeret, és azt adjuk nekik?” — kérdezték.</verse>
				<verse number="38">„Most hány kenyeretek van? Menjetek, nézzétek meg!” — mondta nekik Jézus. Miután mindent összeszámoltak, így feleltek: „Öt kenyerünk van, és két halunk.”</verse>
				<verse number="39">Akkor mondta nekik, hogy ültessék le az embereket a fűbe csoportosan.</verse>
				<verse number="40">Azok le is telepedtek: egy-egy csoportban ötvenen, vagy százan voltak.</verse>
				<verse number="41">Jézus akkor kezébe vette az öt kenyeret és két halat, felnézett az égre, hálát adott Istennek. Azután tört a kenyerekből, és a tanítványainak adta, hogy osszák szét az emberek között. Hasonlóképpen a két halat is szétosztotta.</verse>
				<verse number="42">Mindannyian ettek, és jól is laktak.</verse>
				<verse number="43">Végül összeszedték a maradékot, és 12 kosarat töltöttek meg a kenyér- és haldarabokkal.</verse>
				<verse number="44">A sokaságban, akik ettek, csak a férfiak száma ötezer volt.</verse>
				<verse number="45">Jézus ezután mondta a tanítványainak, hogy azonnal szálljanak bárkába, és evezzenek át a tó túlsó partjára, Betsaidába, amíg ő hazaküldi az embereket.</verse>
				<verse number="46">Miután elbocsátotta a sokaságot, Jézus felment a hegyre imádkozni.</verse>
				<verse number="47">Eljött az este, és a bárka a tó közepénél járt, Jézus pedig egyedül volt a parton.</verse>
				<verse number="48">Látta, hogy a tanítványai milyen nehezen eveznek, mert a szél szembe fúj velük. Hajnalban, valamikor három és hat óra között, a tó vizén járva hozzájuk ment, de úgy tett, mintha el akarna haladni mellettük.</verse>
				<verse number="49">Amikor a tanítványok meglátták őt, amint a vízen járt, azt hitték, hogy kísértetet látnak, és ijedtükben kiabálni kezdtek.</verse>
				<verse number="50">Mindannyian látták őt, és nagyon megrémültek. De ő azonnal megszólította őket: „Bátorság! Én vagyok az, ne féljetek!”</verse>
				<verse number="51">Belépett hozzájuk a bárkába, a szél pedig azonnal elállt. Ezen a tanítványok nagyon elcsodálkoztak,</verse>
				<verse number="52">mert még mindig nem értették, hogy Jézusnak milyen hatalma van. Hasonlóképpen nem értették, hogyan sokasította meg a kenyeret, mert kemény volt a szívük.</verse>
				<verse number="53">Miután átkeltek a tavon, Genezáretben kötöttek ki.</verse>
				<verse number="54">Amint kiszálltak a bárkából, az emberek azonnal felismerték Jézust.</verse>
				<verse number="55">Amikor meghallották, hogy valahol megjelent, mindenhonnan siettek, hogy hozzá vigyék a hordágyakon fekvő betegeket.</verse>
				<verse number="56">Bárhová is ment — falvakba, városokba vagy tanyákra — az emberek kitették betegeiket a piactérre, és könyörögtek neki, hogy legalább a ruhája szélét érinthessék. Akik pedig megérintették őt, meg is gyógyultak.</verse>
			</chapter>
			<chapter number="7">
				<verse number="1">Eljött néhány farizeus és törvénytanító Jeruzsálemből, és Jézus köré gyűltek.</verse>
				<verse number="2">Látták, hogy Jézus néhány tanítványa nem végzi el a kézmosás szertartását evés előtt.</verse>
				<verse number="3">A farizeusok ugyanis, mint minden zsidó, nem esznek addig, amíg szertartásosan kezet nem mosnak. Azért teszik ezt, mert ragaszkodnak őseik hagyományaihoz.</verse>
				<verse number="4">Ha például vesznek valamit a piacon, előbb mindig szertartásosan megmossák, csak azután eszik meg. Sok más ehhez hasonló hagyományuk is van: hasonló szertartással „tisztítják meg” a poharakat, korsókat, rézedényeket, sőt az ágyakat is.</verse>
				<verse number="5">Tehát a farizeusok és a törvénytanítók megkérdezték Jézust: „A te tanítványaid miért nem követik őseink hagyományait? Miért nem végzik el a kézmosás szertartását, mielőtt esznek?”</verse>
				<verse number="6">Jézus így válaszolt nekik: „Milyen képmutatók vagytok! Igaza volt Ézsaiásnak, amikor így prófétált rólatok: »Ez a nép csak szájával tisztel engem, de a szíve távol van tőlem.</verse>
				<verse number="7">Hiába tisztelnek és imádnak engem, nem ér az semmit, mert olyan szabályokat tanítanak, amelyek csak emberi parancsok.«” Ézs 29:13 (Szeptuaginta)</verse>
				<verse number="8">„Isten parancsát semmibe veszitek, de ragaszkodtok az emberi tanításokhoz.”</verse>
				<verse number="9">Majd így folytatta: „Alattomosan félreteszitek Isten parancsát, hogy helyére tegyétek a saját tanításaitokat.</verse>
				<verse number="10">Például Mózes azt parancsoltja: »Tiszteld apádat és anyádat!«, és azt is: »Aki apját vagy anyját gyalázza, átkozza, annak meg kell halnia!«</verse>
				<verse number="11">Ezzel szemben ti azt tanítjátok, hogy ha valaki azt mondja apjának vagy anyjának: »Adhatnék ugyan valamit neked, amivel segíthetnélek, de azt már Istennek ajánlottam fel,«</verse>
				<verse number="12">akkor azzal már nem szabad a szüleinek segítenie.</verse>
				<verse number="13">Valójában azt tanítjátok, hogy nem fontos, amit Isten mond, és nem neki kell engedelmeskedni. Fontosabb, hogy mindenki a ti hagyományaitokat kövesse. És még sok ehhez hasonlót tesztek!”</verse>
				<verse number="14">Ezután Jézus ismét magához hívta az embereket, és ezt mondta nekik: „Figyeljetek rám mindnyájan, és értsétek meg, amit mondok!</verse>
				<verse number="15">Nem az teszi az embert tisztátalanná, amit megeszik, hanem az, ami belőle származik!”</verse>
				<verse number="16"></verse>
				<verse number="17">Miután otthagyta a tömeget, és bement a házba, tanítványai megkérdezték, hogy mit jelent, amiről beszélt.</verse>
				<verse number="18">Jézus így válaszolt: „Hát ti sem értitek?! Nem tudjátok, hogy nem az teszi tisztátalanná az embert, ami kívülről jut be a testébe?!</verse>
				<verse number="19">Hiszen az nem a szívébe kerül, hanem a gyomrába, majd pedig kiürül onnan.” Ezzel Jézus azt mondta, hogy minden étel elfogadható.</verse>
				<verse number="20">Majd így folytatta: „Az teszi tisztátalanná az embert, ami a belsejéből származik.</verse>
				<verse number="21">Mert belülről, a szívből származnak a gonosz gondolatok, a szexuális bűnök, lopások, gyilkosságok,</verse>
				<verse number="22">házasságtörés, kapzsiság, gonoszság, csalás, kicsapongás, irigy és kapzsi tekintet, gyalázkodás, büszkeség és esztelenség!</verse>
				<verse number="23">Mindezek a gonosz dolgok az ember belsejéből származnak, és ezek teszik tisztátalanná.”</verse>
				<verse number="24">Jézus ekkor elment onnan Tírusz vidékére. Ott bement egy házba, mert nem akarta, hogy észrevegyék. Mégis kitudódott, hogy oda jött.</verse>
				<verse number="25">Egy asszony, akinek a leányában gonosz szellem lakott, hamar megtudta, hogy Jézus ott van. Odajött hozzá, és a lábaihoz borult.</verse>
				<verse number="26">Ez az asszony görög volt, és a szíriai Föníciában született. Könyörgött Jézusnak, hogy űzze ki leányából a gonosz szellemet.</verse>
				<verse number="27">Jézus így válaszolt neki: „Először a gyermekeknek kell jóllakniuk. Nem helyes, ha elvesszük tőlük a kenyeret, és odadobjuk a kutyáknak.”</verse>
				<verse number="28">Az asszony így válaszolt: „Igen, Uram, de még az asztal alatt levő kutyák is ehetnek a gyermekektől lehulló morzsákból.”</verse>
				<verse number="29">„Mivel így válaszoltál — felelte Jézus —, menj csak nyugodtan haza! A gonosz szellem már kiment a leányodból.”</verse>
				<verse number="30">Ő pedig hazament, és látta, hogy gyermeke az ágyon fekszik, és valóban kiment belőle a gonosz szellem.</verse>
				<verse number="31">Jézus ezután visszatért Tírusz vidékéről. Szidónon át — a Tízváros vidékén keresztül — a Galileai-tóhoz ment.</verse>
				<verse number="32">Odavittek hozzá egy férfit, aki teljesen süket volt, és beszélni is alig tudott. Kérték, hogy tegye rá a kezét, és gyógyítsa meg.</verse>
				<verse number="33">Jézus egy kissé távolabb vitte a tömegtől, és a fülébe dugta az ujját. Majd a megnyálazott ujjával megérintette a férfi nyelvét.</verse>
				<verse number="34">Ezután feltekintett az égre, felsóhajtott, és ezt mondta: „Effata!” Ez azt jelenti: „Nyílj meg!”</verse>
				<verse number="35">Ekkor a férfinak helyreállt a hallása, és a nyelve is megoldódott: rendesen tudott beszélni.</verse>
				<verse number="36">Jézus megparancsolta, hogy erről senkinek ne beszéljenek. De minél jobban tiltotta, annál inkább terjedt a híre.</verse>
				<verse number="37">Mindenki nagyon csodálkozott a süketnéma gyógyulásán, és ezt mondták: „Jézus valóban mindent helyesen tett. A süketeket hallóvá teszi, a némákat meg beszélővé.”</verse>
			</chapter>
			<chapter number="8">
				<verse number="1">Azokban a napokban ismét nagy tömeg gyűlt Jézus köré, de már minden ennivalójuk elfogyott. Ezért Jézus magához hívta tanítványait:</verse>
				<verse number="2">„Sajnálom őket, mert már három napja velem vannak, és kifogytak minden nennivalóból.</verse>
				<verse number="3">Ha így, ahogy vannak, éhesen küldeném haza őket, összeesnének az úton, hiszen sokan közülük elég messziről jöttek.”</verse>
				<verse number="4">A tanítványok ezt felelték: „Lakatlan helyen vagyunk, messze a falvaktól. Honnan vegyünk ennivalót ennyi embernek?!”</verse>
				<verse number="5">„Hány kenyeretek van?” — kérdezte Jézus. „Hét” — válaszolták.</verse>
				<verse number="6">Ezután Jézus szólt az embereknek, hogy mind üljenek a földre. Majd kezébe vette a hét kenyeret, és hálát adott Istennek. Darabokra törte a kenyereket, és kezdte osztani a tanítványainak, hogy adják tovább a sokaságnak. Ők szét is oasztották közöttük.</verse>
				<verse number="7">A tanítványoknál volt néhány kisebb hal is. Jézus ezekért is hálát adott Istennek, majd odaadta nekik a halakat, hogy azokat is osszák szét.</verse>
				<verse number="8">Mindenki evett, és jól is lakott. Végül összeszedték a maradékot, és a darabokkal hét kosarat töltöttek meg.</verse>
				<verse number="9">Körülbelül négyezren voltak ott. Ezután Jézus hazaküldte őket.</verse>
				<verse number="10">Majd tanítványaival együtt azonnal egy bárkába szállt, és Dalmanuta vidékére ment.</verse>
				<verse number="11">Egyszer farizeusok jöttek hozzá, hogy vitatkozzanak vele, kikérdezzék, és próbára tegyék. Azt kívánták tőle, hogy mutasson nekik bizonyítékul valamilyen csodálatos mennyei jelt.</verse>
				<verse number="12">Jézus szíve mélyéből felsóhajtott, és ezt mondta: „Miért akar ez a nemzedék mindenáron valamilyen csodás jelt látni?! Igazán mondom: semmiféle csodát nem fognak látni bizonyítékul!”</verse>
				<verse number="13">Ezzel otthagyta őket, visszament a bárkába, és elindult a tó túlsó partjára.</verse>
				<verse number="14">A tanítványok eközben elfelejtettek kenyeret vinni magukkal. Csupán egyetlen kenyér volt velük a bárkában.</verse>
				<verse number="15">Jézus figyelmeztette őket: „Vigyázzatok! Tartsátok távol magatokat a farizeusok kovászától, és Heródes kovászától!”</verse>
				<verse number="16">A tanítványok maguk között tanakodtak, hogy miért mondta ezt Jézus. „Biztosan azért mondta ezt, mert nem hoztunk kenyeret!” — mondták.</verse>
				<verse number="17">Jézus tudta, hogy miről beszélnek, ezért megkérdezte: „Miért tanakodtok azon, hogy nincs kenyeretek? Hát még mindig nem értitek?! Ennyire megkeményedett a szívetek?!</verse>
				<verse number="18">Van szemetek, és mégsem láttok?! Van fületek is, de nem hallotok?! Nem emlékeztek?</verse>
				<verse number="19">Hány kosár maradékot gyűjtöttetek össze, amikor öt kenyeret szétosztottam az ötezernek?” „Tizenkettőt” — válaszolták a tanítványok.</verse>
				<verse number="20">„És amikor a hét kenyeret osztottam szét a négyezer ember között, hány kosár maradékot gyűjtöttetek össze?” „Hetet” — hangzott a válasz.</verse>
				<verse number="21">Majd ismét megkérdezte: „Még mindig nem értitek?!”</verse>
				<verse number="22">Azután megérkeztek Bétsaidába. Ott néhányan egy vakot hoztak Jézushoz, és kérték, hogy érintse meg.</verse>
				<verse number="23">Jézus kézen fogva kivezette őt a faluból, majd a nyálával megkente a vak szemét, rátette a kezét, és megkérdezte: „Látsz-e valamit?”</verse>
				<verse number="24">A vak felnézett: „Látom az embereket, de olyanok, mintha járkáló fák lennének.”</verse>
				<verse number="25">Jézus ismét rátette a kezét a szemére. Amikor az ismét kinyitotta a szemét, már mindent tisztán látott, még a távolban is: teljesen meggyógyult.</verse>
				<verse number="26">Jézus hazaküldte, és ezt mondta neki: „Még a faluba se menj be!”</verse>
				<verse number="27">Ezután Jézus és a tanítványai Cézárea Filippi vidékén a falvakat járták. Útközben Jézus megkérdezte tőlük: „Mit mondanak rólam az emberek, ki vagyok én?”</verse>
				<verse number="28">Így válaszoltak: „Van, aki azt mondja, hogy Bemerítő János, mások Illésnek tartanak. Megint mások azt mondják, hogy valamelyik próféta.”</verse>
				<verse number="29">Ekkor megkérdezte őket: „És ti mit mondtok rólam, ki vagyok én?” Péter így válaszolt: „Te vagy a Krisztus!”</verse>
				<verse number="30">Ekkor Jézus szigorúan megparancsolta nekik, hogy erről senkinek se beszéljenek.</verse>
				<verse number="31">Ezután tanítani kezdte őket: „Az Emberfiának sokat kell szenvednie. A nép vezetői, a főpapok és a törvénytanítók elutasítják, és megölik. De három nap múlva feltámad.”</verse>
				<verse number="32">Ezt Jézus egészen világosan megmondta nekik. Péter ekkor félrehívta Jézust, szemrehányást tett neki, és helyre akarta igazítani.</verse>
				<verse number="33">De Jézus hátat fordított neki, a tanítványaira nézett, és ezt mondta: „Menj a hátam mögé, Sátán! Nem úgy gondolkodsz, mint Isten, hanem úgy, mint az emberek.” Így utasította rendre Pétert.</verse>
				<verse number="34">Ezután Jézus közelebb hívta magához az embereket és a tanítványait, és ezt mondta nekik: „Aki engem akar követni, tagadja meg önmagát, vegye fel a keresztjét, és úgy kövessen.</verse>
				<verse number="35">Mert aki meg akarja menteni a lelkét, vagyis az életét, az el fogja veszíteni. Aki viszont értem és az örömhírért odaadja a lelkét, vagyis az életét, az örökre megmenti.</verse>
				<verse number="36">Ugyan mit ér, ha az ember megkapja az egész világot, de elveszíti saját magát?</verse>
				<verse number="37">Mit adhat azért, hogy megmentse a lelkét?</verse>
				<verse number="38">Aki most szégyell engem és szavaimat ez előtt a hűtlen és bűnös nemzedék előtt, azt az Emberfia is szégyellni fogja, amikor majd eljön az Atya dicsőségében a szent angyalokkal együtt.”</verse>
			</chapter>
			<chapter number="9">
				<verse number="1">Majd azt mondta: „Igazán mondom, hogy az itt állók közül vannak néhányan, akik nem halnak meg addig, amíg meg nem látják, hogy Isten Királysága eljött hatalommal.”</verse>
				<verse number="2">Hat nappal később Jézus maga mellé vette Pétert, Jakabot és Jánost. Felvezette őket egy magas hegyre, és ott a szemük láttára elváltozott.</verse>
				<verse number="3">Ruhája ragyogott, és olyan fehér lett, amilyet a földön senki sem tud készíteni.</verse>
				<verse number="4">Majd Illés és Mózes jelent meg, és beszélgettek Jézussal.</verse>
				<verse number="5">Ekkor Péter Jézushoz fordult: „Mester! Olyan jó itt lenni! Készítsünk három sátrat: neked, Mózesnek, és Illésnek!”</verse>
				<verse number="6">De nem tudta, mit beszél, mert mind a három tanítvány nagyon megrémült.</verse>
				<verse number="7">Ekkor egy felhő jelent meg, és mindnyájukat beárnyékolta. A felhőből pedig egy hang hallatszott: „Ő a Fiam, akit szeretek. Őt hallgassátok!”</verse>
				<verse number="8">Mikor egy pillanattal később a három tanítvány körülnézett, már senki mást nem láttak, csak Jézust.</verse>
				<verse number="9">Miközben lefelé jöttek a hegyről, Jézus megparancsolta nekik, hogy addig senkinek se beszéljenek arról, amit a hegyen láttak, amíg az Emberfia fel nem támad a halálból.</verse>
				<verse number="10">Ők nem is szóltak senkinek, de egymás között tanakodtak, mit jelent az, hogy feltámadni a halálból.</verse>
				<verse number="11">Majd megkérdezték Jézust: „Miért mondják a törvénytanítók, hogy Krisztus előtt Illésnek kell eljönnie?”</verse>
				<verse number="12">Jézus ezt válaszolta: „Illés valóban eljön, hogy mindent helyreállítson. De miért mondja az Írás az Emberfiáról, hogy sokat kell szenvednie, és hogy az emberek el fogják utasítani?</verse>
				<verse number="13">Igazán mondom nektek, hogy Illés már el is jött, és úgy bántak vele, ahogy akartak, ahogy az Írás mondja róla.”</verse>
				<verse number="14">Amikor visszaértek a többi tanítványhoz, nagy tömeget láttak körülöttük, és néhány törvénytanítót is, akik a tanítványokkal vitatkoztak.</verse>
				<verse number="15">Amint az emberek meglátták Jézust, elcsodálkoztak, és odafutottak, hogy köszöntsék.</verse>
				<verse number="16">Jézus megkérdezte: „Miről vitatkoztok?”</verse>
				<verse number="17">Egy férfi válaszolt a tömegből: „Mester, elhoztam a fiamat hozzád. Olyan szellem lakik benne, amely megnémítja.</verse>
				<verse number="18">Valahányszor ez a szellem megragadja, a fiam földre zuhan, habzik a szája, fogát csikorgatja, és megmerevedik. Kértem a tanítványaidat, hogy űzzék ki belőle a gonosz szellemet, de nem tudták.”</verse>
				<verse number="19">„Ó, milyen hitetlen és romlott ez a nemzedék! Meddig kell még közöttetek maradnom? Meddig kell még elviseljelek titeket? Hozzátok ide azt a fiút!” — mondta Jézus.</verse>
				<verse number="20">Odavitték, s amikor a gonosz szellem meglátta Jézust, megrázta a fiút, aki összeesett, és habzó szájjal fetrengett a földön.</verse>
				<verse number="21">Jézus megkérdezte a fiú apját: „Mennyi ideje van a fiad ebben az állapotban?” Az apa ezt felelte: „Már gyermekkora óta.</verse>
				<verse number="22">Ez a szellem a fiamat sokszor belehajszolta tűzbe-vízbe, hogy megölje. De könyörgök, ha tudsz valamit tenni, szánj meg bennünket, és segíts!”</verse>
				<verse number="23">Jézus így válaszolt: „Azt mondod: »Ha tudsz valamit tenni …« Minden lehetséges annak, aki hisz.”</verse>
				<verse number="24">A fiú apja sírva felkiáltott: „Igen, hiszek! De segíts rajtam, hogy ne maradjon bennem semmi kételkedés!”</verse>
				<verse number="25">Amikor Jézus látta, hogy egyre nagyobb tömeg verődik össze körülötte, keményen ráparancsolt a gonosz szellemre: „Te süketséget és némaságot okozó gonosz szellem! Parancsolom, hogy menj ki ebből a fiúból, és többé soha ne menj bele!”</verse>
				<verse number="26">A gonosz szellem hangosan kiáltozott, és rángatta a fiút, majd kiment belőle. A fiú úgy feküdt a földön, mintha meghalt volna. Olyannyira, hogy többen mondták is, hogy meghalt.</verse>
				<verse number="27">De Jézus megfogta a kezét, és talpra állította.</verse>
				<verse number="28">Ezután Jézus bement egy házba. A tanítványai megkérdezték tőle, mikor idegenek nem voltak velük: „Mi miért nem tudtuk kiűzni ezt a gonosz szellemet?”</verse>
				<verse number="29">Ő így válaszolt: „Ez a fajta semmi mással nem űzhető ki, csak imádkozással.”</verse>
				<verse number="30">Ezután tovább haladtak, és Galileán mentek keresztül. Jézus nem akarta, hogy az emberek megtudják, merre jár,</verse>
				<verse number="31">mert csak a tanítványait akarta tanítani. Ezt mondta nekik: „Az Emberfiát hamarosan kiszolgáltatják az embereknek, és meg fogják ölni, de három nappal a halála után fel fog támadni.”</verse>
				<verse number="32">A tanítványai nem értették, hogy miről beszél, de nem merték megkérdezni.</verse>
				<verse number="33">Ezután Kapernaumba mentek. Amikor már a házban voltak, Jézus megkérdezte a tanítványait: „Miről beszélgettetek útközben?”</verse>
				<verse number="34">De senki sem mert válaszolni, mert az úton arról vitatkoztak, hogy melyikük a legnagyobb.</verse>
				<verse number="35">Akkor Jézus leült, odahívta magához a tizenkettőt, és ezt mondta: „Ha valaki első akar lenni, akkor legyen ő a legutolsó, és legyen mindenki más szolgája.”</verse>
				<verse number="36">Azután kézen fogott egy kisgyereket, és eléjük állította. Majd karjába vette a gyereket, és ezt mondta nekik:</verse>
				<verse number="37">„Aki befogad egy ilyen kisgyereket az én nevemben, az engem fogad be. Ha pedig engem befogad, akkor azt is befogadja, aki engem elküldött.”</verse>
				<verse number="38">János egyszer ezt mondta Jézusnak: „Mester! Láttuk, hogy valaki a te nevedben űzi ki a gonosz szellemeket az emberekből. De megtiltottuk neki, hogy folytassa, mert nem tartozik a csoportunkba.”</verse>
				<verse number="39">„Ne állítsátok le!” — mondta Jézus. „Mert aki az én nevemben tesz csodát, az nem fog mindjárt rosszat mondani rólam.</verse>
				<verse number="40">Aki nincs ellenünk, az velünk van.</verse>
				<verse number="41">Ha valaki inni ad nektek egy pohár vizet azért, mert Krisztushoz tartoztok — igazán mondom nektek —, meg fogja kapni a jutalmát.”</verse>
				<verse number="42">„Ezek a kicsinyek hisznek bennem. De jaj annak, aki akár csak egyet is bűnbe visz közülük! Aki miatt e kicsinyek bűnt követnek el, az még akkor is jobban járna, ha egy malomkövet kötnének a nyakára, és bedobnák a tengerbe.</verse>
				<verse number="43">Ha a saját kezed vinne bűnbe, még azt is inkább vágd le! Jobb, ha a fél kezed elveszted, de mégis bejutsz az örök életre. Bizony, ez még mindig jobb, mintha megmarad a két kezed, és úgy jutsz a gyehenna elolthatatlan tüzére!</verse>
				<verse number="44"></verse>
				<verse number="45">Ha a saját lábad vinne bűnbe, még azt is inkább vágd le! Jobb, ha a fél lábad elveszted, de mégis bejutsz az örök életre. Bizony, ez még mindig jobb, mintha megmarad mindkét lábad, és úgy dobnak a gyehenna elolthatatlan tüzére!</verse>
				<verse number="46"></verse>
				<verse number="47">Ha a szemed visz bűnbe, még azt is inkább vájd ki, és dobd el! Jobb, ha fél szemmel jutsz be Isten Királyságába, mintha két szemed megmarad, és úgy dobnak a gyehenna tüzébe!</verse>
				<verse number="48">Ott örökre a férgek tápláléka lennél, és soha ki nem alvó tűz égetne.</verse>
				<verse number="49">Mert mindenkit tűzzel sóznak meg.</verse>
				<verse number="50">Jó a só, de ha elveszti az ízét, hogyan lehetne azt helyreállítani? Legyen bennetek só, és éljetek egymással békességben!”</verse>
			</chapter>
			<chapter number="10">
				<verse number="1">Jézus ezután továbbment Júdea vidékére, a Jordán folyó másik oldalára. Ismét nagy tömeg gyűlt köré, és szokása szerint tanította őket.</verse>
				<verse number="2">Odajött hozzá néhány farizeus is, akik megkérdezték tőle: „Megengedi-e a Törvény, hogy egy férfi elváljon a feleségétől?” De ezt csak azért kérdezték, mert próbára akarták tenni.</verse>
				<verse number="3">Jézus azonban visszakérdezett: „Mit parancsolt nektek Mózes?”</verse>
				<verse number="4">„Mózes megengedte a férjnek, hogy válólevelet írjon, és elváljon a feleségétől” — válaszolták.</verse>
				<verse number="5">Jézus erre így válaszolt: „Mózes csak a szívetek keménysége miatt adta ezt a törvényt.</verse>
				<verse number="6">De amikor Isten megteremtette a világot, az embert férfivá és nővé teremtette.</verse>
				<verse number="7">»Ezért a férfi elhagyja apját és anyját, és ragaszkodik a feleségéhez.</verse>
				<verse number="8">Így ketten egy testté lesznek.« Ezután tehát már nem kettő, ha nem egy.</verse>
				<verse number="9">Amit Isten egyesített, azt ember ne válassza szét!”5</verse>
				<verse number="10">Később, amikor ismét együtt voltak a házban, a tanítványok tovább kérdezték erről.</verse>
				<verse number="11">Jézus ezt mondta: „Az a férfi, aki elválik a feleségétől, és mást vesz el, házasságtörést követ el az első felesége ellen.</verse>
				<verse number="12">Az a feleség, aki elválik a férjétől, és összeházasodik egy másik férfival, szintén házasságtörést követ el.”</verse>
				<verse number="13">Az emberek kisgyerekeiket odavitték Jézushoz, hogy érintse meg őket. A tanítványok azonban rájuk szóltak, és el akarták őket zavarni.</verse>
				<verse number="14">Amikor ezt Jézus meglátta, megharagudott, és rászólt a tanítványaira: „Ne zavarjátok el őket! Engedjétek a gyerekeket hozzám jönni! Hiszen Isten Királysága olyanoké, akik hozzájuk hasonlítanak!</verse>
				<verse number="15">Igazán mondom nektek: aki nem úgy fogadja Isten Királyságát, mint a gyerekek, az soha nem jut be oda.”</verse>
				<verse number="16">Jézus ezután egyenként a karjába vette a gyerekeket, rájuk tette a kezét, és megáldotta őket.</verse>
				<verse number="17">Már éppen indulni készült, amikor egy férfi odafutott hozzá. Leborult előtte, és megkérdezte: „Jó Mester! Mit kell tennem, hogy örök életet kaphassak?”</verse>
				<verse number="18">Jézus így válaszolt: „Miért mondasz engem jónak? Egyedül csak Isten jó, senki más.</verse>
				<verse number="19">Ismered a Törvény parancsait: Ne gyilkolj! Ne kövess el házasságtörést! Ne lopj! Ne tanúskodj hamisan! Ne csalj! Tiszteld apádat és anyádat!”</verse>
				<verse number="20">A férfi erre így válaszolt: „Mester, én mindezt megtartottam gyerekkorom óta.”</verse>
				<verse number="21">Jézus rátekintett, megkedvelte, és ezt mondta: „Még egy dolog van, amit meg kell tenned. Menj, add el minden vagyonodat, és amit érte kapsz, oszd szét a szegények között! Akkor majd a Mennyben lesz a kincsed. Azután gyere, és kövess engem!”</verse>
				<verse number="22">Erre a válaszra a férfi arca elkomorult, és szomorúan elment, mert nagyon gazdag volt.</verse>
				<verse number="23">Jézus ekkor körülnézett, és a tanítványainak mondta: „Milyen nehezen mennek be Isten Királyságába a gazdagok!”</verse>
				<verse number="24">A tanítványok nagyon elcsodálkoztak Jézus szavain. Ő megismételte: „Gyermekeim, látjátok, milyen nehéz bemenni Isten Királyságába?</verse>
				<verse number="25">Könnyebben átmegy a teve a tű lyukán, mint ahogy a gazdagok bemennek Isten Királyságába.”</verse>
				<verse number="26">Ezen még jobban elcsodálkoztak, és egymás között tanakodtak: „Akkor hát egyáltalán, ki kaphat örök életet?”</verse>
				<verse number="27">Jézus rájuk nézett, és ezt válaszolta: „Az emberek számára ez valóban lehetetlen, de Isten számára nem. Mert Istennek minden lehetséges.”</verse>
				<verse number="28">Péter ekkor azt mondta: „Látod, mi mindent elhagytunk, hogy kövessünk téged.”</verse>
				<verse number="29">Jézus így felelt: „Igazán mondom nektek: aki értem és az örömhírért elhagyta otthonát, testvéreit, apját, anyját, gyerekeit, szántóföldjét,</verse>
				<verse number="30">az százszor annyit kap vissza, még ebben a világban, mint amennyit elhagyott. Bizony, még ebben a világban több otthont, testvért, anyát, gyermekeket, szántóföldeket fog kapni. Ugyanakkor üldözésben is része lesz. A következő korszakban pedig örök életet kap.</verse>
				<verse number="31">De sokan, akik most az első helyeket foglalják el az életben, akkor majd utolsók lesznek. Ugyanakkor sokan, akik most az utolsó helyeken vannak ebben az életben, akkor majd az első helyekre kerülnek.”</verse>
				<verse number="32">Elindultak Jeruzsálem felé. Jézus elől ment, a tanítványok pedig csodálkozva követték. A többiek, akik utánuk jöttek, féltek. Útközben Jézus ismét félrehívta a tizenkettőt, és kezdett arról beszélni, hogy mi fog vele történni:</verse>
				<verse number="33">„Figyeljetek! Most felmegyünk Jeruzsálembe. Ott az Emberfiát átadják a főpapoknak és a törvénytanítóknak. Ők halálra fogják ítélni, majd átadják a nem zsidók kezébe.</verse>
				<verse number="34">Azok kigúnyolják, leköpik, megkorbácsolják, és végül megölik. Három nappal később azonban fel fog támadni.”</verse>
				<verse number="35">Jakab és János — Zebedeus fiai — Jézushoz fordultak: „Mester, szeretnénk kérni valamit tőled.”</verse>
				<verse number="36">Jézus megkérdezte: „Mit kívántok?”</verse>
				<verse number="37">Ők így válaszoltak: „Amikor majd dicsőségesen uralkodni fogsz, szeretnénk, ha egyikünk a jobb, másikunk a bal oldaladon ülhetne!”</verse>
				<verse number="38">Jézus így válaszolt nekik: „Nem tudjátok, mit kértek. Ki tudjátok-e inni azt a poharat, amelyet nekem ki kell innom? Be tudtok-e merítkezni azzal a bemerítkezéssel, amellyel nekem kell bemerítkeznem?”</verse>
				<verse number="39">A testvérek így válaszoltak: „Igen, ezt mind meg tudjuk tenni.” Jézus azt felelte: „Igen, valóban inni fogtok abból a pohárból, amelyet nekem ki kell innom. Be fogtok merítkezni azzal a bemerítkezéssel, amellyel nekem kell bemerítkeznem.</verse>
				<verse number="40">Azt azonban nem én döntöm el, hogy ki ül majd a jobb vagy bal oldalamon. Ezeket a helyeket azok kapják, akiknek Isten elkészítette.”</verse>
				<verse number="41">Amikor a többi tíz tanítvány meghallotta, hogy Jakab és János mit kért, megharagudtak rájuk.</verse>
				<verse number="42">Ekkor Jézus odahívta őket, és ezt mondta: „Jól tudjátok, hogy a nem zsidó népek uralkodói szeretik a hatalmukat mutogatni. A hatalmasok pedig szeretik alattvalóikkal éreztetni a hatalmukat.</verse>
				<verse number="43">Közöttetek azonban ne így legyen! Éppen ellenkezőleg: aki közületek nagy akar lenni, az a szolgátok legyen!</verse>
				<verse number="44">Aki pedig az első akar lenni köztetek, az legyen a rabszolgátok!</verse>
				<verse number="45">Így van ez az Emberfiával is. Ő sem azért jött a Földre, hogy neki szolgáljanak, hanem hogy ő szolgáljon másoknak. Azért jött, hogy életét váltságdíjul adja, és ezáltal sok embert megmentsen.”</verse>
				<verse number="46">Ezután Jerikóba mentek. Jézus és tanítványai, meg az őket körülvevő nagy sokaság már kifelé mentek a városból, amikor elhaladtak egy vak koldus mellett, aki az út szélén ült. Bartimeusnak hívták — ez azt jelenti: Timeus fia.</verse>
				<verse number="47">Amikor meghallotta, hogy a názáreti Jézus megy arra, elkezdett kiabálni: „Jézus, Dávid Fia, könyörülj rajtam!”</verse>
				<verse number="48">Sokan rászóltak, hogy maradjon csöndben, de ő annál jobban kiabált: „Dávid Fia! Könyörülj rajtam!”</verse>
				<verse number="49">Jézus megállt, és mondta: „Hívjátok ide!” Odavezették hozzá a vakot, és így biztatták: „Légy bátor! Kelj fel, mert Jézus hív!”</verse>
				<verse number="50">Akkor a vak, ledobta köpenyét, felugrott, és Jézushoz ment.</verse>
				<verse number="51">Ő megkérdezte: „Mit kívánsz? Mit tegyek veled?” A vak így válaszolt: „Mester, hogy újra lássak!”</verse>
				<verse number="52">Jézus erre így válaszolt: „Menj el, a hited meggyógyított.” A férfi azonnal visszanyerte a látását, és követte Jézust az úton.</verse>
			</chapter>
			<chapter number="11">
				<verse number="1">Amikor Jeruzsálem közelébe értek, és elérték Bétfagét és Betániát az Olajfák hegyénél, Jézus előreküldte két tanítványát.</verse>
				<verse number="2">Ezt mondta nekik: „Menjetek be az előttetek lévő faluba! Amint odaértek, találtok ott egy szamárcsikót kikötve. Ezen még soha senki sem ült. Oldjátok el, és hozzátok ide!</verse>
				<verse number="3">Ha valaki megkérdezné: »Miért viszitek el?«, mondjátok meg, hogy az Úrnak van szüksége rá, de hamarosan vissza fogja küldeni a szamárcsikót.”</verse>
				<verse number="4">A tanítványok elmentek, és az utcán egy ház ajtaja mellett megtalálták a kikötött szamárcsikót.</verse>
				<verse number="5">Amikor eloldották, néhány ott álló megkérdezte tőlük: „Miért oldjátok el azt a szamárcsikót?”</verse>
				<verse number="6">A tanítványok azt válaszolták, amit Jézus mondott nekik, így elengedték őket.</verse>
				<verse number="7">A szamárcsikót Jézushoz vitték, és ráterítették ruháikat, ő pedig felült rá.</verse>
				<verse number="8">Sokan mások a felsőruhájukat terítették le az útra, s a közelben faágakat vágtak le, és Jézus elé szórták.</verse>
				<verse number="9">Nagy tömeg vonult Jézus előtt, és sokan jöttek utána is. Mind ezt kiáltották: „Hozsánna! Áldott, aki az ÚR nevében jön! Zsolt 118:26</verse>
				<verse number="10">Áldott legyen atyánknak, Dávidnak közeledő királysága! Hozsánna a magasságban Istennek!”</verse>
				<verse number="11">Ezután Jézus bevonult Jeruzsálembe, a Templom területére, és mindent megnézett. Mivel későre járt az idő, tizenkét tanítványával együtt kiment Betániába.</verse>
				<verse number="12">Amikor másnap elindultak Betániából, Jézus megéhezett.</verse>
				<verse number="13">Már távolról meglátott egy lombos fügefát. Odament, hogy megnézze, van-e rajta gyümölcs. De csak leveleket talált, mert még nem volt a fügeérés ideje.</verse>
				<verse number="14">Jézus megszólította a fügefát: „Soha többé ne egyen rólad senki gyümölcsöt!” Ezt a tanítványai is hallották.</verse>
				<verse number="15">Ezután bementek Jeruzsálembe. Amikor beértek a Templom területére, Jézus kizavarta azokat, akik ott árultak és vásároltak. Felborította a pénzváltók asztalait és a galambárusok padjait is.</verse>
				<verse number="16">Azt sem engedte meg, hogy bárki bármit átvigyen a Templom területén.</verse>
				<verse number="17">Majd tanította őket: „Az Írásban az áll: »Házam imádság háza lesz minden nép számára.« Ti pedig rablók barlangjává tettétek!”</verse>
				<verse number="18">Amikor a főpapok és a törvénytanítók ezt meghallották, keresni kezdték a módját, hogyan ölhetnék meg Jézust. De féltek is tőle, mert az egész nép csodálta a tanítását.</verse>
				<verse number="19">Amikor beesteledett, Jézus és a tanítványai kimentek a városból.</verse>
				<verse number="20">Reggel ismét elmentek a fügefa mellett, és látták, hogy az a gyökeréig kiszáradt.</verse>
				<verse number="21">Péter felismerte a fát, és ezt mondta: „Mester, nézd! A fügefa, amelyet megátkoztál, teljesen kiszáradt.”</verse>
				<verse number="22">Jézus így válaszolt: „Higgyetek Istenben!</verse>
				<verse number="23">Igazán mondom nektek: Ha azt mondjátok ennek a hegynek: »Menj, és ugorj a tengerbe!«, az is megtörténik, ha nem kételkedtek, hanem hiszitek, hogy amit mondtok, meglesz.</verse>
				<verse number="24">Ezért mondom nektek: amikor imádságban kértek valamit, higgyétek, hogy az már a tiétek, és akkor valóban meg is fogjátok kapni!</verse>
				<verse number="25">Amikor megálltok imádkozni, és eszetekbe jut, hogy valaki ellen panaszotok van, bocsássatok meg neki, hogy mennyei Atyátok is megbocsássa bűneiteket!”</verse>
				<verse number="26"></verse>
				<verse number="27">Ismét Jeruzsálembe mentek. Mikor Jézus a Templom területén járt, odajöttek hozzá a főpapok, a törvénytanítók és a nép vezetői.</verse>
				<verse number="28">Kérdőre vonták: „Miféle hatalommal teszed ezeket a dolgokat? Ki adott neked erre felhatalmazást?”</verse>
				<verse number="29">Jézus visszakérdezett: „Én is kérdezek tőletek valamit. Ha válaszoltok a kérdésemre, akkor megmondom, hogy milyen hatalommal teszem mindezt.</verse>
				<verse number="30">Amikor János bemerítette az embereket, ez Istentől volt, vagy emberektől? Válaszoljatok nekem erre!”</verse>
				<verse number="31">Azok meg így tanakodtak egymás között: „Ha azt feleljük, hogy Istentől volt, megkérdezi: »Akkor miért nem hittetek neki?«</verse>
				<verse number="32">De ha azt feleljük, hogy csak emberektől volt, akkor a nép haragudni fog ránk.” A vezetők ugyanis féltek a néptől, mert mindenki prófétának tartotta Jánost.</verse>
				<verse number="33">Ezért így válaszoltak Jézusnak: „Nem tudjuk.” Jézus pedig így felelt nekik: „Akkor én sem mondom meg nektek, milyen hatalommal teszem ezeket.”</verse>
			</chapter>
			<chapter number="12">
				<verse number="1">Ezután Jézus jelképes történetek segítségével kezdte tanítani őket. „Volt egy gazda, aki szőlőt telepített. Bekerítette, elkészítette a szőlőprést, és őrtornyot is épített. Majd az egészet bérbe adta gazdálkodóknak, és elutazott egy másik országba.</verse>
				<verse number="2">Szüret idején elküldte egyik szolgáját, hogy hozza el a termésből a tulajdonosnak járó részt.</verse>
				<verse number="3">De a bérlők megfogták a szolgát, megverték, és üres kézzel küldték vissza.</verse>
				<verse number="4">Ezután a gazda másik szolgáját küldte el hozzájuk. Azt a bérlők fejbe verték, és gyalázatosan bántak vele.</verse>
				<verse number="5">Majd a gazda küldött egy harmadik szolgát is, de azt a bérlők meggyilkolták. Ezután még sok más szolgáját is elküldte. A bérlők néhányat megvertek, másokat pedig meggyilkoltak.</verse>
				<verse number="6">Végül már nem maradt más, csak a saját fia, akit nagyon szeretett. Így őt küldte a bérlőkhöz. Azt gondolta: »A fiamat biztosan meg fogják becsülni!«</verse>
				<verse number="7">De a bérlők ezt mondták egymásnak: »Nézzétek, ő a tulajdonos fia! Ő a szőlőskert örököse! Gyertek, öljük meg, és foglaljuk el az örökségét!«</verse>
				<verse number="8">Azzal megfogták a fiút, megölték, majd kidobták a szőlőskertből.</verse>
				<verse number="9">Mit gondoltok, mit fog tenni ezután a tulajdonos? Eljön, elpusztítja a bérlőket, a szőlőskertet pedig másoknak adja!</verse>
				<verse number="10">Vagy talán nem olvastátok, hogy mit mond az Írás? »Az a kő lett a sarokkő, amely az építőknek nem kellett.</verse>
				<verse number="11">Ezt az Úr tette, mi csak csodálkozunk!«” Zsolt 118:22-23</verse>
				<verse number="12">A zsidó vezetők megértették, hogy ez a történet valójában róluk szól. Szerették volna letartóztatni Jézust, de nem merték, mert féltek a nép haragjától. Így hát otthagyták, és elmentek.</verse>
				<verse number="13">Később a zsidó vezetők Jézushoz küldtek néhány férfit a farizeusok és a Heródes-pártiak közül. Azt tervezték, hogy a kérdéseikkel csapdába csalják, és ráveszik, hogy valami rosszat mondjon.</verse>
				<verse number="14">Ezért megkérdezték: „Mester, tudjuk, hogy becsületes vagy, és nem törődsz azzal, hogy mások mit gondolnak rólad. Tudjuk, hogy nem vagy személyválogató, és amit Isten útjáról tanítasz, az is igaz. Mondd meg nekünk: helyesnek tartod-e, hogy adót fizessünk a császárnak, vagy nem?</verse>
				<verse number="15">Jézus azonban átlátott a képmutatásukon, és így válaszolt: „Miért akartok próbára tenni? Hozzatok ide egy ezüstpénzt, hadd lássam!”</verse>
				<verse number="16">Kezébe adtak egyet, ő pedig ezt kérdezte: „Kinek a képmása és neve van rajta?” Azok válaszoltak: „A császáré.”</verse>
				<verse number="17">Akkor Jézus azt mondta: „Akkor adjátok meg a császárnak, ami a császáré, Istennek pedig azt, ami Istené!” Ezen a válaszon nagyon megdöbbentek.</verse>
				<verse number="18">Ezután néhány szadduceus jött hozzá. Ők azok, akik azt mondják, hogy nincs feltámadás. Megkérdezték Jézust:</verse>
				<verse number="19">„Mester, Mózes azt parancsolta nekünk, hogy ha egy házas férfinak nincs gyereke, és meghal, akkor a fiútestvére köteles feleségül venni a meghalt férfi özvegyét. Így kell gondoskodnia arról, hogy meghalt testvérének mégis legyen utódja.</verse>
				<verse number="20">Volt egyszer hét fiútestvér. Az első megnősült, de gyermektelenül halt meg.</verse>
				<verse number="21">A második feleségül vette a testvére özvegyét, de ő is gyermektelenül halt meg. Majd a harmadik testvérrel is ugyanez történt.</verse>
				<verse number="22">Így a hét testvér sorra feleségül vette az asszonyt, de egyiknek sem született gyermeke. Végül az asszony is meghalt.</verse>
				<verse number="23">A feltámadáskor melyiküknek lesz a felesége ez az asszony? Hiszen mind a hét férfinak a felesége volt!”</verse>
				<verse number="24">Jézus így válaszolt nekik: „Azért tévedtek ilyen nagyot, mert nem ismeritek sem az Írást, sem Isten hatalmát.</verse>
				<verse number="25">Hiszen a feltámadás után már senki nem nősül meg, és nem megy férjhez. Akik feltámadtak, olyanok lesznek, mint az angyalok a Mennyben!</verse>
				<verse number="26">Ha pedig az a kérdés, hogy a halottak feltámadnak-e, biztosan olvastátok Mózes könyvében, hogy mit mondott neki Isten az égő bokornál: »Én vagyok Ábrahám Istene, Izsák Istene és Jákób Istene«.</verse>
				<verse number="27">Márpedig Isten nem a halottak Istene, hanem az élők Istene! Tehát, valóban nagy tévedésben vagytok.”</verse>
				<verse number="28">Volt ott egy törvénytanító is, aki végighallgatta a beszélgetésüket. Mivel látta, hogy Jézus jól válaszolt a szadduceusoknak, megkérdezte tőle: „Melyik a legfontosabb parancs a Törvényben?”</verse>
				<verse number="29">Jézus így felelt: „A legfontosabb parancs ez: »Halld meg, Izráel népe! Az ÚR, a mi Istenünk egy ÚR!«</verse>
				<verse number="30">és »Szeresd az URat, Istenedet egész szíveddel, teljes lelkeddel, egész értelmeddel és minden erőddel!«</verse>
				<verse number="31">A második legfontosabb parancs pedig ez: »Szeresd embertársadat, mint saját magadat!« Ezeknél nincs nagyobb parancs.”</verse>
				<verse number="32">A törvénytanító így válaszolt: „Jól mondtad, Mester, hogy Isten az egyetlen ÚR. Valóban nincs más rajta kívül.</verse>
				<verse number="33">És minden felajánlásnál és áldozatnál fontosabb, hogy az URat, Istenünket egész szívünkkel és gondolkodásunkkal és minden erőnkkel szeressük, és az is, hogy úgy szeressük embertársainkat, mint saját magunkat.”</verse>
				<verse number="34">Jézus látta, hogy milyen bölcsen válaszolt, és ezt mondta neki: „Nem vagy messze az Isten Királyságától.” Ezután senki sem mert több kérdést feltenni Jézusnak.</verse>
				<verse number="35">Amikor Jézus a Templom területén tanított, megkérdezte: „Hogyan mondhatják a törvénytanítók, hogy a Krisztus Dávid fia?</verse>
				<verse number="36">Hiszen maga Dávid mondta a Szent Szellem által: »Így szólt az ÚR az én Uramhoz: Ülj a jobb oldalamra, amíg ellenségeidet hatalmad alá kényszerítem!« Zsolt 110:1</verse>
				<verse number="37">Ha tehát Dávid Urának nevezi Krisztust, akkor hogyan lehet Krisztus Dávid fia?” A nagy sokaság örömmel hallgatta Jézust.</verse>
				<verse number="38">Tanítás közben Jézus ezt mondta: „Legyetek elővigyázatosak a törvénytanítókkal! Szeretnek előkelő ruhában járni, és szívesen veszik, ha tisztelettel köszöntik őket az utcán.</verse>
				<verse number="39">Szeretik a legelőkelőbb helyeket elfoglalni a zsinagógában, és az ünnepi vacsorákon.</verse>
				<verse number="40">Elveszik az özvegyasszonyok vagyonát, és a látszat kedvéért hosszú imákat mondanak. Ők fogják a legsúlyosabb büntetést kapni.”</verse>
				<verse number="41">Jézus leült a templomi persellyel szemben. Figyelte, hogyan dobják bele az adományokat. Sok gazdag nagy összeget adott.</verse>
				<verse number="42">Majd jött egy szegény özvegyasszony is. Ő két rézpénzt dobott bele, amely nagyon keveset ért.</verse>
				<verse number="43">Jézus ekkor magához hívta tanítványait, és ezt mondta: „Igazán mondom, hogy ez az özvegyasszony többet dobott a perselybe, mint bárki más.</verse>
				<verse number="44">Mert a többiek mind abból adtak, amire nem volt igazán szükségük. Bár ez az özvegyasszony nagyon szegény, mégis mindent odaadott, amije csak volt: ez volt az összes pénze.”</verse>
			</chapter>
			<chapter number="13">
				<verse number="1">Amikor Jézus már kifelé ment a Templom területéről, egyik tanítványa megszólította: „Mester! Nézd, milyen hatalmas kövek, milyen csodálatos épületek!”</verse>
				<verse number="2">Jézus ezt felelte: „Nézd meg jól ezeket a nagy épületeket! Nem marad itt kő kövön, mert mindet porig fogják rombolni!”</verse>
				<verse number="3">Ezután leült az Olajfák hegyén, ahonnan jól lehetett látni a Templomot. Csak Péter, Jakab, János és András volt mellette, akik megkérdezték:</verse>
				<verse number="4">„Mondd meg nekünk, mikor fog ez megtörténni! Mi lesz a jele, hogy ezek a dolgok hamarosan megtörténnek?”</verse>
				<verse number="5">Akkor Jézus így tanította őket: „Vigyázzatok, nehogy valaki félrevezessen titeket!</verse>
				<verse number="6">Mert sokan jönnek majd az én nevemben, akik azt mondják: »Én vagyok az«, és sokakat félrevezetnek.</verse>
				<verse number="7">Fogjátok hallani a háborúk zaját, és fogtok híreket hallani a távolban zajló háborúkról is, de ne rémüljetek meg! Ezeknek meg kell történniük, mielőtt a vég valóban elérkezik.</verse>
				<verse number="8">Egyik nép a másik ellen, és egyik ország a másik ellen fog harcolni. Földrengések és éhínségek lesznek különböző helyeken. De mindez még csak a »szülési fájdalmak« kezdetét jelzi.</verse>
				<verse number="9">Vigyázzatok magatokra! Letartóztatnak, bíróság elé állítanak, és megvernek titeket a zsinagógákban. Kormányzók és királyok elé kell állnotok miattam, hogy nekik is tanúskodjatok rólam.</verse>
				<verse number="10">De még előbb minden népnek meg kell hallania az örömhírt.</verse>
				<verse number="11">Amikor azonban elhurcolnak, és bíróság elé állítanak, ne aggódjatok előre, hogy mit mondjatok. Amit Isten abban a helyzetben a szátokba ad, azt mondjátok, mert valójában nem ti fogtok beszélni, hanem a Szent Szellem szól majd rajtatok keresztül.</verse>
				<verse number="12">Abban az időben elárulja testvér a testvérét, és apa a gyermekét. Kiszolgáltatják őket azoknak, akik megölik őket. A gyermekek pedig saját szüleik ellen fordulnak, hogy megölessék őket.</verse>
				<verse number="13">Mindenki gyűlölni fog benneteket miattam. De aki mindvégig állhatatosan kitart, az megszabadul.</verse>
				<verse number="14">Amikor majd látjátok, hogy ott áll az a pusztítást okozó utálatos dolog, ahol nem lenne szabad — aki olvassa, értse meg, hogy ez mit jelent! —, akkor azok, akik Júdeában vannak, késedelem nélkül meneküljenek a hegyekbe!</verse>
				<verse number="15">Aki éppen felment a háza lapos tetejére, vissza se menjen a házba, hogy valamit elvigyen onnan!</verse>
				<verse number="16">Aki a mezőn van, ne forduljon vissza a ruhájáért se!</verse>
				<verse number="17">Jaj a gyermeket váró asszonyoknak és a szoptatós anyáknak azokban a napokban!</verse>
				<verse number="18">Imádkozzatok, hogy mindez ne télen történjen!</verse>
				<verse number="19">Akkor olyan nehéz és keserves időszakot kell átélnetek, amilyen még nem volt a világ teremtése óta, és nem is lesz többé.</verse>
				<verse number="20">Ha az ÚR meg nem rövidítené azt az időszakot, bizony senki sem élné túl. De azoknak a kedvéért, akiket ő kiválasztott, megrövidítette azt az időt.</verse>
				<verse number="21">Ha akkor valaki azt mondja nektek: »Nézzétek, itt a Krisztus!«, vagy: »Ott van!«, ne higgyetek neki!</verse>
				<verse number="22">Mert hamis krisztusok és hamis próféták lépnek elő, akik nagy csodákat és jeleket tesznek, hogy becsapják, ha lehet, még az Isten választottait is.</verse>
				<verse number="23">De ti vigyázzatok, hiszen én előre figyelmeztettelek titeket!</verse>
				<verse number="24">Abban az időben, a nyomorúság ideje után, »Elsötétül a Nap, a Hold sem világít többé,</verse>
				<verse number="25">lehullnak az égről a csillagok, és az égi hatalmak is meginognak.« Ézs 13:10; 34:4</verse>
				<verse number="26">Akkor majd mindenki meglátja, az Emberfiát, amint eljön a felhőkben, nagy hatalommal és dicsőséggel.</verse>
				<verse number="27">Az Emberfia elküldi az angyalokat, hogy összegyűjtsék választottait a négy égtáj felől, a föld szélétől az ég széléig.</verse>
				<verse number="28">Értsétek meg, amire a fügefa tanít! Amikor kizöldül az ága, és új leveleket hajt, tudjátok, hogy közel van már a nyár.</verse>
				<verse number="29">Ehhez hasonlók azok a dolgok is, amelyekről beszéltem. Amikor látjátok, hogy ezek megtörténnek, tudjátok, hogy ő közel van, szinte az ajtó előtt.</verse>
				<verse number="30">Igazán mondom nektek: ez a nemzet nem múlik el, amíg mindezek a dolgok be nem teljesednek.</verse>
				<verse number="31">Az ég és a föld elmúlik, de amit én mondok, az soha nem múlik el: örökké érvényes marad.</verse>
				<verse number="32">De azt a napot és órát senki sem ismeri. Sem az angyalok a mennyben, sem a Fiú nem tudja, hogy mikor lesz az, csak az Atya.</verse>
				<verse number="33">Vigyázzatok hát, és legyetek mindig készen, mert nem tudjátok, mikor jön el ez az idő!</verse>
				<verse number="34">Olyan ez, mint mikor valaki elhagyja otthonát, és hosszú útra indul. A házat szolgáira bízza, és mindegyiküknek külön-külön feladatot ad. A kaput őrző szolgának is megparancsolja, hogy éberen őrködjön.</verse>
				<verse number="35">Ehhez hasonlóan, ti is állandóan legyetek éberek, mert nem tudjátok, mikor jön vissza a ház ura: este, éjfélkor, hajnali kakasszóra, vagy reggel!</verse>
				<verse number="36">Ha hirtelen megérkezik, nehogy alva találjon titeket!</verse>
				<verse number="37">Amit most nektek mondok, mindenki másnak is mondom: »Maradjatok állandóan éberek és legyetek készen!«”</verse>
			</chapter>
			<chapter number="14">
				<verse number="1">Már csak két nap volt hátra a pászka és a kovásztalan kenyerek ünnepéig. A főpapok és a törvénytanítók keresték a módját, hogy Jézust titokban letartóztassák, és kivégeztessék.</verse>
				<verse number="2">De ezt mondták: „Ne az ünnep alatt történjen, nehogy zavargások törjenek ki a nép között!”</verse>
				<verse number="3">Jézus Betániában, a leprás Simon házában vendégeskedett. Amikor Jézus helyet foglalt az asztalnál, odalépett hozzá egy asszony, aki alabástrom korsócskában, tiszta nárdusolajból készült nagyon értékes illatszert hozott magával. A korsócskát összetörve, az illatszert Jézus fejére öntötte.</verse>
				<verse number="4">Néhányan felháborodtak ezen, és ezt mondták egymásnak: „Miért kellett így elpazarolni ezt a drága illatszert?</verse>
				<verse number="5">El lehetett volna adni több, mint háromszáz ezüstpénzért, a pénzt pedig szétosztani a szegények között.” És megharagudtak az asszonyra.</verse>
				<verse number="6">De Jézus ezt mondta nekik: „Hagyjátok őt, ne bántsátok, hiszen jót tett velem!</verse>
				<verse number="7">Szegények mindig lesznek köztetek, rajtuk bármikor segíthettek. De én nem leszek mindig veletek.</verse>
				<verse number="8">Ez az asszony megtette, amit csak tehetett. Amikor rám öntötte ezt az illatszert, előkészítette testemet a temetésre.</verse>
				<verse number="9">Igazán mondom nektek: amikor majd az egész világon mindenhol hirdetni fogják az örömhírt, azt is elmondják, amit ez az asszony értem tett, és emlékezni fognak rá.”</verse>
				<verse number="10">A tizenkét tanítvány közül az egyik, Júdás Iskáriótes, elment a főpapokhoz, mert segíteni akart nekik, hogy Jézust elfogják.</verse>
				<verse number="11">Azok nagyon megörültek ennek, és pénzt ígértek Júdásnak. Ő pedig ettől kezdve kereste az alkalmat, hogy Jézust a kezükbe adja.</verse>
				<verse number="12">A kovásztalan kenyerek ünnepének első napja volt. Ezen a napon szokták feláldozni a pászkabárányt. Tanítványai megkérdezték Jézust: „Hol készítsük el számodra az ünnepi pászkavacsorát?”</verse>
				<verse number="13">Akkor Jézus két tanítványát elküldte: „Menjetek be a városba. Ott találkoztok majd egy férfival, aki egy korsó vizet visz. Kövessétek őt!</verse>
				<verse number="14">Ahová bemegy, mondjátok a ház gazdájának: »A Mester kérdezi, hol van az a vendégszoba, ahol megünnepelheti a pászkavacsorát tanítványaival.«</verse>
				<verse number="15">Ő majd mutat nektek egy nagy szobát a ház felső emeletén, amely be van rendezve, és elő van készítve. Ott készítsétek el a pászkavacsorát!”</verse>
				<verse number="16">A két tanítvány bement a városba. Mindent pontosan úgy találtak, ahogyan Jézus előre megmondta nekik, és előkészítették a pászkavacsorát.</verse>
				<verse number="17">Mire este lett, megérkezett Jézus a többi tanítványaival,</verse>
				<verse number="18">és letelepedtek az asztal körül. Vacsora közben Jézus megszólalt: „Igazán mondom nektek, egyikőtök elárul engem — valaki, aki most együtt eszik velem.”</verse>
				<verse number="19">A tanítványok nagyon elszomorodtak, és egymás után kérdezték: „Ugye, nem én vagyok az?!”</verse>
				<verse number="20">Ő így válaszolt: „Aki elárul, a tizenkettő közé tartozik, és velem együtt mártogatja kenyerét a tálba.</verse>
				<verse number="21">Az Emberfia elmegy, ahogyan megírták róla az Írásban, de jaj annak, aki elárulja őt! Jobb lett volna neki, ha meg sem született volna!”</verse>
				<verse number="22">Miközben ettek, Jézus kezébe vette a kenyeret, és hálát adott Istennek. Darabokra törte a kenyeret, szétosztotta tanítványai között, miközben ezt mondta: „Vegyetek belőle! Ez az én testem!”</verse>
				<verse number="23">Ezután egy pohár bort vett a kezébe, hálát adott Istennek, majd odaadta nekik, s mindannyian ittak belőle.</verse>
				<verse number="24">Ezt mondta nekik: „Ez az én vérem, a szövetség vére, amely sok emberért fog kiömleni.</verse>
				<verse number="25">Igazán mondom nektek: mostantól fogva nem iszom a szőlő gyümölcséből mindaddig a napig, amíg majd új bort iszom Isten Királyságában.”</verse>
				<verse number="26">Ezután együtt zsoltárokat énekeltek, majd kimentek az Olajfák hegyére.</verse>
				<verse number="27">Ott Jézus ezt mondta nekik: „Mindannyian el fogjátok veszíteni a hiteteket bennem, ahogy az Írás mondja: »Megölöm a pásztort, és szétszóródnak a juhok.« Zak 13:7</verse>
				<verse number="28">De miután meghaltam, fel fogok támadni, és Galileába megyek. Előbb fogok odaérni, mint ti.”</verse>
				<verse number="29">Péter ezt mondta: „Lehet, hogy mindenki más elveszíti a hitét benned, de én semmiképpen!”</verse>
				<verse number="30">Jézus így felelt neki: „Igazán mondom neked: ma éjjel, mielőtt még a kakas másodszor kukorékol, háromszor le fogod tagadni, hogy ismersz engem.”</verse>
				<verse number="31">Péter azonban fogadkozott: „Még akkor sem tagadom le, hogy ismerlek, ha veled együtt kell meghalnom!” A többi tanítvány is ugyanezt mondta.</verse>
				<verse number="32">Jézus ezután elment a tanítványaival egy olajfaligetbe, amelyet Gecsemánénak neveztek. „Üljetek le itt, amíg én imádkozom!” — mondta nekik.</verse>
				<verse number="33">De Pétert, Jakabot és Jánost magával vitte. Szomorú és nyugtalan lett.</verse>
				<verse number="34">Ezt mondta nekik: „Olyan szomorú a lelkem, hogy ez a szomorúság majdnem megöl. Maradjatok itt, de ne aludjatok el!”</verse>
				<verse number="35">Ezután kissé előrement. Arccal a földre borult, és azért imádkozott, hogy ha lehetséges, ne kelljen átélnie azt a nehéz időt.</verse>
				<verse number="36">Így imádkozott: „Abba, Atyám! Neked minden lehetséges. Kérlek, vidd el tőlem ezt a poharat! De ne úgy legyen, ahogy én szeretném, hanem, ahogy te akarod!”</verse>
				<verse number="37">Ezután visszament a tanítványokhoz, de azok közben elaludtak. Péternek ezt mondta: „Simon, te alszol?! Még egy órát sem tudtál velem együtt ébren maradni?</verse>
				<verse number="38">Maradjatok ébren, és imádkozzatok, hogy legyen erőtök ellenállni a kísértésnek! Mert szellemetek azt akarja tenni, ami jó, de a testetek gyenge.”</verse>
				<verse number="39">Ezután Jézus megint elment, és ugyanúgy imádkozott, mint korábban.</verse>
				<verse number="40">Amikor visszament hozzájuk, ismét alva találta őket, mert képtelenek voltak nyitva tartani a szemüket. Nem tudtak Jézusnak semmit sem válaszolni.</verse>
				<verse number="41">Amikor harmadszorra ment vissza, ezt mondta nekik: „Még mindig alszotok és pihentek?! Most már elég! Eljött az idő, hogy az Emberfiát a bűnösök kezébe adják.</verse>
				<verse number="42">Keljetek fel, induljunk! Látjátok? Itt jön, aki elárul engem.”</verse>
				<verse number="43">Jézus még beszélt, amikor megérkezett Júdás, aki a tizenkét tanítvány közé tartozott. Kardokkal és botokkal felfegyverzett nagy csoport jött vele, akiket a főpapok, a törvénytanítók és a nép vezetői küldtek.</verse>
				<verse number="44">Júdás, aki át akarta adni Jézust az ellenségeinek, előre megbeszélte velük, honnan tudják meg, kit kell letartóztatniuk: „Akit megcsókolok, ő az! Őt fogjátok el, és őrizet alatt vigyétek el!”</verse>
				<verse number="45">Júdás egyenesen odalépett Jézushoz, és ezt mondta: „Mester!” — és üdvözlésképpen megcsókolta.</verse>
				<verse number="46">Akkor azok megragadták és letartóztatták Jézust.</verse>
				<verse number="47">Az egyik tanítvány, aki ott állt Jézus mellett, kihúzta a kardját, rávágott a főpap szolgájára, és levágta a fülét.</verse>
				<verse number="48">Jézus azt mondta: „Kardokkal és botokkal jöttök ellenem, hogy elfogjatok, mintha rabló lennék?!</verse>
				<verse number="49">Minden nap ott voltam köztetek, a Templom területén, és tanítottam, de nem fogtatok el! De ennek így kellett lennie, hogy beteljesedjen, amit az Írások mondanak!”</verse>
				<verse number="50">A tanítványai ekkor mind otthagyták, és futva elmenekültek.</verse>
				<verse number="51">Volt Jézus követői között egy fiatalember is, akin csak egy hosszú vászoning volt. A fegyveresek őt is megragadták, hogy elfogják.</verse>
				<verse number="52">De a fiatalember inkább a kezükben hagyta a ruháját, és meztelenül futott el.</verse>
				<verse number="53">Ezután a főpaphoz vezették Jézust. Odagyűltek mind a többi főpapok, a nép vezetői és a törvénytanítók is.</verse>
				<verse number="54">Péter távolról követte Jézust, egészen a főpap udvarába. Az őrökkel együtt ő is a tűz mellé ült, hogy melegedjen.</verse>
				<verse number="55">A főpapok az egész Főtanáccsal együtt ürügyet kerestek, hogy Jézust halálra ítélhessék. Olyanokat kerestek, akik hajlandók voltak Jézus ellen tanúskodni. De nem találtak olyan okot, amely alapján halálra ítélhették volna.</verse>
				<verse number="56">Sok hamis tanú vádolta Jézust, de tanúvallomásaik nem egyeztek meg egymással.</verse>
				<verse number="57">Végül jött két hamis tanú, akik azt állították:</verse>
				<verse number="58">„Hallottuk, amikor ez az ember azt mondta: »Lerombolom ezt a Templomot, amelyet emberek építettek, és három nap alatt felépítek helyette egy másikat, amelyet nem emberi kéz épített.«”</verse>
				<verse number="59">De még így sem egyezett, amit mondtak.</verse>
				<verse number="60">Ekkor fölállt a főpap, és megkérdezte Jézust: „Semmit sem felelsz arra, amivel ezek vádolnak?!”</verse>
				<verse number="61">De Jézus továbbra is hallgatott, és nem válaszolt semmit. Ekkor újból megkérdezte a főpap: „Te vagy a Krisztus, az Áldott Isten Fia?”</verse>
				<verse number="62">Jézus így válaszolt neki: „Én vagyok. Meglátjátok majd az Emberfiát, amint ott ül Isten jobbján, és eljön az ég felhőivel.”</verse>
				<verse number="63">A főpap ekkor megszaggatta ruháját, és ezt mondta: „Mi szükségünk van még több tanúra?!</verse>
				<verse number="64">Hallottátok, hogy Istent gyalázta! Hogyan határoztok?” Ekkor mindannyian úgy ítéltek, hogy Jézus bűnös, és megérdemli a halált.</verse>
				<verse number="65">Néhányan leköpködték, majd letakarták az arcát, és ököllel ütötték. Közben így gúnyolták: „Na, most prófétálj, hogy ki ütött meg!” Ezután az őrök is ütni kezdték.</verse>
				<verse number="66">Ezalatt Péter még mindig ott volt az udvarban. Egyszer csak odajött a főpap egyik fiatal szolgálólánya.</verse>
				<verse number="67">Meglátta a tűznél melegedő Pétert, közelebb ment hozzá, és alaposan megnézte. Azután azt mondta: „Te is a názáreti Jézussal voltál!”</verse>
				<verse number="68">Péter azonban letagadta: „Nem tudom, miről beszélsz!” Azzal kiment a kapu közelébe.</verse>
				<verse number="69">Amikor a szolgálólány újra találkozott Péterrel, azt mondta róla a többieknek: „Ez a férfi is közéjük tartozik!”</verse>
				<verse number="70">De Péter ezt ismét letagadta. Kis idő múlva az ott állók megszólították Pétert: „Biztos, hogy közéjük tartozol, hiszen te is galileai vagy.”</verse>
				<verse number="71">Péter ekkor átkozódni és esküdözni kezdett: „Nem is ismerem azt a férfit, akiről beszéltek!”</verse>
				<verse number="72">Ebben a pillanatban másodszor is kukorékolt a kakas. Ekkor Péternek eszébe jutott, amit Jézus mondott: „Mielőtt a kakas másodszor kukorékol, háromszor is le fogod tagadni, hogy ismersz engem.” Péter ekkor sírva fakadt.</verse>
			</chapter>
			<chapter number="15">
				<verse number="1">Amint felvirradt a reggel, a főpapok, a nép vezetői, a törvénytanítók, valamint az egész Főtanács együttesen határozatot hozott. Megkötözték Jézust, elvitték Pilátushoz, és átadták neki.</verse>
				<verse number="2">Pilátus megkérdezte Jézust: „Te vagy a zsidók királya?” Ő így válaszolt: „Igen. Ahogy mondod.”</verse>
				<verse number="3">A főpapok sok mindennel vádolták Jézust,</verse>
				<verse number="4">ezért Pilátus újból megkérdezte őt: „Nem felelsz semmit? Látod, mennyi mindennel vádolnak téged?!”</verse>
				<verse number="5">De Jézus továbbra sem válaszolt semmit. Pilátus ezen nagyon csodálkozott.</verse>
				<verse number="6">A pászka ünnepén a helytartó minden évben szabadon szokott engedni egy foglyot az emberek kívánsága szerint.</verse>
				<verse number="7">Volt ott akkor egy Barabbás nevű fogoly a börtönben. Azokkal együtt börtönözték be, akik a lázadás idején gyilkoltak is.</verse>
				<verse number="8">Az összegyűlt tömeg odajött Pilátushoz, és kérte, hogy a szokás szerint engedjen szabadon egy foglyot.</verse>
				<verse number="9">Pilátus megkérdezte: „Akarjátok-e, hogy a zsidók királyát engedjem nektek szabadon?”</verse>
				<verse number="10">Tudta ugyanis, hogy a főpapok féltékenységből adták át neki Jézust.</verse>
				<verse number="11">De a főpapok felbiztatták az embereket, hogy inkább Barabás szabadon engedését kérjék.</verse>
				<verse number="12">Pilátus újból megkérdezte őket: „Hát azzal mit tegyek, akit ti a zsidók királyának neveztek?”</verse>
				<verse number="13">Azok így kiabáltak: „Feszítsd keresztre!”</verse>
				<verse number="14">Pilátus megkérdezte: „Miért? Mi rosszat tett?” De azok csak még hangosabban kiabáltak: „Feszítsd keresztre!”</verse>
				<verse number="15">Mivel Pilátus a nép kedvére akart tenni, szabadon engedte nekik Barabbást. Jézust pedig megkorbácsoltatta, és átadta a katonáknak, hogy feszítsék keresztre, és így végezzék ki.</verse>
				<verse number="16">A katonák bevezették Jézust a helytartói palota belső udvarába, és összehívták az egész csapatot.</verse>
				<verse number="17">Jézusra bíborszínű köntöst adtak. Tövises ágakból koszorút fontak, és azt nyomták a fejébe.</verse>
				<verse number="18">Ezután így csúfolták: „Éljen a zsidók királya!”</verse>
				<verse number="19">Majd nádszállal ütögették a fejét, leköpdösték, és csúfolódva letérdeltek előtte.</verse>
				<verse number="20">Amikor befejezték a gúnyolódást, levették róla a bíborköntöst, és ismét ráadták a saját ruháit. Majd elvezették, hogy megfeszítsék.</verse>
				<verse number="21">Útközben szembe jött velük egy férfi, aki éppen a mezőről jött. Simonnak hívták, és Cirénéből származott, ő volt Alexander és Rufusz apja. Ezt a Simont a katonák arra kényszerítették, hogy Jézus helyett vigye a keresztfát.</verse>
				<verse number="22">Kimentek a „Golgota” nevű helyre. Ez a szó azt jelenti: „Koponya-hely”.</verse>
				<verse number="23">Ott mirhával kevert bort kínáltak neki, de nem akarta meginni.</verse>
				<verse number="24">Majd keresztre feszítették Jézust. Ezután szétosztották a ruháit, és kisorsolták egymás között.</verse>
				<verse number="25">Reggel kilenc óra volt, amikor keresztre feszítették.</verse>
				<verse number="26">Felirat is volt a kereszten, ez mutatta, mivel vádolták: „ a zsidók királya ”.</verse>
				<verse number="27">Jézussal együtt két rablót is megfeszítettek, egyiket a bal, másikat pedig a jobb oldalán.</verse>
				<verse number="28"></verse>
				<verse number="29">A járókelők is gúnyolták és szidalmazták Jézust. Fejüket rázva mondták: „Szóval, te vagy, aki lerombolod a Templomot, és három nap alatt újra felépíted?!</verse>
				<verse number="30">Akkor most gyere le a keresztről, és mentsd meg magad!”</verse>
				<verse number="31">A főpapok és a törvénytanítók szintén gúnyolták Jézust, és ezt mondták egymásnak: „Másokat megmentett, magát mégsem tudja megmenteni!</verse>
				<verse number="32">Ha tényleg ő a Krisztus és Izráel királya, akkor most szálljon le a keresztről! Majd akkor hiszünk benne!” Még azok is sértegették őt, akiket vele együtt feszítettek keresztre.</verse>
				<verse number="33">Délben elsötétült az ég, és délután három óráig sötétség borította az egész földet.</verse>
				<verse number="34">Három órakor Jézus hangosan felkiáltott: „Elói, Elói, lámá sabaktáni?” Ez azt jelenti: „Istenem, Istenem, miért hagytál el engem?”</verse>
				<verse number="35">Néhányan, akik ott álltak, hallották, és ezt mondták: „Nézzétek, Illést hívja!”</verse>
				<verse number="36">Egyikük gyorsan elfutott, ecetbe mártott egy szivacsot, felszúrta egy bot végére, majd Jézusnak nyújtotta, hogy igyon, és ezt mondta: „Most lássuk, eljön-e érte Illés, hogy levegye a keresztről!”</verse>
				<verse number="37">Ekkor Jézus hangosan felkiáltott, és kilehelte a lelkét.</verse>
				<verse number="38">Ebben a pillanatban a Templom belsejében a függöny fölülről lefelé egészen az aljáig kettéhasadt.</verse>
				<verse number="39">A római százados ott állt a kereszttel szemben, és látta, hogy Jézus hogyan halt meg. Ezt mondta: „Ez az ember valóban Isten Fia volt!”</verse>
				<verse number="40">Volt ott néhány asszony, akik távolról figyelték, mi történik. Köztük volt a magdalai Mária, és az a Mária, aki a fiatalabb Jakabnak és Józsefnek volt az anyja, meg Salómé.</verse>
				<verse number="41">Amikor Jézus Galileában volt, ők voltak azok, akik követték, és gondot viseltek rá. De volt ott még sok más asszony is, akik Jézussal együtt mentek fel Jeruzsálembe.</verse>
				<verse number="42">Már esteledett. Az előkészület napja, azaz a szombat előtti nap volt.</verse>
				<verse number="43">Egy József nevű ember, aki Arimátiából jött, bátran Pilátushoz ment, és elkérte tőle Jézus holttestét. Ez a József a Nagytanács tagja volt, és az emberek nagyon tisztelték. Ő is várta Isten Királyságának eljövetelét.</verse>
				<verse number="44">Pilátus nem akarta elhinni, hogy Jézus ilyen hamar meghalt. Ezért magához hívatta a századost, és megkérdezte tőle, hogy Jézus valóban meghalt-e már.</verse>
				<verse number="45">A százados jelentette, hogy Jézus meghalt, Pilátus pedig parancsolta, hogy Józsefnek adják át a holttestet.</verse>
				<verse number="46">József korábban már vásárolt lenvásznat. Azután levette Jézus holttestét a keresztről, és a vászonba göngyölve elhelyezte egy sziklasírba. Ezután nagy zárókövet gördített a sír bejárata elé.</verse>
				<verse number="47">Magdalai Mária és Mária, József anyja, megfigyelték, hogy hová tették Jézus testét.</verse>
			</chapter>
			<chapter number="16">
				<verse number="1">Miután elmúlt a szombat, magdalai Mária, Mária, a Jakab anyja és Salómé illatszereket vásároltak, hogy megkenjék Jézus holttestét.</verse>
				<verse number="2">A hét első napján kora reggel, napfelkelte után azonnal kimentek a sírhoz.</verse>
				<verse number="3">Közben azt kérdezték egymástól: „Ki fogja elgördíteni nekünk azt a súlyos zárókövet a sziklasír bejáratától?”</verse>
				<verse number="4">De amikor odaértek, látták, hogy valaki már elgördítette a követ, pedig az igen nagy és súlyos volt.</verse>
				<verse number="5">Amikor beléptek a sziklasírba, nagyon elcsodálkoztak és megijedtek, mert látták, hogy jobboldalt egy fiatal férfi ül.</verse>
				<verse number="6">De ő így biztatta az asszonyokat: „Ne féljetek! Tudom, hogy a názáreti Jézust keresitek, akit keresztre feszítettek. Nézzétek, itt a hely, ahová letették a testét! De már nincs itt, mert feltámadt!</verse>
				<verse number="7">Most menjetek, és ezt mondjátok el a tanítványainak és Péternek is! Mondjátok meg nekik, hogy Jézus előttetek fog Galileába menni. Ott majd meglátjátok őt, pontosan úgy, ahogy előre megmondta nektek.”</verse>
				<verse number="8">Az asszonyok ezután kimentek, és elfutottak onnan, mert megijedtek, és csodálkoztak. Nem is szóltak erről senkinek, mert féltek.</verse>
				<verse number="9">Jézus a hét első napján korán reggel támadt fel. Ezután először a magdalai Máriának jelent meg, akiből korábban hét gonosz szellemet űzött ki.</verse>
				<verse number="10">Mária azonnal elment, és elmondta ezt Jézus tanítványainak, akik gyászolták és siratták Jézust.</verse>
				<verse number="11">Elmondta nekik, hogy Jézus él, és hogy ő találkozott is vele, de a tanítványok nem hittek neki.</verse>
				<verse number="12">Ezután Jézus más alakban jelent meg két tanítványának, akik Jeruzsálemből éppen vidékre mentek.</verse>
				<verse number="13">Ez a két tanítvány visszatért Jeruzsálembe, és elmondta ezt a többieknek. De azok nekik sem hitték el, hogy Jézus feltámadt.</verse>
				<verse number="14">Később Jézus megjelent a tizenegy apostolnak is, amikor éppen az asztalnál ültek, és ettek. Szemükre vetette, hogy mennyire hitetlenek és keményszívűek: hogy nem hittek azoknak, akik látták őt a feltámadása után.</verse>
				<verse number="15">Majd ezt mondta nekik: „Menjetek el a világ minden részére, és hirdessétek az örömhírt mindenkinek!</verse>
				<verse number="16">Aki hisz és bemerítkezik, az megmenekül. De aki nem hisz, azt el fogják ítélni.</verse>
				<verse number="17">Akik hisznek, azokat ezek a megerősítő és bizonyító jelek fogják kísérni: gonosz szellemeket űznek ki a nevemben; új nyelveken szólnak;</verse>
				<verse number="18">ha kígyókat fognak meg, vagy halálos mérget isznak, még az sem árt nekik; betegekre teszik rá a kezüket, és azok meggyógyulnak.”</verse>
				<verse number="19">Miután ezeket elmondta a tanítványainak, az Úr Jézust felemelték a Mennybe, és ott Isten jobb oldalán leült.</verse>
				<verse number="20">Az apostolok pedig elindultak, és mindenhol hirdették Isten üzenetét az embereknek. Az Úr segítette őket, együttműködött velük, és hatalmat adott nekik, hogy csodákat tegyenek. Ezzel bizonyította az Úr, hogy az üzenet, amit az apostolok hirdetnek, hiteles és igaz.</verse>
			</chapter>
		</book>
		<book number="42">
			<chapter number="1">
				<verse number="1">Sokan megpróbáltak már írásban beszámolni azokról a dolgokról, amelyek közöttünk történtek.</verse>
				<verse number="2">Ugyanazokat írták le, amelyekről mi is hallottunk már. Olyanoktól hallottuk ezeket, akik kezdettől fogva a saját szemükkel látták mindezt, és akik hirdették az Isten üzenetét.</verse>
				<verse number="3">Mivel kezdettől fogva mindennek gondosan utána jártam, úgy gondoltam, hogy én is megírom neked ezeket egy könyvben, tisztelt Teofilusz.</verse>
				<verse number="4">Azért írtam, hogy biztos legyél benne: mindaz, amire tanítottak téged, valóban igaz.</verse>
				<verse number="5">Abban az időben, amikor Heródes volt Júdea királya, élt egy Zakariás nevű pap. Abijá csoportjához tartozott. Felesége, Erzsébet, Áron családjából származott.</verse>
				<verse number="6">Isten elfogadta és kedvelte Zakariást és Erzsébetet, akik minden tekintetben az Úr parancsai és rendelkezései szerint éltek.</verse>
				<verse number="7">Gyermekük azonban nem született. Erzsébet ugyanis meddő volt, és mind a ketten öregek voltak már.</verse>
				<verse number="8">Zakariás a saját papi csoportjában szolgált a Templomban. Egyszer éppen az ő csoportjára került a sor.</verse>
				<verse number="9">Szokás szerint sorsolással választottak ki a csoportból egy papot, aki bement az Úr Templomába, hogy ott füstölőáldozatot mutasson be. Ez alkalommal Zakariásra esett a választás, aki be is ment a Templomba.</verse>
				<verse number="10">Kívül sokan összegyűltek, és imádkoztak, mialatt Zakariás bemutatta az áldozatot.</verse>
				<verse number="11">Akkor az ÚR egyik angyala megjelent a füstölő oltár jobb oldalán Zakariás előtt,</verse>
				<verse number="12">aki nagyon megrémült, és félelem fogta el.</verse>
				<verse number="13">De az angyal megszólította: „Ne félj Zakariás, mert az ÚR meghallgatta imádságodat! Feleséged, Erzsébet fiút fog szülni neked, akit nevezz Jánosnak!</verse>
				<verse number="14">Ez a fiú sok örömöt, nagy boldogságot hoz majd neked, és sokan fognak örülni a születésének,</verse>
				<verse number="15">mert az ÚR hatalmas embere lesz belőle. Nem szabad sem bort, sem másféle szeszes italt innia! Ezt a gyereket már az édesanyja méhében be fogja tölteni a Szent Szellem.</verse>
				<verse number="16">Izráel népéből sokakat visszatérít majd az Úrhoz, Istenükhöz.</verse>
				<verse number="17">Az Úr előtt fog menni az Illés szellemével és erejével: az apákat és gyermekeiket kibékíti egymással, és az engedetlenek gondolkodását megváltoztatja, hogy bölcsek és igazságszeretők legyenek. Mindezzel az ÚR előtt fog menni, hogy olyan népet állítson elé, akik felkészültek a fogadására.”</verse>
				<verse number="18">Zakariás így válaszolt az angyalnak: „Hogyan lehetek biztos benne, hogy igazat mondasz? Hiszen én öreg vagyok, és feleségem is idős már.”</verse>
				<verse number="19">Az angyal azt felelte: „Én Gábriel vagyok, és állandóan Isten előtt állok. Azért küldött hozzád, hogy beszéljek veled, és elhozzam ezt az örömhírt.</verse>
				<verse number="20">De jól jegyezd meg: most megnémulsz, és addig nem tudsz beszélni, amíg mindez megtörténik, mert nem hittél a szavamnak. Pedig minden szavam be fog teljesedni a maga idejében.”</verse>
				<verse number="21">Az emberek ezalatt várták Zakariást, és csodálkoztak, hogy miért marad a Templomban olyan sokáig.</verse>
				<verse number="22">Amikor végre kijött, nem tudott egy szót sem szólni. Ekkor megértették, hogy látomást látott a Templomban. Zakariás csak mutogatott, de megszólalni nem tudott.</verse>
				<verse number="23">Amikor pedig letelt a szolgálata, hazament.</verse>
				<verse number="24">Nem sokkal ezután Erzsébet áldott állapotba került: gyermeket várt. A következő öt hónapban ki se ment a házukból. Ezt mondta:</verse>
				<verse number="25">„Végre, az Úr megsegített engem! Gondoskodott rólam, és elvette rólam azt a szégyent, hogy nem volt gyermekem.”</verse>
				<verse number="28">Gábriel odament Máriához, és megszólította: „Köszöntelek téged, akit az ÚR megáldott! Ő veled van.”</verse>
				<verse number="29">Mária megdöbbent azon, amit az angyal mondott, és zavarban volt, mert nem értette, mit jelent ez a köszöntés.</verse>
				<verse number="30">De az angyal így folytatta: „Ne félj, Mária, mert nagyon kedves vagy Isten számára!</verse>
				<verse number="31">Figyelj rám! Áldott állapotba kerülsz, és fiad fog születni, akit nevezz el Jézusnak.</verse>
				<verse number="32">Hatalmas lesz, és a Magasságos Isten Fiának nevezik majd. Az Úr Isten neki fogja adni Dávidnak, Jézus ősének trónját.</verse>
				<verse number="33">Uralkodni fog örökké Jákób utódai fölött, és királyi uralma soha nem ér véget.”</verse>
				<verse number="34">Mária erre így válaszolt: „Hogyan lehetséges ez? Hiszen én még szűz vagyok!”</verse>
				<verse number="35">Az angyal válaszolt: „A Szent Szellem száll rád, és a Magasságos Isten ereje vesz körül téged. Ezért a gyermek, aki születni fog, szent lesz, és Isten Fiának nevezik majd.</verse>
				<verse number="36">Figyelj rám! Erzsébet, a rokonod is áldott állapotban van: gyermeket vár! Pedig tudod, hogy Erzsébet milyen idős már, és mindenki azt mondta, hogy soha nem lehet gyereke! Mégis, már a terhessége hatodik hónapját tölti.</verse>
				<verse number="37">Mert Isten számára semmi sem lehetetlen.”</verse>
				<verse number="38">Mária erre így válaszolt: „Az Úr szolgálóleánya vagyok. Történjen velem minden úgy, ahogy mondtad!” Ezután az angyal elment.</verse>
				<verse number="39">Ezután Mária sietve felkészült, és elment Júdea hegyvidékének egyik városába.</verse>
				<verse number="40">Bement Zakariás házába, és köszöntötte Erzsébetet.</verse>
				<verse number="41">Amikor Erzsébet meghallotta Mária köszöntését, a még meg nem született kicsiny gyermek hevesen megmozdult benne. Erzsébetet ekkor betöltötte a Szent Szellem,</verse>
				<verse number="42">és nagy örömmel felkiáltott: „Áldott vagy, Mária! Minden asszony közül téged áldott meg Isten a leginkább! Áldott a gyermek, akit méhedben hordozol és világra fogsz hozni!</verse>
				<verse number="43">Hogy lehet, hogy te vagy az én Uram anyja, és mégis te jössz hozzám?!</verse>
				<verse number="44">Mert abban a pillanatban, mikor köszöntésed meghallottam, a gyermekem örömében hevesen mozogni kezdett bennem.</verse>
				<verse number="45">Áldott vagy Mária, mert elfogadtad, amit az Úr mondott neked, és elhitted, hogy meg is fog történni!”</verse>
				<verse number="46">Mária pedig ezt mondta:</verse>
				<verse number="47">„Dicsérem az Urat teljes szívemből-lelkemből, és ujjong szellemem Istenben, Szabadítómban,</verse>
				<verse number="48">aki most rátekintett alázatos szolgálóleányára! Bizony, mostantól fogva minden nemzedék áldottnak mond engem,</verse>
				<verse number="49">mert a Hatalmas ÚR nagy dolgokat tett velem! Szent az ő neve!</verse>
				<verse number="50">Nemzedékről nemzedékre, irgalmas azok iránt, akik tisztelik és félik őt.</verse>
				<verse number="51">Kinyújtotta karját, megmutatta erejét: szétszórta a büszkéket, akik magukat nagyra tartják,</verse>
				<verse number="52">uralkodókat döntött le trónjukról, de az alázatosakat felemelte,</verse>
				<verse number="53">a szükségben lévőket elhalmozta minden jóval, de a gazdagokat üres kézzel küldte el.</verse>
				<verse number="54">Segítségére sietett szolgájának, Izráelnek,</verse>
				<verse number="55">nem felejtette el ígéretét, hogy könyörületesen bánik velük. Mert ezt ígérte őseinknek, Ábrahámnak és az ő gyermekeinek mindörökre.”</verse>
				<verse number="56">Ezután Mária még körülbelül három hónapig maradt Erzsébetnél, azután hazament.</verse>
				<verse number="57">Amikor eljött a szülés ideje, Erzsébet fiút szült.</verse>
				<verse number="58">Szomszédai és rokonai megtudták, milyen jóságos volt hozzá az Úr, és együtt örültek vele.</verse>
				<verse number="59">A nyolcadik napon eljöttek, hogy körülmetéljék a gyermeket. Az apja nevéről Zakariásnak akarták elnevezni,</verse>
				<verse number="60">de Erzsébet ezt mondta: „Nem, János legyen a neve!”</verse>
				<verse number="61">Azok csodálkoztak: „De hiszen senki sincs a rokonságban, akit így hívnak!”</verse>
				<verse number="62">Majd intettek Zakariásnak, hogy milyen nevet akar adni gyermekének.</verse>
				<verse number="63">Ő pedig kért egy táblát, és ezt írta rá: „János a neve.” Ezen mindenki elcsodálkozott.</verse>
				<verse number="64">Ekkor hirtelen megnyílt Zakariás szája, megoldódott a nyelve, újra tudott beszélni, és Istent dicsérte.</verse>
				<verse number="65">A környék lakóit pedig félelem töltötte el, és Júdea egész hegyvidékén mindenki erről beszélt.</verse>
				<verse number="66">Aki csak hallott róla, csodálkozott, és ezt kérdezte: „Vajon mi lesz ebből a gyermekből?” Az ÚR pedig valóban a gyermekkel volt.</verse>
				<verse number="67">Zakariást ekkor betöltötte a Szent Szellem, és így prófétált:</verse>
				<verse number="68">„Áldott legyen az ÚR, Izráel Istene, mert segítségére sietett népének, és megszabadította őket!</verse>
				<verse number="69">Hatalmas Szabadítót küldött nekünk szolgájának, Dávidnak családjából!</verse>
				<verse number="70">Éppen úgy, ahogy már régen megígérte szent prófétái által:</verse>
				<verse number="71">hogy összes ellenségünktől megment, és megszabadít azok kezéből, akik gyűlölnek minket.</verse>
				<verse number="72">Így mutatja meg ősapáinknak kegyelmét, és hogy megtartja velük kötött szent szövetségét.</verse>
				<verse number="73">A szövetséget, amelyre megesküdött Ábrahámnak, ősapánknak:</verse>
				<verse number="74">megígérte, hogy megszabadít ellenségeink kezéből, hogy félelem nélkül szolgáljuk őt,</verse>
				<verse number="75">és szentségben, igazságban éljünk vele együtt életünk minden napján.</verse>
				<verse number="76">Te pedig, kisgyermek, a Magasságos Isten prófétája leszel, mert az ÚR előtt fogsz menni, hogy érkezésére felkészítsd népét:</verse>
				<verse number="77">megtanítsd őket, hogyan szabadulhatnak meg, és hogyan kaphatnak bűneikre bocsánatot.</verse>
				<verse number="78">Most már új nap virrad ránk a magasból, mert Istenünk könyörülő és irgalmas!</verse>
				<verse number="79">Világosság ragyog azokra, akik a sötétségben, a halál árnyékában ülnek, és a békesség útjára vezet bennünket.”</verse>
				<verse number="80">A gyermek János felnőtt, és egyre erősödött szellemben. A pusztában élt egészen addig, amíg nyilvánosan megjelent Izráel népének.</verse>
			</chapter>
			<chapter number="2">
				<verse number="1">Abban az időben Augustus császár parancsot adott, hogy írjanak össze mindenkit a Római Birodalom területén.</verse>
				<verse number="2">Ez volt az első népszámlálás. Ebben az időben Szíriában Cirénius volt a helytartó.</verse>
				<verse number="3">Mindenki elment tehát a saját szülővárosába feliratkozni.</verse>
				<verse number="4">József is elindult a galileai Názáretből, hogy a júdeai Betlehembe menjen, Dávid városába. József ugyanis Dávid családjából és nemzetségéből származott.</verse>
				<verse number="5">Vele utazott a jegyese, Mária is, aki gyermeket várt.</verse>
				<verse number="6">Amíg Betlehemben voltak, elérkezett Mária szülésének ideje. Meg is szülte elsőszülött fiát,</verse>
				<verse number="7">bepólyálta, és a jászolba fektette, mert a vendégfogadóban nem volt hely a számukra.</verse>
				<verse number="8">Azon az éjszakán a környékbeli legelőkön pásztorok őrizték nyájukat a szabad ég alatt.</verse>
				<verse number="9">Egyszer csak megjelent előttük az Úr egyik angyala, és az ÚR dicsősége körülragyogta őket.</verse>
				<verse number="10">A pásztorok nagyon megrémültek, de az angyal ezt mondta nekik: „Ne féljetek, mert nagy öröm hírét hoztam, amelynek minden ember örülni fog!</verse>
				<verse number="11">Ma megszületett nektek a Szabadító, a Dávid városában. Ő a Krisztus, az ÚR.</verse>
				<verse number="12">Erről a jelről ismeritek fel: egy csecsemőt találtok, aki bepólyálva fekszik a jászolban.”</verse>
				<verse number="13">Ekkor hirtelen hatalmas angyali sereg csatlakozott az első angyalhoz, és együtt dicsérték Istent:</verse>
				<verse number="14">„Dicsőség Istennek a Mennyben, és békesség a földön azoknak, akik Isten tetszése szerint élnek!”</verse>
				<verse number="15">Ezután az angyalok visszatértek a Mennybe, a pásztorok pedig ezt mondták: „Menjünk Betlehembe, és nézzük meg, mi történt ott! Hadd lássuk, amit az Úr mondott nekünk!”</verse>
				<verse number="16">Ezzel sietve útnak indultak. Meg is találták Máriát, Józsefet, és a jászolban fekvő csecsemőt.</verse>
				<verse number="17">Miután őt meglátták, mindenkinek elmondták, amit az angyaltól megtudtak róla.</verse>
				<verse number="18">Ezen mindenki nagyon csodálkozott.</verse>
				<verse number="19">Mária szívében őrizte mindezt, és sokat gondolkodott rajta.</verse>
				<verse number="20">Ezután a pásztorok visszatértek a nyájukhoz. Köszönetet mondtak Istennek, és dicsérték mindazért, amit láttak és hallottak. Mert minden pontosan úgy történt, ahogyan az angyal előre megmondta nekik.</verse>
				<verse number="21">Amikor a gyermek nyolc napos lett, körülmetélték, és Jézusnak nevezték el. Ez volt az a név, amit az angyal mondott Máriának, mielőtt a gyermek növekedni kezdett volna Mária méhében.</verse>
				<verse number="22">Amikor Mózes Törvénye szerint elérkezett Mária megtisztulásának ideje, elvitték a csecsemő Jézust Jeruzsálembe, hogy az Úrnak bemutassák.</verse>
				<verse number="23">Az ÚR Törvényében ugyanis meg van írva: „Minden elsőszülött fiút az Úrnak kell szentelni.”</verse>
				<verse number="24">Elmentek tehát Jeruzsálembe, hogy az Úr Törvénye szerint feláldozzanak a Templomban egy pár gerlicét vagy két galambfiókát.</verse>
				<verse number="25">Jeruzsálemben élt egy Simeon nevű igazságszerető és istenfélő ember, aki kitartóan várta Izráel szabadítását, és akin a Szent Szellem megnyugodott.</verse>
				<verse number="26">A Szent Szellem megmutatta neki, hogy nem hal meg addig, amíg meg nem látja az ÚR Krisztusát.</verse>
				<verse number="27">Simeont a Szent Szellem éppen akkor vezette a Templomba, amikor Jézus szülei behozták a gyermeket, hogy megtegyék, amit a Törvény előírt.</verse>
				<verse number="28">Ekkor Simeon karjába vette a csecsemő Jézust, és így dicsérte Istent:</verse>
				<verse number="29">„Uram, most már engedd szolgádat békében elmenni, ahogy megígérted,</verse>
				<verse number="30">mert végre saját szememmel láttam Szabadításodat,</verse>
				<verse number="31">akit minden ember számára készítettél,</verse>
				<verse number="32">aki útmutató világossága a nem zsidó népeknek, és dicsősége népednek, Izráelnek!”</verse>
				<verse number="33">Jézus apja és anyja nagyon csodálkoztak ezen.</verse>
				<verse number="34">Ezután Simeon megáldotta őket. Jézus anyjának, Máriának, ezt mondta Jézusról: „Őt Isten arra rendelte, hogy sokan elessenek, és sokan felemelkedjenek miatta Izráelben, és hogy jel legyen, amit sokan elutasítanak.</verse>
				<verse number="35">A te lelkedet is éles kard járja át, hogy sok ember gondolatai kiderüljenek.”</verse>
				<verse number="36">Ugyanakkor volt ott a Templomban egy nyolcvannégy éves próféta is, akit Annának hívtak. Fánuel leánya volt, és Áser törzsébe tartozott. Hét év házasság után maradt özvegyen.</verse>
				<verse number="37">Nem hagyta el a Templom területét, hanem éjjel-nappal Istent szolgálta böjtöléssel és imádkozással.</verse>
				<verse number="38">Anna is ott volt, amikor József és Mária megérkezett a Templomba. Odalépett hozzájuk, hálát adott Istennek, és Jézusról beszélt mindazoknak, akik Jeruzsálem szabadulását várták.</verse>
				<verse number="39">Amikor mindent megtettek, amit az Úr Törvénye kívánt, József és Mária visszatért Galileába, Názáret városába, ahol laktak.</verse>
				<verse number="40">A gyermek pedig növekedett, egyre bölcsebb és erősebb lett. Isten tetszése és jókedve nyugodott rajta.</verse>
				<verse number="41">Jézus szülei minden évben felmentek Jeruzsálembe a pászka ünnepére.</verse>
				<verse number="42">Mikor Jézus tizenkét éves lett, szokásuk szerint ismét felmentek az ünnepre.</verse>
				<verse number="43">Az ünnep után a szülők hazaindultak. Jézus ottmaradt Jeruzsálemben,</verse>
				<verse number="44">de ezt a szülei nem vették észre. Azt gondolták, hogy a gyermek az útitársaik között van. Már egy napja úton voltak, mikor keresni kezdték Jézust a rokonaik és barátaik között.</verse>
				<verse number="45">Miután nem találták, visszamentek Jeruzsálembe, hogy ott keressék tovább.</verse>
				<verse number="46">Három nap múlva találtak rá a Templom területén a törvénytanítók között. A gyermek Jézus hallgatta és kérdezgette őket.</verse>
				<verse number="47">Aki csak hallotta, mind nagyon elcsodálkozott, hogy milyen értelmes, és milyen bölcsen válaszol a kérdésekre.</verse>
				<verse number="48">Amikor a szülei meglátták Jézust, megdöbbentek. Anyja pedig ezt mondta: „Fiam, miért tetted ezt velünk? Apád és én nagyon aggódtunk érted, és mindenhol kerestünk!”</verse>
				<verse number="49">Jézus így válaszolt: „Miért kerestetek? Nem tudtátok, hogy Atyám házában kell lennem, és az ő dolgaival kell foglalkoznom?”</verse>
				<verse number="50">De a szülei nem értették, miről beszél.</verse>
				<verse number="51">Ezután Jézus visszatért velük Názáretbe. Mindenben engedelmeskedett a szüleinek. Mária pedig szívében őrizte ezeket a dolgokat.</verse>
				<verse number="52">Jézus egyre bölcsebb és felnőttebb lett. Az emberek mind jobban kedvelték, és Isten számára is egyre kedvesebb volt.</verse>
			</chapter>
			<chapter number="3">
				<verse number="1">Tibérius császár uralkodásának tizenötödik évében Poncius Pilátus volt Júdea helytartója. Heródes volt Galilea negyedes fejedelme. Heródes bátyja, Fülöp, volt Iturea és Trakhónitisz negyedes fejedelme, Lüszániász pedig Abiléné negyedes fejedelme.</verse>
				<verse number="2">Ebben az időben, amikor Kajafás és Annás voltak a főpapok, szólt az Úr Jánoshoz, Zakariás fiához a pusztában.</verse>
				<verse number="3">János bejárta a Jordán egész vidékét. Hirdette mindenkinek, hogy ha bemerítkeznek, és ezzel kifejezik, hogy meg akarják változtatni a gondolkodásukat és életüket, akkor Isten megbocsátja bűneiket.</verse>
				<verse number="4">Ézsaiás próféta könyvében így van ez leírva: „Valaki kiált a pusztában: »Építsetek utat az Úrnak, készítsetek számára egyenes utat!</verse>
				<verse number="5">Töltsetek fel minden völgyet, hordjatok el minden hegyet és dombot az útból! A görbe ösvényeket egyenesítsétek ki, a göröngyöket simítsátok el:</verse>
				<verse number="6">és mindenki meg fogja látni Isten szabadítását.«” Ézs 40:3-5</verse>
				<verse number="7">Az emberek tömegesen mentek Jánoshoz, hogy tanítása szerint bemerítkezzenek. János ezt mondta nekik: „Olyanok vagytok, mint akik mérges kígyóktól származnak! Ugyan ki figyelmeztetett titeket, hogy meneküljetek Isten közelgő haragja elől?!</verse>
				<verse number="8">A tetteitekkel mutassátok meg, hogy gondolkodásotok és életetek valóban megváltozott! Ne gondoljátok, hogy abban bízhattok: »Ábrahám fiai vagyunk!« Mert tudjátok meg, hogy Isten még ezekből a kövekből is tud fiakat teremteni Ábrahámnak.</verse>
				<verse number="9">A fejszét már fölemelték, hogy gyökerestül kivágják a fákat. Bizony ki is vágnak minden fát, amely nem terem jó gyümölcsöt! Amit pedig kivág, az a tűzbe kerül.”</verse>
				<verse number="10">Az emberek ekkor azt kérdezték: „Akkor mit tegyünk?”</verse>
				<verse number="11">János így felelt: „Akinek két ruhája van, az egyiket adja annak, akinek egy sincs! Akinek van mit ennie, adjon belőle annak, aki éhezik!”</verse>
				<verse number="12">Néhány vámszedő is eljött Jánoshoz bemerítkezni. Ők is megkérdezték: „Mester, mi mit tegyünk?”</verse>
				<verse number="13">János ezt mondta nekik: „Ne szedjetek be több adót és vámot, mint amennyi elő van írva!”</verse>
				<verse number="14">Katonák is jöttek hozzá, és ők is megkérdezték: „Hát mi mit tegyünk?” János ezt válaszolta: „Senkitől se vegyetek el pénzt erőszakkal, vagy zsarolással! Elégedjetek meg a fizetésetekkel!”</verse>
				<verse number="15">A sokaság feszülten és izgatottan várta, hogy a Krisztus hamarosan megjelenjen. Mind azon tanakodtak, hogy János kicsoda. Azt gondolták: „Lehetséges, hogy ő a Krisztus?!”</verse>
				<verse number="16">János azonban nyíltan megmondta mindenkinek: „Látjátok, én vízbe merítelek be titeket! De jönni fog majd valaki, aki sokkal hatalmasabb nálam. Még arra sem vagyok méltó, hogy a saruját levegyem a lábáról. Ő majd Szent Szellembe és tűzbe merít be titeket.</verse>
				<verse number="17">A kezében szórólapát van, amellyel elválasztja a búzát pelyvától. A tiszta búzát magtárába gyűjti, a haszontalan pelyvát pedig olthatatlan tűzzel megégeti.”</verse>
				<verse number="18">Sok mást is mondott János, amivel figyelmeztette és biztatta őket. Így hirdette nekik az örömhírt.</verse>
				<verse number="19">János később sokszor figyelmeztette Heródes fejedelmet a gonosz dolgok miatt, amiket tett. Figyelmeztette Heródiás miatt is, aki Heródes testvérének volt a felesége.</verse>
				<verse number="20">Heródes gonoszságait még azzal is tetézte, hogy börtönbe záratta Jánost..</verse>
				<verse number="21">Mielőtt Jánost börtönbe vetették volna, sokan bemerítkeztek az ő tanítása szerint. Jézus is bemerítkezett, és miközben imádkozott, megnyílt a Menny,</verse>
				<verse number="22">és leszállt rá a Szent Szellem látható módon, mint egy galamb. A Mennyből pedig hang hallatszott: „Te vagy a Fiam, akit szeretek, és akiben gyönyörködöm.”</verse>
				<verse number="23">Jézus körülbelül harminc éves volt, amikor elkezdte a szolgálatát. Az emberek József fiának gondolták. József Éli fia volt.</verse>
				<verse number="24">Éli Mattát fia volt. Mattát Lévi fia volt. Lévi Melki fia volt. Melki Jannáj fia volt. Jannáj József fia volt.</verse>
				<verse number="25">József Mattatiás fia volt. Mattatiás Ámós fia volt. Ámos Náhum fia volt. Náhum Heszli fia volt. Heszli Naggai fia volt.</verse>
				<verse number="26">Naggai Mahat fia volt. Mahat Mattatiás fia volt. Mattatiás Simei fia volt. Simei Jószek fia volt. Jószek Jóda fia volt.</verse>
				<verse number="27">Jóda Jóhánán fia volt. Jóhánán Résa fia volt. Résa Zerubbábel fia volt. Zerubbábel Sealtiel fia volt. Sealtiel Néri fia volt.</verse>
				<verse number="28">Neri Melki fia volt. Melki Addi fia volt. Addi Kószám fia volt. Kószám Elmadám fia volt. Elmadám Ére fia volt.</verse>
				<verse number="29">Ére Jézus fia volt. Jézus Eliézer fia volt. Eliézer Jórim fia volt. Jórim Mattát fia volt. Mattát Lévi fia volt.</verse>
				<verse number="30">Lévi Simeon fia volt. Simeon Júda fia volt. Júda József fia volt. József Jónám fia volt. Jónám Eljákim fia volt.</verse>
				<verse number="31">Eljákim Melea fia volt. Melea Menna fia volt. Menna Mattáta fia volt. Mattáta Nátán fia volt. Nátán Dávid fia volt.</verse>
				<verse number="32">Dávid Isai fia volt. Isai Óbed fia volt. Óbed Bóáz fia volt. Bóáz Szalmón fia volt. Szalmón Nahsón fia volt.</verse>
				<verse number="33">Nahsón Aminádáb fia volt. Aminádáb Admin fia volt. Admin Arni fia volt. Arni Heszrón fia volt. Heszrón Fáresz fia volt. Fáresz Júda fia volt.</verse>
				<verse number="34">Júda Jákób fia volt. Jákób Izsák fia volt. Izsák Ábrahám fia volt. Ábrahám Táré fia volt. Táré Náhór fia volt.</verse>
				<verse number="35">Náhor Szerug fia volt. Szerug Reu fia volt. Reu Peleg fia volt. Peleg Héber fia volt. Héber Selah fia volt.</verse>
				<verse number="36">Selah Kénán fia volt. Kénán Arpaksád fia volt. Arpaksád Sém fia volt. Sém Nóé fia volt. Nóé Lámek fia volt.</verse>
				<verse number="37">Lámek Metusélah fia volt. Metusélah Hénók fia volt. Hénok Járed fia volt. Járed Mahalalél fia volt. Mahalalél Kénán fia volt.</verse>
				<verse number="38">Kénán Enós fia volt. Enós Sét fia volt. Sét Ádám fia volt. Ádám pedig Isten fia volt.</verse>
			</chapter>
			<chapter number="4">
				<verse number="1">Jézus a Szent Szellemmel beteljesedve visszatért a Jordán folyótól. A Szent Szellem ekkor a pusztába vezette őt.</verse>
				<verse number="2">Negyven napot töltött ott, miközben a Sátán próbára tette. Ez idő alatt Jézus semmit sem evett, de mikor ez az idő letelt, nagyon megéhezett.</verse>
				<verse number="3">Ekkor a Sátán azt mondta neki: „Ha valóban te vagy Isten Fia, akkor parancsold meg ennek a kőnek, hogy változzon kenyérré!”</verse>
				<verse number="4">Jézus így válaszolt: „Azt mondja az Írás:: »Nem csak kenyérre van szüksége az embernek.«” 5Móz 8:3</verse>
				<verse number="5">A Sátán ekkor felvitte Jézust egy hegyre, ahonnan egy pillanat alatt megmutatta neki a földkerekség összes királyságát,</verse>
				<verse number="6">és ezt mondta: „Neked adom ezeknek a királyságoknak minden hatalmát és dicsőségét. Mindez az enyém, és annak adom, akinek akarom.</verse>
				<verse number="7">Ha tehát engem imádsz, mindez a tiéd lesz.”</verse>
				<verse number="8">Jézus így válaszolt: „Azt mondja az Írás:: »Az URat, Istenedet imádd, és csak őt szolgáld!«” 5Móz 6:13</verse>
				<verse number="9">Akkor a Sátán elvitte Jézust Jeruzsálembe. A Templom legmagasabb pontjára állította, és ezt mondta neki: „Ha te vagy Isten Fia, ugorj le innen!</verse>
				<verse number="10">Mert azt mondja az Írás:: »Angyalainak parancsot ad, hogy gondosan vigyázzanak rád.« Zsolt 91:11</verse>
				<verse number="11">Meg azt is mondja: »A tenyerükön hordoznak, nehogy kőbe ne üsd a lábad.«” Zsolt 91:12</verse>
				<verse number="12">Jézus erre így felelt: „Azt is mondja az Írás: »Ne tedd próbára az URat, Istenedet!«” 5Móz 6:16</verse>
				<verse number="13">Ezzel a Sátán abbahagyta, hogy Jézust mindenféle módon próbára tegye. Egy ideig félreállt, és várta a kedvező alkalmat.</verse>
				<verse number="14">Jézus pedig a Szent Szellem erejével beteljesedve visszatért Galileába. A híre elterjedt az egész vidéken.</verse>
				<verse number="15">A zsinagógákban tanított, és mindenki dicsérte.</verse>
				<verse number="16">Ezután Názáretbe ment, abba a városba, ahol felnevelkedett. Szombaton szokása szerint elment a zsinagógába. Amikor felállt, hogy az Írásokból felolvasson,</verse>
				<verse number="17">Ézsaiás próféta könyvét adták a kezébe. Kinyitotta, és azt a helyet kezdte olvasni, ahol ez áll:</verse>
				<verse number="18">„Az ÚR Szelleme van rajtam, hiszen felkent engem, hogy örömhírt mondjak a szegényeknek, elküldött, hogy a foglyoknak szabadulást hirdessek, a vakoknak pedig szemük megnyílását, kiszabadítsam a szenvedőket és elnyomottakat,</verse>
				<verse number="19">és hirdessem az ÚR jóindulatának és kedvességének idejét.” Ézs 61:1-2</verse>
				<verse number="20">Ezután behajtotta a könyvtekercset, visszaadta a szolgának, és leült. A zsinagógában mindenki várakozva nézett rá.</verse>
				<verse number="21">„Ez az Írás ma, a fületek hallatára teljesedett be” - mondta nekik.</verse>
				<verse number="22">Mindenki dicsérte Jézust, és csodálattal hallgatták, milyen kedvesen beszél. Azt kérdezgették egymástól: „Nem a József fia ez?”</verse>
				<verse number="23">Ő pedig így válaszolt nekik: „Tudom, hogy azt a közmondást akarjátok mondani: »Orvos, gyógyítsd meg magadat!« Hallottuk, milyen dolgokat tettél Kapernaumban. Hát akkor tedd meg itt, a saját városodban is!”</verse>
				<verse number="24">Azután így folytatta: „Igazán mondom nektek: egyetlen prófétát sem fogadnak el a saját városában.</verse>
				<verse number="25">Mondhatom nektek, sok özvegyasszony élt Izráelben Illés idejében, amikor három és fél évig nem esett az eső, és az embereknek nem volt mit enniük az egész vidéken.</verse>
				<verse number="26">De Isten egyikükhöz sem küldte Illést, csak a Szidón városa melletti Sareptába, az egyik ott élő özvegyasszonyhoz.</verse>
				<verse number="27">Hasonlóképpen, sok leprás élt Izráelben Elizeus próféta idejében, de egyikük sem gyógyult meg, csak Naamán, aki pedig nem is izráeli, hanem szíriai volt.”</verse>
				<verse number="28">Emiatt a válasz miatt a zsinagógában mindenki nagyon megharagudott Jézusra.</verse>
				<verse number="29">Felkeltek, kizavarták a városból egészen annak a dombnak a sziklás peremére, amelyen a városuk épült. Onnan le akarták lökni a mélységbe.</verse>
				<verse number="30">De Jézus keresztülment a tömegen, és otthagyta őket.</verse>
				<verse number="31">Jézus ezután Galilea egyik városába, Kapernaumba ment. Itt is tanított szombaton a zsinagógában.</verse>
				<verse number="32">Mindenki csodálkozott a tanításán, mert úgy beszélt, mint akinek hatalma van.</verse>
				<verse number="33">A zsinagógában az egyik ember, akiben gonosz szellem lakott, nagy hangon elkezdett kiabálni:</verse>
				<verse number="34">„Mi közünk hozzád, názáreti Jézus? Azért jöttél, hogy elpusztíts minket?! Tudom, ki vagy te: Isten Szentje!”</verse>
				<verse number="35">De Jézus ráparancsolt a gonosz szellemre: „Hallgass el, és menj ki belőle!” Ekkor a gonosz szellem mindenki szeme láttára a földre dobta az embert, de nem ártott neki, hanem kiment belőle.</verse>
				<verse number="36">Ezen mindenki elcsodálkozott, és ezt kérdezgették egymástól: „Vajon miféle tanítás ez?! Erővel és hatalommal parancsol a gonosz szellemeknek, azok pedig kimennek az emberekből!”</verse>
				<verse number="37">Ezután Jézus híre az egész környéken elterjedt.</verse>
				<verse number="38">Jézus a zsinagógából Simon otthonába ment. Simon anyósa magas lázzal betegen feküdt. Megkérték Jézust, hogy segítsen rajta.</verse>
				<verse number="39">Jézus megállt az asszony ágya mellett, ráparancsolt a lázra, hogy hagyja el a beteget. Az asszonynak azonnal el is múlt a láza, felkelt, és vendégül látta őket.</verse>
				<verse number="40">Amikor lement a nap, különféle betegségekben szenvedőket hoztak Jézushoz. Ő pedig kezét rájuk tette, és mindegyiküket meggyógyította.</verse>
				<verse number="41">Sokakból gonosz szellemek is kimentek, akik ezt kiabálták: „Te vagy az Isten Fia!” De Jézus rájuk parancsolt, és nem engedte, hogy beszéljenek. A gonosz szellemek ugyanis tudták, hogy ő a Krisztus.</verse>
				<verse number="42">Másnap félre vonult egy lakatlan helyre, de a sokaság utána ment, megkereste és körülvette. Megpróbálták rábeszélni, hogy maradjon velük.</verse>
				<verse number="43">De ő ezt mondta: „Más városokban is hirdetnem kell az Isten Királyságáról szóló örömhírt, mert Isten ezért küldött.”</verse>
				<verse number="44">Ezzel tovább ment, és Júdea zsinagógáiban is hirdette Isten üzenetét.</verse>
			</chapter>
			<chapter number="5">
				<verse number="1">Egyszer, a Genezáreti-tó partján nagy tömeg vette körül Jézust, hogy Isten üzenetét hallgassák.</verse>
				<verse number="2">Jézus meglátott a parton két halászbárkát. A halászok éppen akkor szálltak partra, és a hálóikat mosták.</verse>
				<verse number="3">Jézus beszállt az egyik bárkába, amely Simoné volt. Megkérte Simont, hogy evezzen kissé beljebb a vízen. Majd leült a bárkában, és úgy tanította az embereket.</verse>
				<verse number="4">Miután befejezte, azt mondta Simonnak: „Evezzetek ki a mély vízre, és engedjétek le a hálóitokat halfogásra!”</verse>
				<verse number="5">Simon így válaszolt: „Mester, egész éjjel keményen dolgoztunk, de egyetlen halat sem nem fogtunk. A te szavadra mégis leeresztem a hálókat.”</verse>
				<verse number="6">Amikor ezt megtették, olyan sok halat fogtak, hogy a hálók majdnem szétszakadtak a nagy zsákmány miatt.</verse>
				<verse number="7">Ezért intettek a másik hajóban lévő társaiknak, hogy jöjjenek, és segítsenek nekik. Azok jöttek is, és mindkét hajót úgy megtöltötték halakkal, hogy majdnem elsüllyedtek.</verse>
				<verse number="8">Amikor Simon Péter látta a nagy zsákmányt, Jézus lábaihoz borult: „Menj el tőlem, Uram, mert én bűnös vagyok!” - mondta.</verse>
				<verse number="9">Ezt azért mondta, mert a társaival együtt megrémült a nagy halfogás miatt.</verse>
				<verse number="10">Ugyanígy megdöbbent Jakab és János is, Zebedeus fiai, akik Simon társai voltak. Jézus ekkor azt mondta Simonnak: „Ne félj, mostantól kezdve nem halakat, hanem embereket fogsz összegyűjteni.”</verse>
				<verse number="11">Ekkor a halászok kieveztek a partra, otthagytak mindent, csatlakoztak Jézushoz, és követték őt.</verse>
				<verse number="12">Az egyik városban, ahol Jézus járt, élt egy leprás férfi. Amikor Jézust meglátta, arcra borult előtte, és így könyörgött neki: „Uram, ha akarod, te meg tudsz gyógyítani!”</verse>
				<verse number="13">Jézus kinyújtotta a kezét, megérintette, és válaszolt: „Igen, akarom! Gyógyulj meg!” Ekkor a férfiról azonnal eltűnt a lepra.</verse>
				<verse number="14">Jézus megparancsolta neki, hogy erről senkinek se beszéljen, és azt mondta: „Menj, és mutasd meg magad a papnak, és vidd fel az áldozatot gyógyulásodért, ahogy Mózes parancsolta! Ez lesz a bizonyíték mindenki számára, hogy meggyógyultál.”</verse>
				<verse number="15">De a Jézusról szóló hírek mégis egyre jobban terjedtek, és tömegek mentek hozzá, hogy hallgassák, és általa meggyógyuljanak betegségeikből.</verse>
				<verse number="16">Jézus azonban gyakran félrevonult valami elhagyatott helyre, hogy egyedül imádkozzon.</verse>
				<verse number="17">Egyik nap, amikor Jézus éppen tanított, farizeusok és törvénytanítók is hallgatták őt, akik Galilea és Júdea különböző városaiból és Jeruzsálemből érkeztek. Az Úr ereje volt Jézussal, hogy gyógyítson.</verse>
				<verse number="18">Eközben néhány ember érkezett, akik hordágyon egy megbénult férfit akartak Jézus elé vinni.</verse>
				<verse number="19">A nagy tömeg miatt azonban nem tudtak a közelébe férkőzni. Ezért felmentek a tetőre, és onnan eresztették le a hordágyat a megbontott tetőn keresztül Jézus elé, a középre.</verse>
				<verse number="20">Jézus, amikor látta hitüket, a beteghez fordult: „Barátom, a bűneid meg vannak bocsátva.”</verse>
				<verse number="21">A törvénytanítók és farizeusok ezt mondták magukban: „Kicsoda ez, hogy így megsérti Istent?! Hiszen a bűnöket egyedül Isten bocsáthatja meg!”</verse>
				<verse number="22">De Jézus átlátott rajtuk, és így felelt meg nekik: „Miért gondolkodtok így?</verse>
				<verse number="23">Szerintetek melyik könnyebb, ha azt mondom a bénának: bűneid meg vannak bocsátva! — vagy azt: kelj fel, és menj el!?</verse>
				<verse number="24">Győződjetek meg róla: az Emberfia felhatalmazást kapott, hogy a bűnöket itt a földön megbocsássa!” Ekkor ismét a bénához fordult: „Én mondom neked, kelj fel, fogd a hordágyadat, és menj haza!”</verse>
				<verse number="25">Az pedig azonnal felállt, felvette a hordágyát, és Istent dicsőítve hazament.</verse>
				<verse number="26">Ezen mindenki elcsodálkozott, és dicsérték Istent. Csodálkozva és félelemmel telve mondták: „Milyen csodálatos dolgokat láttunk ma!”</verse>
				<verse number="27">Jézus ezután továbbment, és meglátott egy Lévi nevű vámszedőt, aki a vámnál ült. Megszólította: „Kövess engem!”</verse>
				<verse number="28">Lévi ekkor otthagyott mindent, és Jézushoz csatlakozott.</verse>
				<verse number="29">Ezután Lévi nagy vendégséget rendezett a házában Jézusnak, ahová sok vámszedőt, és másokat is meghívott.</verse>
				<verse number="30">De a farizeusok és törvénytanítók felháborodva kérdezték Jézus tanítványaitól: „Miért esztek együtt vámszedőkkel és mindenféle egyéb bűnösökkel?”</verse>
				<verse number="31">Jézus felelt meg nekik: „Aki egészséges, annak nincs szüksége orvosra! Csak a betegeknek kell az orvos segítsége.</verse>
				<verse number="32">Nem azért jöttem, hogy az igazakat, hanem hogy a bűnösöket hívjam, hogy szívük és életük megváltozzon.”</verse>
				<verse number="33">A farizeusok ezt mondták Jézusnak: „János tanítványai gyakran böjtölnek és imádkoznak, és ugyanezt teszik a mi tanítványaink is. De a te tanítványaid mindig csak esznek-isznak.”</verse>
				<verse number="34">Jézus így válaszolt: „A lakodalomban böjtölnek-e a vőlegény vendégei, amíg ő velük van?!</verse>
				<verse number="35">De eljön majd az idő, amikor a vőlegényt elveszik tőlük, akkor majd böjtölnek.”</verse>
				<verse number="36">Elmondott nekik egy történetet is: „Senki nem tép ki egy darabot valami új ruhából, hogy azzal foltozzon be egy régit. Ha mégis, akkor tönkreteszi az új ruhát, és a régi ruhához sem illik az újból való folt.</verse>
				<verse number="37">Senki sem tölt új bort a régi bortömlőbe11 mert az új bor szétszakítja és tönkreteszi a tömlőt, meg a bor is elfolyik.</verse>
				<verse number="38">Az új bort mindig új tömlőbe kell tölteni.</verse>
				<verse number="39">Aki kiforrott, megérlelt bort iszik, annak nem kell az újbor. Miért? Mert azt mondja, hogy az érett jobb.”</verse>
			</chapter>
			<chapter number="6">
				<verse number="1">Egyik szombaton Jézus gabonaföldeken ment keresztül. A tanítványok téptek a kalászokból, kimorzsolták, és megették a magokat.</verse>
				<verse number="2">De néhány farizeus megkérdezte őket: „Miért csináljátok ezt?! Hiszen ez a Törvény szerint szombaton tilos!”</verse>
				<verse number="3">Jézus így felelt nekik: „Nem olvastátok, mit tett Dávid, amikor mind ő, mind az emberei megéheztek?</verse>
				<verse number="4">Bement Isten házába, elvette és megette az Úrnak szentelt kenyereket, és adott belőle azoknak is, akik vele voltak. Pedig a Törvény szerint ebből a kenyérből csak a papoknak szabad enniük.”</verse>
				<verse number="5">Majd így folytatta: „Az Emberfia úr a szombat ünnepe fölött is.”</verse>
				<verse number="6">Egy másik szombaton Jézus a zsinagógába ment, és tanított. Volt ott egy ember, akinek a jobb karja megbénult.</verse>
				<verse number="7">A törvénytanítók és farizeusok gyanakodva lesték Jézust, vajon szombaton is meggyógyítja-e a bénát. Ugyanis mindenáron valami ürügyet kerestek, hogy vádolhassák.</verse>
				<verse number="8">Ő jól tudta, hogy azok mit gondolnak, mégis a bénához fordult: „Gyere ide, és állj a középre!” Az felkelt, és odament.</verse>
				<verse number="9">Jézus így folytatta: „Azt kérdezem tőletek: Vajon a Törvény szerint szabad-e szombaton valakivel jót, vagy rosszat tenni? Szabad-e megmenteni, vagy elvenni valakinek az életét?”</verse>
				<verse number="10">Körülnézett az ott ülőkön, majd ezt mondta a bénának: „Nyújtsd ki a karod!” Az kinyújtotta a karját, és abban a pillanatban meggyógyult.</verse>
				<verse number="11">A törvénytanítókat és farizeusokat azonban esztelen düh töltötte el, és maguk között arról kezdtek tanakodni, hogy mit tehetnének Jézus ellen.</verse>
				<verse number="12">Azokban a napokban történt, hogy Jézus felment egy hegyre imádkozni. Az egész éjszakát azzal töltötte, hogy Istenhez imádkozott.</verse>
				<verse number="13">Amikor eljött a reggel, magához hívta tanítványait. Kiválasztott közülük tizenkettőt, akiket apostoloknak is nevezett:</verse>
				<verse number="14">Simont, akit Péternek nevezett el, Andrást, Péter testvérét, Jakabot, Jánost, Fülöpöt, Bertalant,</verse>
				<verse number="15">Mátét, Tamást, Jakabot, az Alfeus fiát, Simont, akit zélótának neveztek,</verse>
				<verse number="16">Júdást, a Jakab fiát, és Iskáriótes Júdást, aki később elárulta Jézust.</verse>
				<verse number="17">Ezután Jézus és az apostolok lejöttek a hegyről, és megálltak a síkságon. Velük együtt volt még Jézusnak sok tanítványa, és nagy tömeg Júdeából, Jeruzsálemből, valamint Tírusz és Szidón partvidékéről is.</verse>
				<verse number="18">Mindannyian azért jöttek, hogy Jézust hallgassák, és meggyógyuljanak betegségeikből. Azok is meggyógyultak, akik gonosz szellemektől szenvedtek.</verse>
				<verse number="19">Mindenki meg akarta érinteni Jézust, mert olyan erő áradt belőle, amely mindenkit meggyógyított.</verse>
				<verse number="20">Akkor Jézus a tanítványaira nézett, és ezt mondta: „Boldogok és áldottak vagytok, akik felismertétek, hogy szükségetek van Istenre, mert tiétek Isten Királysága!</verse>
				<verse number="21">Boldogok és áldottak vagytok, akik most éheztek, mert be fognak tölteni titeket! Boldogok és áldottak vagytok, akik most sírtok, mert még nevetni fogtok.</verse>
				<verse number="22">Boldogok és áldottak vagytok, mikor az Emberfia miatt gyűlölnek és kiközösítenek titeket, szidalmaznak és rosszat mondanak rólatok!</verse>
				<verse number="23">Örüljetek azon a napon, és ujjongjatok, mert igen nagy jutalom vár rátok a Mennyben! Hiszen őseik ugyanígy bántak régen a prófétákkal is.</verse>
				<verse number="24">De jaj nektek, ti gazdagok, mert már bőségesen megkaptátok, mindazt a jót, amit ez a földi élet nyújtani tud!</verse>
				<verse number="25">Jaj nektek, akik most jóllaktok, és elteltetek minden jóval, mert még éhezni és szűkölködni fogtok! Jaj nektek, akik most nevettek, mert még gyászolni és sírni fogtok!</verse>
				<verse number="26">Jaj nektek, ha mindenki dicsér titeket, mert a régiek is így dicsérték a hamis prófétákat!”</verse>
				<verse number="27">„Nektek mondom, akik hallgattok rám: szeressétek ellenségeiteket! Tegyetek jót azokkal, akik gyűlölnek benneteket!</verse>
				<verse number="28">Áldjátok azokat, akik átkoznak, és imádkozzatok azokért, akik bántanak titeket!</verse>
				<verse number="29">Ha valaki arcul üt az egyik oldalról, annak tartsd oda arcod másik oldalát is! Aki el akarja venni a kabátodat, annak az ingedet is add oda!</verse>
				<verse number="30">Mindenkinek adj, aki kér tőled! Ha valaki elveszi, ami a tiéd, ne követeld vissza!</verse>
				<verse number="31">Úgy bánjatok másokkal, ahogyan ti is szeretnétek, hogy bánjanak veletek!</verse>
				<verse number="32">Ha csak azokat szeretitek, akik titeket szeretnek, vajon jár-e valami különleges köszönet érte? Hiszen még a bűnösök is szeretik azokat, akik őket szeretik.</verse>
				<verse number="33">Ha csak azokkal tesztek jót, akik veletek jót tesznek, vajon jár-e valami különleges köszönet érte? Hiszen ezt még a bűnösök is megteszik.</verse>
				<verse number="34">Ha csak azoknak adtok kölcsön, akiktől remélitek, hogy vissza is fogják fizetni, vajon jár-e valami különleges köszönet érte? Bűnösök is adnak kölcsön bűnösöknek, hogy visszakapják.</verse>
				<verse number="35">De ti szeressétek ellenségeiteket, és tegyetek jót velük! Adjatok kölcsön, és ne várjátok, hogy visszaadják! Akkor Isten bőségesen meg fog jutalmazni titeket, és a Magasságos Isten fiai lesztek. Mert Isten jóságos a gonosz és hálátlan emberekhez is.</verse>
				<verse number="36">Legyetek ezért ti is irgalmasak és könyörületesek, ahogyan Atyátok is irgalmas és könyörületes!”</verse>
				<verse number="37">„Ne ítéljetek el másokat, és akkor titeket sem ítélnek el! Senkit se vádoljatok, vagy hibáztassatok, és akkor titeket sem vádolnak majd! Bocsássatok meg másoknak, és akkor nektek is meg fognak bocsátani!</verse>
				<verse number="38">Adjatok másoknak, és akkor nektek is adni fognak! Igen, bőségesen adni fognak nektek, többet, mint gondolnátok! Olyan sokat öntenek a kezetekbe, hogy nem is bírjátok el, sőt az öletekbe ömlik majd. Mert amilyen mérték szerint adtok másoknak, nektek is ugyanolyan mérték szerint fognak adni.”</verse>
				<verse number="39">Jelképes történetekkel tanította őket: „Vezethet-e vak egy másik vakot? Nem! Hiszen akkor mindketten gödörbe esnek!</verse>
				<verse number="40">A tanítvány nem nagyobb a mesterénél. De ha már teljesen felkészült, ugyanolyan lesz, mint a mestere.”</verse>
				<verse number="41">„Miért nézed a szálkát a másik szemében, mikor a magadéban még a gerendát sem veszed észre?!</verse>
				<verse number="42">Hogy mondhatod a másik embernek: »Barátom, hadd vegyem ki a szálkát a szemedből«, amikor a saját szemedben lévő gerendát észre sem veszed? Képmutató! Vedd ki előbb a saját szemedből a gerendát! Akkor majd elég tisztán látsz ahhoz, hogy a szálkát is kivehesd az ő szeméből.”</verse>
				<verse number="43">„A jó fa nem terem rossz gyümölcsöt. Ugyanígy rossz fa sem teremhet jó gyümölcsöt.</verse>
				<verse number="44">Tehát a saját gyümölcsei mutatják meg, hogy a fa, amelyen termett, milyen. Tövises bokrok nem teremnek fügét, és a tüskés bozót sem terem szőlőt.</verse>
				<verse number="45">A jó ember jó dolgokat gyűjt össze a szívében. Azokból hozza elő mindazt a jót, amelyet mond és tesz. A gonosz ember szívében azonban gonosz dolgok vannak, és azokból hozza elő azokat a gonosz dolgokat, amelyeket mond és tesz. Mert a száj azt mondja ki, ami a szívet megtölti.”</verse>
				<verse number="46">„Miért mondjátok nekem: »Uram, Uram!«, ha nem teszitek meg, amit mondok?</verse>
				<verse number="47">Aki hozzám jön, meghallgatja tanításomat, és engedelmeskedik a szavaimnak,</verse>
				<verse number="48">az hasonló ehhez: egy ember házat épített, és jó mélyre leásta az alapját. Egészen a kőszikláig ásott, és arra alapozta a házát. Azután jött az áradat, beleütközött a házba, és el akarta sodorni, de nem tudta megingatni, mert erős alapra építették.</verse>
				<verse number="49">Aki pedig hallja a szavaimat, de nem engedelmeskedik azoknak, az hasonló ehhez: egy ember házat épített, de minden alapozás nélkül, csak a földre. Amikor azonban jött az árvíz, a ház azonnal összedőlt. Csak egy romhalmaz maradt belőle.”</verse>
			</chapter>
			<chapter number="7">
				<verse number="1">Miután Jézus befejezte, amit mondani akart, Kapernaumba ment.</verse>
				<verse number="2">Élt ott egy római százados, akinek a szolgája annyira beteg volt, hogy már haldoklott. A százados nagyon kedvelte ezt a szolgáját,</verse>
				<verse number="3">és mikor hallott Jézusról, elküldött hozzá néhány zsidó vezetőt. Általuk kérte Jézust, hogy jöjjön el, és gyógyítsa meg a szolgáját.</verse>
				<verse number="4">A zsidó vezetők el is mentek Jézushoz, és így kérlelték: „Ez az ember megérdemli, hogy tedd meg, amire kér.</verse>
				<verse number="5">Szereti népünket, és a zsinagógánkat is ő építtette.”</verse>
				<verse number="6">Jézus ekkor elindult velük a százados házához. Amikor már közel volt, a százados Jézus elé küldte néhány barátját ezzel az üzenettel: „Uram, ne fáradj, mert nem vagyok rá méltó, hogy a házamba jöjj!</verse>
				<verse number="7">Ezért nem is jöttem személyesen hozzád. Elég, ha egy szót szólsz, és meggyógyul a szolgám.</verse>
				<verse number="8">Mert én is mások hatalma alatt álló ember vagyok, és vannak katonák, akiknek pedig én parancsolok. Ha valamelyiküknek azt mondom: »Menj!«, az elmegy; ha egy másiknak azt mondom: »Gyere ide!«, az odajön hozzám. Ha azt mondom: »Tedd ezt!«, megteszi.”</verse>
				<verse number="9">Jézus csodálkozott a századoson. Odafordult az őt követő tömeghez, és azt mondta: „Mondom nektek: egész Izráelben nem találtam ilyen hitet.”</verse>
				<verse number="10">Amikor a küldöttek visszatértek a százados házába, a szolgát már egészségesen találták.</verse>
				<verse number="11">Ezután Jézus a tanítványaival Nain városába ment. Nagyon sokan kísérték.</verse>
				<verse number="12">Amikor a város kapuja felé közeledtek, látták, hogy éppen egy temetési menet jön velük szembe. A halott egy özvegyasszony egyetlen fia volt. A városból sokan kísérték az asszonyt.</verse>
				<verse number="13">Amikor az Úr meglátta az özvegyasszonyt, megsajnálta, és ezt mondta neki: „Ne sírj!”</verse>
				<verse number="14">Odalépett a koporsóhoz, és megérintette. Akik a koporsót vitték, megálltak. Azután ezt mondta: „Fiú, én mondom neked, kelj fel!”</verse>
				<verse number="15">A halott ekkor felült, és beszélni kezdett. Jézus pedig visszaadta őt az anyjának.</verse>
				<verse number="16">Mélységes csodálkozás és megdöbbenés lett úrrá az embereken. Dicsőítették Istent, és ezt mondták: „Hatalmas próféta jelent meg közöttünk!” És: „Isten eljött, hogy segítsen népének”.</verse>
				<verse number="17">A Jézus híre egyre jobban terjedt Júdeában és az egész környéken.</verse>
				<verse number="18">A történteket Jánosnak is elmondták a tanítványai.</verse>
				<verse number="19">Ő pedig magához hívatta két tanítványát, és elküldte őket Jézushoz, hogy megkérdezzék tőle: „Te vagy-e az, akinek el kellett jönnie, vagy valaki mást várjunk?”</verse>
				<verse number="20">Amikor a küldöttek megérkeztek Jézushoz, ezt mondták: „Bemerítő János küldött minket, hogy megkérdezzük: Te vagy-e az, akinek el kellett jönnie, vagy mást várjunk?”</verse>
				<verse number="21">Abban az időben Jézus sok beteget és szenvedőt gyógyított meg. Sok gonosz szellemet űzött ki, és sok vaknak is visszaadta a látását.</verse>
				<verse number="22">Jézus így válaszolt a küldötteknek: „Menjetek vissza Jánoshoz, és mondjátok el neki mindazt, amit láttatok és hallottatok: a vakok látnak, a bénák járnak, a leprások meggyógyulnak, a süketek hallanak, halottak támadnak fel, és a szegények az örömhírt hallgatják.</verse>
				<verse number="23">Boldog és áldott, aki elfogad engem, és nem kételkedik, hanem kitart mellettem.”</verse>
				<verse number="24">Amikor János tanítványai elmentek, Jézus ezt mondta Jánosról az összegyűlt sokaságnak: „Azért mentetek ki a pusztába, hogy széltől hajlongó nádszálat lássatok? Ugye, nem?</verse>
				<verse number="25">Vagy talán azért mentetek ki, hogy egy drága ruhába öltözött férfit lássatok? Ugye, hogy nem?! Hiszen akik drága ruhákban járnak és kényelemben élnek, azok a királyi udvarban, palotákban laknak!</verse>
				<verse number="26">Akkor miért mentetek ki? Kit akartatok látni? Talán egy prófétát? Bizony, valóban prófétát láttatok! Sőt mondom nektek: még prófétánál is nagyobbat!</verse>
				<verse number="27">Mert János az, akiről mondja az Írás: »Elküldöm hírvivő követemet, aki előtted fog menni, hogy utat készítsen számodra.« Mal 3:1</verse>
				<verse number="28">Igazán mondom, hogy azok között, akik asszonytól születtek, Bemerítő János a legnagyobb. Mégis, azok között, akik Isten Királyságába tartoznak, a legkisebb is nagyobb nála.”</verse>
				<verse number="29">Akik hallgatták Jézust, mind igazat adtak Istennek, és elfogadták üzenetét, még a vámszedők is. Ezek voltak azok, akik már korábban bemerítkeztek Jánosnál.</verse>
				<verse number="30">De a farizeusok és törvénytanítók visszautasították Isten akaratát. Ez abból látszott, hogy nem merítkeztek be János felhívására.</verse>
				<verse number="31">Jézus így folytatta: „Mihez is hasonlítsam ezt a nemzedéket?</verse>
				<verse number="32">Olyanok ők, mint a gyerekek a téren, akik játszanak, és ezt kiabálják egymásnak: »Táncnótát furulyáztunk nektek, de nem táncoltatok. Siratót énekeltünk, de nem sírtatok.«</verse>
				<verse number="33">Mert eljött Bemerítő János, aki nem azt ette, mint a többiek, és nem ivott bort sem. Róla azt mondjátok: »Gonosz szellem lakik benne!«</verse>
				<verse number="34">Azután eljött az Emberfia, aki ugyanúgy evett és ivott, mint mások. Róla meg azt mondjátok: »Nézzétek, milyen falánk és részeges! Vámszedőkkel és bűnösökkel barátkozik!«</verse>
				<verse number="35">De a bölcsességet a tettei igazolják.”</verse>
				<verse number="36">Az egyik farizeus vendégségbe hívta Jézust, aki el is ment hozzá. Letelepedtek az asztalhoz.</verse>
				<verse number="37">Volt abban a városban egy bűnös asszony. Amikor megtudta, hogy Jézus a farizeus házában vacsorázik, ő is oda ment, és nagyon értékes illatszert hozott egy alabástrom korsócskában.</verse>
				<verse number="38">Sírva megállt Jézus mögött. A könnyeivel öntözte, hajával megtörölte, majd megcsókolta Jézus lábát, végül ráöntötte a drága illatszert.</verse>
				<verse number="39">A farizeus, aki meghívta Jézust, mindezt látta, de nem szólt, csak azt gondolta magában: „Ha ez az ember valóban próféta lenne, akkor tudná, hogy miféle nő az, aki hozzáér. Tudná, hogy ez az asszony bűnös!”</verse>
				<verse number="40">Jézus ekkor megszólította a házigazdát: „Simon, szeretnék valamit mondani neked!” „Mondd csak, Mester!” — válaszolta Simon.</verse>
				<verse number="41">Jézus így folytatta: „Volt egy hitelező, és annak két adósa. Az egyikük ötszáz ezüstpénzzel tartozott, a másik ötvennel.</verse>
				<verse number="42">Mivel egyikük sem tudta visszafizetni, a hitelező nagylelkűen elengedte mindkettőjük adósságát. A kettő közül vajon melyik szereti jobban a hitelezőt?”</verse>
				<verse number="43">Simon így válaszolt: „Gondolom, az, akinek nagyobb adósságot engedett el.” Mire Jézus azt mondta: „Igazad van!”</verse>
				<verse number="44">Majd az asszonyra mutatva így folytatta: „Látod ezt az asszonyt? Eljöttem a házadba, de nem kínáltál vizet, hogy a poros lábamat megmossam. Ő pedig a könnyeivel mosta, és a hajával törölte meg a lábam.</verse>
				<verse number="45">Te nem üdvözöltél csókkal, ő pedig amióta csak megérkeztem, szüntelenül a lábamat csókolgatja.</verse>
				<verse number="46">Te nem kented meg a fejemet olajjal. Ő pedig a lábamat kente meg illatos olajjal.</verse>
				<verse number="47">Mondom neked, ennek az asszonynak sok bűnét megbocsátották. Ezt abból láthatod, hogy mennyire szeret! Akinek viszont kevés bűnét bocsátották meg, abban a szeretet is kevesebb.”</verse>
				<verse number="48">Ezután az asszonyhoz fordult: „A bűneid meg vannak bocsátva!”</verse>
				<verse number="49">Akik vele együtt vacsoráztak, ezt gondolták: „Ki lehet ez, hogy még a bűnöket is megbocsátja?”</verse>
				<verse number="50">Végül Jézus ezt mondta az asszonynak: „A hited megmentett téged. Menj békességgel!”</verse>
			</chapter>
			<chapter number="8">
				<verse number="1">Ezután Jézus a tizenkét apostollal a városokat és falvakat járta. Hirdette az Isten Királyságáról szóló örömhírt.</verse>
				<verse number="2">Volt velük néhány asszony is, akiket Jézus gonosz szellemektől szabadított meg és betegségekből gyógyított meg: a magdalai Mária, akiből hét gonosz szellem ment ki,</verse>
				<verse number="3">Johanna, Kuza felesége, és Zsuzsanna, meg sokan mások is. Kuza Heródes egyik főembere volt. Ezek az asszonyok a saját vagyonukból támogatták Jézust és a tanítványokat.</verse>
				<verse number="4">Nagy tömeg gyűlt össze. Minden városból jöttek, Jézus pedig a következő jelképes történetet mondta nekik:</verse>
				<verse number="5">„Egy földműves kiment a szántóföldjére vetni. Ahogy szórta a vetőmagot, néhány mag az útra esett. Ezeket az emberek eltaposták, az égi madarak pedig megették.</verse>
				<verse number="6">Némelyik mag köves talajra esett, de amint kicsírázott, el is száradt, mert nem kapott elég nedvességet.</verse>
				<verse number="7">Más magok tüskés gyomok közé hullottak. Felnőve a gyomok elnyomták a jó növényeket, így azok is elpusztultak.</verse>
				<verse number="8">Más magok viszont a jó földbe kerültek. Amikor megnőttek, bőséges termést hoztak: százszor annyit, amennyit a magvető elvetett.” Jézus hangosan kiáltva fejezte be a történetet: „Akinek van füle, hallja és értse meg, amit mondok!”</verse>
				<verse number="9">Tanítványai megkérdezték tőle, hogy mit jelent ez a történet.</verse>
				<verse number="10">Ő így felelt: „Ti megérthetitek Isten Királyságának titkos igazságait, de a többieknek csak jelképes történeteket mondok, hogy »nézzenek, de ne lássanak, halljanak, de ne értsenek.«” Ézs 6:9</verse>
				<verse number="11">„Ennek a történetnek a következő a jelentése. A mag: Isten üzenete.</verse>
				<verse number="12">Az útra hullott magok esete azokat jelképezi, akik hallják ugyan Isten üzenetét, de a Sátán azonnal ellopja a magot a szívükből, hogy ne tudjanak hitre jutni és megmenekülni.</verse>
				<verse number="13">A köves talajra hullott magok esete azokat jelképezi, akik hallják Isten üzenetét, örömmel fogadják, de az nem tud meggyökerezni bennük. Ezek hisznek ugyan egy ideig, de amikor próbára teszik őket a nehézségek, elvesztik a hitüket, és elfordulnak Istentől.</verse>
				<verse number="14">A tüskés gyomok közé hullott magok esete azokat jelképezi, akik hallják Isten üzenetét, de ahogy az idő múlik, az élet gondjai, gazdagsága, és élvezetei elnyomják bennük Isten üzenetét, így végül soha nem hoznak termést.</verse>
				<verse number="15">A jó föld esete pedig azokat jelképezi, akik Isten üzenetét jó és őszinte szívvel befogadják, megőrzik, és türelmes állhatatossággal termést is hoznak.”</verse>
				<verse number="16">„Nem azért gyújtanak olajmécsest, hogy letakarják, vagy az ágy alá tegyék, hanem hogy a mécstartóra helyezzék, és világítson azoknak, akik bejönnek a szobába.</verse>
				<verse number="17">Mert minden rejtett dolog a világosságra fog kerülni. Minden titok nyilvánvaló lesz, és mindenki látni fogja.</verse>
				<verse number="18">Tehát gondoljátok át alaposan, amit hallotok! Mert akinek van, az még többet kap. De akinek nincs, attól még azt is elveszik, amiről azt gondolja, hogy az övé.”</verse>
				<verse number="19">Egyszer Jézus anyja és testvérei eljöttek, de a tömeg miatt nem tudtak a közelébe jutni.</verse>
				<verse number="20">Az emberek ekkor szóltak Jézusnak: „Édesanyád és testvéreid odakinn állnak, és látni szeretnének.”</verse>
				<verse number="21">De ő így válaszolt: „Azok a testvéreim és anyám, akik meghallják Isten beszédét, és engedelmeskednek neki: megteszik, amit ő mond.”</verse>
				<verse number="22">Azokban a napokban történt, hogy Jézus a tanítványaival együtt beszállt egy bárkába. „Menjünk át a tó túlsó partjára!” — mondta nekik, és elindultak.</verse>
				<verse number="23">Miközben hajóztak, Jézus elaludt. Hirtelen szélvihar csapott le a tóra. A hajó már kezdett megtelni vízzel, és mindannyian veszélyben voltak.</verse>
				<verse number="24">A tanítványok ekkor felébresztették Jézust, és azt mondták: „Mester! Mester! Végünk van!” Ekkor Jézus felkelt, ráparancsolt a szélre és a hullámokra, mire azok lecsillapodtak, és nagy csend lett.</verse>
				<verse number="25">Majd a tanítványokhoz fordult: „Hol van a hitetek?” Ők nagyon megdöbbentek és elámultak ezen, és egymást kérdezgették: „Kicsoda ez, hogy parancsol a szélnek és a víznek, azok pedig engedelmeskednek neki?!”</verse>
				<verse number="26">Ezután megérkeztek Gadara vidékére, amely Galileával szemben van a Genezáreti-tó túlsó partján.</verse>
				<verse number="27">Amikor Jézus partra lépett, egy ember jött oda hozzá a város felől. Ebben a férfiben gonosz szellemek laktak, már régóta nem hordott ruhát, és nem házban lakott, hanem a sírbarlangokban tanyázott.</verse>
				<verse number="30">Jézus megkérdezte a gonosz szellemtől: „Mi a neved?” Az pedig így felelt: „Légió ”, mert sok gonosz szellem volt abban az emberben.</verse>
				<verse number="33">Így a gonosz szellemek kijöttek az emberből, és belementek a disznókba. Azok pedig a meredek hegyoldalról a tóba rohantak és mind belefulladtak.</verse>
				<verse number="34">Amikor a pásztorok látták, hogy mi történt, elfutottak és mindenkinek elmondták a városban és a falvakban.</verse>
				<verse number="35">Az emberek ekkor kijöttek Jézushoz, hogy lássák, mi történt. Azt, akiből a gonosz szellemek kimentek, ott találták Jézus lábánál: már fel volt öltözve, és teljesen épelméjűen viselkedett. Az emberek ekkor nagyon megrémültek.</verse>
				<verse number="36">Akik látták, elbeszélték a többieknek, hogyan gyógyult meg az az ember, akiben a gonosz szellemek voltak.</verse>
				<verse number="37">Ekkor Gadara egész népe arra kérte Jézust, hogy menjen el tőlük, mert nagy félelem töltötte el őket. Ezért Jézus hajóba szállt, és elment.</verse>
				<verse number="38">Az az ember azonban, akiből a gonosz szellemeket kiűzte, könyörgött neki, hogy hadd mehessen vele. De Jézus elküldte, és azt mondta neki:</verse>
				<verse number="39">„Menj haza, és mondd el mindenkinek, mit tett veled Isten!” Ő el is ment, és az egész városban elhíresztelte, mit tett vele Jézus.</verse>
				<verse number="40">Amikor Jézus visszatért a másik partra, a tömeg örömmel üdvözölte, mert már vártak rá.</verse>
				<verse number="41">Ekkor egy Jairus nevű ember érkezett hozzá, aki a helyi zsinagóga vezetője volt. Leborult Jézus lábához, és arra kérte, jöjjön el a házához,</verse>
				<verse number="42">mert egyetlen leánya, aki körülbelül tizenkét éves volt, haldoklott. Jézus el is indult vele, a tömeg pedig szorosan körülvette.</verse>
				<verse number="43">Volt ott egy asszony, aki már tizenkét éve olyan betegségben szenvedett, amely állandó vérzéssel járt. Minden pénzét orvosokra költötte, de senki sem tudta meggyógyítani.</verse>
				<verse number="44">Odalépett Jézus mögé, és megérintette Jézus ruhája szélét. Amikor ezt megtette, a vérzés azonnal megszűnt.</verse>
				<verse number="45">Jézus megkérdezte: „Ki érintett meg?” Mindnyájan tagadták, Péter pedig ezt mondta: „Mester, az emberek tolonganak körülötted, és szorongatnak téged!”</verse>
				<verse number="46">De Jézus így felelt: „Valaki megérintett, mert éreztem, hogy erő áradt ki belőlem.”</verse>
				<verse number="47">Amikor az asszony látta, hogy nem maradhat titokban, reszketve előjött, és leborult előtte. Mindenki előtt elmondta, hogy miért érintette meg, és hogy azonnal meggyógyult.</verse>
				<verse number="48">Jézus ekkor hozzá fordult: „Leányom, mivel hittél, meggyógyultál. Menj el békességgel!”</verse>
				<verse number="49">Amíg Jézus beszélt, jött valaki a zsinagóga vezetőjének házából, és azt mondta Jairusnak: „A leányod már meghalt, ne fáraszd tovább a Mestert!”</verse>
				<verse number="50">De Jézus meghallotta, és így biztatta Jairust: „Ne félj, csak higgy, és meggyógyul a leányod!”</verse>
				<verse number="51">Amikor Jézus megérkezett a házhoz, senkit nem engedett bemenni, csak Pétert, Jánost, Jakabot, meg a leány apját és anyját vitte magával.</verse>
				<verse number="52">Közben mindenki sírt, jajgatott, és a leányt gyászolta. De Jézus rájuk szólt: „Ne sírjatok, mert a leány nem halt meg, csak alszik!”</verse>
				<verse number="53">De azok kinevették, mert tudták, hogy a leány meghalt.</verse>
				<verse number="54">Akkor Jézus megfogta a kislány kezét, és megszólította: „Kelj fel, kislány!”</verse>
				<verse number="55">Ekkor a leány szelleme visszatért, ő pedig azonnal talpra állt. Akkor Jézus mondta, hogy hamar adjanak neki enni.</verse>
				<verse number="56">A leány szülei nagyon csodálkoztak és meg voltak döbbenve. Jézus megparancsolta nekik, hogy senkinek se mondják el, ami történt.</verse>
			</chapter>
			<chapter number="9">
				<verse number="1">Jézus magához hívta a tizenkét apostolt. Erőt és hatalmat adott nekik minden gonosz szellem fölött, és hogy betegeket gyógyítsanak.</verse>
				<verse number="2">Ezután elküldte őket, hogy hirdessék Isten Királyságát, és gyógyítsák meg a betegeket.</verse>
				<verse number="3">Ezt mondta nekik: „Semmit se vigyetek magatokkal az útra: se botot, se tarisznyát, se kenyeret, se pénzt, csak a ruhát, amelyet viseltek!</verse>
				<verse number="4">Ha bementek egy házba, maradjatok ott, amíg abból a városból tovább nem mentek!</verse>
				<verse number="5">Ahol nem látnak szívesen titeket, annak a városnak a porát is rázzátok le a lábatokról, amikor elmentek onnan! Ez figyelmeztetés lesz majd a számukra.”</verse>
				<verse number="6">Az apostolok tehát útnak indultak, és minden faluban hirdették az örömhírt, és meggyógyították a betegeket.</verse>
				<verse number="7">Heródes fejedelem is hallott a történtekről. Zavarban volt, mert egyesek azt mondták, hogy János támadt fel a halálból.</verse>
				<verse number="8">Mások azt mondták, hogy Illés próféta jött vissza. Voltak, akik azt mondták, hogy valamelyik régi próféta támadt fel.</verse>
				<verse number="9">Heródes viszont azt mondta: „Jánost én fejeztettem le. De ki lehet ez, akiről ilyen dolgokat hallok?” És látni akarta Jézust.</verse>
				<verse number="10">Amikor visszatértek az apostolok, elmondták Jézusnak, hogy mi mindent tettek. Jézus félrevonult velük a tömeg elől Bétsaida városa közelébe.</verse>
				<verse number="11">A sokaság azonban megtudta, hogy hol van, és utána mentek. Jézus örömmel fogadta őket, Isten Királyságáról beszélt nekik, és meggyógyította a betegeket.</verse>
				<verse number="12">Már közeledett az este, amikor a tizenkét apostol odalépett hozzá, és ezt javasolta: „Küldd el őket, hogy a környező falvakban és tanyákon élelmet és szállást találjanak maguknak, mert ez a hely lakatlan!”</verse>
				<verse number="13">De Jézus ezt felelte: „Ti adjatok nekik enni!” Az apostolok így feleltek: „Összesen öt kenyerünk és két halunk van! Vagy azt akarod, hogy mi menjünk el ennivalót venni ennek a sokaságnak?!”</verse>
				<verse number="14">A tömegben ugyanis körülbelül ötezer férfi volt. Jézus akkor ezt mondta a tanítványoknak: „Ültessétek le őket ötvenes csoportokban!”</verse>
				<verse number="15">A tanítványok így is tettek, és mindenkit leültettek.</verse>
				<verse number="16">Jézus kézbe vette az öt kenyeret és a két halat. Felnézett az égre, és hálát adott Istennek. Azután tört a kenyerekből, és a tanítványainak adta, hogy osszák szét az embereknek.</verse>
				<verse number="17">Mindnyájan ettek, és jóllaktak. Végül összeszedték a maradékot, és 12 kosarat töltöttek meg a darabokkal.</verse>
				<verse number="18">Egyszer, amikor Jézus egyedül imádkozott, odamentek hozzá a tanítványai. Ő megkérdezte tőlük: „Mit mondanak rólam az emberek, ki vagyok én?”</verse>
				<verse number="19">Így válaszoltak: „Egyesek Bemerítő Jánosnak tatranak, mások Illésnek. Megint mások egy régi prófétának tartanak, aki feltámadt.”</verse>
				<verse number="20">Megkérdezte őket: „És ti mit mondtok, ki vagyok én?” Péter így válaszolt: „Te vagy a Krisztus, akit Isten küldött.”</verse>
				<verse number="21">Ekkor Jézus szigorúan megparancsolta nekik, hogy erről senkinek se beszéljenek.</verse>
				<verse number="22">Majd ezt mondta: „Az Emberfiának sokat kell szenvednie. A nép vezetői, a főpapok és a törvénytanítók elutasítják, és megölik. De a harmadik napon fel fog támadni.”</verse>
				<verse number="23">Ezután mindannyiukhoz szólva ezt mondta: „Aki engem akar követni, tagadja meg önmagát, naponta vegye fel a keresztjét, és úgy kövessen.</verse>
				<verse number="24">Mert aki meg akarja menteni a lelkét, vagyis az életét, az el fogja veszteni. De aki odaadja értem a lelkét, vagyis az életét, az örökre megmenti.</verse>
				<verse number="25">Ugyan mit ér, ha valaki az egész világot megnyeri, önmagát azonban elveszti?</verse>
				<verse number="26">Aki most szégyell engem és a szavaimat, azt az Emberfia is szégyellni fogja, amikor majd dicsőségesen visszajön az Atya, és a szent angyalok dicsőségében.</verse>
				<verse number="27">Igazán mondom nektek: vannak köztetek olyanok, akik nem halnak meg addig, amíg meg nem látják az Isten Királyságát.”</verse>
				<verse number="28">Körülbelül nyolc nappal később Jézus maga mellé vette Pétert, Jánost és Jakabot, és felment egy hegyre imádkozni.</verse>
				<verse number="29">Mialatt imádkozott, arca elváltozott, és a ruhája ragyogó fehér lett.</verse>
				<verse number="32">Péter és a többiek közben elaludtak. Mikor fölébredtek, látták Jézus dicsőségét, meg Mózest és Illést, akik mellette álltak.</verse>
				<verse number="33">Amikor a két férfi már indulni készült, Péter megszólította Jézust: „Mester, olyan jó itt! Készítsünk három sátrat: neked, Mózesnek és Illésnek!” De Péter nem tudta, hogy mit beszél.</verse>
				<verse number="34">Még be sem fejezte, amikor felhő jelent meg, és beárnyékolta őket. A tanítványok nagyon megijedtek, amikor a felhő körülvette őket.</verse>
				<verse number="35">A felhőből egy hang hallatszott. Ezt mondta: „Ő a Fiam, akit kiválasztottam, őt hallgassátok!”</verse>
				<verse number="36">Miután ez a hang szólt, már csak Jézus volt ott, Mózes és Illés eltűnt. A tanítványok hallgattak a történtekről, és abban az időben senkinek sem mondták el, amit a hegyen láttak.</verse>
				<verse number="37">Másnap, amikor a hegyről lejöttek, hatalmas tömeg várta Jézust.</verse>
				<verse number="38">A tömegből valaki ezt kiáltotta: „Mester! Kérlek jöjj, és nézd meg a fiamat, mert ő az egyetlen gyermekem!</verse>
				<verse number="39">Időnként gonosz szellem támadja meg, a fiú hirtelen fölsikolt, rángatózik, és habzik a szája. Nagyon kínozza őt ez a gonosz szellem, alig hagyja élni.</verse>
				<verse number="40">Kértem a tanítványaidat, hogy űzzék ki a fiamból, de nem sikerült nekik.”</verse>
				<verse number="41">Jézus így válaszolt: „Milyen hitetlen és elfajult ez a nemzedék! Meddig kell még veletek maradnom?! Meddig szenvedjelek el titeket?! Hozd ide a fiad!”</verse>
				<verse number="42">Amikor a fiú közeledett, a gonosz szellem a földre dobta, és megrázta. De Jézus ráparancsolt a gonosz szellemre, meggyógyította a fiút, és visszaadta az apjának.</verse>
				<verse number="43">Mikor az emberek látták Isten hatalmát, nagyon megdöbbentek és csodálkoztak. Amíg a többiek azon csodálkoztak, amit Jézus tett, ő ezt mondta a tanítványainak:</verse>
				<verse number="44">„Jól jegyezzétek meg, amit most mondok! Az Emberfiát hamarosan kiszolgáltatják az embereknek.”</verse>
				<verse number="45">De a tanítványok nem értették, miről beszél. El volt rejtve előlük, ezért nem érthették meg. Ugyanakkor nem merték megkérdezni Jézustól, mit jelent ez.</verse>
				<verse number="46">A tanítványok egymás között arról vitatkoztak, hogy ki a legnagyobb közülük.</verse>
				<verse number="47">De Jézus rálátott a gondolataikra. Odavitt hozzájuk egy kisgyereket, és maga mellé állította.</verse>
				<verse number="48">Azt mondta nekik: „Aki ezt a kisgyereket befogadja az én nevemben, az engem fogad be. Aki pedig engem befogad, az azt fogadja be, aki engem küldött. Mert az a legnagyobb, aki a legkisebb közöttetek!”</verse>
				<verse number="49">János, az egyik tanítvány ezt mondta: „Mester! Láttuk, hogy valaki a te nevedben űzi ki a gonosz szellemeket az emberekből. De megtiltottuk neki, mert nem a mi csoportunkkal együtt követ téged.”</verse>
				<verse number="50">Jézus így válaszolt neki: „Ne tiltsátok meg, mert aki nincs ellenetek, az veletek van.”</verse>
				<verse number="51">Amikor közeledett az idő, hogy visszatérjen a Mennybe, Jézus szilárdan elhatározta, hogy felmegy Jeruzsálembe.</verse>
				<verse number="52">Követeket küldött maga előtt egy samáriai faluba, hogy ott szállást készítsenek neki.</verse>
				<verse number="53">De a samáriaiak nem akarták befogadni Jézust, mert Jeruzsálembe igyekezett.</verse>
				<verse number="54">Amikor ezt két tanítványa, Jakab és János megtudta, megkérdezték Jézustól: „Uram, akarod-e, hogy a Mennyből tüzet parancsoljunk rájuk, hogy megégesse őket?”</verse>
				<verse number="55">De Jézus feléjük fordult, határozottan figyelmeztette és helyreigazította őket.</verse>
				<verse number="56">Ezután egy másik faluba mentek.</verse>
				<verse number="57">Útközben valaki ezt mondta Jézusnak: „Bárhová mész, én követlek téged!”</verse>
				<verse number="58">Ő így válaszolt: „A rókáknak van tanyájuk, és az égi madaraknak is van fészkük, de az Emberfiának nincs hol lehajtania fejét.”</verse>
				<verse number="59">Egy másiknak ezt mondta: „Csatlakozz hozzám, és legyél a tanítványom!” De az kérte: „URam, engedd meg, hogy előbb elmenjek, és eltemessem apámat!”</verse>
				<verse number="60">Jézus ezt felelte: „Hagyd, hogy a holtak eltemessék a saját halottaikat! Te pedig menj, és hirdesd Isten Királyságát!”</verse>
				<verse number="61">Másvalaki így szólította meg: „Követlek, Uram, de előbb hadd búcsúzzam el a családomtól!”</verse>
				<verse number="62">De Jézus így felelt neki: „Aki egyszer szántani kezd, azután mégis visszafordul, az alkalmatlan arra, hogy Isten Királyságában éljen!”</verse>
			</chapter>
			<chapter number="10">
				<verse number="1">Ezután az Úr kiválasztotta további hetvenkét tanítványát. Kettesével elküldte őket azokba a falvakba és városokba, ahová menni akart.</verse>
				<verse number="2">Ezzel küldte ki őket: „Látjátok, milyen sok az aratnivaló, és ehhez képest milyen kevés az aratómunkás! Imádkozzatok hát, és kérjétek az Aratás Urát: küldjön még több aratót, hogy a gabonáját learassák!</verse>
				<verse number="3">Menjetek! Jegyezzétek meg, hogy úgy küldelek ki benneteket, mint bárányokat a farkasok közé.</verse>
				<verse number="4">Az útra ne vigyetek magatokkal se erszényt, se tarisznyát, se sarut, és senkit ne köszöntsetek útközben!</verse>
				<verse number="5">Ha egy házba bementek, először ezt mondjátok: »Békesség ennek a családnak«!</verse>
				<verse number="6">Ha békeszerető ember lakik abban a házban, a békesség, amit kívántok, megnyugszik rajta. De ha nem békeszerető, a békesség, amit kívántatok, visszaszáll rátok.</verse>
				<verse number="7">Maradjatok ugyanannál a békeszerető háznál, azt egyétek és igyátok, amivel megkínálnak, mert a munkás megérdemli a bérét! Ne járjatok házról házra!</verse>
				<verse number="8">Ha olyan városba értek, ahol szívesen látnak titeket, fogadjátok el, amivel megkínálnak, és nyugodtan egyétek meg!</verse>
				<verse number="9">Gyógyítsátok meg a betegeket, és hirdessétek: »Megérkezett hozzátok Isten Királysága!«</verse>
				<verse number="10">Ha pedig valamelyik városban nem látnak szívesen, menjetek ki az utcára, és mondjátok:</verse>
				<verse number="11">»Még a port is lerázzuk a lábunkról, és ezzel figyelmeztetünk benneteket! Mégis tudjátok meg, hogy Isten Királysága megérkezett hozzátok!«</verse>
				<verse number="12">Mondom nektek: Sodoma lakóinak elviselhetőbb lesz a helyzete az ítélet napján, mint az ott lakóknak.”</verse>
				<verse number="13">„Jaj neked, Korazin népe! Jaj nektek, Bétsaida lakói! Mert ha Tíruszban, vagy Szidónban történtek volna azok a csodák, amelyek nálatok történtek, ők már régen megváltoztatták volna az életüket! Zsákruhában és hamuban ültek volna, hogy ezzel is kifejezzék, mennyire megbánták bűneiket.</verse>
				<verse number="14">Bizony, az ítélet napján jobb dolga lesz Tírusznak és Szidónnak, mint nektek!</verse>
				<verse number="15">És te, Kapernaum, azt hiszed, hogy az égig fognak magasztalni? Nem! A halál országába fogsz süllyedni!”</verse>
				<verse number="16">A tanítványainak ezt mondta Jézus: „Aki titeket hallgat, engem hallgat. Aki titeket visszautasít, engem utasít vissza. Aki pedig engem visszautasít, azt utasítja vissza, aki elküldött engem.”</verse>
				<verse number="17">Mikor a hetvenkét tanítvány nagy örömmel visszatért, azt mondták Jézusnak: „Uram, még a gonosz szellemek is engedelmeskednek nekünk, mikor a nevedben rájuk parancsolunk!”</verse>
				<verse number="18">Jézus erre így felelt: „Láttam a Sátánt, amikor lezuhant a Mennyből, mint a villámlás!</verse>
				<verse number="19">Figyeljetek rám! Hatalmat adtam nektek, hogy kígyókon és skorpiókon tapossatok. Ez a hatalom nagyobb, mint az ellenség minden ereje, és semmi nem árthat nektek.</verse>
				<verse number="20">De ne annak örüljetek, hogy a szellemek engedelmeskednek nektek, hanem annak, hogy a nevetek fel van írva a Mennyben!”</verse>
				<verse number="21">Akkor Jézus a Szent Szellem által ujjongott, örült, és így dicsérte Istent: „Dicsőítelek, Atyám, Menny és Föld Ura, hogy ezeket elrejtetted a bölcsek és okosak elől, de megmutattad azoknak, akik olyanok, mint a kisgyermekek. Igen, Atyám, mert így láttad jónak!</verse>
				<verse number="22">Atyám mindent átadott nekem. Senki más nem ismeri a Fiút, csak az Atya. Senki más nem ismeri az Atyát, csak a Fiú, és azok, akikkel a Fiú meg akarja ismertetni őt.”</verse>
				<verse number="23">Amikor maguk között voltak, a tanítványokhoz fordult: „Boldogok és áldottak vagytok, hogy ezeket láthatjátok!</verse>
				<verse number="24">Mert mondom nektek: sok próféta és király szerette volna látni, amit ti láttok, de nem látták; és szerette volna hallani, amit ti hallotok, de nem hallották.”</verse>
				<verse number="25">Egyszer Jézushoz jött egy törvénytanító, hogy próbára tegye. Megkérdezte: „Mester, mit kell tennem, hogy örök életet kapjak?”</verse>
				<verse number="26">Jézus megkérdezte tőle: „Mi van megírva a Törvényben? Hogyan értelmezed?”</verse>
				<verse number="27">A törvénytanító így válaszolt: „Szeresd az URat, Istenedet teljes szíveddel, egész lelkeddel és teljes értelmeddel, és szeresd embertársadat, mint saját magadat!”</verse>
				<verse number="28">„Jól válaszoltál. Ezt tedd, és megkapod az örök életet!” — mondta Jézus.</verse>
				<verse number="29">A törvénytanító azonban igazolni akarta magát, és tovább faggatta Jézust: „De hát ki az én embertársam?”</verse>
				<verse number="30">Jézus erre így válaszolt: „Egyszer egy ember Jeruzsálemből Jerikóba utazott. Útközben rablók támadták meg, akik mindent elvettek tőle, még a ruháját is, megverték, majd félholtan otthagyták.</verse>
				<verse number="31">Nemsokára arra ment egy pap, de mikor meglátta a sebesültet, kikerülte, és otthagyta.</verse>
				<verse number="32">Később egy lévita ment arra. Mikor meglátta a sebesültet, ő is átment az út másik oldalára, és otthagyta.</verse>
				<verse number="33">Később arra utazott egy samáriai férfi is. Amikor meglátta a sebesültet, megsajnálta.</verse>
				<verse number="34">Odament hozzá, olajat és bort öntött a sebeire, és bekötözte. Ezután feltette a saját szamarára, elvitte egy vendégfogadóba, és ott ápolta tovább.</verse>
				<verse number="35">Másnap a fogadó gazdájának két ezüstpénzt adott, és azt mondta neki: »Gondoskodj erről az emberről, és amit ezenkívül ráköltesz, megfizetem, amikor visszajövök.«</verse>
				<verse number="36">Mit gondoltok, a három közül melyik volt igazi embertársa annak, akit kiraboltak?”</verse>
				<verse number="37">A törvénytanító így válaszolt: „Az, aki megsajnálta és segített rajta.” Jézus azt mondta: „Igazad van, menj, és kövesd a példáját!”</verse>
				<verse number="38">Jézus a tanítványaival együtt egy faluba érkezett, ahol egy asszony vendégül látta őket, akit Mártának hívtak.</verse>
				<verse number="39">Ennek volt egy testvére, Mária, aki leült az Úr lábához, és úgy hallgatta a szavait.</verse>
				<verse number="40">Mártát eközben a sok háztartási munka teljesen lefoglalta. Odament Jézushoz, és ezt mondta: „Uram, nem törődsz vele, hogy a testvérem magamra hagyott a munkában? Szólj neki, hogy segítsen!”</verse>
				<verse number="41">Jézus így felelt: „Márta, Márta! Sok dolog miatt aggódsz és nyugtalankodsz.</verse>
				<verse number="42">Pedig csak kevés dolog van, amely igazán fontos, sőt valójában csak egyetlen egy. Mária jól választott! Ezt soha el nem vehetik tőle.”</verse>
			</chapter>
			<chapter number="11">
				<verse number="1">Egyszer Jézus imádkozott valahol. Amikor befejezte, egyik tanítványa kérte: „Uram, taníts minket imádkozni, ahogyan János is tanította a tanítványait!”</verse>
				<verse number="2">Jézus így válaszolt: „Így imádkozzatok: Atyánk, imádkozunk, hogy nevedet mindenki tisztelje. Királyi uralmad jöjjön el!</verse>
				<verse number="3">Mindennapi kenyerünket add meg nekünk naponta!</verse>
				<verse number="4">Bocsásd meg bűneinket, ahogyan mi is megbocsátunk azoknak, akik vétkeztek ellenünk! Ne engedd, hogy próbára tegyenek bennünket!”</verse>
				<verse number="5">Azután ezt mondta: „Képzeljétek el, hogy az éjszaka közepén elmentek egyik barátotokhoz, és ezt mondjátok neki: »Barátom, adj kölcsön három kenyeret!</verse>
				<verse number="6">Egy ismerősöm érkezett hozzám átutazóban, és nincs mivel megkínálnom.«</verse>
				<verse number="7">Erre a barátod így válaszol odabentről: »Ne zavarj! Az ajtót már bezártam, gyermekeimmel az ágyban fekszünk. Már túl késő van, nem tudok felkelni, hogy kenyeret adjak neked.«</verse>
				<verse number="8">Azt mondom nektek, lehet hogy pusztán a barátságotok kedvéért nem kel fel. De ha kitartóan kéritek, mégis felkel, és odaadja, amire szükségetek van.</verse>
				<verse number="9">Ezért mondom nektek: Kitartóan kérjétek, és megkapjátok! Kitartóan keressétek, és megtaláljátok! Kitartóan kopogtassatok, és kinyitják nektek az ajtót!</verse>
				<verse number="10">Mert aki kitartóan kér, megkapja, amit kér. Aki kitartóan keres, az megtalálja, amit keres. Aki kitartóan kopogtat, annak kinyitják az ajtót.</verse>
				<verse number="11">Ha a fia halat kér tőle, vajon melyik apa adna kígyót neki?!</verse>
				<verse number="12">Vagy ha tojást kér, skorpiót ad neki?!</verse>
				<verse number="13">Ha tehát még ti is tudtok jó ajándékot adni gyerekeiteknek, bár gonoszok vagyok, mennyivel inkább fog mennyei Atyátok Szent Szellemet adni azoknak, akik kérik tőle!”</verse>
				<verse number="14">Egyszer Jézus kiűzött egy emberből egy néma gonosz szellemet. Amikor az kiment belőle, az ember, aki addig néma volt, elkezdett beszélni. Ezen mindenki nagyon elcsodálkozott.</verse>
				<verse number="15">Néhányan viszont ezt mondták: „Belzebubnak, a gonosz szellemek fejedelmének segítségével űzi ki a gonosz szellemeket.”</verse>
				<verse number="16">Mások meg próbára akarták tenni Jézust, és azt kérték, hogy bizonyítékul mutasson nekik valamilyen csodálatos mennyei jelt.</verse>
				<verse number="17">De Jézus jól tudta, mi a szándékuk, és ezt mondta nekik: „Ha egy királyság egyik része a másik ellen támad, az egész elpusztul. Hasonlóképpen tönkremegy az a család is, amelyben belső harcok dúlnak.</verse>
				<verse number="18">Ha tehát a Sátán a saját gonosz szellemeit űzi ki, akkor valójában önmaga ellen fordul, és a királysága nem állhat fenn tovább. Hiszen azt mondjátok, hogy én Belzebub segítségével űzöm ki a gonosz szellemeket.</verse>
				<verse number="19">De ha ez így van, akkor a ti tanítványaitok kinek a segítségével űzik ki azokat? Így hát a ti tanítványaitok maguk bizonyítják, hogy tévedésben vagytok!</verse>
				<verse number="20">Ha viszont én Isten ujjával, vagyis a hatalmával űzöm ki a gonosz szellemeket, akkor nyilvánvaló, hogy Isten Királysága megérkezett hozzátok!</verse>
				<verse number="21">Ha egy erős ember talpig felfegyverkezve őrzi a házát, akkor biztonságban van a vagyona.</verse>
				<verse number="22">De ha megtámadja valaki, aki még nála is erősebb, és legyőzi, akkor elveszi tőle a fegyvereit, amelyekben az erős ember bízott. Azután a győztes elveszi a legyőzött vagyonát, és szétosztja a barátai között.</verse>
				<verse number="23">Aki nincs velem, az ellenem van. Aki nem velem dolgozik, az ellenem dolgozik.”</verse>
				<verse number="24">„Amikor egy gonosz szellem kimegy az emberből, száraz helyeken vándorol, és nyugalmat keres. Mikor nem talál, ezt mondja: »Inkább visszamegyek a házamba, ahonnan kijöttem!«</verse>
				<verse number="25">Tehát visszatér, és azt kisöpörve, sőt feldíszítve találja.</verse>
				<verse number="26">Akkor elmegy, keres hét másik szellemet, akik még nála is gonoszabbak. Majd ezek mind beleköltöznek abba az emberbe, és ott laknak. Így végül annak az állapota még rosszabb lesz, mint először volt.”</verse>
				<verse number="27">Amíg Jézus beszélt, a tömegből egy asszony felkiáltott: „Mennyire megáldotta Isten az édesanyádat! Milyen boldog lehet, hogy ő szült és szoptatott!”</verse>
				<verse number="28">De Jézus így válaszolt: „Azok az igazán áldottak és boldogok, akik hallják, amit Isten mond, és engedelmeskednek neki!”</verse>
				<verse number="29">Amikor egyre nagyobb tömeg gyűlt Jézus köré, ő ezt mondta nekik: „Gonosz ez a nemzedék! Mindenáron valami csodálatos jelet akarnak látni bizonyítékul. De nem fognak semmilyen csodát látni, csupán azt, amely Jónás prófétával is történt.</verse>
				<verse number="30">Jónás próféta figyelmeztető jel volt Ninive lakói számára. Így lesz az Emberfia is figyelmeztető jel ennek a nemzedéknek.</verse>
				<verse number="31">Az ítélet napján Dél királynője együtt fog feltámadni ezzel a nemzedékkel, és elítéli őket. Miért? Mert ő igen messziről utazott ide, hogy Salamon király bölcsességét hallja. Hozzátok pedig az jött el, aki nagyobb Salamonnál, mégsem hallgattok rá!”</verse>
				<verse number="32">Ninive lakói is feltámadnak az ítéletkor ezzel a nemzedékkel együtt, és elítélik őket. Ninive lakói ugyanis megváltoztatták az életüket, amikor Jónás üzenetét hallották. Most pedig nagyobb van itt Jónásnál, ti mégsem akartok megváltozni!”</verse>
				<verse number="33">„Senki sem azért gyújt olajmécsest, hogy valami kosár alá rejtse. Nem, a mécsest a mécstartóra teszik, hogy világítson azoknak, akik bejönnek a szobába!</verse>
				<verse number="34">Testedet a szemed világítja meg, mint a mécses fénye. Ezért ha jóindulattal és segítőkészen nézel az emberekre, akkor egész lényedet elárasztja a világosság. De ha önző módon nézel az emberekre, akkor egész lényed elsötétül.</verse>
				<verse number="35">Vigyázz tehát, nehogy elsötétüljön a tekinteted, amelynek éppen világítania kellene!</verse>
				<verse number="36">Ha az egész testedet megvilágítja a fény, és nem marad benne egyetlen sötét zug sem, akkor leszel igazán világosságban. Olyan leszel, mint akit a mécses fénye egészen megvilágít.”</verse>
				<verse number="37">Ezután, egy farizeus vendégségbe hívta Jézust, aki el is ment hozzá, és asztalhoz telepedtek.</verse>
				<verse number="38">Amikor a farizeus látta, hogy Jézus elhagyja az evés előtti szertartásos kézmosást, nagyon meglepődött.</verse>
				<verse number="39">Az ÚR ekkor megszólította a házigazdát: „Ti farizeusok azt gondoljátok, hogy nagyon fontos a testet kívülről lemosni. Olyan ez, mintha a pohárnak és tányérnak csak a külsejét mosnátok meg. Pedig sokkal fontosabb, hogy belül tiszta legyen! Mi van bennetek? Tele vagytok mindenféle kapzsisággal és gonoszsággal!</verse>
				<verse number="40">Milyen ostobák vagytok! Hiszen ugyanaz az Isten teremtette az ember külsejét, aki a belsejét!</verse>
				<verse number="41">Tehát azzal törődjetek, ami belül van! Adjatok a rászorulóknak, akkor lesztek igazán tiszták!</verse>
				<verse number="42">Jaj nektek, farizeusok, mert tizedet adtok mentából, kaporból és minden más apró kerti növényből, de nem törődtök az igazságossággal, és az Isten iránti szeretettel! Pedig elsősorban ezekkel kellene törődnötök, és közben azokat sem szabad elhanyagolnotok.</verse>
				<verse number="43">Jaj nektek, farizeusok, mert a zsinagógákban szívesen ültök a legjobb helyekre! Szeretitek, ha az utcán és a piacon mindenki tisztelettel előre köszön nektek.</verse>
				<verse number="44">Jaj nektek, mert olyanok vagytok, mint a jeltelen sírok: rajtuk járnak az emberek, de nem is sejtik, mi van a lábuk alatt!”</verse>
				<verse number="45">Ekkor az egyik törvénytanító megszólalt: „Mester! Amikor így beszélsz, minket is megbántasz!”</verse>
				<verse number="46">Jézus így válaszolt neki: „Jaj nektek is, törvénytanítók! Szigorú szabályokat hoztok, amelyeket nehéz betartani, és ezeket rákényszerítitek az emberekre. Ti magatok azonban meg sem próbáltok ezek szerint élni!</verse>
				<verse number="47">Jaj nektek, mert síremlékeket építetek a prófétáknak, akiket őseitek öltek meg!</verse>
				<verse number="48">Ezzel bizonyítjátok, hogy helyeselitek, amit őseitek tettek. Ők megölték a prófétákat, ti meg síremléket építetek!</verse>
				<verse number="49">Erre mondta Isten bölcsessége: »Küldök hozzájuk prófétákat és apostolokat, akik közül egyeseket megölnek, másokat üldözni fognak.«</verse>
				<verse number="50">Bizony, ez a mostani nemzedék fogja elszenvedni a büntetést a világ teremtése óta meggyilkolt összes próféta miatt:</verse>
				<verse number="51">Ábeltől kezve egészen Zakariásig, akit az oltár és a Templom között gyilkoltak meg. Igazán mondom nektek: ez a nemzedék fogja elszenvedni a büntetést mindezekért!</verse>
				<verse number="52">Jaj nektek, törvénytanítók, mert magatokhoz ragadtátok Isten megismerésének kulcsát! Ti magatok nem mentek be, akik pedig szeretnének, azokat megakadályozzátok ebben!”</verse>
				<verse number="53">Azután Jézus tovább ment. A törvénytanítók és farizeusok ettől kezdve nagyon ellenségesen viselkedtek vele. Rossz szándékkal faggatták különböző kérdésekkel,</verse>
				<verse number="54">és egyre csak azt lesték, hogy melyik szavába tudnak belekötni.</verse>
			</chapter>
			<chapter number="12">
				<verse number="1">Egyszer több ezren gyűltek össze Jézus körül. Olyan sokan voltak, hogy majdnem letaposták egymást. Jézus ekkor a tanítványaihoz fordult: „Tartsátok távol magatokat a farizeusok kovászától, vagyis attól a képmutatástól, amely rájuk jellemző!</verse>
				<verse number="2">Mert minden eltitkolt dolog nyilvánosságra fog kerülni, és minden titok kitudódik!</verse>
				<verse number="3">Amit a sötétben mondtok, azt a világosságban fogják hallani. Amit a belső szobákban suttogtatok egymás fülébe, azt a háztetőkről fogják kihirdetni.”</verse>
				<verse number="4">„Nektek mondom, a barátaimnak: Ne féljetek azoktól, akik a testet megölik, de utána már nem árthatnak.</verse>
				<verse number="5">Megmondom, kitől féljetek: Istentől, akinek hatalma van, hogy miután megölt, a Gyehennára dobjon! Őt féljétek és tiszteljétek!</verse>
				<verse number="6">Ugye két fillérért öt verebet lehet venni? Mégis, egyetlen ilyen verébről sem feledkezik el Isten.</verse>
				<verse number="7">Még a hajszálaitokat is számon tartja! Tehát ne féljetek: ti sok verébnél értékesebbek vagytok a számára.”</verse>
				<verse number="8">„Mondom nektek, aki az emberek előtt tanúskodik rólam, és vállal engem, arról az Emberfia is tanúskodik Isten angyalai előtt, és vállalja, hogy hozzá tartozik.</verse>
				<verse number="9">De aki nem vállal engem az emberek előtt, azt én sem vállalom Isten angyalai előtt.</verse>
				<verse number="10">Ha valaki az Emberfia ellen beszél, az kaphat erre bűnbocsánatot. De ha valaki a Szent Szellemet gyalázza, az nem nyer bocsánatot soha!</verse>
				<verse number="11">Amikor zsinagógákba, uralkodók és más hatalmasságok elé visznek titeket, ne aggódjatok előre, hogy mit feleljetek védekezésül, vagy mit mondjatok!</verse>
				<verse number="12">Ne tépelődjetek ezen, mert a Szent Szellem éppen akkor meg fog tanítani titeket, hogy mit mondjatok!”</verse>
				<verse number="13">Ekkor a tömegből valaki így kiáltott Jézusnak: „Mester, mondd meg a testvéremnek, hogy ossza meg velem az örökséget!”</verse>
				<verse number="14">Jézus így válaszolt neki: „Ember, ki tett engem bíróvá fölöttetek? Miért én döntsem el, hogyan osztozzatok az örökségen?”</verse>
				<verse number="15">Majd ezt mondta: „Vigyázzatok, és kerüljétek el a kapzsiságot! Mert az ember élete, még ha bőségben él is, nem attól függ, mekkora vagyona van!”</verse>
				<verse number="16">Ezután egy tanító történetet mondott nekik: „Volt egy gazdag ember, akinek a birtoka bő termést hozott.</verse>
				<verse number="17">Azon gondolkodott, hová tegye a sok termést, mert nem volt elég nagy a raktára.</verse>
				<verse number="18">Végül ezt határozta: »Lebontom a magtáraimat, nagyobbakat építek, és abban fogom tárolni a gabonámat és a többi termést.</verse>
				<verse number="19">Akkor majd elmondhatom: Milyen sok jó dolgot felhalmoztam! Sok évre megvan mindenem, ami kell! Most már ehetek, ihatok, és élvezhetem az életet!«</verse>
				<verse number="20">De Isten megszólította: »Bolond, ezen az éjszakán meghalsz! Kié lesz akkor a vagyonod, amit összegyűjtöttél?!«</verse>
				<verse number="21">Így jár az, aki csak magának gyűjt kincseket! Isten szemében az ilyen ember valójában szegény!”</verse>
				<verse number="22">A tanítványaihoz fordulva így folytatta: „Ezért azt mondom nektek, ne aggódjatok az életetek miatt, hogy mit egyetek! Ne aggódjatok a testetek miatt se, hogy lesz-e mibe öltöznötök!</verse>
				<verse number="23">Mert az élet fontosabb, mint az étel, és a test fontosabb, mint a ruha.</verse>
				<verse number="24">Gondoljatok a hollókra: nem vetnek, és nem aratnak, nincs sem raktáruk sem magtáruk, Isten mégis gondoskodik róluk! Mennyivel értékesebbek vagytok a madaraknál!</verse>
				<verse number="25">Ki tudná közületek aggodalmaskodásával akár csak egy órával is meghosszabbítani az életét?</verse>
				<verse number="26">Ha pedig még ennyit sem tudsz aggodalmaskodással elérni, akkor mi értelme van a nagyobb dolgok felől aggódni?</verse>
				<verse number="27">Figyeljétek meg a mezőn a vadvirágokat, hogyan növekednek! Pedig nem fáradoznak, hogy ruhát készítsenek maguknak! Mégis azt mondom nektek, Salamon király a dicsősége csúcsán sem öltözködött olyan szépen, mint ezek közül bármelyik.</verse>
				<verse number="28">Látjátok, ezek a virágok ma még élnek, holnapra már elszáradnak, és a tűzbe dobják őket, Isten mégis milyen gyönyörűen öltözteti őket! Akkor titeket mennyivel inkább fog öltöztetni?! Ne legyetek hát kishitűek!</verse>
				<verse number="29">Ne azzal törődjetek, hogy lesz-e mit ennetek, vagy innotok! Ne nyugtalankodjatok, és ne aggodalmaskodjatok!</verse>
				<verse number="30">Azok, akik nem ismerik Istent, mindenhol a világon ezzel vannak elfoglalva. Pedig Atyátok, az Isten jól tudja, hogy szükségetek van az ételre és italra.</verse>
				<verse number="31">Ahelyett, hogy ezek miatt aggódnátok, inkább törődjetek Isten királyi uralmával, és arra törekedjetek! Ő pedig majd törődik azzal, hogy amire szükségetek van, megkapjátok.</verse>
				<verse number="32">Ne félj, te kis nyáj, mert Isten, az Atya úgy határozott, hogy nektek adja a Királyságot!”</verse>
				<verse number="33">„Adjátok el vagyonotokat, és a pénzt osszátok szét a szegények között! Ami ebben a világban gazdagságnak, vagyonnak számít, az idővel elfogy és tönkremegy, nem marad meg örökre. Ti olyan mennyei kincsekre törekedjetek, amelyek soha nem fogynak el, és örökre megmaradnak! Ezeket a tolvajok nem lophatják el, sem a moly nem teszi tönkre.</verse>
				<verse number="34">Mert ahol a kincsetek van, ott lesz a szívetek is.”</verse>
				<verse number="35">„Legyetek készenlétben! Mindig legyetek teljesen felöltözve, és a kezetekben a mécses mindig égjen!</verse>
				<verse number="36">Legyetek olyanok, mint a szolgák, akik várják uruk hazaérkezését a lakodalomból: amikor megérkezik és kopogtat, azonnal kinyitják előtte az ajtót.</verse>
				<verse number="37">Áldottak és boldogok azok a szolgák, akiket uruk ébren és készenlétben talál, amikor megérkezik! Bizony, mondom nektek: az ilyen szolgákat uruk asztalhoz ülteti, ő pedig hozzákészül és kiszolgálja őket.</verse>
				<verse number="38">Boldogok, akiket készen talál, akár éjfélkor, akár hajnalban jön haza!</verse>
				<verse number="39">De jól jegyezzétek meg: ha a házigazda tudná, hogy melyimk órában jön a tolvaj, nem engedné, hogy betörjön a házba!</verse>
				<verse number="40">Ti is legyetek mindig készen! Mert az Emberfia is akkor fog eljönni, amikor nem várjátok.”</verse>
				<verse number="41">Akkor Péter megkérdezte: „Uram, csak nekünk szólnak ezek a történetek, vagy mindenki másnak is?”</verse>
				<verse number="42">Az Úr így válaszolt: „Gondoljátok el ezt az esetet: egyik szolgáját ura megbízza, hogy viseljen gondot a többi szolgájára, és idejében adjon nekik enni. Miből látszik, hogy ez a szolga hűséges és okos?</verse>
				<verse number="43">Abból, hogy mikor az ura megérkezik, a szolga éppen azt a munkát végzi, amit ura rábízott! Milyen boldog az ilyen szolga!</verse>
				<verse number="44">Igazán mondom nektek: ura rá fogja bízni egész birtokának igazgatását!</verse>
				<verse number="45">De mi történik, ha az a szolga gonosz, és azt gondolja, hogy ura még sokáig nem tér haza? Verni kezdi a szolgatársait, férfiakat és nőket egyaránt, eszik-iszik és részegeskedik.</verse>
				<verse number="46">Ura azonban éppen akkor fog megérkezni, amikor a gonosz szolga nem számít rá, és nem is gondolja. Ura kegyetlenül megbünteti őt: oda küldi, ahová a hűtlenek kerülnek.</verse>
				<verse number="47">Az a szolga, aki tudta, hogy ura mit bízott rá, de nem fogott hozzá, hogy azt megtegye, vagy nem készült fel ura érkezésére, súlyos büntetést kap.</verse>
				<verse number="48">De mi lesz azzal a szolgával, aki nem tudta, hogy ura mit kíván tőle? Az ilyen szolga enyhébb büntetést fog kapni. Mert akinek sokat adtak, az sokért felelős! Akire sokat bíztak, attól sokat is kérnek számon!”</verse>
				<verse number="49">„Azért jöttem, hogy tüzet hozzak a Földre, és mennyire szeretném, ha már lobogna!</verse>
				<verse number="50">Be kell merítkeznem, és nagy teher nehezedik rám, amíg ez meg nem történik!</verse>
				<verse number="51">Úgy gondoljátok, azért jöttem, hogy békét hozzak a Földre? Nem! Mondom nektek, azért jöttem, hogy ellentéteket keltsek, és az egyik embert szembefordítsam a másikkal.</verse>
				<verse number="52">Mostantól fogva még a családtagok is egymás ellen fordulnak: egy öttagú családban hárman lesznek kettő ellen, és ketten lesznek három ellen.</verse>
				<verse number="53">Az apa fia ellen fordul, és a fiú apja ellen. Az anya leánya ellen fordul, és a leány anyja ellen, az anyós menye ellen fordul, a meny pedig anyósa ellen.”</verse>
				<verse number="54">Azután Jézus a tömeghez fordult: „Amikor nyugatról felhő közeleg, azt mondjátok, hogy eső közeledik, és úgy is lesz.</verse>
				<verse number="55">Amikor déli szél fúj, azt mondjátok, nagy meleg jön, és úgy is lesz.</verse>
				<verse number="56">Képmutatók! A közelgő időjárás előjeleit jól felismeritek, és megértitek, mint jelentenek! Akkor hogy lehet, hogy nem ismeritek föl, és nem értitek meg azt, ami most történik?!”</verse>
				<verse number="57">„Miért nem tudjátok magatoktól eldönteni, hogy mi a helyes?</verse>
				<verse number="58">Gondold el, hogy valaki vádol téged, pert indít ellened, és ellenfeleddel együtt a bíró elé kell állnotok. Ilyen esetben nagyon igyekezz, hogy még útközben kibéküljetek egymással! Ha ez nem sikerül, az ellenfeled a bíró elé visz. A bíró átad a börtönőrnek, az pedig börtönbe zár téged!</verse>
				<verse number="59">Mondom neked: ki nem jössz onnan, amíg meg nem fizetted az utolsó fillért is, amivel tartozol!”</verse>
			</chapter>
			<chapter number="13">
				<verse number="1">Abban az időben hírt hoztak Jézusnak arról, mi történt néhány galileai férfival. Pilátus, a római kormányzó megölette ezeket az embereket, és a vérük összekeveredett azoknak az állatoknak a vérével, akiket ők éppen Istennek feláldoztak.</verse>
				<verse number="2">Ekkor Jézus megkérdezte: „Azt gondoljátok, hogy ezeknek a galileai férfiaknak amiatt kellett így meghalniuk, mert bűnösebbek voltak, mint a többiek?</verse>
				<verse number="3">Nem! Sőt, mondom nektek: ha meg nem változtatjátok, ahogy gondolkoztok és éltek, akkor mindnyájan meg fogtok halni, mint ők!</verse>
				<verse number="4">Vagy mit gondoltok arról a tizennyolc emberről, akik akkor haltak meg, mikor a Siloám tornya rájuk szakadt? Gondoljátok, hogy bűnösebbek voltak, mint az összes többi jeruzsálemi?</verse>
				<verse number="5">Nem! Sőt, mondom nektek: ha meg nem változtatjátok, ahogy gondolkoztok és éltek, akkor mindnyájan meg fogtok halni, mint ők!”</verse>
				<verse number="6">Ezután egy jelképes történetet mondott nekik: „Volt egy ember, aki fügefát ültetett a szőlőskertjébe. Egy idő múlva kiment, hogy gyümölcsöt szedjen róla, de egyet sem talált.</verse>
				<verse number="7">Ezért szólt a kertésznek: »Már három éve hiába keresek gyümölcsöt ezen a fán. Vágd ki! Ne foglalja a földet hiába!«</verse>
				<verse number="8">A kertész azonban így válaszolt: »Uram, kérlek, adj neki még egy évet! Még felásom az alját, és megtrágyázom,</verse>
				<verse number="9">akkor talán jövőre teremni fog. Ha mégsem, akkor vágd ki!«”</verse>
				<verse number="10">Egyszer Jézus a zsinagógában tanított szombaton.</verse>
				<verse number="11">Volt ott egy asszony, aki már tizennyolc éve beteg volt a benne lakó gonosz szellem miatt. Egészen összegörnyedt, és nem tudott felegyenesedni.</verse>
				<verse number="12">Amikor Jézus meglátta, magához hívta, és megszólította: „Asszony, megszabadultál a betegségedtől!”</verse>
				<verse number="13">Rátette a kezét, mire az asszony azonnal felegyenesedett, és Istent dicsérte.</verse>
				<verse number="14">De a zsinagóga vezetője megharagudott Jézusra, amiért szombaton gyógyította meg az asszonyt. Ezt mondta: „Hat nap van egy héten, hogy dolgozzatok. Azokon a napokon jöjjetek, ha meg akartok gyógyulni, ne szombaton!”</verse>
				<verse number="15">Erre az Úr így válaszolt: „Képmutatók! Ugye, szombaton is mindannyian kivezetitek az ökreiteket meg a szamaraitokat az istállóból, hogy megitassátok őket?!</verse>
				<verse number="16">Nézzétek ezt az asszonyt, aki Ábrahámtől származik, és akit a Sátán tizennyolc évig fogva tartott! Az ökröket meg lehet itatni szombaton, őt pedig nem szabad szombaton feloldozni a köteleiből?!”</verse>
				<verse number="17">Ekkor mindenki elszégyellte magát, aki ellenkezett vele. Az emberek pedig örültek Jézus csodálatos tetteinek.</verse>
				<verse number="18">Jézus ezt mondta: „Milyen az Isten Királysága? Mihez hasonlít?</verse>
				<verse number="19">Olyan az, mint a mustármag, amit a kertész elültet a kertjében. Amikor a mag kifejlődik, a növény szinte fává nő! Még az égi madarak is fészket raknak ágai között.”</verse>
				<verse number="20">Majd így folytatta: „Mihez is hasonlítsam Isten Királyságát?</verse>
				<verse number="21">Hasonló ehhez: egy asszony kovászt kevert három mérce lisztbe, majd állni hagyta, amíg az egész tészta megkelt.”</verse>
				<verse number="22">Jézus Jeruzsálem felé közeledett, és közben falvakon és városokon ment keresztül. Útközben mindenhol tanított.</verse>
				<verse number="23">Egyszer valaki megkérdezte tőle: „Uram, csak kevesen fognak megmenekülni?” Ő pedig így felelt:</verse>
				<verse number="24">„Teljes erővel igyekezzetek, hogy be tudjatok menni a keskeny ajtón! Mert mondom nektek: sokan próbálnak bejutni a keskeny ajtón át, de nem sikerül nekik.</verse>
				<verse number="25">Ha pedig a ház ura egyszer felkel, és bezárja az ajtót, ti kinn maradtok. Akkor majd kopogtattok, és azt mondjátok: »Uram, nyiss ajtót nekünk!« De ő ezt feleli nektek: »Nem ismerlek titeket! Honnan jöttetek?«</verse>
				<verse number="26">Erre ti azt felelitek: »De hiszen együtt ettünk és ittunk veled, és az utcáinkon tanítottál.«</verse>
				<verse number="27">Ő azonban ezt fogja válaszolni: »Nem tudom, honnan jöttetek! Menjetek innen, gonosztevők!«</verse>
				<verse number="28">Amikor majd meglátjátok Ábrahámot, Izsákot, Jákóbot, és az összes prófétát Isten Királyságában, de ti nem mehettek be oda, hogy fogtok akkor sírni, és és hogy csikorgatjátok a fogaitokat!</verse>
				<verse number="29">Sokan jönnek majd keletről, nyugatról, északról és délről, és asztalhoz ülnek Isten Királyságában.</verse>
				<verse number="30">Jegyezzétek meg, hogy vannak utolsók, akikből elsők lesznek, és vannak elsők, akik utolsók lesznek.”</verse>
				<verse number="31">Egyszer néhány farizeus jött Jézushoz. Ezt mondták neki: „Menj el innen máshová, mert Heródes meg akar öletni téged!”</verse>
				<verse number="32">De Jézus így felelt nekik: „Menjetek, és mondjátok meg annak a rókának, hogy ma és holnap gonosz szellemeket űzök ki az emberekből, és gyógyítok, de a harmadik napon befejezem a munkámat.</verse>
				<verse number="33">Ma, holnap és holnapután még úton kell lennem, mert lehetetlen, hogy egy próféta máshol haljon meg, mint Jeruzsálemben!</verse>
				<verse number="34">Jeruzsálem, Jeruzsálem! Megölöd a prófétákat, és megkövezed azokat, akiket Isten hozzád küld! Hányszor akartam összegyűjteni a gyermekeidet, ahogyan a tyúk szárnyai alá gyűjti csibéit, de ti nem akartátok!</verse>
				<verse number="35">Bizony elhagyatottá lesz a házatok! Igazán mondom nektek: mostantól fogva nem láttok engem, addig a napig, amikor ezt mondjátok: »Áldott, aki az ÚR nevében jön!</verse>
			</chapter>
			<chapter number="14">
				<verse number="1">Egyik szombaton Jézus vendégségbe ment az egyik vezető farizeus házába. Akik ott voltak, mind figyelték őt.</verse>
				<verse number="2">Egyszer csak egy vízkóros beteg állt meg előtte.</verse>
				<verse number="3">Jézus megkérdezte a törvénytanítóktól és a farizeusoktól: „A Törvény szerint szabad-e szombaton meggyógyítani valakit, vagy nem?”</verse>
				<verse number="4">Azok csak hallgattak. Ekkor Jézus kézen fogta a beteget, meggyógyította, majd elküldte.</verse>
				<verse number="5">Azután ismét a törvénytanítókhoz és a farizeusokhoz fordult: „Ha közületek valakinek a fia, vagy ökre beleesik egy kútba, ugye azonnal kihúzzátok onnan, még akkor is, ha éppen szombat van?!”</verse>
				<verse number="6">Azok pedig egy szót sem tudtak válaszolni.</verse>
				<verse number="7">Ezután a vendégeknek is mondott egy történetet, mert észrevette, hogyan keresik maguknak a vacsorán az előkelő helyeket.</verse>
				<verse number="8">„Ha lakodalomba hívnak, ne ülj mindjárt a legelőkelőbb helyre! Lehet, hogy a házigazda nálad előkelőbb vendéget is meghívott.</verse>
				<verse number="9">Ha pedig a gazda odamegy hozzád, és azt mondja: »Add át neki a helyed!«, akkor szégyenkezve a legutolsó helyre kell ülnöd.</verse>
				<verse number="10">Ezért ha meghívnak valahová, inkább ülj a legutolsó helyre! Akkor, ha bejön a házigazda, azt mondja: »Barátom, ülj előbbre, egy jobb helyre!« Ezzel megtisztel téged a vendégek előtt, akiket szintén meghívott.</verse>
				<verse number="11">Mert aki fölemeli magát, azt meg fogják alázni. Aki viszont megalázza magát, azt fölemelik.”</verse>
				<verse number="12">Ezután pedig a házigazdához fordult: „Amikor vendégséget készítesz, ebédet vagy vacsorát, ne a barátaidat, testvéreidet, rokonaidat, vagy gazdag szomszédaidat hívd meg! Hiszen akkor viszonzásul ők is meghívnak téged, és ezzel már meg is kaptad jutalmadat!</verse>
				<verse number="13">Inkább szegényeket, nyomorékokat, sántákat és vakokat hívj meg vendégségbe!</verse>
				<verse number="14">Akkor boldog és áldott leszel, mert ők nem tudják a meghívásodat viszonozni. Az igazságszerető emberek feltámadásakor pedig majd megkapod ezért a jutalmadat.”</verse>
				<verse number="15">Ekkor az egyik vendég ezt mondta Jézusnak: „Milyen boldog, akit Isten Királyságában fognak vendégségbe hívni!”</verse>
				<verse number="16">Jézus így válaszolt: „Egyszer valaki nagy vacsorát készített, amelyre sok vendéget meghívott.</verse>
				<verse number="17">Amikor eljött a vacsora ideje, elküldte szolgáját. Ezt üzente a meghívottaknak: »Jöjjetek a vacsorára, mert már minden elkészült!«</verse>
				<verse number="18">De azok egytől egyig mentegetőzni kezdtek. Az első azt mondta a szolgának: »Szántóföldet vettem, oda kell mennem, hogy megnézzem. Kérlek, ments ki a gazdádnál!«</verse>
				<verse number="19">A másik ezt mondta: »Öt pár igavonó ökröt vettem, és éppen most megyek kipróbálni őket. Kérlek, ments ki a gazdádnál!«</verse>
				<verse number="20">Egy harmadik azt üzente: »Éppen most házasodtam, ezért nem tudok elmenni!«</verse>
				<verse number="21">A szolga visszatért urához, és mindezt elmondta. A házigazda ekkor megharagudott, és megparancsolta a szolgának: »Siess, és hozd be a város utcáiról és tereiről a szegényeket, a nyomorékokat, a vakokat és a sántákat!«</verse>
				<verse number="22">Később a szolga jelentette: »Uram, megtettem, amit parancsoltál, de még mindig van szabad hely.«</verse>
				<verse number="23">Ekkor az úr azt mondta: »Menj ki az országutakra, és az ösvényekre: sürgesd, sőt kényszerítsd az embereket, hogy jöjjenek be! Azt akarom, hogy megteljen a házam vendégekkel!</verse>
				<verse number="24">Mert mondom nektek: akiket először meghívtam, azok közül senki sem fog velem vacsorázni.«”</verse>
				<verse number="25">Nagy tömeg kísérte Jézust, ő pedig megfordult, és ezt mondta nekik:</verse>
				<verse number="26">„Csak az lehet a tanítványom, aki hozzám jön, és jobban szeret engem, mint apját, anyját, feleségét, gyermekeit, és testvéreit! Igen, csak ha jobban szeret engem, mint bármi mást, még a saját lelkét és az egész életét is!</verse>
				<verse number="27">Aki nem veszi vállára a keresztjét, és nem azzal együtt követ engem, az nem lehet a tanítványom!</verse>
				<verse number="28">Ha tornyot akarsz építeni, akkor előbb leülsz, és megtervezed a költségeket, igaz? Hiszen látni akarod, hogy elég-e a pénzed az építkezés befejezéséhez!</verse>
				<verse number="29">Különben előfordulhat, hogy az alapot megépíted, de a házat már nem tudod befejezni. Akkor pedig, aki csak látja a félbemaradt épületet, gúnyolni fog, és azt mondja:</verse>
				<verse number="30">»Ez az ember hozzákezdett az építkezéshez, de befejezni már nem tudta.«</verse>
				<verse number="31">Ha egy király a hadseregével háborúba indul egy másik király ellen, akkor előbb tanácskozik, és haditervet készít. Ha neki csak tízezer katonája van, akkor meg kell gondolja, képes-e legyőzni az ellenfelét, aki húszezer harcossal jön ellene!</verse>
				<verse number="32">Mert ha nem, akkor inkább követeket küld az ellenséghez, amíg a másik király még távol van, és békét kér.</verse>
				<verse number="33">Ugyanez vonatkozik rátok is: minden vagyonotokat a hátatok mögött kell hagynotok, ha a tanítványaim akartok lenni. Aki erre nem képes, nem lehet a tanítványom!”</verse>
				<verse number="34">„Jó a só, de ha elveszti az ízét, hogyan lehetne azt helyreállítani?</verse>
				<verse number="35">Az ízetlen só nem ér semmit! Sem a szántóföldre, sem a trágyára nem használható, ezért kidobják. Akinek van füle, hallja és értse meg, amit mondok!”</verse>
			</chapter>
			<chapter number="15">
				<verse number="1">A vámszedők és a bűnösök mind Jézus köré gyűltek, hogy hallgassák.</verse>
				<verse number="2">De a farizeusok és a törvénytanítók morgolódni kezdtek: „Ez az ember szívesen fogadja a bűnösöket, és együtt eszik és barátkozik velük!”</verse>
				<verse number="3">Ekkor Jézus a következő jelképes történetet mondta nekik:</verse>
				<verse number="4">„Ha van száz juhod, és az egyik elkóborol a nyájtól, mit teszel akkor? Ugye, otthagyod a kilencvenkilencet a pusztában, és utána mész annak az egynek, amelyik elveszett?! S addig keresed, amíg meg nem találod!</verse>
				<verse number="5">Mikor megtalálod, nagy örömmel a válladra veszed,</verse>
				<verse number="6">és hazaviszed. Otthon összehívod a barátaidat és szomszédaidat, és ezt mondod: »Gyertek, örüljetek velem együtt, mert megtaláltam elveszett juhomat!«</verse>
				<verse number="7">Ezért mondom nektek: ugyanígy nagyobb öröm lesz a Mennyben egyetlen bűnös miatt, aki megváltoztatja az életét, mint kilencvenkilenc igaz miatt, akiknek nincs szükségük arra, hogy megváltoztassák az életüket.</verse>
				<verse number="8">Vagy tegyük fel, hogy egy asszonynak van tíz ezüstpénze, és az egyiket elveszti. Mit fog tenni, mit gondoltok? Ugye, lámpát gyújt, gondosan felsöpri az egész házat, és addig kutat utána, amíg megtalálja az elveszett pénzt?</verse>
				<verse number="9">Mikor megtalálja, összehívja barátnőit és szomszédait, és ezt mondja: »Gyertek, örüljetek velem együtt, mert megtaláltam elveszett ezüstpénzemet!«</verse>
				<verse number="10">Ezért mondom nektek: Isten angyalai ugyanígy örülnek, amikor egy bűnös megváltoztatja az életét.”</verse>
				<verse number="11">Azután így folytatta: „Egy embernek volt két fia.</verse>
				<verse number="12">A fiatalabbik azt mondta az apjának: »Apám, add nekem most azt a részt a család vagyonából, amely engem illet!« Ekkor az apa szétosztotta a vagyonát a két fiú között.</verse>
				<verse number="13">Nem sokkal ezután a fiatalabbik minden vagyonát összeszedte, és elköltözött egy távoli országba. Ott ostoba módon költekező életmódot folytatott, és minden gazdagságát elpazarolta.</verse>
				<verse number="14">Miután már minden pénze elfogyott, nagy szárazság támadt azon a vidéken. A föld nem termett semmit, és mindenki éhezett. A fiú is éhes volt, és pénzre lett volna szüksége.</verse>
				<verse number="15">Ezért munkát vállalt egy ottani gazdánál, aki elküldte, hogy a disznónyáját őrizze.</verse>
				<verse number="16">A fiú már annyira éhes volt, hogy még abból is szívesen evett volna, amit a disznók ettek, de senki nem adott neki.</verse>
				<verse number="17">Végül belátta, hogy mennyire ostoba volt, és ezt mondta magában: »Apám minden szolgájának bőségesen van mit ennie. Én pedig éhen halok itt!</verse>
				<verse number="18">Azonnal elindulok, visszamegyek apámhoz, és azt mondom neki: Apám, vétkeztem Isten ellen, és ellened is.</verse>
				<verse number="19">Nem vagyok többé méltó, hogy a fiad legyek. De hadd legyek legalább olyan, mint a szolgáid, akik fizetésért dolgoznak!«</verse>
				<verse number="20">Ezzel a fiú elindult, hogy visszatérjen az apjához.” „Még messze volt a háztól, amikor az apja meglátta és megsajnálta. Eléje szaladt, a nyakába borult, megölelte és megcsókolta.</verse>
				<verse number="21">A fiú pedig ezt mondta: »Apám, bűnt követtem el Isten ellen, és ellened is. Nem vagyok többé méltó, hogy a fiad legyek.«</verse>
				<verse number="22">De az apja ezt parancsolta a szolgáknak: »Siessetek, hozzátok ide a legszebb ruhát, és adjátok rá! Húzzatok gyűrűt az ujjára, és sarut a lábára!</verse>
				<verse number="23">Azután hozzátok elő a hízott borjút, és vágjátok le, hogy együtt együnk és ünnepeljünk!</verse>
				<verse number="24">Mert a fiam meghalt, de feltámadt, elveszett, de újra megtaláltam!« Ezután ünnepelni kezdtek.”</verse>
				<verse number="25">„Az idősebb fiú ezalatt a mezőn volt. Amikor hazafelé jött, és a ház közelébe ért, meghallotta a zenét és a táncot.</verse>
				<verse number="26">Odahívta az egyik szolgáját, és megkérdezte tőle, mi történt.</verse>
				<verse number="27">»Hazajött az öcséd - felelte az - Apád pedig levágatta a hízott borjút, mert épségben kapta vissza a fiát.«</verse>
				<verse number="28">Emiatt az idősebbik fiú megsértődött, és nem akart bemenni a házba. Az apja kiment hozzá, és kérlelte, hogy jöjjön be.</verse>
				<verse number="29">A fiú azonban így válaszolt: »Látod, én évek óta szolgállak, és teljesítem minden parancsodat. De nekem még egy kecskét sem adtál soha, hogy a barátaimat vendégül lássam!</verse>
				<verse number="30">Mikor hazajön az a fiad, aki a vagyonodat prostituáltakra pazarolta, te levágatod a kedvéért a hízott borjút, hogy a legfinomabb ételekkel kínálhasd!«</verse>
				<verse number="31">Az apja erre így válaszolt: »Fiam, te mindig velem vagy, és minden vagyonom a tiéd!</verse>
				<verse number="32">De most gyere, ünnepeljünk és örüljünk, mert az öcséd, aki meghalt, most feltámadt! Elveszett volt, de ismét megtaláltam őt!«”</verse>
			</chapter>
			<chapter number="16">
				<verse number="1">Azután Jézus a tanítványainak mondott egy jelképes történetet: „Volt egy gazdag ember, és annak egy vezető állású alkalmazottja: egy igazgató. Őrá bízta a tulajdonos egész gazdaságának irányítását. Ezt az igazgatót bevádolták a tulajdonosnál, hogy elpazarolja a rábízott vagyont.</verse>
				<verse number="2">Ezért a tulajdonos magához hívatta az igazgatót, és felelősségre vonta: »Mit hallok rólad?! Számolj el vele, hogyan gazdálkodtál a vagyonommal, mert többé nem kezelheted!«</verse>
				<verse number="3">Erre az így gondolkozott: »Mit tegyek? Látom, hogy elvesztem az állásomat! Ahhoz nem vagyok elég erős, hogy fizikai munkát végezzek, koldulni meg szégyellek.</verse>
				<verse number="4">Tudom már, mit teszek! Olyat kell tennem, hogy az emberek befogadjanak a házukba, mikor majd elvesztem az állásomat!«</verse>
				<verse number="5">Azután egyenként magához hívatta a tulajdonos adósait. Megkérdezte az elsőtől: »Mennyivel tartozol?«</verse>
				<verse number="6">Az így felelt: »Száz korsó oliva olajjal.« Mire ő azt mondta neki: »Itt a papírod, ülj le, és gyorsan javítsd ki ötvenre!«</verse>
				<verse number="7">Azután a másodiktól is megkérdezte: »Hát te mennyivel tartozol?« Az pedig így válaszolt: »Száz kórus búzával.« Ekkor ő ezt mondta: »Itt a papírod, javítsd ki nyolcvanra!«</verse>
				<verse number="8">Később a gazdag ember mégis dicsérte ezt a csaló igazgatót, mert okosan viselkedett. Mert akik ehhez a világhoz tartoznak — el kell ismerni — okosabban bánnak a hozzájuk hasonló többi emberrel, mint azok, akik a világossághoz tartoznak.</verse>
				<verse number="9">Mondom nektek: Használjátok fel a vagyonotokat és pénzeteket arra, hogy barátokat szerezzetek magatoknak! Így azután, amikor a földi dolgok elmúlnak, azok a barátok majd örömmel fogadnak titeket, mikor megérkeztek az örök hazába.</verse>
				<verse number="10">Aki hűségesen gazdálkodik a kevéssel, arra sokat is rá lehet bízni. De aki nem becsületes a kis dolgokban, az akkor is csalni fog, mikor sokat bíznak rá.</verse>
				<verse number="11">Ezért ha a világi vagyonnal és a pénzzel nem gazdálkodtok hűségesen, akkor nem fogják rátok bízni az igazi gazdagságot!</verse>
				<verse number="12">Ha nem gazdálkodtok hűségesen a mások vagyonával és pénzével, akkor nem fogják rátok bízni azt sem, ami pedig a tiétek!</verse>
				<verse number="13">Egy szolga nem szolgálhat egyszerre két úrnak. Mert vagy az egyiket gyűlöli, és a másikat szereti, vagy az egyikhez ragaszkodik, és a másikat megveti. Nem szolgálhatjátok egyszerre Istent és a pénzt.”</verse>
				<verse number="14">Amikor hallották ezt a farizeusok, akik pénzsóvárak voltak, kigúnyolták Jézust.</verse>
				<verse number="15">Ő pedig ezt mondta nekik: „Ti elhitetitek az emberekkel, hogy igazságosak vagytok, de Istent nem tudjátok becsapni, mert ő ismeri a szíveteket. Amit az emberek fontosnak és értékesnek tartanak, az Isten számára utálatos!</verse>
				<verse number="16">János megérkezése előtt Isten azt akarta, hogy az emberek a Törvény és a próféták írásai szerint éljenek. János fellépése óta azonban Isten Királyságának örömhírét hirdetjük. Sokan tejes erővel igyekeznek bejutni ebbe a Királyságba.</verse>
				<verse number="17">Mégis, a Törvényből egyetlen betű vagy pont sem veszíti el érvényességét! Még az Ég és a Föld is könnyebben elmúlik, mint hogy ez megtörténjen!”</verse>
				<verse number="18">„Aki a feleségétől elválik, és mást vesz feleségül, házasságtörést követ el. Aki pedig elvált asszonyt vesz feleségül, az szintén házasságtörést követ el.”</verse>
				<verse number="19">„Volt egyszer egy gazdag ember, aki gyakran rendezett nagy vendégségeket és fényes lakomákat, és drága ruhákat viselt.</verse>
				<verse number="20">A háza kapujában azonban egy sebekkel borított szegény koldus feküdt, akit Lázárnak hívtak.</verse>
				<verse number="21">Arra vágyott, hogy legalább a gazdag asztaláról lehulló maradékokkal jóllakhasson, de csak a kutyák jártak hozzá, és a sebeit nyalogatták.</verse>
				<verse number="22">Egy nap meghalt a koldus, és az angyalok Ábrahám karjaiba vitték. A gazdag is meghalt, és eltemették,</verse>
				<verse number="23">de ő a halottak országába került, ahol szenvedés várta. Egyszer, amikor felnézett, meglátta a távolban Ábrahámot, mellette pedig Lázárt.</verse>
				<verse number="24">Ekkor így kiáltott fel: »Atyám, Ábrahám, könyörülj rajtam, és küldd el Lázárt, hogy az ujját vízbe mártva lehűtse a nyelvemet, mert borzasztóan éget ez a tűz!«</verse>
				<verse number="25">De Ábrahám így válaszolt: »Fiam, emlékezz vissza! Amíg a földön éltél, megkaptál minden jót. Lázár akkor csupa rosszat kapott. Most ő kap vigasztalást, te pedig szenvedsz.</verse>
				<verse number="26">De ráadásul köztünk és köztetek nagy és átjárhatatlan szakadék van. Így közülünk senki sem mehet át hozzátok, és tőletek sem jöhet át senki hozzánk.«</verse>
				<verse number="27">Ekkor a gazdag így kérte: »Atyám, akkor legalább küldd el Lázárt az apám házához!</verse>
				<verse number="28">Még van öt testvérem, és azt szeretném, ha Lázár figyelmeztetné őket, nehogy ők is ide kerüljenek, a kínzás helyére!«</verse>
				<verse number="29">De Ábrahám így válaszolt: »Nekik ott van Mózes Törvénye és a próféták írásai, olvassák azokat!«</verse>
				<verse number="30">De a gazdag tovább vitatkozott: »Nem úgy van, Atyám! Ha valaki a halottak közül megy hozzájuk, akkor biztosan megváltoztatják az életüket.«</verse>
				<verse number="31">Ábrahám így válaszolt: »Ha Mózesre és a prófétákra nem hallgatnak, akkor az sem fogja meggyőzni őket, ha valaki feltámad a halottak közül.«”</verse>
			</chapter>
			<chapter number="17">
				<verse number="1">Ezt mondta Jézus a tanítványainak: „Biztos, hogy fognak olyan dolgok történni, amelyek bűnbe viszik az embereket. De jaj annak, aki okozza ezeket!</verse>
				<verse number="2">Még akkor is jobban járna, ha malomkövet kötnének a nyakába, és a tengerbe dobnák, mint hogy bűnbe vigyen egyet is e kicsinyek közül.</verse>
				<verse number="3">Vigyázzatok, és legyetek óvatosak! Ha a testvéred bűnt követ el, figyelmeztesd, és ha megbánja, bocsáss meg neki!</verse>
				<verse number="4">Ha napjában hétszer vétkezik ellened, és hétszer visszajön hozzád, hogy bocsánatot kérjen, akkor is bocsáss meg neki!”</verse>
				<verse number="5">Akkor az apostolok kérték az URat: „Erősítsd a hitünket!”</verse>
				<verse number="6">Az Úr így válaszolt: „Ha legalább akkora hitetek lenne, mint egy mustármag, mondhatnátok ennek az eperfának, hogy szakadjon ki tövestől, és gyökerezzen meg a tengerben: és engedelmeskedne nektek.”</verse>
				<verse number="7">„Képzeljétek el, hogy egyikőtöknek van egy szolgája, aki szánt vagy nyájat őriz. Amikor a munka után haza jön, mit mondtok neki? Azonnal az asztalhoz hívjátok: »Gyere, ülj le, és vacsorázz meg!«?</verse>
				<verse number="8">Ugye, hogy nem? Inkább azt mondjátok neki: »Készíts nekem vacsorát, vedd fel a kötényedet, és szolgálj ki, amíg eszem és iszom! Azután majd te is vacsorázhatsz.«</verse>
				<verse number="9">A szolgát nem illeti semmiféle külön dicséret azért, hogy elvégzi, amit rábíztak! Hiszen csak azt tette, ami a kötelessége volt.</verse>
				<verse number="10">Rátok is ez érvényes. Ha mindazt elvégeztétek, amit rátok bíztak, ti is elmondhatjátok: »Szolgák vagyunk, nem érdemlünk semmi külön elismerést. Hiszen csak azt tettük, ami a kötelességünk volt.«”</verse>
				<verse number="11">Jézus útban volt Jeruzsálem felé, és Galileából éppen Samáriába érkezett.</verse>
				<verse number="12">Amikor az egyik faluba ért, tíz leprás jött vele szembe, akik jó távol megálltak,</verse>
				<verse number="13">és onnan kiabáltak: „Jézus, Mester, segíts rajtunk!”</verse>
				<verse number="14">Mikor Jézus látta őket, ezt mondta nekik: „Menjetek, mutassátok meg magatokat a papnak!” Azok mind a tízen el is indultak, és útközben meggyógyultak.</verse>
				<verse number="15">Egyikük, amikor látta, hogy meggyógyult, visszajött Jézushoz, és hangosan dicsérte Istent.</verse>
				<verse number="16">Azután arcra borult Jézus lába előtt, és megköszönte neki, hogy meggyógyította. Ez az egy éppen samáriai volt.</verse>
				<verse number="17">Jézus ezt kérdezte: „Nem tízen gyógyultak meg? Hol van a többi kilenc?</verse>
				<verse number="18">Egyikük sem jött vissza, hogy Istent dicsőítse, csak ez az idegen?”</verse>
				<verse number="19">Azután hozzá fordult: „Kelj fel, és menj el! A hited meggyógyított téged.”</verse>
				<verse number="20">Egyszer a farizeusok megkérdezték Jézust, mikor jön el Isten Királysága. Így válaszolt: „Isten Királysága bizony eljön, de nem szemmel látható módon.</verse>
				<verse number="21">Nem úgy, hogy az emberek rámutatnak: »Itt van!«, vagy »Ott van!« Mert Isten Királysága bennetek és közöttetek van.”</verse>
				<verse number="22">A tanítványainak pedig ezt mondta: „Eljön majd az idő, amikor szeretnétek látni és megtapasztalni legalább egyetlen egyet az Emberfiának napjai közül, de nem fogtok látni.</verse>
				<verse number="23">Amikor ezt mondják nektek: »Nézd, itt van!«, vagy: »Ott van!«, ne menjetek oda, és ne kövessétek őket!”</verse>
				<verse number="24">„Ahogy a villám megvilágítja egyik végétől a másikig az egész égboltot, úgy lesz látható az Emberfia is azon a napon, amikor visszajön.</verse>
				<verse number="25">De előbb még sokat kell szenvednie. Ez a nemzedék pedig elutasítja őt.</verse>
				<verse number="26">Ami Nóé idejében történt, ugyanaz fog megtörténni az Emberfiának idejében is.</verse>
				<verse number="27">Akkor az emberek ettek, ittak, megházasodtak és férjhez mentek egészen addig, amíg Nóé be nem ment a bárkába. Azután jött az Özönvíz, és mindenkit elpusztított.</verse>
				<verse number="28">Ugyanaz történik majd, mint ami Lót idején történt. Az emberek akkor is ettek, ittak, vásároltak és eladtak, ültettek és építettek.</verse>
				<verse number="29">De mikor Lót kiment Sodomából, tűz és kéneső hullott az égből, és mindenkit elpusztított a városban.</verse>
				<verse number="30">Ugyanez történik majd azon a napon is, amikor az Emberfia megjelenik.</verse>
				<verse number="31">Azon a napon, ha valaki éppen a háztetőn lesz, azonnal meneküljön! Be se menjen a házba, hogy magával vigyen valamit! Ha a mezőn lesz, azonnal meneküljön, ne menjen vissza a házába!</verse>
				<verse number="32">Emlékezzetek Lót feleségére!</verse>
				<verse number="33">Mert aki meg akarja őrizni a lelkét, vagyis az életét, az el fogja veszteni. De aki feladja az életét, az örökre megmenti.</verse>
				<verse number="34">Mondom nektek: azon az éjszakán ha ketten lesznek egy ágyban, az egyiket elviszik, a másikat otthagyják.</verse>
				<verse number="35">Ha két asszony őröl majd együtt a kézimalommal, az egyiket elviszik, a másikat otthagyják.”</verse>
				<verse number="36"></verse>
				<verse number="37">A tanítványok megkérdezték tőle: „Hová, Uram?” Ő pedig így válaszolt: „Ahol a holttest van, oda gyűlnek a keselyűk.”</verse>
			</chapter>
			<chapter number="18">
				<verse number="1">Jézus egy jelképes történetet mondott a tanítványainak. Arra tanította őket, hogy kitartóan imádkozzanak, és ne fáradjanak bele soha.</verse>
				<verse number="2">„Egy városban volt egy bíró, aki nem tisztelte Istent, s nem becsülte az embereket.</verse>
				<verse number="3">Élt abban a városban egy özvegyasszony, aki folyton a bíróhoz járt, és kérlelte: »Szolgáltass nekem igazságot ellenfelemmel szemben, és védj meg tőle!«</verse>
				<verse number="4">A bíró egy ideig nem akart rajta segíteni, de végül ezt gondolta: »Istent nem tisztelem, és nem érdekel, hogy mit gondolnak rólam az emberek.</verse>
				<verse number="5">De ez az özvegyasszony már terhemre van, mert folyton a nyakamra jár. Nem bánom, igazságot szolgáltatok neki és megvédem, hogy ne járjon ide, és ne zaklasson tovább.«”</verse>
				<verse number="6">Az Úr így folytatta: „Figyeljétek, mit mondott ez az igazságtalan bíró!</verse>
				<verse number="7">Mit gondoltok, ha még ő is igazságot szolgáltat, akkor Isten mennyivel inkább! Isten megvédi választottait, és igazságot szolgáltat azoknak, akik éjjel-nappal kiáltanak hozzá. Nem fogja feleslegesen várakoztatni őket!</verse>
				<verse number="8">Mondom nektek, Isten valóban hamarosan igazságot szolgáltat választottainak! De amikor az Emberfia visszajön, vajon talál-e valakit a földön, aki igazán hisz benne?”</verse>
				<verse number="9">Voltak ott olyan elbizakodottak, akik úgy gondolták, hogy őket Isten biztosan elfogadja. Ugyanakkor a többieket pedig lenézték. Ezeknek Jézus elmondott egy tanító történetet.</verse>
				<verse number="10">„Két ember felment a Templomba imádkozni: egy farizeus meg egy vámszedő.</verse>
				<verse number="11">A farizeus egyedül megállt, jó távol a vámszedőtől, és így imádkozott magában: »Istenem, hálát adok neked, hogy én nem vagyok olyan rossz, mint a többiek. Nem vagyok sem tolvaj, sem csaló, sem házasságtörő. Nem vagyok olyan, mint ott az a vámszedő.</verse>
				<verse number="12">Hetente kétszer böjtölök, és minden keresetemből tizedet adok.«</verse>
				<verse number="13">A vámszedő, aki távolabb állt, még a tekintetét se merte az égre emelni. Szomorúságában a mellét verte, és így imádkozott: »Istenem, könyörülj rajtam, mert bűnös vagyok!«</verse>
				<verse number="14">Mondom nektek, hogy a vámszedőt és az imádságát Isten elfogadta, és már úgy mehetett haza. De a farizeust és az imádságát nem fogadta el! Miért? Mert aki felemeli magát, azt megalázzák, aki pedig megalázza magát, azt felemelik!”</verse>
				<verse number="15">Az emberek még kisgyerekeiket is odavitték Jézushoz, hogy megérintse őket. Amikor látták ezt a tanítványok, rájuk szóltak, és el akarták őket zavarni.</verse>
				<verse number="16">De Jézus magához hívta a gyermekeket, és ezt mondta a tanítványainak: „Ne zavarjátok el őket! Engedjétek a gyerekeket hozzám jönni! Hiszen Isten Királysága olyanoké, akik hozzájuk hasonlítanak!</verse>
				<verse number="17">Igazán mondom nektek: ha valaki nem úgy fogadja Isten Királyságát, mint ahogy a gyerekek, nem is fog bemenni oda!”</verse>
				<verse number="18">Jézust megkérdezte egy zsidó vezető: „Jó Mester, mit kell megtennem, hogy örök életet kapjak?”</verse>
				<verse number="19">Jézus így felelt: „Miért nevezel engem jónak? Egyedül csak Isten jó!</verse>
				<verse number="20">Ismered a Törvény parancsait: »Ne kövess el házasságtörést, ne gyilkolj, ne lopj, ne tanúskodj hamisan, tiszteld apádat és anyádat!«”</verse>
				<verse number="21">A férfi ezt válaszolta: „Ezeket gyermekkorom óta mind megtartottam.”</verse>
				<verse number="22">Jézus ekkor így folytatta: „De egy valami még hiányzik belőled: add el minden vagyonodat, és amit érte kapsz, oszd szét a szegények között! Akkor majd a Mennyben lesznek a kincseid! Azután gyere, és kövess engem!”</verse>
				<verse number="23">A férfi, mikor ezt hallotta, igen elszomorodott, mert nagyon gazdag volt.</verse>
				<verse number="24">Jézus látta, hogy elszomorodott, és ezt mondta: „Milyen nehezen mennek be a gazdagok Isten Királyságába!</verse>
				<verse number="25">Könnyebb a tevének egy tű lyukán átbújni, mint a gazdag embernek Isten Királyságába bemenni.”</verse>
				<verse number="26">Akik ezt hallották, megkérdezték tőle: „Akkor hát, egyáltalán ki kaphat örök életet?”</verse>
				<verse number="27">Jézus így felelt: „Az embereknek ez lehetetlen, de Istennek lehetséges.”</verse>
				<verse number="28">Ekkor Péter ezt mondta: „Látod, mi mindent elhagytunk, amink csak volt, hogy kövessünk téged!”</verse>
				<verse number="29">Jézus így válaszolt: „Igazán mondom nektek, akik elhagyták otthonukat, feleségüket, testvéreiket, szüleiket, vagy gyermekeiket Isten Királyságáért,</verse>
				<verse number="30">azok mindannyian a többszörösét kapják vissza még ebben a világban, a következő korszakban pedig örök életet kapnak.”</verse>
				<verse number="31">Azután félrehívta tizenkét tanítványát, és ezt mondta: „Figyeljetek rám! Most felmegyünk Jeruzsálembe. Ott minden be fog teljesedni, amit a próféták az Emberfiáról megírtak.</verse>
				<verse number="32">Az Emberfiát kiszolgáltatják a nem zsidó embereknek: kigúnyolják, meggyalázzák, leköpik,</verse>
				<verse number="33">megverik, s végül megölik. Az utána következő harmadik napon pedig fel fog támadni.”</verse>
				<verse number="34">A tanítványok azonban ebből semmit sem értettek, mert el volt rejtve előlük. Nem értették, hogy Jézus miről beszélt.</verse>
				<verse number="35">Jézus Jerikó felé közeledett. Az út szélén egy vak koldus ült, és kéregetett.</verse>
				<verse number="36">A vak hallotta, hogy sokan mennek el mellette, és kérdezősködött, hogy mi történik.</verse>
				<verse number="37">Megmondták neki, hogy a názáreti Jézus megy arra.</verse>
				<verse number="38">Ekkor a vak felkiáltott: „Jézus, Dávid Fia, könyörülj rajtam!”</verse>
				<verse number="39">Akik éppen mellette mentek el, rászóltak, hogy maradjon csendben. De ő csak még jobban kiabált: „Dávid Fia! Könyörülj rajtam!”</verse>
				<verse number="40">Jézus megállt, és szólt, hogy vezessék hozzá a vakot. Amikor odajött, megkérdezte tőle:</verse>
				<verse number="41">„Mit kívánsz? Mit tegyek veled?” Ő így válaszolt: „Uram, szeretnék újra látni!”</verse>
				<verse number="42">Jézus ezt mondta neki: „Láss! A hited meggyógyított téged.”</verse>
				<verse number="43">Ő pedig azonnal visszanyerte a látását, dicsőítette Istent, és követte Jézust. Ezt mindenki látta, és dicsérte Istent.</verse>
			</chapter>
			<chapter number="19">
				<verse number="1">Ezután Jézus Jerikóba ért, és keresztülment a városon.</verse>
				<verse number="2">Élt ott egy Zákeus nevű gazdag ember, aki a vámszedők vezetője volt.</verse>
				<verse number="3">Szerette volna látni, hogy ki az a Jézus. De mivel alacsony termetű volt, nem látott semmit a sokaság miatt.</verse>
				<verse number="4">Ezért előreszaladt, és felmászott egy fügefára, hogy onnan nézze meg Jézust, aki arra felé ment.</verse>
				<verse number="5">Mikor Jézus a fa alá ért, felnézett rá, és azt mondta: „Zákeus, gyere le gyorsan, mert ma a te házadban kell megszállnom.”</verse>
				<verse number="6">Zákeus ekkor lejött a fáról, és örömmel befogadta Jézust a házába.</verse>
				<verse number="7">Amikor látták ezt az emberek, mindannyian így kezdtek morgolódni: „Bűnöshöz megy vendégségbe!”</verse>
				<verse number="8">De Zákeus felállt, és a vendégek előtt ünnepélyesen megígérte az Úrnak: „Uram, összes vagyonom felét szétosztom a szegények között! Akiket pedig becsaptam, azoknak négyszer annyit fizetek vissza kárpótlásul!”</verse>
				<verse number="9">Jézus akkor ezt mondta neki: „Ma szabadult meg a bűntől ez a család, mivel Zákeus is Ábrahám fia.</verse>
				<verse number="10">Mert az Emberfia azért jött a földre, hogy megkeresse az elveszetteket, és megmentse őket.”</verse>
				<verse number="11">Jézus már közeledett Jeruzsálemhez, és voltak, akik úgy gondolták, hogy Isten királyi uralma hamarosan nyilvánvaló módon elkezdődik. Ezért Jézus elmondott nekik egy jelképes történetet.</verse>
				<verse number="12">„Egy főrangú ember távoli országba akart utazni, hogy ott királlyá koronázzák, és azután visszatérjen.</verse>
				<verse number="13">Elutazása előtt magához hívatta tíz szolgáját. Mindegyiküknek adott egy-egy zacskó ezüstpénzt, és megbízta őket: »Gazdálkodjatok ezzel a pénzzel, amíg vissza nem érkezem!«</verse>
				<verse number="14">De a saját népe gyűlölte őt. Ezért követséget küldtek utána, és ezt üzenték: »Nem akarjuk, hogy ő legyen a királyunk!«</verse>
				<verse number="15">A főrangú embert valóban királlyá koronázták, és azután hazatért. Maga elé hívatta a szolgáit, akiknek a pénzt adta. Megkérdezte tőlük, milyen haszonnal forgatták a rájuk bízott pénzt.</verse>
				<verse number="16">Jött az első szolga, és beszámolt: »Uram, egy zacskó pénzt bíztál rám, ezzel újabb tíz zacskó pénzt szereztem.«</verse>
				<verse number="17">Az úr megdicsérte: »Jól van, jó szolgám! Mivel hűségesen gazdálkodtál azzal a kevéssel, amit rád bíztam, ezért most tíz várost bízok rád, hogy azokat kormányozd.«</verse>
				<verse number="18">Azután jött a második szolga, és ő is beszámolt: »Uram, egy zacskó pénzt bíztál rám, ezzel újabb öt zacskó pénzt szereztem.«</verse>
				<verse number="19">Ennek az úr azt mondta: »Te pedig öt várost kormányozz!«</verse>
				<verse number="20">Ekkor jött a harmadik, és azt mondta: »Uram, itt a pénzed, amit rám bíztál! Egy kendőbe kötöttem, és félretettem.</verse>
				<verse number="21">Féltem tőled, mert szigorú és könyörtelen vagy: elveszed azt is, ami nem jár neked, és azt is learatod, amit nem te vetettél.«</verse>
				<verse number="22">Az úr erre így válaszolt: »A saját szavaid alapján ítéllek meg, gonosz szolga! Úgy gondoltad, hogy szigorú vagyok: elveszem azt is, ami nem jár nekem, és azt is learatom, amit nem én vetettem.</verse>
				<verse number="23">Akkor miért nem fektetted be a pénzemet, hogy mikor visszajövök, kamattal megnövelve kapjam vissza?!«</verse>
				<verse number="24">Azután szólt az ott álló szolgáknak: »Vegyétek el tőle még azt az egy zacskó pénzt is, és adjátok annak, akinek tíz zacskó pénze van!«</verse>
				<verse number="25">Erre azok így válaszoltak: »De urunk, annak már van tíz zacskó pénze!«</verse>
				<verse number="26">Az úr így felelt: »Mondom nektek: aki jól gazdálkodik azzal, amit kapott, arra még többet fognak bízni, és bőségben lesz. Aki viszont, nem használja, amit kapott, attól mindent el fognak venni.</verse>
				<verse number="27">Most pedig hozzátok elém azokat az ellenségeimet, akik nem akarták, hogy a királyuk legyek! Öljétek meg őket itt, előttem!«”</verse>
				<verse number="28">Miután ezeket elmondta, Jézus továbbment Jeruzsálem felé.</verse>
				<verse number="29">Amikor Betfagé és Betánia közelébe, az Olajfák hegyéhez ért, előre küldte két tanítványát. Ezt mondta nekik:</verse>
				<verse number="30">„Menjetek ebbe a faluba! Amikor beértek, találtok ott egy kikötött szamárcsikót, amelyen még soha nem ült senki. Oldjátok el, és hozzátok ide!</verse>
				<verse number="31">Ha valaki megkérdezi, miért oldjátok el, ezt mondjátok: »Az Úrnak van szüksége rá.«”</verse>
				<verse number="32">A két tanítvány elment, és mindent úgy talált, ahogy Jézus mondta.</verse>
				<verse number="33">Amint a szamárcsikót eloldozták, a gazdái megkérdezték: „Miért oldjátok el?”</verse>
				<verse number="34">Ők pedig így válaszoltak: „Az Úrnak van szüksége rá.”</verse>
				<verse number="35">Odavezették Jézushoz, azután a felsőruhájukat ráterítették a szamárcsikó hátára, és felültették rá Jézust.</verse>
				<verse number="36">Amerre Jézus ment, az emberek a felsőruhájukat leterítették előtte az útra.</verse>
				<verse number="37">Amikor az Olajfák hegyének lejtőjéhez közeledett, követőinek tömege hangos örömmel dicsérni kezdte Istent azokért a csodákért, amelyeket látott.</verse>
				<verse number="38">Ezt kiáltották: „Áldott a király, aki az Úr nevében jön! Zsolt 118:26 Békesség a Mennyben, dicsőség a magasságban Istennek!”</verse>
				<verse number="39">A tömegben volt néhány farizeus, akik ezt mondták Jézusnak: „Mester, szólj rá a tanítványaidra, hogy ne kiáltozzanak!”</verse>
				<verse number="40">De ő így felelt meg nekik: „Mondom nektek: ha ők elhallgatnak, akkor a kövek fognak kiáltani!”</verse>
				<verse number="41">Ahogy Jézus közeledett Jeruzsálemhez, egy olyan helyre ért, ahonnan jól látszott a város. Ekkor sírni kezdett a város miatt,</verse>
				<verse number="42">és megszólította: „Ó Jeruzsálem, bárcsak felismerted volna a békességre vezető utat! De most el van takarva előled, nem látod!</verse>
				<verse number="43">Bizony, eljön az idő, amikor ellenségeid körülvesznek és megostromolnak! Minden oldalról bekerítenek,</verse>
				<verse number="44">földig rombolnak, és megölik gyermekeidet! Nem marad kő kövön falaidon belül! Miért? Mert nem ismerted fel az alkalmas időt, amikor eljött hozzád, aki meg akart menteni.”</verse>
				<verse number="45">Ezután Jézus bement a Templom területére, és kezdte kizavarni onnan a kereskedőket.</verse>
				<verse number="46">Ezt mondta nekik: „Meg van írva: »Házam imádság háza lesz!« De ti »rablók barlangjává« tettétek.”</verse>
				<verse number="47">Ezután minden nap tanított a Templom területén. A főpapok, a törvénytanítók, és a nép vezetői pedig keresték az alkalmat, hogy megölhessék őt.</verse>
				<verse number="48">De nem tudták, mit tegyenek, mert az emberek nagy figyelemmel és örömmel hallgatták, amit mondott.</verse>
			</chapter>
			<chapter number="20">
				<verse number="1">Egyik nap Jézus a Templom területén tanított, és hirdette az örömhírt. Odamentek hozzá a főpapok, a törvénytanítók, és a nép vezetői.</verse>
				<verse number="2">Megkérdezték tőle: „Miféle hatalommal teszed ezeket a dolgokat? Ki adott neked erre felhatalmazást?”</verse>
				<verse number="3">Jézus visszakérdezett: „Én is kérdezek tőletek valamit. Mondjátok meg nekem,</verse>
				<verse number="4">az, hogy János bemerítette az embereket, Istentől volt, vagy az emberektől?”</verse>
				<verse number="5">Ekkor azok így tanakodtak egymás közt: „Ha azt válaszoljuk, hogy Istentől volt, akkor megkérdezi majd: »Akkor miért nem hittetek neki?«</verse>
				<verse number="6">Ha meg azt mondjuk, hogy az emberektől volt, akkor a nép megkövez minket, mert meg vannak győződve, hogy János próféta volt.”</verse>
				<verse number="7">Ezért azt felelték Jézusnak: „Nem tudunk erre válaszolni.”</verse>
				<verse number="8">„Ha nem akartok válaszolni nekem, akkor én sem mondom meg, kitől kaptam ezekre felhatalmazást!”</verse>
				<verse number="9">Azután egy történetet mondott: „Volt egy gazda, aki szőlőt telepített. Azután az egész szőlőskertet bérbe adta gazdálkodóknak, majd hosszú időre elutazott egy másik országba.</verse>
				<verse number="10">Amikor eljött a szüret ideje, elküldte egyik szolgáját a bérlőkhöz, hogy hozza el a szőlő terméséből a tulajdonosnak járó részt. De a bérlők megverték a szolgát, és üres kézzel küldték vissza.</verse>
				<verse number="11">A tulajdonos ekkor másik szolgáját küldte, de a bérlők azt is megverték, tiszteletlenül bántak vele, és üres kézzel küldték el.</verse>
				<verse number="12">Elküldte hát a harmadik szolgáját is, de azt is bántalmazták, megsebesítették, és kidobták a szőlőskertből.</verse>
				<verse number="13">Végül a tulajdonos azt gondolta: »Mit tegyek most? Elküldöm hozzájuk egyetlen fiamat, akit nagyon szeretek. Őt biztosan meg fogják becsülni!«</verse>
				<verse number="14">Mikor a bérlők meglátták a fiút, így tanakodtak maguk között: »Nézzétek, ő a tulajdonos fia! Ő a szőlőskert örököse! Gyertek, öljük meg, hogy miénk legyen az öröksége!«</verse>
				<verse number="15">Ezzel a fiút kidobták a szőlőskertből, és megölték. Mit gondoltok, mit fog velük tenni erre a tulajdonos?</verse>
				<verse number="16">Eljön, elpusztítja a bérlőket, és a szőlőskertet másoknak adja!” Akik hallották ezt a történetet, így kiáltottak fel: „Szó sem lehet róla! Isten mentsen, hogy ez megtörténjen!”</verse>
				<verse number="17">Jézus ekkor a szemükbe nézett, és ezt mondta: „Akkor mit jelent ez az Írás: »Az a kő lett a sarokkő, amely az építőknek nem kellett«? Zsolt 118:22</verse>
				<verse number="18">Aki ráesik erre a kőre, az mind összetörik, akire pedig ez a kő esik, azt szétzúzza.”</verse>
				<verse number="19">A törvénytanítók és a főpapok megértették, hogy a történetet róluk mondta. Ezért legszívesebben azonnal letartóztatták volna Jézust, de nem merték, mert féltek az emberektől.</verse>
				<verse number="20">Ettől kezdve azonban állandóan figyelték Jézust. Kémeket küldtek utána, akik jószándékúnak mutatták magukat. Szerették volna rajtakapni, amint valami rosszat mond. Az volt a tervük, hogy ha ez sikerül, átadják Jézust a római kormányzónak, akinek hatalma volt rá, hogy elítélje.</verse>
				<verse number="21">Ezért a kémek megkérdezték: „Mester, tudjuk, hogy amit mondasz és tanítasz, az mind igaz. Tudjuk, hogy nem vagy személyválogató, és amit Isten útjáról tanítasz, az is igaz.</verse>
				<verse number="22">Mondd meg nekünk: helyesnek tartod-e, hogy adót fizessünk a császárnak, vagy nem?”</verse>
				<verse number="23">Jézus azonban átlátott alattomos szándékukon, ezért így felelt meg nekik:</verse>
				<verse number="24">„Mutassatok nekem egy ezüstpénzt! Kinek a képmása és neve van rajta?” „A császáré” — felelték azok.</verse>
				<verse number="25">„Akkor adjátok meg a császárnak, ami a császáré, és Istennek, ami Istené!” — mondta Jézus.</verse>
				<verse number="26">Ezen a válaszon megdöbbentek, és elhallgattak, mert az emberek előtt nem tudtak Jézus szavaiba belekötni.</verse>
				<verse number="27">Néhány szadduceus jött Jézushoz. Ők azok, akik azt mondják, hogy nincs föltámadás. Megkérdezték tőle:</verse>
				<verse number="28">„Mester, Mózes azt írta, hogy ha egy férfi gyermektelenül hal meg, akkor a fivérének feleségül kell vennie a meghalt férfi özvegyét. Így kell gondoskodnia arról, hogy meghalt testvérének mégis legyen utóda.</verse>
				<verse number="29">Volt egyszer hét fiútestvér. Az első megnősült, de gyermektelenül halt meg.</verse>
				<verse number="30">Ezután a második fiútestvér vette feleségül az asszonyt,</verse>
				<verse number="31">majd a harmadik, és így tovább, míg végül mindannyian gyermektelenül haltak meg.</verse>
				<verse number="32">Végül az asszony is meghalt.</verse>
				<verse number="33">A feltámadáskor melyiküknek lesz a felesége ez az asszony? Hiszen mind a hétnek a felesége volt!”</verse>
				<verse number="34">Jézus így felelt: „Akik ebben a világban élnek, megnősülnek és férjhez mennek.</verse>
				<verse number="35">De azok, akiket méltónak találnak arra, hogy a halottak közül feltámadjanak, és abban a következő korban éljenek, nem fognak többé megnősülni, vagy férjhez menni.</verse>
				<verse number="36">Nem is halhatnak meg soha, mert olyanok lesznek, mint az angyalok. Ezek az Isten fiai, mivel feltámadtak a halálból.</verse>
				<verse number="37">Különben már Mózes is világosan rámutatott arra, hogy a halottak feltámadnak. Amikor az égő bokorról írt, az URat Ábrahám Istenének, Izsák Istenének és Jákób Istenének nevezte.</verse>
				<verse number="38">Márpedig, Isten nem a halottak, hanem az élők Istene! Hiszen Isten számára ők mindannyian élnek.”</verse>
				<verse number="39">Néhány törvénytanító erre így válaszolt: „Helyesen válaszoltál, Mester!”</verse>
				<verse number="40">Ettől kezdve senki sem merte őt tovább kérdezgetni.</verse>
				<verse number="41">Ekkor Jézus kérdezett valamit tőlük: „Hogyan mondhatják azt a Krisztusról, hogy Dávid Fia?</verse>
				<verse number="42">Hiszen maga Dávid mondja a zsoltárokban: »Így szólt az ÚR az én Uramhoz: Ülj a jobb oldalamra,</verse>
				<verse number="43">amíg ellenségeidet hatalmad alá kényszerítem!« Zsolt 110:1</verse>
				<verse number="44">Ha tehát Dávid Urának nevezte Krisztust, hogyan lehet akkor Krisztus Dávid Fia?”</verse>
				<verse number="45">Miközben az egész nép hallgatta, Jézus a tanítványaihoz fordult:</verse>
				<verse number="46">„Legyetek elővigyázatosak a törvénytanítókkal! Szeretnek előkelő ruhában járni, és szívesen veszik, ha tisztelettel köszöntik őket az utcán. Szeretik a legelőkelőbb helyeket elfoglalni a zsinagógában és az ünnepi vacsorákon.</verse>
				<verse number="47">Ugyanakkor az özvegyektől csalással elveszik a házukat. Azt akarják, hogy mindenki felfigyeljen rájuk, ezért a nyilvánosság előtt hosszasan imádkoznak. Ők súlyosabb büntetést fognak kapni.”</verse>
			</chapter>
			<chapter number="21">
				<verse number="1">Jézus látta, hogy a gazdagok hogyan dobják az adományaikat a Templom perselyébe.</verse>
				<verse number="2">Meglátott ott egy szegény özvegyasszonyt is, aki két rézpénzt dobott a perselybe.</verse>
				<verse number="3">Ekkor Jézus ezt mondta: „Igazán mondom nektek, ez a szegény özvegyasszony többet tett a perselybe, mint bárki más.</verse>
				<verse number="4">Mert a gazdagok a feleslegükből adtak, abból, amire nem volt szükségük, de ez az özvegyasszony szegény, és mégis mindent odaadott: ez volt az egész vagyona.”</verse>
				<verse number="5">Jézus tanítványai a Templomról beszélgettek. Dicsérték, hogy milyen gyönyörű, milyen hatalmas és szép kövekből épült, és milyen sok áldozati ajándékkal van díszítve. Ekkor Jézus ezt mondta:</verse>
				<verse number="6">„Látjátok ezeket az épületeket? Eljön az idő, amikor itt kő kövön nem marad! Mindezt porig fogják rombolni.”</verse>
				<verse number="7">Akkor a tanítványok megkérdezték: „Mester, mikor lesz ez? És mi lesz a jele annak, hogy elérkezett az ideje, amikor ezek megtörténnek?”</verse>
				<verse number="8">Ő pedig így válaszolt: „Vigyázzatok, nehogy valaki félrevezessen titeket! Mert sokan jönnek majd az én nevemben, akik azt mondják: »Én vagyok az!« Meg azt: »Közel van az idő!« De ti ne kövessétek őket!</verse>
				<verse number="9">Amikor pedig háborúkról, lázadásokról és zavargásokról hallotok, meg ne rémüljetek! Mert ezeknek előbb meg kell történniük, de a vég nem azonnal következik ezek után.”</verse>
				<verse number="10">Azután így folytatta: „Egyik nemzet a másik ellen támad, és egyik ország a másik ellen.</verse>
				<verse number="11">Pusztító erejű földrengések lesznek. Különböző helyeken az embereknek nem lesz mit enniük, és járványos betegségek fognak pusztítani. Rettenetes dolgok fognak történni, az égen pedig csodálatos jelek látszanak.</verse>
				<verse number="12">De még mielőtt ezek megtörténnek, az emberek ellenetek fordulnak, üldözni fognak, letartóztatnak, börtönbe zárnak, átadnak a zsinagógák vezetőinek, királyok és kormányzók elé állítanak benneteket miattam.</verse>
				<verse number="13">De mindez alkalmat ad majd nektek arra, hogy tanúskodjatok rólam.</verse>
				<verse number="14">Ezért határozzátok el, hogy nem fogtok előre aggódni amiatt, hogyan védjétek meg magatokat.</verse>
				<verse number="15">Én majd idejében a szátokba adom, hogy mit mondjatok. Olyan bölcsességet adok nektek, amellyel ellenfeleitek nem tudnak vitatkozni, de még válaszolni sem.</verse>
				<verse number="16">Ellenetek fordulnak és átadnak az ellenségeiteknek még a szüleitek, testvéreitek, rokonaitok és barátaitok is. Egyeseket meg is ölnek közületek.</verse>
				<verse number="17">Mindenki gyűlöl majd benneteket, mert az én nevem miatt.</verse>
				<verse number="18">Mégsem tudnak igazán ártani nektek!</verse>
				<verse number="19">Türelmes kitartással fogjátok megmenteni lelketeket.”</verse>
				<verse number="20">„Amikor látjátok, hogy Jeruzsálemet hadseregek veszik körül, akkor tudjátok meg, hogy közel van a pusztulása.</verse>
				<verse number="21">Akkor, akik Júdeában vannak, meneküljenek a hegyekbe. Akik a városban vannak, menjenek ki onnan, és akik vidéken vannak, ne menjenek be a városba!</verse>
				<verse number="22">A próféták szavai szerint, ahogy az Írásokban feljegyezték, Isten meg fogja büntetni népét. Ezek azok a napok, amikor a próféták szavai beteljesülnek.</verse>
				<verse number="23">Milyen rettenetes lesz azokban a napokban a terhes és szoptató anyáknak! Nagy nyomorúság lesz ezen a földön, és súlyos harag nehezedik erre a népre!</verse>
				<verse number="24">Egy részüket karddal ölik meg, más részüket fogságba viszik, szerte a világon minden nép közé. Jeruzsálemet pedig letapossák, és megszállják a nem zsidó népek, amíg csak le nem jár az idejük.”</verse>
				<verse number="25">„Csodálatos jelenségek fognak mutatkozni a Napban, a Holdban és a csillagokban, amelyek bizonyos dolgokat előre jeleznek. A föld népei megrémülnek és összezavarodnak a viharos tenger harsogó hullámaitól.</verse>
				<verse number="26">Az emberek elájulnak, sőt meghalnak rémületükben, mikor látják, hogy mi közeldik a világra. Még az égben lévő hatalmasságok is meginognak.</verse>
				<verse number="27">Azután mindenki meglátja az Emberfiát4 amint eljön a felhőkön, nagy hatalommal és királyi dicsőségben!</verse>
				<verse number="28">Amikor pedig ezek elkezdődnek, egyenesedjetek fel, és emeljétek fel a fejeteket, mert a szabadulásotok ideje már közel van!”</verse>
				<verse number="29">Azután Jézus mondott a tanítványainak egy jelképes történetet: „Figyeljétek meg a fügefát, és a többi fákat!</verse>
				<verse number="30">Amikor látjátok, új leveleket hajtanak, magatok is tudjátok, hogy már közel van a nyár.</verse>
				<verse number="31">Ehhez hasonlítanak azok a dolgok is, amelyekről beszéltem. Amikor majd látjátok, hogy ezek megtörténnek, tudni fogjátok, hogy Isten Királysága már közel van!</verse>
				<verse number="32">Igazán mondom nektek: ez a nemzet el nem múlik, amíg mindezek a dolgok be nem teljesednek.</verse>
				<verse number="33">Az ég és a föld elmúlik, de amit én mondok, az soha nem múlik el: mindig érvényes marad!”</verse>
				<verse number="34">„Vigyázzatok! Ne engedjétek, hogy a lelketeket valami túlterhelje, vagy lenyomja! Nehogy elsötétüljön a szívetek a mámortól, részegségtől, vagy az élet gondjaitól! Különben az a nap váratlanul és felkészületlenül érhet benneteket, mint ahogy a csapda megfogja a vadállatokat.</verse>
				<verse number="35">Mert az a nap így fog eljönni, és mindenkit elér, aki akkor a földön él.</verse>
				<verse number="36">Ti azonban mindig éberen őrködjetek! Imádkozzatok, hogy kimeneküljetek azokból a dolgokból, és túléljétek az elkövetkező eseményeket! Imádkozzatok, hogy bizalommal megállhassatok az Emberfia előtt!”</verse>
				<verse number="37">Jézus nappal a Templom területén tanított, de este kiment az Olajfák hegyére, és ott töltötte az éjszakát.</verse>
				<verse number="38">Az egész sokaság már kora reggel sietett a Templom területére, hogy Jézust hallgassa.</verse>
			</chapter>
			<chapter number="22">
				<verse number="1">Közeledett már a kovásztalan kenyerek ünnepe, amit pászka ünnepnek is neveztek.</verse>
				<verse number="2">A főpapok és törvénytanítók keresték a módját, hogyan végeztessék ki Jézust. De ezt titokban akarták megtenni, mert féltek a néptől.</verse>
				<verse number="3">Jézus tizenkét apostola közül az egyik Júdás Iskáriótes volt. A Sátán belement ebbe a Júdásba.</verse>
				<verse number="4">Ő pedig elment a főpapokhoz és a templomőrség vezetőihez, és beszélt velük. Arról tanakodtak, hogyan adhatná Júdás a kezükbe Jézust, hogy letartóztassák.</verse>
				<verse number="5">A vezetők nagyon megörültek Júdás ajánlatának, és megígérték, hogy megfizetik, ha a terv sikerül.</verse>
				<verse number="6">Meg is egyeztek, és ettől kezdve Júdás kereste a kedvező alkalmat, hogy Jézust olyankor adja az ellenségei kezébe, amikor nincs körülötte nagy sokaság.</verse>
				<verse number="7">Eljött a kovásztalan kenyerek napja, amelyen fel kell áldozni a pászkabárányt.</verse>
				<verse number="8">Jézus azt mondta Péternek és Jánosnak: „Menjetek, és készítsétek el nekünk a pászkavacsorát, hogy együtt megehessük!”</verse>
				<verse number="9">Ők megkérdezték: „Hol akarod, hogy elkészítsük?” Jézus így válaszolt:</verse>
				<verse number="10">„Ahogy beértek a városba, találkozni fogtok egy férfival, aki egy korsó vizet visz. Kövessétek, ahová megy,</verse>
				<verse number="11">és mondjátok a ház gazdájának: »A Mester kérdezi, hol van az a vendégszoba, ahol megünnepelheti a pászkavacsorát tanítványaival.«</verse>
				<verse number="12">Ekkor ő mutat nektek egy nagy, berendezett szobát az emeleten. Ott készítsétek el!”</verse>
				<verse number="13">A tanítványok elmentek, és elkészítették a pászkavacsorát. Mindent úgy találtak, ahogy Jézus mondta.</verse>
				<verse number="14">Amikor eljött az ideje, Jézus asztalhoz telepedett apostolaival együtt.</verse>
				<verse number="15">Ezt mondta nekik: „Mennyire kívántam, hogy a pászkavacsorát veletek együtt ehessem, még a szenvedéseim előtt!</verse>
				<verse number="16">Mert mondom nektek: egészen addig nem fogok pászkavacsorát enni, amíg majd beteljesedik Isten Királyságában.”</verse>
				<verse number="17">Azután kezébe vett egy pohár bort, hálát adott Istennek, és ezt mondta: „Igyatok ebből mindannyian!</verse>
				<verse number="18">Mert mondom nektek: mostantól fogva nem iszom a szőlő terméséből, egészen addig, amíg el nem jön Isten Királysága.”</verse>
				<verse number="19">Azután Jézus kenyeret vett a kezébe, hálát adott Istennek, darabokra törte a kenyeret, szétosztotta tanítványai között, miközben ezt mondta: „Ez az én testem, amelyet értetek adok. Ti is ugyanezt tegyétek, és így emlékezzetek rám!”</verse>
				<verse number="20">Ugyanígy, a vacsora végén kezébe vett egy pohár bort, és ezt mondta: „Ez a pohár bor az új szövetséget jelenti, amely akkor lép életbe, amikor véremet, vagyis életemet értetek adom.”</verse>
				<verse number="21">De nézzétek: itt van az asztalon annak a keze, aki elárul engem!</verse>
				<verse number="22">Mert az Emberfia el fog menni, ahogyan az el van határozva, de jaj annak, aki elárulja őt!”</verse>
				<verse number="23">Az apostolok ekkor egymástól kérdezgették, ki lehet az, aki ilyet tenne közülük.</verse>
				<verse number="24">Ezután vitatkozni kezdtek, hogy ki a legnagyobb közülük.</verse>
				<verse number="25">De Jézus ezt mondta nekik: „A nem zsidó népek királyai uralkodnak népük felett. Akiknek pedig valamilyen hatalmuk van, jótevőknek hívatják magukat.</verse>
				<verse number="26">De ti ne legyetek ilyenek! Éppen ellenkezőleg: aki közöttetek a legnagyobb, az olyan legyen, mintha ő lenne a legkisebb! Aki vezető, az olyan legyen, mint a szolga!</verse>
				<verse number="27">Mert ki a nagyobb: aki az asztalnál ül, vagy az, aki kiszolgálja? Bizony, az, aki az asztalnál ül! Én pedig olyan vagyok közöttetek, mint aki szolgál nektek.</verse>
				<verse number="28">Ti vagytok, akik mindeddig kitartottatok mellettem, és velem maradtatok megpróbáltatásaimban.</verse>
				<verse number="29">Atyám nekem adta a királyi hatalmat. Én is hatalmat adok nektek, hogy velem együtt uralkodjatok Királyságomban.</verse>
				<verse number="30">Velem együtt fogtok enni és inni asztalomnál a Királyságomban. Királyi trónokon fogtok ülni, és uralkodni fogtok Izráel népének tizenkét törzse felett.”</verse>
				<verse number="31">„Simon, Simon, a Sátán engedélyt kért, hogy próbára tehessen titeket, és megrostáljon, ahogy a búzát szokták.</verse>
				<verse number="32">De én imádkoztam érted, hogy a hited kiállja a próbát. Ezért amikor hozzám visszatérsz, erősítsd meg a testvéreidet!”</verse>
				<verse number="33">Erre Péter így felelt: „Uram, kész vagyok veled börtönbe menni, vagy ha kell, meg is halok veled együtt!”</verse>
				<verse number="34">Jézus így válaszolt: „Péter, mondom neked, ma éjjel, még mielőtt a kakas kukorékol, háromszor le fogod tagadni, hogy ismersz engem!”</verse>
				<verse number="35">Azután így folytatta: „Amikor elküldtelek titeket pénz, tartalék ruha és saru nélkül, hiányzott-e valami szükséges dolog?” Ők pedig így feleltek: „Nem, mindenünk megvolt.”</verse>
				<verse number="36">Ekkor Jézus ezt mondta nekik: „De most, akinek van pénze, vagy valami holmija, vegye magához! Ha pedig nincs kardja, adja el a felsőruháját, és az árán vegyen egyet!</verse>
				<verse number="37">Mert mondom nektek: be kell teljesednie rajtam ennek az Írásnak: »Úgy bántak vele, mint egy bűnözővel.« Ézs 53:12 Igen, ezt rólam írták meg, és hamarosan be is fog teljesedni.”</verse>
				<verse number="38">A tanítványok ekkor így feleltek: „Nézd, Uram, itt van két kard!” Ő pedig így válaszolt: „Elég lesz!”</verse>
				<verse number="39">Ezután Jézus szokása szerint kiment a városból az Olajfák hegyére, tanítványai pedig követték.</verse>
				<verse number="40">Amikor odaért, ezt mondta nekik: „Imádkozzatok, hogy legyen erőtök ellenállni a kísértésnek!”</verse>
				<verse number="41">Ezután távolabb ment tőlük, mintegy ötven lépésnyire. Letérdelt, és így imádkozott:</verse>
				<verse number="42">„Atyám, ha ez egyezik akaratoddal, vidd el tőlem a szenvedésnek ezt a poharát, hogy ne kelljen kiinom! De mindenképpen az legyen meg, amit te akarsz, ne az én akaratom!”</verse>
				<verse number="43">Ekkor egy angyal jelent meg a Mennyből, és megerősítette Jézust,</verse>
				<verse number="44">aki halálos küzdelemben még erőteljesebben imádkozott. Verejtéke olyan volt, mint mikor nagy vércseppek hullanak a földre.</verse>
				<verse number="45">Amikor befejezte az imádkozást, felállt, és visszament a tanítványokhoz. Látta, hogy a szomorúság miatt elaludtak.</verse>
				<verse number="46">Felkeltette őket: „Miért alszotok? Keljetek fel, és imádkozzatok, hogy legyen erőtök ellenállni a kísértésnek!”</verse>
				<verse number="47">Éppen amikor ezt mondta, egy csoport érkezett hozzájuk. Júdás vezette őket, a tizenkét apostol egyike, aki Jézushoz lépett, hogy köszöntésül megcsókolja.</verse>
				<verse number="48">De Jézus így szólította meg: „Júdás, így árulod el az Emberfiát? Ezzel a baráti köszöntéssel adsz nekik jelt?”</verse>
				<verse number="49">Amikor a körülötte levő tanítványok látták, hogy mi készül, megkérdezték tőle: „Uram, most vágjuk őket a kardunkkal?”</verse>
				<verse number="50">Valamelyik apostol rá is vágott a főpap szolgájára, és levágta a jobb fülét.</verse>
				<verse number="51">De Jézus rászólt arra, akinél a kard volt: „Állj meg! Hagyd abba!” Azután megérintette a szolga fülét, és meggyógyította.</verse>
				<verse number="52">Majd oda fordult a főpapokhoz, a templomőrséghez és a nép vezetőihez, akik érte jöttek: „Kardokkal és botokkal jöttök ellenem, mintha rabló lennék?!</verse>
				<verse number="53">Amikor minden nap közöttetek voltam a Templom területén, nem fogtatok el. De eljött a ti órátok: amikor a sötétség uralkodik.”</verse>
				<verse number="54">Ekkor letartóztatták Jézust, elvezették, és a főpap házába vitték. Péter pedig távolról követte őket.</verse>
				<verse number="55">Később, amikor az emberek tüzet gyújtottak az udvar közepén, és köré telepedtek, Péter is leült közéjük.</verse>
				<verse number="56">Egy szolgálólány meglátta, amint ott ült a tűz fényében. Közelebbről is megnézte, és ezt mondta: „Ő is Jézussal volt.”</verse>
				<verse number="57">De Péter letagadta: „Asszony, nem ismerem őt!”</verse>
				<verse number="58">Valamivel később másvalaki is meglátta Pétert, és megszólította: „Te is közéjük tartozol!” De Péter így felelt: „Ember! Nem vagyok közülük való!”</verse>
				<verse number="59">Körülbelül egy óra múlva valaki más is azt mondta: „Bizony, ő is Jézussal volt, hiszen Galileából való.”</verse>
				<verse number="60">De Péter megint letagadta: „Ember, nem tudom, miről beszélsz!” Ebben a pillanatban felhangzott a kakas kukorékolása.</verse>
				<verse number="61">Az Úr megfordult, és ránézett Péterre, akinek azonnal eszébe jutott, mit mondott neki Jézus: „Ma éjjel, mielőtt a kakas kukorékol, háromszor le fogod tagadni, hogy ismersz engem.”</verse>
				<verse number="62">Ezután Péter kiment, és keservesen sírt.</verse>
				<verse number="63">A férfiak pedig, akik Jézust fogva tartották, csúfolni és verni kezdték.</verse>
				<verse number="64">Bekötötték a szemét, és ezt mondták neki: „Na, most prófétáld meg, ki ütött rád!”</verse>
				<verse number="65">Sok egyéb módon is gúnyolták, és szidalmazták.</verse>
				<verse number="66">Amikor felvirradt a reggel, összegyűltek a nép vezetői, a főpapok és a törvénytanítók. Jézust eléjük, vagyis a Főtanács elé állították,.</verse>
				<verse number="67">ahol megkérdezték tőle: „Mondd meg nekünk, te vagy-e a Krisztus!” Ő így felelt: „Ha megmondom, nem hiszitek el nekem,</verse>
				<verse number="68">ha pedig én kérdezlek titeket, nem válaszoltok.</verse>
				<verse number="69">De mostantól fogva az Emberfia ott ül majd Isten hatalmának jobb oldalán.”</verse>
				<verse number="70">Ekkor azok megkérdezték: „Szóval, te vagy az Isten Fia?” Ő pedig így felelt: „Igen, én vagyok az.”</verse>
				<verse number="71">Ők pedig ezt mondták: „Minek kell még ennél több bizonyíték? A saját fülünkkel hallottuk, hogy ezt mondta!”</verse>
			</chapter>
			<chapter number="23">
				<verse number="1">Ezután az egész csoport elindult, és elvezették Jézust Pilátushoz.</verse>
				<verse number="2">Ott így vádolták: „Megállapítottuk, hogy ez az ember félrevezeti népünket. Ellenzi, hogy adót fizessünk a császárnak, és azt mondja magáról, hogy ő a Krisztus, a király.”</verse>
				<verse number="3">Pilátus megkérdezte Jézustól: „Te vagy a zsidók királya?” Jézus pedig így válaszolt: „Igen. Ahogy mondod.”</verse>
				<verse number="4">Pilátus ezt mondta a főpapoknak és az összegyűlt sokaságnak: „Nem látok rá semmi okot, hogy ezt az embert vádoljuk.”</verse>
				<verse number="5">De azok újra és újra vádolták Jézust: „A tanításaival zavart okoz egész Júdeában! Az egész népét fellázítja Galileától kezdve egészen idáig.”</verse>
				<verse number="6">Amikor Pilátus ezt hallotta, megkérdezte, hogy Jézus Galileából való-e.</verse>
				<verse number="7">Megmondták neki, hogy igen. Mivel így Jézus Heródes hatósága alá tartozott, Pliátus átküldte hozzá Jézust. Heródes azokban a napokban éppen Jeruzsálemben volt,</verse>
				<verse number="8">és nagyon megörült, mikor meglátta Jézust. Már évek óta szerette volna látni, mivel sokat hallott róla, és remélte, hogy Jézus majd a szeme láttára tesz valamilyen csodát.</verse>
				<verse number="9">Sokáig faggatta, de Jézus egy szót sem válaszolt.</verse>
				<verse number="10">A főpapok és törvénytanítók Heródes előtt is hevesen vádolták Jézust.</verse>
				<verse number="11">Heródes és a katonái is megvetően bántak vele: kigúnyolták, és csúfságból királyi ruhát adtak rá, majd visszaküldték Pilátushoz.</verse>
				<verse number="12">Heródes és Pilátus ezen a napon kötöttek barátságot. Előzőleg ugyanis haragban voltak.</verse>
				<verse number="13">Ekkor Pilátus maga elé hívatta a főpapokat, a zsidó vezetőket és az összegyűlt sokaságot.</verse>
				<verse number="14">Ezt mondta nekik: „Ezt az embert elém hoztátok, és azzal vádoljátok, hogy tanításaival rossz irányba vezeti a népet. Kihallgattam, megvizsgáltam a szemetek előtt, és úgy találtam, hogy amivel vádoljátok, annak nincs semmi alapja.</verse>
				<verse number="15">Elküldtem Heródeshez, de ő sem talált benne semmit, ami büntetést érdemelne, mert visszaküldte őt hozzánk. Látjátok tehát, hogy semmit sem tett, amiért halált érdemelne.</verse>
				<verse number="16">Ezért megkorbácsoltatom, és szabadon engedem.”</verse>
				<verse number="17"></verse>
				<verse number="18">Ekkor mindazok, akik Pilátus előtt összegyűltek, kiabálni kezdtek: „Ezt végeztesd ki! Barabbást engedd nekünk szabadon!”</verse>
				<verse number="19">Ez a Barabbás nevű fogoly részt vett a városban korábban kitört lázadásban, és gyilkosságot is elkövetett.</verse>
				<verse number="20">Pilátus szabadon akarta engedni Jézust, ezért újra kihirdette, hogy elengedi őt.</verse>
				<verse number="21">De a tömeg még jobban kiabált: „Keresztre vele! Feszítsd keresztre!”</verse>
				<verse number="22">Pilátus harmadszor is megkérdezte: „De miért? Mi rosszat tett? Ez az ember nem bűnös! Semmit sem találtam benne, amiért halált érdemelne. Megbüntetem, és utána szabadon engedem.”</verse>
				<verse number="23">De a tömeg hangosan kiabálva követelte, hogy Jézust végezzék ki: feszítsék keresztre. Végül a kiáltozásukkal fölülkerekedtek,</verse>
				<verse number="24">és Pilátus engedett nekik. Kihirdette az ítéletét: teljesíti, amit követelnek tőle.</verse>
				<verse number="25">Szabadon engedte Barabbást, aki lázadásért és gyilkosságért volt elítélve, mert ezt akarta a tömeg. Ugyanakkor elrendelte, hogy Jézust a tömeg akaratának megfelelően végezzék ki.</verse>
				<verse number="26">Ezután Jézust a katonák elvezették. Útközben szembe jött velük egy Cirénéből való, Simon nevű férfit, aki éppen a mezei munkából tért vissza a városba. A katonák megfogták Simont, rátették a keresztfát, és kényszerítették, hogy vigye Jézus után.</verse>
				<verse number="27">Nagy tömeg követte Jézust, köztük néhány asszony is, akik jajgattak és siratták őt.</verse>
				<verse number="28">Jézus odafordult hozzájuk, és ezt mondta nekik: „Jeruzsálem leányai, ne engem sirassatok! Inkább magatokon és gyerekeiteken sírjatok!</verse>
				<verse number="29">Mert közelednek a napok, amikor azt mondják: »Milyen boldogok az asszonyok, akiknek nem lehetett gyermekük! Azok a boldogok, akik nem szültek és nem szoptattak gyereket!«</verse>
				<verse number="30">A hegyeknek azt mondják: »Essetek ránk!«, és a domboknak: »Rejtsetek el minket!«</verse>
				<verse number="31">Mert ha a zöldellő fával ezt teszik, mi lesz a sorsa a száraz fának?”</verse>
				<verse number="32">A katonák Jézussal együtt két bűnözőt is elvezettek, hogy őket is kivégezzék.</verse>
				<verse number="33">Amikor megérkeztek arra a helyre, amelyet Koponya-helynek neveznek, ott Jézust keresztre feszítették. Hasonlóképpen a két bűnözőt is külön-külön keresztre feszítették: egyiküket Jézus jobb oldalán, a másikat a bal oldalán.</verse>
				<verse number="34">Azután Jézus ezt mondta: „Atyám, bocsáss meg nekik, mert nem tudják, hogy mit tesznek!” A katonák sorsvetéssel elosztották maguk között Jézus ruháit.</verse>
				<verse number="35">Az összegyűlt sokaság pedig ott állt, és nézte, mi történik. A zsidó vezetők így gúnyolták Jézust: „Másokat meg tudott menteni, most mentse meg saját magát, ha ő a Krisztus, Isten választottja!”</verse>
				<verse number="36">A katonák is gúnyolták Jézust. Ecetet kínáltak neki,</verse>
				<verse number="37">és azt mondták: „Ha te vagy a zsidók királya, mentsd meg magad!”</verse>
				<verse number="38">Jézus feje fölött ez a felirat volt: „ ez a zsidók királya.”</verse>
				<verse number="39">Az egyik bűnöző, aki szintén keresztre volt feszítve, így sértegette: „Hát nem te vagy a Krisztus?! Akkor mentsd meg magadat, és minket is!”</verse>
				<verse number="40">De a másik bűnöző rászólt: „Nem félsz Istentől? Te is halálra vagy ítélve, mint ő.</verse>
				<verse number="41">Csakhogy a mi ítéletünk jogos, mert azt kapjuk, amit megérdemeltünk. De ő nem tett semmi rosszat!”</verse>
				<verse number="42">Azután ezt mondta: „Jézus! Emlékezz rám, amikor eljössz, hogy királyként uralkodj!”</verse>
				<verse number="43">Jézus így felelt neki: „Mondom neked, még ma együtt leszel velem a Paradicsomban.”</verse>
				<verse number="44">Délben elsötétült az ég, és délután három óráig sötétség borította az egész földet,</verse>
				<verse number="45">mert a Nap elsötétült. A Templom belsejében a függöny kettéhasadt.</verse>
				<verse number="46">Jézus felkiáltott: „Atyám, kezedbe teszem le szellememet.” Amikor ezt kimondta, meghalt.</verse>
				<verse number="47">Amikor a római százados látta ezt, Istent dicsérte, és ezt mondta: „Ez az ember valóban igaz és ártatlan volt.”</verse>
				<verse number="48">Mindazok, akik erre az eseményre kíváncsian odagyűltek, és látták mindazt, ami történt, szomorúan hazamentek.</verse>
				<verse number="49">Jézus közeli ismerősei és barátai azonban, köztük az asszonyok is, akik Galileától idáig követték, ott maradtak: kissé távolabb álltak, és figyeltek.</verse>
				<verse number="52">Miután Jézus meghalt, József Pilátushoz ment, és engedélyt kért tőle, hogy Jézus holttestét eltemesse.</verse>
				<verse number="53">Miután Pilátus ezt megengedte, József levette a keresztről a testet, vászonba tekerte, és elhelyezte egy sziklába vágott sírba. Ebbe a sziklasírba azelőtt még nem temettek senkit.</verse>
				<verse number="54">Ez az előkészület napjának végén történt, és már közel volt a szombat kezdete.</verse>
				<verse number="55">Az asszonyok, akik Galileától követték Jézust, most Józseffel mentek. Látták a sírt, és azt is, hogy hogyan helyezték a sziklasírba Jézus testét.</verse>
				<verse number="56">Azután hazamentek, és azokat az illatszereket készítették, amiket a temetésnél szoktak használni. A szombatot pedig pihenéssel töltötték a Törvény parancsa szerint.</verse>
			</chapter>
			<chapter number="24">
				<verse number="1">A hét első napján kora reggel az asszonyok kimentek a sírhoz, és vitték az elkészített illatszereket is.</verse>
				<verse number="2">A sziklasír bejáratát egy nehéz kő zárta el, de mikor odaértek, ez a kő már félre volt gördítve.</verse>
				<verse number="3">Így be tudtak menni a sziklasírba, de az Úr Jézus testét nem találták sehol.</verse>
				<verse number="4">Ezen nagyon elcsodálkoztak és zavarban voltak. Ekkor hirtelen két férfi jelent meg mellettük fénylő ruhában.</verse>
				<verse number="5">Az asszonyok megijedtek tőlük, és a földre borultak. De azok így bátorították őket: „Miért itt keresitek azt, aki él? Ez a halottak helye!</verse>
				<verse number="6">Jézus már nincs itt, mert feltámadt! Emlékezzetek rá, mit mondott nektek még Galileában!</verse>
				<verse number="7">»Szükséges, hogy az Emberfiát a bűnösök kezébe adják, keresztre feszítsék, és szükséges, hogy a harmadik napon feltámadjon.«”</verse>
				<verse number="8">Ekkor az asszonyoknak eszébe jutott, hogy Jézus valóban ezt mondta nekik.</verse>
				<verse number="9">Azután az asszonyok hamar visszamentek a városba, és mindezt elmondták a tizenegy apostolnak és a többieknek.</verse>
				<verse number="10">Az asszonyok csoportjában volt a magdalai Mária, Johanna és Mária, Jakab anyja, meg más asszonyok is, akik a feltámadás hírét hozták.</verse>
				<verse number="11">Az apostolok azonban nem hittek az asszonyoknak, és úgy gondolták, hogy mindez csak bolondság.</verse>
				<verse number="12">Péter mégis felkelt és elfutott a sírhoz. Lehajolt, és benézett a sírkamra üregébe, de csak a vászonlepedőket látta ott. Azután egyedül elment, és azon gondolkozott azon, hogy vajon mi történhetett.</verse>
				<verse number="13">Ugyanezen a napon Jézus két tanítványa elindult Jeruzsálemtől Emmausba, egy kis faluba, amely a várostól tizenkét kilométer távolságra volt.</verse>
				<verse number="14">Útközben azokról a dolgokról beszélgettek, amik azokban a napokban történtek.</verse>
				<verse number="15">Miközben beszélgettek és vitatkoztak, maga Jézus csatlakozott hozzájuk,</verse>
				<verse number="16">de a tanítványok nem ismerték fel, hogy ő az. Valami megakadályozta őket, hogy ráismerjenek.</verse>
				<verse number="17">Jézus megkérdezte tőlük: „Miről beszélgettek?” Ekkor azok szomorúan megálltak.</verse>
				<verse number="18">Az egyik, akit Kleopásnak hívtak, ezt felelte: „Úgy látszik te vagy az egyetlen Jeruzsálemben, aki nem tudja, mi történt ezekben a napokban.”</verse>
				<verse number="19">Jézus megkérdezte: „Miért, mi történt?” Azok így feleltek: „A názáreti Jézusról van szó, aki szavaival és tetteivel egyaránt bizonyította, hogy hatalmas próféta Isten és az emberek előtt.</verse>
				<verse number="20">De népünk főpapjai és vezetői kiszolgáltatták őt, és elérték, hogy halálra ítéljék és kivégezzék a kereszten.</verse>
				<verse number="21">Pedig mi azt vártuk és reméltük, hogy ő fogja Izráel népét felszabadítani. De már három napja, hogy mindez történt.</verse>
				<verse number="22">Ezenkívül néhány közülünk való asszony is megdöbbentett minket. Ma korán reggel kimentek a sírhoz, ahová Jézus testét temették.</verse>
				<verse number="23">De a holttestet nem találták ott. Mikor visszajöttek, azt állították, hogy látomásban angyalokat láttak, akik azt mondták, hogy Jézus él.</verse>
				<verse number="24">Ekkor néhányan közülünk kimentek a sírhoz, és mindent úgy találtak, ahogyan az asszonyok mondták, de Jézust magát nem látták.”</verse>
				<verse number="25">Ekkor Jézus kezdett beszélni: „Milyen nehéz felfogásúak vagytok! Milyen nehézkesen mozdul a szívetek, hogy a próféták szavait elhiggyétek!</verse>
				<verse number="26">Hogy lehet, hogy nem értitek: feltétlenül szükséges volt, hogy Krisztus előbb mindezeket elszenvedje?! Csak azután mehetett be dicsőségébe! Hiszen mindezt világosan megmondták a próféták is!”</verse>
				<verse number="27">Azután Jézus részletesen elmagyarázta a két tanítványnak mindazt, amit az Írások őróla mondtak. Mózes könyveivel kezdte, és folytatta az összes többi prófétával, az egész Íráson keresztül.</verse>
				<verse number="28">Közben megérkeztek Emmausba, ahová indultak, de Jézus úgy tett, mintha tovább akarna menni.</verse>
				<verse number="29">A tanítványok azonban nagyon kérlelték: „Maradj velünk, hiszen mindjárt este van, és vége a napnak!” Így hát Jézus velük maradt, és együtt mentek be a házba.</verse>
				<verse number="30">Amikor asztalhoz ültek, kezébe vette a kenyeret, hálát adott Istennek, tört a kenyérből, és a tanítványoknak adta.</verse>
				<verse number="31">Azoknak ekkor megnyílt a szemük, és ráismertek Jézusra. De ő abban a pillanatban eltűnt a szemük elől.</verse>
				<verse number="32">A két tanítvány akkor ezt mondta: „Mikor Jézus útközben beszélt, és az Írásokat magyarázta, úgy égett a szívünk, mint a tűz!”</verse>
				<verse number="33">Ekkor a két tanítvány felkerekedett, és visszament Jeruzsálembe. Ott együtt találták a tizenegy apostolt, és a többieket,</verse>
				<verse number="34">akik ezzel fogadták őket: „Valóban feltámadt az Úr! Megjelent Simonnak!”</verse>
				<verse number="35">Ekkor azok ketten is elmondták, mi történt velük az úton, és hogyan ismerték fel Jézust, amikor tört a kenyérből, és adott nekik belőle.</verse>
				<verse number="36">Miközben erről beszéltek, hirtelen maga Jézus jelent meg közöttük, és köszöntötte őket: „Békesség!”</verse>
				<verse number="37">Ekkor nagyon megrémültek, és félelmükben azt hitték, hogy valamilyen szellemet látnak.</verse>
				<verse number="38">De Jézus bátorította őket: „Miért vagytok összezavarodva? Miért nem hisztek a szemeteknek?!</verse>
				<verse number="39">Nézzétek meg a kezemet és lábamat! Érintsetek meg, és győződjetek meg róla, hogy valóban én vagyok az! A szellemeknek nincs sem húsa, sem csontja, de amint látjátok, nekem van.”</verse>
				<verse number="40">S ezzel megmutatta nekik a kezeit és lábait.</verse>
				<verse number="41">De azok örömükben még mindig nem tudták elhinni, hogy valóság, amit látnak, és csak csodálkoztak. Ekkor Jézus megkérdezte: „Van itt valami, amit meg lehet enni?”</verse>
				<verse number="42">Akkor adtak neki egy darab sült halat,</verse>
				<verse number="43">s ezt Jézus a szemük láttára megette.</verse>
				<verse number="44">Azután ezt mondta: „Éppen erről beszéltem nektek, amíg veletek voltam! Feltétlenül szükséges volt, hogy minden beteljesedjen, amit megírtak rólam Mózes Törvényében, a próféták könyveiben és a zsoltárokban!”</verse>
				<verse number="45">Ezután megvilágosította a tanítványok értelmét, hogy megértsék az Írásokat.</verse>
				<verse number="46">Majd ezt mondta nekik: „Az Írásokban ez áll: Krisztusnak meg kell halnia, de a harmadik napon fel kell támadnia a halálból.</verse>
				<verse number="49">Figyeljetek rám! El fogom küldeni hozzátok, akit Atyám megígért nektek. De ehhez itt kell maradnotok a városban, amíg azt a mennyei erőt meg nem kapjátok.”</verse>
				<verse number="50">Ezután Jézus kivezette a tanítványait Jeruzsálemből egészen Betániáig. Ott felemelte a kezét, és megáldotta őket.</verse>
				<verse number="51">Miközben áldotta őket, felemelkedett és egyre távolodott tőlük. Így vitték fel a Mennybe.</verse>
				<verse number="52">A tanítványok imádták Jézust, és nagy örömmel visszatértek Jeruzsálembe.</verse>
				<verse number="53">Minden idejüket a Templom területén töltötték, és dicsérték Istent.</verse>
			</chapter>
		</book>
		<book number="43">
			<chapter number="1">
				<verse number="1">Az Ige már a világ kezdete előtt létezett: Istennel együtt volt, és Isten volt az Ige.</verse>
				<verse number="2">A világ kezdete előtt az Ige együtt volt Istennel.</verse>
				<verse number="3">Minden az Ige által lett, nélküle semmi nem jött létre.</verse>
				<verse number="4">Benne volt az élet, és ez az élet volt az emberek világossága.</verse>
				<verse number="5">A világosság a sötétségben fénylik, de a sötétség soha nem tudta legyőzni a világosságot.</verse>
				<verse number="6">Volt egy ember, akit Isten küldött. Jánosnak hívták.</verse>
				<verse number="7">Azért jött, hogy tanúskodjon a világosságról, hogy mindenki, aki hallja, higgyen.</verse>
				<verse number="8">Nem ő volt a világosság, hanem azért jött, hogy a világosságról beszéljen mindenkinek.</verse>
				<verse number="9">Az igazi világosság már készen volt arra, hogy megjelenjen, és világosságot adjon minden embernek.</verse>
				<verse number="10">Az Ige már a világon volt, és bár ez a világ általa lett, az emberek mégsem ismerték fel őt.</verse>
				<verse number="11">A saját világába jött, de a saját népe mégsem fogadta be.</verse>
				<verse number="12">De mindazoknak, akik őt befogadták, felhatalmazást adott arra, hogy Isten gyermekeivé legyenek. Ezek azok az emberek, akik hittek benne.</verse>
				<verse number="13">Ők nem úgy születtek, ahogyan a gyerekek szoktak születni: nem testi vágyból, és nem a férfi akaratából, hanem Istentől születtek.</verse>
				<verse number="14">Az Ige emberré lett, és közöttünk élt. Láttuk a dicsőségét, amely az Atya egyetlen Fiának dicsősége. Az Ige telve volt kegyelemmel és igazsággal.</verse>
				<verse number="15">János róla tanúskodott, amikor hirdette: „Ő az, akiről előre megmondtam, hogy el fog jönni. Ő az, aki ugyan később érkezik, mint én, mégis nagyobb nálam, mert már előttem létezett.”</verse>
				<verse number="16">Az Ige telve volt kegyelemmel és igazsággal, és ebből a teljességből kaptunk mindannyian sok-sok áldást, kegyelmet és ajándékot.</verse>
				<verse number="17">A Törvényt Mózesen keresztül kaptuk, de a kegyelem és az igazság Jézus Krisztuson keresztül érkezett hozzánk.</verse>
				<verse number="18">Istent soha senki nem látta. Az egyetlen Fiú mutatta meg, és ismertette meg velünk, milyen az Isten. Ő maga Isten, és nagyon közel van az Atyához.</verse>
				<verse number="19">A jeruzsálemi zsidó vezetők papokat és lévitákat küldtek Jánoshoz, hogy kérdezzék meg tőle: „Ki vagy te?”</verse>
				<verse number="20">János őszintén megmondta az igazat: „Nem én vagyok a Krisztus!”</verse>
				<verse number="21">Ekkor megkérdezték tőle: „Hát akkor ki vagy, talán Illés?” „Nem az vagyok” — mondta János. „Akkor talán te vagy a próféta?” De János így felelt: „Nem, az sem vagyok.”</verse>
				<verse number="22">Ekkor ezt kérdezték tőle: „Hát akkor ki vagy? Mondd meg, hogy válaszolhassunk azoknak, akik küldtek minket! Mit mondasz magadról?”</verse>
				<verse number="23">János Ézsaiás próféta szavaival válaszolt: „Annak a hangja vagyok, aki a pusztában kiált, s aki ezt mondja: »Készítsetek egyenes utat az Úrnak!«” Ézs 40:3</verse>
				<verse number="24">Ezek a küldöttek a farizeusok csoportjához tartoztak.</verse>
				<verse number="25">Tovább kérdezgették Jánost: „Ha nem vagy sem a Krisztus, sem Illés, sem pedig a próféta, akkor miért meríted be az embereket?”</verse>
				<verse number="26">János erre így válaszolt: „Igaz, én bemerítem az embereket a vízbe, de van közöttetek valaki, akit nem ismertek.</verse>
				<verse number="27">Ő az, aki később fog megérkezni, mint én. De még arra sem vagyok méltó, hogy a saruját levegyem a lábáról.”</verse>
				<verse number="28">Mindezek Betániában, a Jordán folyón túl történtek, ahol János bemerítette az embereket.</verse>
				<verse number="29">Másnap János meglátta Jézust, amint feléje közeledett, és ezt mondta: „Nézzétek, ő az! Ő Isten Báránya, aki elveszi az egész világ összes bűneit!</verse>
				<verse number="30">Ő az, akiről azt mondtam, hogy később fog megérkezni, mint én, mégis nagyobb nálam, mert már előttem is létezett.</verse>
				<verse number="31">Én nem ismertem őt. Azért jöttem, hogy vízbe merítsem az embereket, és így Izráel megismerhesse őt.”</verse>
				<verse number="34">Én pedig láttam, amint ez beteljesedett: a Szent Szellem leszállt a Mennyből. Olyan volt, mint egy galamb. Őrá szállt le, és megnyugodott rajta, ezért tanúsítom, hogy ő az Isten Fia.”</verse>
				<verse number="35">A következő napon is ott volt János két tanítványával.</verse>
				<verse number="36">Amikor látta, hogy arra jön Jézus, ezt mondta: „Nézzétek! Ő az Isten Báránya!”</verse>
				<verse number="37">Amikor ezt a két tanítvány meghallotta, Jézus után indultak.</verse>
				<verse number="38">Jézus megfordult, látta, hogy követik, és megkérdezte tőlük: „Mit akartok?” Ők ezt kérdezték: „Rabbi, azaz Mester, hol laksz?”</verse>
				<verse number="39">„Gyertek velem, és meglátjátok!” — válaszolta Jézus. Ők vele is mentek, megnézték, hol lakik, és aznap nála maradtak. Körülbelül délután négy óra volt akkor.</verse>
				<verse number="40">Ez a két tanítvány hallotta, amit János Jézusról mondott, és követték Jézust. Az egyik András volt, Simon Péter testvére.</verse>
				<verse number="41">András azonnal megkereste testvérét, Simont, és ezt mondta neki: „Megtaláltuk a Messiást, vagyis a Krisztust!”</verse>
				<verse number="42">Azután András odavezette Simon Pétert Jézushoz, aki ránézett, és ezt mondta: „Te Simon vagy, Jóna fia. Kéfás lesz a neved.” Ez azt jeleni: Kőszikla.</verse>
				<verse number="43">Másnap Jézus el akart menni Galileába. Ekkor találkozott Fülöppel, és megszólította: „Csatlakozz hozzám, és kövess engem!”</verse>
				<verse number="44">Fülöp Bétsaidából, András és Péter városából való volt.</verse>
				<verse number="45">Később Fülöp találkozott Nátánaéllel, és elújságolta neki: „Megtaláltuk azt, akiről Mózes írt a Törvényben, és akiről a próféták is írtak! Jézus a neve, József fia, és Názáretből való.”</verse>
				<verse number="46">Nátánaél így válaszolt: „Ugyan, mi jó jöhet Názáretből?” „Gyere, és nézd meg magad!” — válaszolt Fülöp.</verse>
				<verse number="47">Amikor Jézus látta, hogy Nátánaél közeledik feléje, azt mondta róla: „Nézzétek, itt jön egy férfi, aki igazán Izráel népéhez tartozik, és akiben nincs semmi hamisság!”</verse>
				<verse number="48">Nátánaél csodálkozva kérdezte: „Honnan ismersz engem?” Jézus ezt válaszolta: „Láttalak téged a fügefa alatt, mielőtt Fülöp idehívott.”</verse>
				<verse number="49">Ekkor Nátánaél ezt mondta: „Rabbi, te vagy az Isten Fia, te vagy Izráel Királya!”</verse>
				<verse number="50">Jézus így felelt: „Azért hiszel, mert azt mondtam, hogy láttalak a fügefa alatt? Ennél nagyobb dolgokat is látsz majd.”</verse>
				<verse number="51">És így folytatta: „Igazán mondom nektek: meglátjátok majd a megnyílt Mennyet, és Isten angyalait, amint fel- és leszállnak az Emberfiára.”</verse>
			</chapter>
			<chapter number="2">
				<verse number="1">Két nappal később lakodalom volt a galileai Kánában, amelyen Jézus anyja is részt vett,</verse>
				<verse number="2">Meghívták Jézust és a tanítványait is.</verse>
				<verse number="3">A lakodalom közben elfogyott a bor. Ekkor Jézus anyja szólt Jézusnak: „Nincs több boruk!”</verse>
				<verse number="4">De Jézus ezt válaszolta: „Asszony, miért mondod ezt nekem? Nem jött még el az én időm.”</verse>
				<verse number="5">Anyja mégis szólt a szolgáknak: „Akármit mond nektek, tegyétek meg!”</verse>
				<verse number="6">Volt ott hat nagyméretű, kőből készült víztartó, amelyet a zsidók a szertartásos tisztálkodásra szoktak használni. Ezekbe egyenként körülbelül 80-120 liter víz fért.</verse>
				<verse number="7">Jézus szólt a szolgáknak: „Töltsétek meg az edényeket vízzel!” Azok pedig színig töltötték a víztartókat.</verse>
				<verse number="8">Azután Jézus mondta nekik: „Merítsetek belőle, és vigyetek a násznagynak!” A szolgák így is tettek.</verse>
				<verse number="9">A násznagy megkóstolta a borrá változott vizet. Nem tudta, honnan van a bor, de a szolgák, akik merítettek belőle, tudták. Akkor a násznagy odahívta a vőlegényt,</verse>
				<verse number="10">és azt mondta neki: „Mindenki a legjobb bort szolgálja fel először, és amikor a vendégek már részegek, akkor hozzák az olcsó bort. Te pedig a legjobbat mostanáig tartogattad!”</verse>
				<verse number="11">Ez volt az első csoda, amelyet Jézus tett. Így mutatta meg dicsőségét, és a tanítványai hittek benne. Ez a galileai Kánában történt.</verse>
				<verse number="12">Ezután Jézus Kapernaumba ment anyjával, testvéreivel és tanítványaival, és ott maradtak néhány napig.</verse>
				<verse number="13">Közeledett már a zsidók pászka ünnepe, ezért Jézus felment Jeruzsálembe.</verse>
				<verse number="14">Látta, hogy a Templom udvarában a kereskedők marhákat, juhokat és galambokat árulnak, és pénzváltók ülnek az asztalaiknál.</verse>
				<verse number="15">Ekkor kötélből ostort font, és mindet kizavarta a Templom területéről, a juhokkal és a marhákkal együtt. A pénzváltók pénzét szétszórta, és felborította asztalaikat.</verse>
				<verse number="16">A galambárusoknak is mondta: „Ki innen! Vigyétek ezeket innen! Ne tegyétek Atyám házát piaccá!”</verse>
				<verse number="17">Ekkor a tanítványoknak eszébe jutott, hogy az Írás ezt mondja: „Házad iránti féltékeny és égő szeretet eléget engem.” Zsolt 69:10</verse>
				<verse number="18">Azok a zsidók, akik ezt látták, ezt mondták Jézusnak: „Mutass nekünk valami csodát bizonyítékul, hogy jogod van ilyeneket tenni!”</verse>
				<verse number="19">Jézus így válaszolt: „Romboljátok le ezt a templomot, és én három nap alatt újra felépítem!”</verse>
				<verse number="20">Erre a zsidók így válaszoltak: „Negyvenhat évig tartott, amíg ezt a Templomot felépítették! Hogy tudnád három nap alatt újraépíteni?!”</verse>
				<verse number="21">De nem értették meg, hogy Jézus nem a Templom kőépületeiről, hanem a saját testéről beszélt.</verse>
				<verse number="22">Később, már Jézus feltámadása után, tanítványai visszaemlékeztek mindarra, amit ekkor mondott, és hittek az Írásban és Jézus szavaiban.</verse>
				<verse number="23">Amíg Jeruzsálemben volt a pászka ünnepén, sokan hittek benne, mert látták a csodákat, amelyeket tett.</verse>
				<verse number="24">De Jézus nem bízta magát rájuk, mert ismerte őket.</verse>
				<verse number="25">Nem volt szüksége rá, hogy valaki megmondja, mi van az emberekben. Ő jól ismerte mindenkinek a szívét.</verse>
			</chapter>
			<chapter number="3">
				<verse number="1">Volt a farizeusok között egy ember, akit Nikodémusnak hívtak. A zsidók egyik vezetője volt.</verse>
				<verse number="2">Egyik éjjel eljött Jézushoz, és azt mondta neki: „Mester, biztosan tudjuk, hogy téged Isten küldött, hogy tanítsál. Ilyen csodákat, amelyeket te teszel, csak akkor tehet valaki, ha Isten van vele.”</verse>
				<verse number="3">Jézus így válaszolt: „Igazán mondom neked, aki nem születik újra, nem láthatja meg Isten Királyságát.”</verse>
				<verse number="4">Nikodémus megkérdezte: „Hogyan születhet valaki újra, ha már megöregedett? Hiszen nem mehet vissza anyja testébe, hogy másodszor is megszülessen!”</verse>
				<verse number="5">Jézus így válaszolt: „Igazán mondom neked, aki nem születik újra víz és Szent Szellem által, az nem mehet be Isten Királyságába.</verse>
				<verse number="6">Ami testből született, az testi természetű, ami pedig a Szent Szellemtől született, az szellemi természetű.</verse>
				<verse number="7">Ne csodálkozz, hogy azt mondtam: újra kell születnetek!</verse>
				<verse number="8">A szél arra fúj, amerre akar. Hallod a hangját, de nem tudod, honnan jön, és merre tart. Mindenki, aki a Szent Szellemtől született, hasonló természetű.”</verse>
				<verse number="9">Nikodémus megkérdezte: „Hogy lehet ez?”</verse>
				<verse number="10">„Te Izráel népének tanítója vagy, és mégsem érted?!</verse>
				<verse number="11">Igazán mondom neked, mi arról beszélünk, amit jól ismerünk. Olyan dolgokról beszélünk, amit magunk láttunk. De ti mégsem fogadjátok el, hogy amiről tanúskodunk, az igaz.</verse>
				<verse number="12">Eddig földi dolgokról beszéltem nektek, de ezeket sem hittétek el. Akkor hogyan fogjátok elhinni, ha mennyei dolgokról beszélek?</verse>
				<verse number="13">Senki sem ment fel a Mennybe, csak az, aki a Mennyből jött le: az Emberfia.</verse>
				<verse number="14">Ahogyan Mózes felemelte a rézkígyót a pusztában,, úgy kell az Emberfiát is felemelni,</verse>
				<verse number="15">hogy aki hisz benne, az örökké éljen.</verse>
				<verse number="16">Mert Isten annyira szerette az embereket, hogy odaadta az egyetlen Fiát értük! Azért tette ezt, hogy aki hisz a Fiában, annak ne kelljen végleg elpusztulnia, hanem örökké éljen.</verse>
				<verse number="17">Isten nem azért küldte a Fiát az emberek közé, hogy elítélje őket! Azért küldte, hogy rajta keresztül megmentse őket.</verse>
				<verse number="18">Aki hisz a Fiúban, azt nem ítélik el. De aki nem hisz benne, az máris ítélet alatt van, mert nem hitt az Isten egyetlen Fiában.</verse>
				<verse number="19">Az ítélet pedig ez: a világosság eljött az emberek közé, de azok jobban szerették a sötétséget, mint a világosságot, mert gonosz dolgokat gondoltak és tettek.</verse>
				<verse number="20">Ugyanis akik gonosz dolgokat tesznek, mind gyűlölik a világosságot. Ezek nem jönnek ki a világosságra, nehogy gonosz tetteik lelepleződjenek, és mindenki számára láthatók legyenek.</verse>
				<verse number="21">Aki viszont az igazságot követi, és azt teszi, ami helyes, az kijön a világosságra. A világosság pedig nyilvánvalóan megmutatja, hogy ezeket a dolgokat Isten tetszése szerint és Isten által tette.”</verse>
				<verse number="22">Jézus ezután tanítványaival együtt Júdeába ment. Ott maradt velük, és bemerítette az embereket.</verse>
				<verse number="23">János pedig Szálim közelében, Ainonnál merítette be az embereket, mert ott bőven volt víz. Sokan jöttek Jánoshoz, és bemerítkeztek.</verse>
				<verse number="24">Jánost ugyanis ekkor még nem zárták börtönbe.</verse>
				<verse number="25">Egyszer János néhány tanítványa vitatkozásba keveredett valakivel, aki a zsidó vallási hagyományokat követte. A bemerítkezésről és a megtisztulás szertartásáról vitatkoztak.</verse>
				<verse number="26">Végül odamentek Jánoshoz, és ezt mondták neki: „Mester, emlékszel arra a férfira, aki veled volt a Jordánon túl, és akiről te tanúskodtál? Most ő is bemerít, és csak úgy tódul hozzá mindenki!”</verse>
				<verse number="27">János így válaszolt: „Az ember a saját erejéből semmire sem jut. Csak azt érheti el, amit Isten ad neki ajándékba.</verse>
				<verse number="28">Ti magatok vagytok a tanúim, hogy világosan megmondtam: nem én vagyok a Krisztus! Engem Isten azért küldött, hogy Krisztus előtt járjak, és utat készítsek neki.</verse>
				<verse number="29">Az a vőlegény, akinek menyasszonya van! A vőlegény barátja csak vár és figyel, hogy mikor hallja meg a közeledő vőlegény hangját. Mennyire örül, amikor meghallja! Most én is így örülök: boldog vagyok, hogy ő megérkezett!</verse>
				<verse number="30">Neki ettől fogva egyre feljebb és feljebb kell emelkednie! Ami pedig engem illet, én egyre kevésbé leszek fontos.”</verse>
				<verse number="31">„Ő a Mennyből, Istentől jött, ezért mindenkinél hatalmasabb. Aki a földről származik, az a földhöz tartozik, és földi dolgokról beszél. Ő azonban a Mennyből, Istentől jött, és mindenkinél hatalmasabb!</verse>
				<verse number="32">Ő arról beszél, amit maga látott és hallott, az emberek mégsem fogadják el, amit mond.</verse>
				<verse number="33">Azok, akik elfogadják, hogy amit mond, az igaz: vagyis hisznek neki, ezzel maguk is bizonyítják, hogy Isten megbízható, és igazat mond.</verse>
				<verse number="34">Mert akit Isten küldött, az valóban Isten szavait és személyes üzenetét mondja mindenkinek. Hiszen neki Isten a Szent Szellemet korlátozás nélkül adja.</verse>
				<verse number="35">Az Atya szereti a Fiút, és minden hatalmat a kezébe adott.</verse>
				<verse number="36">Aki hisz a Fiúban, az örökké él. De aki nem engedelmeskedik a Fiúnak, az nem kap örök életet, hanem Isten haragja alatt marad.”</verse>
			</chapter>
			<chapter number="4">
				<verse number="1">Egyesek hírül vitték a farizeusoknak, hogy Jézusnak már több tanítványa van, mint Jánosnak, és ezeket be is meríti.</verse>
				<verse number="2">Bár maga Jézus nem merített be senkit, csak a tanítványai.</verse>
				<verse number="3">Mikor Jézus megtudta, hogy a farizeusoknak ezt mondták, elhagyta Júdeát, és újra visszatért Galileába.</verse>
				<verse number="4">Ehhez keresztül kellett mennie Samárián.</verse>
				<verse number="5">Így jutott el egy samáriai városba, Sikárba. Ez közel volt ahhoz a birtokhoz, amelyet Jákób adott a fiának, Józsefnek.</verse>
				<verse number="6">Jézus elfáradt útközben, és leült egy kút mellé, amelyet Jákób kútjának neveztek. Dél felé járt az idő.</verse>
				<verse number="9">A samáriai asszony csodálkozva kérdezte: „Hogy lehet az, hogy tőlem kérsz inni? Hiszen te zsidó vagy, én meg egy samáriai asszony!” A zsidók ugyanis szóba sem álltak a samáriai emberekkel.</verse>
				<verse number="10">Jézus így válaszolt: „Te nem ismered az Isten ajándékát. Nem tudod, ki vagyok én, aki vizet kértem tőled. Ha tudnád, akkor te kértél volna vizet tőlem. Én pedig élő vizet adtam volna neked.”</verse>
				<verse number="11">Ekkor az asszony megkérdezte: „Uram, honnan vennél élő vizet? Hiszen vödröd sincs, a kút pedig mély.</verse>
				<verse number="12">Nagyobb lennél, mint Jákób, atyánk, aki ezt a kutat adta nekünk?! Ő maga is ebből ivott, a fiai is, meg a nyájai is!”</verse>
				<verse number="13">Jézus így válaszolt: „Akik ebből a vízből isznak, azok újra megszomjaznak.</verse>
				<verse number="14">De aki abból a vízből iszik, amit tőlem kap, az soha többé nem szomjazik meg. Bizony, a víz, amit én adok neki, forrássá teszi őt: olyan víz fog folyni a belsejéből, amely örök életet ad.”</verse>
				<verse number="15">„Uram, adj nekem is abból a vízből, hogy ne legyek többé szomjas, és ne kelljen innen hordanom a vizet!” — kérte az asszony.</verse>
				<verse number="16">Jézus ekkor azt mondta neki: „Menj, hívd a férjedet, és gyertek vissza!”</verse>
				<verse number="17">Az asszony így válaszolt: „Nincs férjem.” Jézus erre azt felelte: „Ez valóban igaz, nincs férjed!</verse>
				<verse number="18">Öt férjed volt, de akivel most együtt élsz, az nem a férjed! Igazat mondtál.”</verse>
				<verse number="19">Ekkor az asszony így felelt: „Uram, látom, hogy próféta vagy!</verse>
				<verse number="20">Őseink ezen a hegyen imádták Istent. Ti, zsidók azonban azt mondjátok, hogy Jeruzsálemben kell Istent imádni.”</verse>
				<verse number="21">Jézus így válaszolt neki: „Asszony, higgy nekem: eljön az idő, amikor nem kell sem Jeruzsálembe, sem erre a hegyre felmennie annak, aki az Atyát akarja imádni.</verse>
				<verse number="22">Ti azt imádjátok, akit nem ismertek, mi pedig ismerjük azt, akit imádunk, mert az, aki a szabadulást hozza, a zsidók közül jön.</verse>
				<verse number="23">De eljön az idő, amikor az igazi imádók szellemben és igazságban imádják az Atyát. Ez az idő már el is érkezett! Mert az Atya olyanokat keres, akik így imádják.</verse>
				<verse number="24">Isten szellem, ezért akik őt imádják, azoknak is szellemben és igazságban kell imádniuk őt.”</verse>
				<verse number="25">Az asszony így válaszolt: „Tudom, hogy eljön a Messiás, akit Felkentnek neveznek, és amikor eljön, mindent megmagyaráz majd nekünk.”</verse>
				<verse number="26">„Én vagyok a Messiás, aki veled beszélek” - mondta neki Jézus.</verse>
				<verse number="27">Ebben a pillanatban megérkeztek a tanítványok. Nagyon elcsodálkoztak, hogy Jézus egy asszonnyal beszélget. De egyikük sem kérdezte meg, hogy mit akart tőle, vagy miért beszélgetett vele.</verse>
				<verse number="28">Az asszony ekkor a kútnál hagyta a vizeskorsóját, visszament a városba, és ezt mondta az embereknek:</verse>
				<verse number="29">„Gyertek, nézzétek meg azt a férfit, aki mindent elmondott nekem, amit tettem! Lehet, hogy ő a Messiás?”</verse>
				<verse number="30">Ekkor az emberek kimentek Jézushoz.</verse>
				<verse number="31">Amíg az asszony a városba ment, a tanítványok kínálták Jézust: „Mester, egyél valamit!”</verse>
				<verse number="32">De ő ezt felelte: „Van mit ennem, de erről ti nem tudtok.”</verse>
				<verse number="33">A tanítványok egymást kérdezgették: „Hogy lehet ez? Talán valaki hozott neki ennivalót?”</verse>
				<verse number="34">De Jézus így válaszolt: „Számomra az az étel, ha megteszem azt, amit az Atya rám bízott. Hiszen ezért küldött engem. Engem az táplál, amikor egészen befejezem azt a feladatot, amellyel megbízott.</verse>
				<verse number="35">A vetés idején azt szoktátok mondani: »Még négy hónap, és aratni fogunk.« Én pedig azt mondom nektek: nyissátok ki a szemeteket, és lássátok meg, hogy a gabona már megérett az aratásra!</verse>
				<verse number="36">Aki learatja, már meg is kapja a fizetését, mert az örök életre gyűjti össze a termést. Ezért együtt örül a vető és az arató.</verse>
				<verse number="37">A közmondás ráillik erre: »Az egyik vet, de a termést a másik aratja le.«</verse>
				<verse number="38">Én azért küldtelek el titeket, hogy learassátok, amit mások vetettek. Mert valóban mások dolgoztak vele, ti pedig folytatjátok, amit ők elkezdtek: learatjátok a munkájuk gyümölcsét.”</verse>
				<verse number="39">Abban a samáriai városban sokan hittek Jézusban, mivel az az asszony ezt mondta nekik: „Mindent elmondott nekem, amit valaha tettem.”</verse>
				<verse number="40">Ezért a samáriaiak Jézushoz tódultak, és kérték, hogy maradjon velük. Ő pedig ott is maradt még két napig.</verse>
				<verse number="41">Ezalatt nagyon sokan hallgatták Jézust, és még többen hittek benne.</verse>
				<verse number="42">Később meg is mondták az asszonynak: „Először amiatt hittünk Jézusban, amit te mondtál róla. De most már magunk is hallottuk őt, és meggyőződtünk róla, hogy valóban ő az, aki megmenti az embereket.”</verse>
				<verse number="43">Két nap múlva Jézus továbbment Galileába.</verse>
				<verse number="44">Bár maga Jézus is megmondta, hogy a prófétának nincs becsülete a saját hazájában.</verse>
				<verse number="45">Amikor Galileába ért, mégis szívesen fogadták. Ugyanis voltak közöttük olyanok, akik szintén ott voltak Jeruzsálemben az ünnepen, és látták mindazt, amit Jézus tett.</verse>
				<verse number="46">Azután Jézus újra a galileai Kánába ment, ahol korábban a vizet borrá változtatta. Élt Kapernaumban egy magas rangú királyi tisztviselő, akinek a fia beteg volt.</verse>
				<verse number="47">Amikor meghallotta, hogy Jézus Júdeából Galileába érkezett, eljött hozzá. Kérte, hogy menjen vele, és gyógyítsa meg a fiát, aki már haldoklott.</verse>
				<verse number="48">Jézus azt felelte: „Ha nem láttok jeleket és csodákat, nem hisztek.”</verse>
				<verse number="49">De a királyi tisztviselő kérlelte: „Uram, gyere velem, mielőtt még meghalna a gyermekem!”</verse>
				<verse number="50">Jézus ezt mondta: „Menj csak haza, a fiad élni fog!” Ő pedig hitt Jézus szavának, és hazament.</verse>
				<verse number="51">Útközben találkozott a szolgáival, akik azzal a hírrel jöttek elé, hogy a fia már jobban van.</verse>
				<verse number="52">Akkor megkérdezte őket, mikor lett jobban a gyermek. Azok mondták, hogy előző nap délután egy órakor múlt el a láza.</verse>
				<verse number="53">Az apa visszaemlékezett, hogy Jézus pontosan abban az órában mondta neki: „A fiad élni fog”, és hitt Jézusban egész családjával együtt.</verse>
				<verse number="54">Ez volt a második csoda-jel, amelyet Jézus tett, miután Júdeából Galileába érkezett.</verse>
			</chapter>
			<chapter number="5">
				<verse number="1">Ezek után egy ünnep következett, amelyre a zsidók fel szoktak menni Jeruzsálembe, és Jézus is felment.</verse>
				<verse number="2">Jeruzsálemben a Juh-kapunál van egy vízgyűjtő medence, amelyet héberül Betesdának hívnak. A medencét öt oszlopcsarnok veszi körül.</verse>
				<verse number="3">Itt nagyon sok beteg feküdt: vakok, sánták és bénák.</verse>
				<verse number="4"></verse>
				<verse number="5">Volt közöttük egy férfi, aki már harmincnyolc éve beteg volt.</verse>
				<verse number="6">Jézus látta, hogy ott fekszik, és tudta, hogy milyen régóta beteg. Megkérdezte tőle: „Akarsz-e meggyógyulni?”</verse>
				<verse number="7">Az így felelt: „Uram, nincs senki, aki segítene bevinni a medencébe, amikor a víz felkavarodik. Mire odaérek, mindig valaki más lép be előttem.”</verse>
				<verse number="8">Ekkor Jézus ezt mondta: „Kelj fel, fogd a hordágyadat, és menj el!”</verse>
				<verse number="9">Ekkor a férfi azonnal meggyógyult, fogta a hordágyát, és elment. Az a nap szombat volt,</verse>
				<verse number="10">ezért a zsidók rászóltak arra, aki meggyógyult: „Szombat van, a Törvény szerint nem szabad semmilyen csomagot hordoznod.”</verse>
				<verse number="11">Ő ezt felelte: „Aki meggyógyított, az mondta, hogy szedjem össze a holmimat, amin feküdtem, és menjek haza.”</verse>
				<verse number="12">A zsidók megkérdezték: „Ki az, aki ezt mondta neked?”</verse>
				<verse number="13">De az nem tudott válaszolni, mert sokan tolongtak ott, és Jézus eltűnt a tömegben.</verse>
				<verse number="14">Később Jézus találkozott ezzel a meggyógyult férfival a Templom területén, és ezt mondta neki: „Látod, most meggyógyultál, de jól vigyázz, ne kövess el több bűnt, különben valami még rosszabb történhet veled!”</verse>
				<verse number="15">Ezután a férfi megmondta a zsidóknak, hogy Jézus gyógyította meg.</verse>
				<verse number="16">Emiatt a zsidók üldözni kezdték Jézust, és meg akarták ölni, mivel szombaton gyógyította meg azt a beteget.</verse>
				<verse number="17">Jézus ezt mondta a zsidóknak: „Atyám mindig tevékeny, ő folyton dolgozik! Ezért nekem is szünet nélkül végeznem kell a munkámat.”</verse>
				<verse number="18">Emiatt azután még inkább meg akarták ölni, mert megtörte a szombatot, és ráadásul Istent a saját apjának nevezte. Ezzel egyenlővé tette magát Istennel.</verse>
				<verse number="19">Jézus ekkor így válaszolt nekik: „Igazán mondom nektek: egymagában a Fiú semmit sem tehet, csak azt, amit az Atya tesz. Mert látja, mit tesz az Atya, és ő is ugyanazt teszi.</verse>
				<verse number="20">Az Atya szereti a Fiút, ezért mindent megmutat neki, amit tesz. Sőt, még nagyobb dolgokat is fog rábízni, mint ez a gyógyítás! Akkor fogtok majd igazán csodálkozni!</verse>
				<verse number="21">Az Atya feltámasztja a halottakat, és életet ad nekik. Ugyanígy, a Fiú is életet ad azoknak, akiknek akar.</verse>
				<verse number="22">Az Atya senkit sem ítél meg. Az ítéletet egészen rábízta a Fiúra,</verse>
				<verse number="23">hogy mindenki ugyanúgy tisztelje a Fiút, ahogy az Atyát. Aki nem tiszteli a Fiút, az nem tiszteli az Atyát sem, aki a Fiút elküldte.</verse>
				<verse number="24">Igazán mondom nektek: aki meghallja, amit mondok, és hisz abban, aki elküldött engem, az örökké él! Az ilyen embert nem fogják elítélni, mert már kijött a halálból, és bement az örök életbe.</verse>
				<verse number="25">Igazán mondom nektek: eljön az idő, és már itt is van, amikor a halottak meghallják az Isten Fia hangját, és aki meghallja, és elfogadja, amit mond, az örökké élni fog.</verse>
				<verse number="26">Ahogyan az Atyának élete van önmagában, ugyanúgy a Fiúnak is megadta, hogy önmagában élete legyen.</verse>
				<verse number="27">Azt is rábízta, hogy ítéletet tartson az emberek fölött, mert a Fiú az Emberfia.</verse>
				<verse number="28">Ne csodálkozzatok ezen, mert eljön az idő, amikor minden halott, aki a sírban van, meghallja a Fiú hangját,</verse>
				<verse number="29">és kijön a sírból. Akik jót tettek, az életre támadnak fel, akik pedig gonosz dolgokat, azok ítéletre támadnak fel.</verse>
				<verse number="30">Önmagamban, az Atyától függetlenül semmit nem tehetek. Mindig úgy ítélek, ahogyan az Atyától hallom, ezért igazságos, ahogyan ítélek. Hiszen nem a saját akaratom megvalósítására törekszem, hanem annak akaratát viszem véghez, aki elküldött engem.</verse>
				<verse number="31">Ha saját magamról tanúskodnék, az nem lenne érvényes.</verse>
				<verse number="32">De van valaki, aki tanúskodik rólam, és tudom, hogy amit ő mond, az igaz.</verse>
				<verse number="33">Ti megkérdeztétek Jánost, és ő hűségesen tanúskodott az igazságról.</verse>
				<verse number="34">Nekem azonban nincs szükségem arra, hogy az emberek tanúskodjanak rólam. Mindezt csak azért mondom, hogy ti megmeneküljetek.</verse>
				<verse number="35">János olyan volt, mint egy égő fáklya, amely megvilágítja az utat. De ti csak egy ideig akartátok a világosságát élvezni.</verse>
				<verse number="36">Mellettem azonban erősebb bizonyítékok szólnak, mint János tanúskodása: a tetteim! Azok a feladatok, amelyeket az Atya rám bízott, és amelyeket elvégeztem — ezek bizonyítják, hogy az Atya küldött engem.</verse>
				<verse number="37">Sőt, maga az Atya is tanúskodott rólam, aki engem elküldött! Ti azonban soha nem hallottátok a hangját, sem nem láttátok az arcát.</verse>
				<verse number="38">Üzenete sem él bennetek, mert nem hisztek abban, akit ő elküldött.</verse>
				<verse number="39">Gondosan tanulmányozzátok az Írásokat, mert azt hiszitek, hogy azok által kaptok örök életet. Pedig az Írások is rólam tanúskodnak!</verse>
				<verse number="40">Mégsem akartok hozzám jönni, hogy életetek legyen.</verse>
				<verse number="41">Az emberektől nem fogadok el dicséretet.</verse>
				<verse number="42">Ismerlek titeket, és tudom, hogy Isten szeretete nem él bennetetek.</verse>
				<verse number="43">Bár Atyám nevében jöttem, mégsem fogadtok el. Ha valaki a saját nevében jönne, azt elfogadnátok.</verse>
				<verse number="44">Hogyan is tudnátok bennem hinni? Hiszen szeretitek, ha az emberek megdicsérnek titeket, de nem törekedtek arra, hogy az egyetlen Istentől kapjatok dicséretet!</verse>
				<verse number="45">Ne gondoljátok, hogy én foglak vádolni benneteket az Atyánál! Mózes fog vádolni titeket, éppen ő, akiben reménykedtetek. Mert ha Mózesnek valóban hinnétek,</verse>
				<verse number="46">akkor nekem is hinnétek, hiszen ő rólam írt.</verse>
				<verse number="47">De ti nem fogadjátok el, amit Mózes írt, ezért azt sem hiszitek el, amit én mondok!”</verse>
			</chapter>
			<chapter number="6">
				<verse number="1">Jézus ezután átkelt a Galileai-tó túlsó partjára.</verse>
				<verse number="2">Nagy tömeg követte, mert látták a csodákat, ahogyan a betegeket meggyógyította.</verse>
				<verse number="3">Jézus felment egy hegyre, és a tanítványaival együtt letelepedett.</verse>
				<verse number="4">Ekkor már közel volt a pászka, a zsidók nagy ünnepe.</verse>
				<verse number="5">Amikor Jézus körülnézett és látta, hogy milyen nagy tömeg közeledik feléjük, megkérdezte Fülöptől: „Honnan vegyünk annyi kenyeret, hogy mindannyian ehessenek?”</verse>
				<verse number="6">De ezt csak azért kérdezte tőle, hogy próbára tegye, mert ő már tudta, mit fog tenni.</verse>
				<verse number="7">Fülöp ezt felelte: „Ha kétszáz ezüstpénzért vennénk kenyeret, akkor is csak egy harapás jutna mindegyiknek!”</verse>
				<verse number="8">Egy másik tanítvány, András — Simon Péter testvére — ezt mondta Jézusnak:</verse>
				<verse number="9">„Van itt egy kisfiú, aki hozott magával öt árpakenyeret és két halat. De mit ér az ekkora tömegnek?”</verse>
				<verse number="10">Jézus ekkor azt mondta a tanítványoknak: „Ültessétek le őket!” Le is ültek mindannyian. Nagy fű nőtt azon a helyen. A tömegben körülbelül ötezer férfi volt.</verse>
				<verse number="11">Ezután Jézus kezébe vette a kenyereket, és miután hálát adott Istennek, szétosztotta azok közt, akik ott ültek. Ugyanígy osztott nekik a halakból is, amennyit csak kértek.</verse>
				<verse number="12">Amikor már mindenki jóllakott, Jézus azt mondta a tanítványoknak: „Gyűjtsétek össze, ami megmaradt, hogy semmi ne vesszen kárba!”</verse>
				<verse number="13">Azok össze is szedtek mindent, és tizenkét kosarat töltöttek meg a darabokkal, amelyek az öt árpakenyérből maradtak.</verse>
				<verse number="14">Az emberek látták, hogy ezt a csodát Jézus tette, és ezt mondták: „Biztosan ő az a próféta, akinek el kellett jönnie!”</verse>
				<verse number="15">Jézus tudta, hogy az emberek meg akarják ragadni, hogy királlyá tegyék. Ezért otthagyta őket, és elment a hegyek közé egyedül.</verse>
				<verse number="16">Estefelé a tanítványok lementek a tóhoz,</verse>
				<verse number="17">beszálltak egy halászbárkába, és elindultak a túlsó partra, Kapernaumba. Már besötétedett, de Jézus még mindig nem jött vissza hozzájuk.</verse>
				<verse number="18">Erős szél fújt, és egyre nagyobb hullámok támadtak a tavon. Már vagy öt-hat kilométerre eltávolodtak a parttól,</verse>
				<verse number="19">amikor meglátták Jézust: a vízen járva közeledett a bárka felé. Ekkor a tanítványok nagyon megijedtek,</verse>
				<verse number="20">de Jézus így biztatta őket: „Én vagyok az, ne féljetek!”</verse>
				<verse number="21">A tanítványok nagyon megörültek, bevették Jézust a bárkába, és azonnal partot is értek ott, ahová igyekeztek.</verse>
				<verse number="22">Másnap a túlsó parton maradt tömeg észrevette, hogy a tanítványok elmentek azzal az egyetlen bárkával, amely ott volt, de Jézus nem ment velük.</verse>
				<verse number="23">Ugyanakkor néhány bárka érkezett Tibériásból nem messze attól a helytől, ahol a kenyeret ették, miután Jézus hálát adott.</verse>
				<verse number="24">Amikor az emberek látták, hogy sem Jézus, sem a tanítványok nincsenek ott, ők is vízre szálltak, és Kapernaumba mentek, hogy megkeressék Jézust.</verse>
				<verse number="25">Amikor rátaláltak Jézusra a túlsó parton, megkérdezték tőle: „Mester, mikor jöttél ide?”</verse>
				<verse number="26">Jézus ezt válaszolta: „Miért kerestek engem? Azért, mert láttátok a csodákat, amiket tettem? Igazán mondom nektek: nem! Hanem azért, mert ettetek a kenyérből, és jóllaktatok.</verse>
				<verse number="27">Ne azon igyekezzetek, hogy ilyen földi kenyeret szerezzetek, amely mulandó! Inkább arra törekedjetek, hogy olyan kenyeret szerezzetek, amely örökké megmarad, és örök életet ad! Az Emberfia adja majd nektek ezt a kenyeret, mert őt Isten felhatalmazta erre.”</verse>
				<verse number="28">Ekkor megkérdezték Jézustól: „Mit kíván tőlünk Isten? Mit tegyünk?”</verse>
				<verse number="29">Jézus pedig így felelt: „Higgyetek abban, akit ő küldött — ez tetszik Istennek!”</verse>
				<verse number="30">Ekkor azok megkérdezték: „De milyen csodával tudod bizonyítani, hogy Isten éppen téged küldött? Ha ezt bebizonyítod, akkor majd hiszünk neked! Mit fogsz tenni?</verse>
				<verse number="31">Atyáink mannát ettek a pusztában, ahogy meg van írva: »Mennyei kenyeret adott nekik enni.«”</verse>
				<verse number="32">Erre Jézus így válaszolt: „Igazán mondom nektek: nem Mózes adta nektek azt a mennyei kenyeret. Az igazi Mennyből jövő kenyeret, Atyám adja nektek.</verse>
				<verse number="33">Mert az Istentől származó kenyér az, aki a Mennyből száll le, és életet ad a világon minden embernek.”</verse>
				<verse number="34">Ekkor így kérték: „Uram, add nekünk azt a kenyeret mindig!”</verse>
				<verse number="35">Jézus pedig azt mondta nekik: „Én vagyok az a kenyér! Én adok életet! Aki hozzám jön, nem fog többé megéhezni soha! Aki hisz bennem, nem szomjazik meg soha!</verse>
				<verse number="36">Korábban már megmondtam nektek: bár láttatok engem, mégsem hisztek bennem.</verse>
				<verse number="37">Akiket nekem ad az Atya, azok mind hozzám jönnek. Én pedig senkit sem utasítok vissza, hanem mindenkit befogadok, aki hozzám jön.</verse>
				<verse number="38">Mert nem azért jöttem le a Mennyből, hogy a saját akaratomat vigyem véghez, hanem annak akaratát, aki elküldött engem.</verse>
				<verse number="39">Ő pedig azt akarja, hogy senkit ne veszítsek el azok közül, akiket nekem adott, hanem mindegyiket feltámasszam az utolsó napon.</verse>
				<verse number="40">Aki látja a Fiút és hisz benne, az örökké él, én pedig feltámasztom az utolsó napon. Atyám ezt akarja.”</verse>
				<verse number="41">Ezen a zsidók felháborodtak, és megütköztek. Nem tudták elfogadni, hogy Jézus azt mondta: „Én vagyok az a kenyér, amely a Mennyből szállt le.”</verse>
				<verse number="42">Azt mondták: „Hát nem Jézus ez, a József fia? Hiszen ismerjük a szüleit! Akkor hogy mondhat ilyet, hogy a Mennyből való?”</verse>
				<verse number="43">De Jézus így felelt nekik: „Ne zúgolódjatok!</verse>
				<verse number="44">Engem az Atya küldött, és csak az jöhet hozzám, akit ő vonz. Én pedig feltámasztom azt az embert utolsó napon.</verse>
				<verse number="45">A próféták is megírták: »Mindegyiküket maga Isten fogja tanítani.« Akik Atyámra hallgatnak, akiket ő tanít, azok mind hozzám jönnek.</verse>
				<verse number="46">Az Atyát senki nem látta, csak az, aki tőle származik. Igen, ő látta az Atyát!</verse>
				<verse number="47">Igazán, mondom nektek: aki hisz, az örökké él!</verse>
				<verse number="48">Én vagyok az élet kenyere: aki életet ad és táplál!</verse>
				<verse number="49">Őseitek mannát ettek a pusztában, mégis meghaltak.</verse>
				<verse number="50">De itt van az a kenyér, amely a Mennyből szállt le! Aki ebből eszik, soha nem hal meg.</verse>
				<verse number="51">Én vagyok ez az élő kenyér, amely a Mennyből szállt le. Aki ezt eszi, örökké él! Igen, az a kenyér, amelyet odaadok, hogy az emberek örökké éljenek: a testem.”</verse>
				<verse number="52">Ekkor a zsidók vitatkozni kezdtek egymással: „Ezt nem értjük! Hogyan adhatná nekünk a testét, hogy megegyük?!”</verse>
				<verse number="53">Jézus erre így felelt: „Mondom nektek: csak akkor lehet élet bennetek, ha eszitek az Emberfia testét, és isszátok a vérét!</verse>
				<verse number="54">Igen, aki eszi a testemet, és issza a véremet, az örökké él, és én feltámasztom őt az utolsó napon.</verse>
				<verse number="55">Mert a testem igazi étel, és a vérem igazi ital!</verse>
				<verse number="56">Aki eszi a testemet, és issza a véremet, az folyamatosan bennem él, és én őbenne.</verse>
				<verse number="57">Engem az Atya küldött, és mivel ő él, én is élek általa. Ugyanígy, aki engem eszik, élni fog általam.</verse>
				<verse number="58">Mert én nem olyan vagyok, mint az a kenyér, amelyet őseink a pusztában ettek! Hiszen ők azt a kenyeret ették, mégis meghaltak, mint ahogy az emberek meghalnak. Én olyan kenyér vagyok, amely a Mennyből jött le a Földre. Aki ezt a kenyeret eszi, örökké él!”</verse>
				<verse number="59">Jézus mindezt a kapernaumi zsinagógában mondta, amikor ott tanított.</verse>
				<verse number="60">Ezt hallva, a tanítványok közül sokan azt mondták: „Milyen furcsa tanítás ez! Nehéz megérteni és elfogadni! Ki tudja ezt hallgatni?”</verse>
				<verse number="61">Jézusnak ugyan senki sem szólt, ő mégis tudta, hogy tanítványai morgolódnak amiatt, amit mondott. Ezért megszólította őket: „Ez a tanítás zavarba ejt és megütköztet titeket?</verse>
				<verse number="62">Mit fogtok szólni akkor, ha látjátok, hogy az Emberfia felmegy oda, ahol azelőtt volt?</verse>
				<verse number="63">A Szent Szellem az, aki megelevenít és életet ad, a test erre képtelen. Amit nektek mondtam, az a Szent Szellemtől származik, és életet ad. De még közöttetek is vannak, akik nem hisznek”</verse>
				<verse number="64">Jézus ugyanis már kezdettől fogva tudta, hogy kik azok, akik nem hisznek, és ki fogja őt elárulni.</verse>
				<verse number="65">Így folytatta: „Ezért mondtam nektek, hogy csak az jöhet hozzám, akinek az Atya ezt lehetővé tette.”</verse>
				<verse number="66">Emiatt a tanítványok közül sokan visszafordultak, és elváltak Jézustól.</verse>
				<verse number="67">Ekkor ő megkérdezte a tizenkét apostolt: „Ti is el akartok menni?”</verse>
				<verse number="68">Simon Péter felelt: „Uram, ugyan kihez mehetnénk?! Nálad van az örök életre vezető tanítás és üzenet.</verse>
				<verse number="69">Mi hiszünk benned, és meggyőződtünk róla, hogy te vagy az Isten Szentje!”</verse>
				<verse number="70">Jézus erre így válaszolt: „Nem én választottalak ki benneteket, mind a tizenkettőt? Mégis van közöttetek egy, aki a Gonoszhoz tartozik!”</verse>
				<verse number="71">Júdásról, az Iskáriótes Simon fiáról beszélt, aki a tizenkettő közé tartozott, mégis el akarta árulni Jézust.</verse>
			</chapter>
			<chapter number="7">
				<verse number="1">Jézus ezután Galilea tartományában járt. Nem akart Júdeában maradni, mert a zsidó vezetők meg akarták ölni.</verse>
				<verse number="2">Közel volt már a sátoros ünnep, a zsidók ünnepe.</verse>
				<verse number="3">Ezért testvérei ezt mondták Jézusnak: „Jobb lenne, ha elmennél innen Júdeába, az ünnepre, hadd lássák csodáidat a tanítványaid!</verse>
				<verse number="4">Ha valaki népszerű akar lenni, akkor ne rejtőzzön el a nyilvánosság elől! Mutasd meg magad az egész világnak! Hadd lássa mindenki a csodáidat!”</verse>
				<verse number="5">Ezt azért mondták a testvérei, mert még ők sem hittek benne.</verse>
				<verse number="6">Jézus így válaszolt nekik: „Az én időm még nem jött el. De számotokra minden idő alkalmas.</verse>
				<verse number="7">Titeket nem gyűlölhet a világ, de engem gyűlöl, mert rábizonyítom az emberekre gonosz tetteiket.</verse>
				<verse number="8">Ti menjetek csak fel az ünnepre! Én most nem megyek fel, mert még nincs itt az ideje.”</verse>
				<verse number="9">Ezután még Galileában maradt.</verse>
				<verse number="10">Ezután a testvérei elindultak az ünnepre. Valamivel később Jézus is elindult, de titokban, hogy senki ne lássa meg.</verse>
				<verse number="11">A zsidó vezetők keresték Jézust az ünnepek alatt, és ezt kérdezgették: „Hol van az az ember?”</verse>
				<verse number="12">A tömegben is sokat beszéltek és vitatkoztak róla, de csak egymás között. Voltak, akik azt mondták róla: „Jó ember”. Mások meg azt mondták: „Nem, dehogy is jó, hiszen becsapja az embereket”.</verse>
				<verse number="13">De nyíltan senki nem mert róla beszélni, mert féltek a zsidó vezetőktől.</verse>
				<verse number="14">Az ünnepi hét fele már elmúlt, mikor Jézus felment a Templom udvarába, és tanítani kezdte a sokaságot.</verse>
				<verse number="15">A zsidó vezetők csodálkozva kérdezték: „Hogyan ismerheti ilyen jól az Írást, ha soha nem tanulta?”</verse>
				<verse number="16">Jézus pedig így felelt nekik: „Amit tanítok, az nem tőlem származik, hanem attól, aki elküldött engem.</verse>
				<verse number="17">Ha valaki Isten akaratát akarja megvalósítani, az el tudja dönteni, hogy Istentől van-e, amit tanítok, vagy magamtól.</verse>
				<verse number="18">Mert aki a saját gondolatait hirdeti, az magának akar elismerést és dicsőséget szerezni. De aki annak akar dicsőséget szerezni, aki őt elküldte, az igaz ember, és nincs benne hamisság.</verse>
				<verse number="19">Nem Mózes adta nektek a Törvényt? Mégsem tartja meg közületek senki! Miért akartok engem megölni?”</verse>
				<verse number="20">Erre azok így feleltek: „Gonosz szellem van benned! Ki akar téged megölni?”</verse>
				<verse number="21">Jézus így válaszolt: „Egyetlen csodát tettem szombaton, és mindnyájan csodálkoztok.</verse>
				<verse number="22">Mózes adta nektek a körülmetélés törvényét. Bár ez nem tőle származott, hanem őseitektől. Ti engedelmeskedtek Mózes Törvényének, és még szombaton is körülmetélitek a kisgyermeket.</verse>
				<verse number="23">Ha pedig valakit körülmetélhettek szombaton, úgy, hogy ezzel nem sértitek meg Mózes Törvényét, akkor miért haragszotok rám, hogy valakit teljesen meggyógyítottam szombaton?</verse>
				<verse number="24">Ne a látszat alapján ítéljetek, hanem igazságosan, és a valóság alapján!”</verse>
				<verse number="25">Néhány jeruzsálemi lakos azt mondta: „Nem ő az, akit meg akarnak ölni?</verse>
				<verse number="26">De hiszen most nyilvánosan beszél, és nem szólnak ellene! Lehetséges, hogy a vezetők felismerték, hogy ő a Krisztus?!</verse>
				<verse number="27">De őróla tudjuk, honnan származik, míg az igazi Krisztusról senki nem fogja tudni, honnan származik!”</verse>
				<verse number="28">Amikor Jézus a Templom udvarában tanított, hangosan felkiáltott: „Azt mondjátok, ismertek engem, és tudjátok, honnan jöttem? De értsétek meg, hogy én nem a saját nevemben jöttem! Engem Isten küldött, aki igaz! Ti nem ismeritek őt,</verse>
				<verse number="29">de én ismerem, mert tőle jöttem. Engem ő küldött!”</verse>
				<verse number="30">Emiatt szerették volna Jézust letartóztatni, de senki sem merte megérinteni, mert még nem jött el az ideje, hogy megöljék.</verse>
				<verse number="31">Viszont sokan hittek benne, és ezt mondták: „Ha eljön a Krisztus, ő sem tehet majd több csodát, mint ez az ember!”</verse>
				<verse number="32">A farizeusok meghallották, hogy a tömegben ilyen szóbeszéd terjed Jézusról. Ezért a főpapokkal együtt templomi szolgákat küldtek érte, hogy tartóztassák le.</verse>
				<verse number="33">Jézus akkor ezt mondta: „Még egy rövid ideig veletek leszek, azután visszamegyek ahhoz, aki elküldött engem.</verse>
				<verse number="34">Ti pedig keresni fogtok, de nem találtok, mert ahová én megyek, oda ti nem jöhettek.”</verse>
				<verse number="35">Ekkor a zsidó vezetők így tanakodtak egymás közt: „Hová megy, ahol nem találhatjuk meg? Talán a görög városokban szétszórtan élő zsidókhoz akar menni, és a görögöket akarja tanítani?</verse>
				<verse number="36">Mit akart azzal mondani, hogy »keresni fogtok, de nem találtok meg«, és hogy »ahová én megyek, oda ti nem jöhettek«?”</verse>
				<verse number="37">Az ünnep utolsó, legnagyobb napján Jézus felállt, és így kiáltott: „Ha valaki szomjas, jöjjön hozzám, és igyon!</verse>
				<verse number="38">Aki hisz bennem, annak szívéből források fakadnak és folyók erednek, amelyekből állandóan élő víz származik! Úgy, ahogy az Írás előre megmondta.”</verse>
				<verse number="39">Ezt a hasonlatot a Szent Szellemről mondta. Mert akik Jézusban hisznek, azok kapják a Szent Szellemet. De amikor Jézus ezt mondta, akkor Isten még nem küldte le a Földre a Szent Szellemet, mert Jézus még nem dicsőült meg.</verse>
				<verse number="40">Ezt hallva a sokaság egy része azt mondta: „Bizony, ő a Próféta!”</verse>
				<verse number="41">Mások azt mondták: „Ő a Krisztus!” De voltak, akik ezt mondták: „Az nem lehet, mert a Krisztus nem Galileából származik!</verse>
				<verse number="42">Nem azt mondja az Írás, hogy a Krisztus Dávid családjából származik, és Betlehemből jön majd, abból a városból, ahol Dávid élt?!”</verse>
				<verse number="43">Emiatt nem tudtak egyetértésre jutni.</verse>
				<verse number="44">Voltak, akik szerették volna Jézust letartóztatni, de nem mertek hozzá nyúlni.</verse>
				<verse number="45">A Templom-őrség ekkor dolgavégezetlenül visszament a főpapokhoz és a farizeusokhoz. Azok megkérdezték: „Miért nem hoztátok ide őt?”</verse>
				<verse number="46">Az őrök ezt válaszolták: „Ember még soha nem beszélt úgy, mint ő!”</verse>
				<verse number="47">A farizeusok ekkor megkérdezték: „Csak nem bolondított el titeket is?!</verse>
				<verse number="48">Nem látjátok, hogy a farizeusok és a főpapok közül senki nem hisz benne?!</verse>
				<verse number="49">De az a tömeg ott kint átkozott, mert nem ismeri a Törvényt!”</verse>
				<verse number="50">A farizeusok között ott volt Nikodémus is, aki korábban elment Jézushoz, és beszélt vele. Azt mondta:</verse>
				<verse number="51">„Törvényünk szerint senki nem ítélhető el, amíg ki nem hallgatták! Mi sem ítélhetjük el őt, amíg ki nem vizsgáltuk, hogy mit tett.”</verse>
				<verse number="52">Ekkor a többiek letorkolták: „Talán te is Galileából jöttél? Nézz utána az Írásokban, és meglátod, hogy Galileából nem származik egyetlen próféta sem!”</verse>
				<verse number="53">Ezután pedig mind hazamentek.</verse>
			</chapter>
			<chapter number="8">
				<verse number="1">Jézus felment az Olajfák hegyére.</verse>
				<verse number="2">Korán reggel ismét visszatért a Templom területére. Az emberek mind köré gyűltek, ő pedig leült, és tanította őket.</verse>
				<verse number="3">A törvénytanítók és a farizeusok odahoztak Jézushoz egy asszonyt, akit rajtakaptak, hogy házasságtörést követett el. Középre állították,</verse>
				<verse number="4">és megkérdezték Jézust: „Mester, ezt az asszonyt tetten érték házasságtörés közben.</verse>
				<verse number="5">Mózes a Törvényben azt parancsolta, hogy az ilyen asszonyt kövekkel agyon kell dobálni: így kell megölni. Hát te mit mondasz?”</verse>
				<verse number="6">Ezt azért kérdezték, hogy Jézust próbára tegyék, és vádolhassák valamivel. De ő nem válaszolt, csak lehajolt, és az ujjával írni kezdett a földre.</verse>
				<verse number="7">Mivel tovább kérdezgették, végre felállt, és azt mondta nekik: „Van itt köztetek olyan, aki még nem követett el bűnt? Ha van, akkor ő dobja az asszonyra az első követ!”</verse>
				<verse number="8">Majd újra lehajolt, és tovább írt a földre.</verse>
				<verse number="9">Ezt hallva, a törvénytanítók és farizeusok kezdtek elszállingózni. Először az idősebbek távoztak, majd egymás után mind eltűntek. Végül csak Jézus és a középen álló asszony maradt ott.</verse>
				<verse number="10">Ekkor Jézus felegyenesedett, és megszólította: „Asszony, hol vannak a vádlóid? Senki nem ítélt el téged?”</verse>
				<verse number="11">Az asszony felelt: „Senki, Uram.” Jézus így felelt: „Én sem ítéllek el. Menj el, de többé ne vétkezz!”</verse>
				<verse number="12">Később Jézus ezt mondta az összegyűlt sokaságnak: „Én vagyok a világ világossága. Aki engem követ, nem a sötétségben él, hanem a világosságban, amely maga az örök élet.”</verse>
				<verse number="13">Ekkor a farizeusok megjegyezték: „Amikor magadról tanúskodsz, te vagy az egyetlen, aki azt állítja, hogy ez igaz. Ezért a tanúságod nem érvényes!”</verse>
				<verse number="14">Jézus így felelt: „Még ha magamról beszélek, akkor is érvényes a tanúságom, mert én tudom, honnan jöttem, és hová megyek. De ti nem tudjátok, honnan jöttem, és hová megyek.</verse>
				<verse number="15">Ti emberi módon, a látszat szerint ítéltek. Én azonban nem ítélek el senkit.</verse>
				<verse number="16">De ha mégis ítélek, az ítéletem akkor is érvényes és igazságos. Miért? Azért, mert nem egyedül ítélek. Velem van az Atya, aki elküldött engem.</verse>
				<verse number="17">A Törvényetek azt mondja: ha két tanú ugyanazt állítja, akkor el kell fogadnotok, hogy igazat mondanak.</verse>
				<verse number="18">Én vagyok az egyik tanú, aki önmagamról tanúskodok, és az Atya a másik tanú, aki engem küldött: ő is tanúskodik rólam.”</verse>
				<verse number="19">Megkérdezték tőle: „Ki a te Atyád, és hol van?” Jézus így válaszolt: „Ti ugyanúgy nem ismertek engem, ahogy Atyámat sem ismeritek. Ha tudnátok, ki vagyok, ismernétek Atyámat is.”</verse>
				<verse number="20">Jézus mindezt akkor mondta, amikor a Templom területén tanított, annak a helynek a közelében, ahol az adományokat gyűjtötték. Senki sem tartóztatta le, mert még nem jött el az ideje.</verse>
				<verse number="21">Azután Jézus ezt mondta: „Én elmegyek, ti pedig keresni fogtok engem. De ahová megyek, oda ti nem jöhettek, és a bűneitekben fogtok meghalni.”</verse>
				<verse number="22">Ekkor a zsidó vezetők egymás között tanakodtak: „Talán meg akarja ölni magát, hogy azt mondja: »Ahová én megyek, oda ti nem jöhettek«?”</verse>
				<verse number="23">Jézus így folytatta: „Ti innen a földről származtok, én pedig fentről származom. Ti ehhez a világhoz tartoztok, de én nem.</verse>
				<verse number="24">Ezért mondtam nektek, hogy a bűneitekben fogtok meghalni. Bizony, ha nem hiszitek, hogy ÉN VAGYOK, akkor a bűneitekben haltok meg.”</verse>
				<verse number="25">Ekkor azok megkérdezték: „Ki vagy te tulajdonképpen?” Jézus így válaszolt: „Az vagyok, akinek már kezdettől mondom magamat.</verse>
				<verse number="26">Sok mindent mondhatnék rólatok, és elítélhetnélek titeket. De én csak azt mondom, amit attól hallottam, aki elküldött engem. És amit ő mond, az igaz!”</verse>
				<verse number="27">De azok nem értették meg, hogy az Atyáról beszélt.</verse>
				<verse number="28">Jézus így folytatta: „Amikor majd felemelitek az Emberfiát, akkor fogjátok megérteni, hogy én vagyok. Meg fogjátok érteni, hogy amit teszek, azt nem magamtól teszem, és csak azt mondom, amire az Atya tanított.</verse>
				<verse number="29">Mert engem ő küldött, és mindig velem van. Nem hagyott egyedül, mert én mindig azt teszem, amit ő szeret.”</verse>
				<verse number="30">Amikor ezt mondta, sokan hittek Jézusban.</verse>
				<verse number="31">Azután Jézus azokhoz fordult, akik hittek benne: „Ha ragaszkodtok tanításomhoz, engedelmeskedtek a szavamnak, és annak megfelelően éltek, akkor valóban a tanítványaim vagytok.</verse>
				<verse number="32">Akkor majd megismeritek az igazságot, az igazság pedig megszabadít titeket.”</verse>
				<verse number="33">Ekkor a zsidó vezetők ezt mondták: „Mi Ábrahám utódai vagyunk, és soha nem voltunk szolgák! Miért mondod, hogy meg fogunk szabadulni?”</verse>
				<verse number="34">Jézus így válaszolt: „Igazán mondom nektek, ha valaki bűnt követ el, az szolgája a bűnnek.</verse>
				<verse number="35">De a szolga nem marad örökre a családban, csak a fiú!</verse>
				<verse number="36">Ezért ha a Fiú megszabadít titeket, akkor valóban szabadok lesztek! Tudom, hogy Ábrahám utódai vagytok,</verse>
				<verse number="37">mégis meg akartok ölni, mert nem fogadjátok el a tanításomat.</verse>
				<verse number="38">Én arról beszélek, amit Atyámtól tanultam, és ti is azt teszitek, amit atyátoktól tanultatok.”</verse>
				<verse number="39">Azok így feleltek: „A mi atyánk Ábrahám!” Jézus pedig így válaszolt: „Ha valóban Ábrahám gyermekei volnátok, akkor az ő példáját követnétek.</verse>
				<verse number="40">De ti meg akartok ölni engem, aki az igazságot mondom nektek, amit Istentől hallottam. Ábrahám nem tett ilyet.</verse>
				<verse number="41">Ti valóban azt teszitek, amit atyátok.” Ők erre így válaszoltak: „Nem vagyunk mi törvénytelen gyermekek! Egy atyánk van, az Isten!”</verse>
				<verse number="42">Jézus így válaszolt nekik: „Ha Isten volna az atyátok, szeretnétek és elfogadnátok engem, mert én Istentől jöttem, az ő jelenlétéből. Nem magamtól jöttem, ő küldött el engem.</verse>
				<verse number="43">Miért nem értitek, amit mondok? Mert nem fogadjátok el tanításomat!</verse>
				<verse number="44">A ti atyátok a Gonosz! Ti pedig örömmel megteszitek, amit ő kíván. Ő kezdettől fogva gyilkos volt, és soha nem állt az igazság oldalán, mert nincs is benne semmi igazság. Amikor hazudik, akkor mutatja meg a valódi természetét: mert hazug, és a hazugságok forrása.</verse>
				<verse number="45">Ezzel ellentétben én az igazat mondom, de ti nem hisztek nekem.</verse>
				<verse number="46">Kicsoda vádolhatna engem bűnnel közületek? Ha pedig igazat mondok, miért nem hisztek nekem?</verse>
				<verse number="47">Aki Istentől származik, az elfogadja, amit Isten mond. Ti pedig azért nem fogadjátok el, mert nem Istentől származtok!”</verse>
				<verse number="48">A zsidó vezetők erre azt felelték: „Talán nincs igazunk, amikor azt mondjuk, hogy samáriai vagy, és gonosz szellem van benned?”</verse>
				<verse number="49">Jézus így válaszolt: „Nincs bennem gonosz szellem, hanem tisztelem Atyámat, ti pedig gyaláztok engem.</verse>
				<verse number="50">Én nem a magam dicsőségét keresem. Van valaki, aki törődik vele, és ő fog ebben ítélni.</verse>
				<verse number="51">Igazán mondom nektek: ha valaki engedelmeskedik tanításomnak, és a szerint él, az nem hal meg soha.”</verse>
				<verse number="52">Azok így válaszoltak: „Most már biztosan tudjuk, hogy gonosz szellem lakik benned! Hiszen Ábrahám meghalt, a próféták is meghaltak, te mégis azt mondod: »ha valaki engedelmeskedik tanításomnak, és aszerint él, az nem hal meg soha«.</verse>
				<verse number="53">Nagyobb vagy, mint atyánk Ábrahám? Ő meghalt, és a próféták is mind meghaltak. Hát mit gondolsz, ki vagy te?!”</verse>
				<verse number="54">Jézus erre így válaszolt: „Ha magamat dicsőíteném, akkor a dicsőségem nem érne semmit. Atyám az, aki engem megdicsőít. Őróla azt állítjátok, hogy ő az Istenetek.</verse>
				<verse number="55">Pedig soha nem ismertétek meg őt, én viszont ismerem. Ha azt mondanám, hogy nem ismerem, ugyanolyan hazug lennék, mint ti. De én ismerem őt, és engedelmeskedem annak, amit mond.</verse>
				<verse number="56">Atyátok, Ábrahám nagyon örült annak a reménynek, hogy meg fogja látni azt a napot, amikor majd eljövök. Látta is, és nagyon örült.”</verse>
				<verse number="57">Ekkor a zsidó vezetők azt mondták neki: „Micsoda?! Azt állítod, hogy láttad Ábrahámot? Ez lehetetlen, hiszen még ötven éves sem vagy!”</verse>
				<verse number="58">Jézus felelt: „Igazán mondom nektek: mielőtt Ábrahám megszületett, én vagyok.”</verse>
				<verse number="59">Ekkor köveket kaptak föl, hogy megdobálják Jézust, de ő eltűnt előlük, és a Templom területéről.</verse>
			</chapter>
			<chapter number="9">
				<verse number="1">Egyszer útközben Jézus meglátott valakit, aki születésétől fogva vak volt.</verse>
				<verse number="2">Tanítványai megkérdezték tőle: „Mester, kinek a bűne miatt született ez vakon? A szülei vétkeztek, vagy ő maga?”</verse>
				<verse number="3">Jézus így felelt nekik: „Egyik sem! Nem az ő bűne okozta, vagy a szüleié, hogy vakon született. Azért történt így, hogy Isten rajta mutassa meg hatalmát.</verse>
				<verse number="4">Amíg nappal van, el kell végeznem azokat a feladatokat, amelyeket az bízott rám, aki elküldött. Majd eljön az éjszaka, és akkor senki sem dolgozhat.</verse>
				<verse number="5">Amíg ezen a világon vagyok, én vagyok a világ világossága.”</verse>
				<verse number="6">Ezután a földre köpött, sarat készített, s azt a vak férfi szemére kente.</verse>
				<verse number="7">Azt mondta neki: „Menj el, és mosakodj meg a Siloám vízgyűjtő medencében!” Siloám azt jelenti: küldött. A vak elment, megmosta a szemét, és úgy jött vissza, hogy már látott.</verse>
				<verse number="8">A szomszédai, meg akik előzőleg látták koldulni, ezt kérdezték: „Nem ő az, aki itt szokott koldulni?”</verse>
				<verse number="9">Néhányan azt mondták, hogy ő az. Mások úgy gondolták, hogy nem, csak hasonlít rá. De a koldus megmondta: „Én vagyok az.”</verse>
				<verse number="10">Ekkor ezt kérdezték tőle: „Hogyan gyógyult meg a szemed?”</verse>
				<verse number="11">Ő pedig így válaszolt: „Egy Jézus nevű ember sarat kent a szememre, és azt mondta: »Menj el, és mosakodj meg a Siloám-medencében!« Én pedig elmentem, megmosakodtam, és most látok.”</verse>
				<verse number="12">„Hol van az az ember?” — kérdezték. „Nem tudom” — felelte.</verse>
				<verse number="13">Ezután a koldust, aki nemrégen még vak volt, elvitték a farizeusokhoz.</verse>
				<verse number="14">Az a nap pedig, amikor Jézus sarat készített, és meggyógyította a vak szemét, szombat volt.</verse>
				<verse number="15">A farizeusok is megkérdezték a vakon született embert, hogy, hogyan gyógyult meg. Ő pedig így felelt nekik: „Sarat kent a szememre, lemostam, és most látok.”</verse>
				<verse number="16">Néhány farizeus azt mondta: „Az az ember nem Istentől való, mert nem tartja meg a szombatot.” „De hogyan tehetne egy bűnös ilyen csodát?” — kérdezték mások. Ebből azután vita kerekedett közöttük.</verse>
				<verse number="17">Ekkor újból a vakon születetthez fordultak: „Hát te mit mondasz róla most, hogy meggyógyította a szemedet?” Ő pedig így felelt: „Azt, hogy próféta.”</verse>
				<verse number="18">A zsidó vezetők ekkor kétségbe vonták, hogy ez az ember valóban vak volt, és csak később gyógyult meg a szeme. Ezért odahívták a szüleit, és</verse>
				<verse number="19">megkérdezték tőlük: „Ez a fiatok? És valóban vakon született? Ha igen, akkor hogyan lehetséges, hogy most lát?”</verse>
				<verse number="20">A szülők ezt felelték: „Igen, ő a mi fiunk, és valóban vakon született.</verse>
				<verse number="21">De hogy lehet az, hogy most lát, és ki gyógyította meg a szemét, azt nem tudjuk. Kérdezzétek meg tőle, hiszen már felnőtt, majd ő megmondja!”</verse>
				<verse number="22">A szülők ezt azért mondták, mert féltek a zsidó vezetőktől. Azok ugyanis már megegyeztek abban, hogy ha valaki Krisztusnak mondja Jézust, azt ki kell tiltani a zsinagógából. Ezért mondták a szülők, hogy:</verse>
				<verse number="23">„Kérdezzétek meg tőle, hiszen már felnőtt, majd ő megmondja!”</verse>
				<verse number="24">Ekkor a zsidó vezetők másodszor is magukhoz hívatták azt, aki meggyógyult, és azt mondták neki: „Adj dicsőséget Istennek, és mondd meg az igazat! Mi tudjuk, hogy az az ember bűnös.”</verse>
				<verse number="25">Ő így felelt: „Én nem tudom, hogy bűnös-e vagy sem, de azt tudom, hogy vak voltam, most pedig látok.”</verse>
				<verse number="26">Ekkor újra megkérdezték tőle: „Mit tett veled? Hogyan gyógyította meg a szemedet?”</verse>
				<verse number="27">„Már mondtam nektek, de nem figyeltetek rám! Miért kérdezitek újra? Talán ti is a tanítványai akartok lenni?” — válaszolta.</verse>
				<verse number="28">Ekkor a zsidó vezetők sértegetni kezdték: „Te vagy tanítványa, mi pedig Mózes tanítványai vagyunk!</verse>
				<verse number="29">Azt tudjuk, hogy Mózeshez szólt Isten, erről meg azt sem tudjuk, honnan jött.”</verse>
				<verse number="30">Az meg így válaszolt: „Hát, ez nagyon különös! Ti azt sem tudjátok, hogy honnan jött, ő mégis megnyitotta a szemem!</verse>
				<verse number="31">Isten a bűnösöket nem hallgatja meg, igaz? De aki istenfélő, és Isten akaratát viszi véghez, annak teljesíti a kérését!</verse>
				<verse number="32">Soha senki nem hallott még ilyet, hogy egy vakon született szemét valaki meggyógyította volna!</verse>
				<verse number="33">Ha az az ember nem Istentől jött volna, semmit sem tudott volna tenni a szememmel!”</verse>
				<verse number="34">A zsidó vezetők letorkolták: „Tetőtől talpig bűnben születtél, és még te akarsz minket tanítani?!” Ezzel kitiltották a zsinagógából.</verse>
				<verse number="35">Jézus megtudta, hogy a zsidó vezetők kitiltották ezt az embert a zsinagógából. Ezután találkozott vele, és megkérdezte tőle: „Hiszel-e az Emberfiában?”</verse>
				<verse number="36">Ő visszakérdezett: „Ki az, Uram? Mondd meg, hogy higgyek benne!”</verse>
				<verse number="37">Jézus így felelt: „Ő az, akit látsz. Én vagyok az, aki veled beszélek.”</verse>
				<verse number="38">Erre a férfi ezt felelte: „Hiszek, Uram!” Leborult Jézus előtt, és imádta őt.</verse>
				<verse number="39">Jézus ekkor azt mondta: „Azért jöttem erre a világra, hogy ítéletet tartsak. Azért jöttem, hogy akik vakok voltak, lássanak, és akik látnak, vakok legyenek.”</verse>
				<verse number="40">Meghallotta ezt néhány farizeus, akik Jézus közelében voltak, és megkérdezték tőle: „Hogyan? Talán mi is vakok vagyunk?!”</verse>
				<verse number="41">Jézus ezt felelte: „Ha vakok lennétek, nem volnátok bűnösök. De mivel azt mondjátok, hogy láttok, bűnösök maradtok.”</verse>
			</chapter>
			<chapter number="10">
				<verse number="1">„Igazán mondom nektek: aki a juhakolba akar bemenni, a kapun át kell menjen. Aki a kerítésen mászik át, az tolvaj és rabló.</verse>
				<verse number="2">A pásztor a kapun át megy be,</verse>
				<verse number="3">és az őr kinyitja előtte a kaput. A juhok hallgatnak a pásztor hangjára, ő pedig a nevükön szólítja a saját juhait, és kivezeti őket az akolból.</verse>
				<verse number="4">Amikor minden juhot kivezetett, előttük megy, és a juhok követik, mert felismerik a hangját.</verse>
				<verse number="5">Idegen után nem mennek, hanem elfutnak tőle, mert nem ismerik a hangját.”</verse>
				<verse number="6">Ezt a történetet mondta Jézus, de azok nem értették meg, miről beszélt.</verse>
				<verse number="7">Ezért Jézus így folytatta: „Igazán mondom nektek: én vagyok a kapu a juhok számára.</verse>
				<verse number="8">Akik előttem jöttek, mind tolvajok és rablók voltak, de a juhok nem hallgattak rájuk.</verse>
				<verse number="9">Igen, én vagyok a kapu, ezért aki rajtam keresztül megy be, a biztonságban él, szabadon járhat ki és be, és jó legelőt talál.</verse>
				<verse number="10">a tolvaj azért jön, hogy lopjon, gyilkoljon és pusztítson. Én azért jöttem, hogy életet adjak, mégpedig teljes és bővelkedő életet!</verse>
				<verse number="11">Én vagyok a jó pásztor, aki a saját életét adja a juhokért.</verse>
				<verse number="12">A fizetésért dolgozó juhász különbözik a pásztortól. Az ilyen alkalmazott nem a gazdája a juhoknak, de nem is a pásztoruk. Ezért amikor látja, hogy jön a farkas, otthagyja a nyájat, és gyáván elmenekül. Akkor a farkas elragadja a juhokat, és szétkergeti a nyájat.</verse>
				<verse number="13">A juhász azért fut el, mert ő csak a pénzért dolgozik, és valójában nem törődik a juhokkal.</verse>
				<verse number="16">Más juhaim is vannak, akik nem ebből az akolból valók. Őket is vezetnem kell, és hallgatni is fognak a szavamra. Így végül majd egyetlen nyáj lesz belőlük, az élükön egyetlen pásztorral.</verse>
				<verse number="19">Jézus szavai miatt a zsidó vezetők újra vitatkozni kezdtek egymással.</verse>
				<verse number="20">Sokan azt mondták: „Gonosz szellem lakik benne, és megbolondult. Minek hallgatjátok?”</verse>
				<verse number="21">De mások ezt mondták: „Akiben gonosz szellem van, az nem így beszél. Gonosz szellem nem tudja meggyógyítani a vakok szemét!”</verse>
				<verse number="22">Ezután következett a templomszentelés ünnepe Jeruzsálemben.</verse>
				<verse number="23">Tél volt, és Jézus a Templom területén, a Salamon csarnokában tartózkodott.</verse>
				<verse number="24">Ekkor a zsidó vezetők körülvették, és kérdőre vonták: „Meddig tartasz még minket bizonytalanságban? Mondd meg nekünk nyíltan, te vagy-e a Krisztus, vagy nem!”</verse>
				<verse number="25">Jézus így felelt: „Már megmondtam nektek, de nem hittétek el. Pedig a csodák, amelyeket Atyám nevében teszek, bizonyítják, hogy én vagyok az.</verse>
				<verse number="26">Ti mégsem hisztek nekem, mert nem tartoztok az én nyájamhoz.</verse>
				<verse number="27">Akik az én juhaim, azok hallgatnak rám, és követnek engem. Ismerem őket,</verse>
				<verse number="28">örök életet adok nekik, és soha meg nem halnak, sem el nem vesznek. Senki nem ragadhatja ki őket a kezemből,</verse>
				<verse number="29">mert Atyám adta nekem őket! Ő pedig mindenkinél hatalmasabb. Ezért juhaimat senki nem ragadhatja ki Atyám kezéből.</verse>
				<verse number="30">Az Atya és én egyek vagyunk.”</verse>
				<verse number="31">Ekkor a zsidó vezetők újra köveket kaptak fel, hogy megdobálják, és így öljék meg.</verse>
				<verse number="32">Jézus ezt kérdezte tőlük: „Sok jó dolgot tettem már a szemetek láttára Atyám akarata szerint. Ezek közül melyikért akartok most megkövezni?”</verse>
				<verse number="33">Azok így feleltek: „Nem azért akarunk megkövezni téged, mert valami jót tettél. Hanem azért, amit mondasz, azzal megsérted Istent. Hiszen ember létedre azt állítod, hogy Isten vagy!”</verse>
				<verse number="34">Jézus erre így felelt: „Nincs-e megírva a Törvényetekben: »Én mondtam, hogy istenek vagytok«?</verse>
				<verse number="35">Isten maga nevezte isteneknek azokat az embereket, akikhez szólt! Az Írás pedig mindig érvényes és igaz!</verse>
				<verse number="36">Ha pedig ez így van, akkor miért vádoltok engem Isten megsértésével, amikor azt állítom, hogy Isten Fia vagyok, akit az Atya kiválasztott és elküldött erre a világra.</verse>
				<verse number="37">Ha nem ugyanazt teszem, amit Atyám, akkor ne higgyetek nekem!</verse>
				<verse number="38">De ha ugyanazt teszem, amit Atyám, akkor higgyetek a tetteimnek! Még ha nekem nem is hisztek, legalább a tetteimnek higgyetek! Akkor majd felismeritek, és megértitek, hogy az Atya bennem van, én pedig az Atyában!”</verse>
				<verse number="39">Ekkor újra megpróbálták letartóztatni Jézust, de ő eltűnt előlük.</verse>
				<verse number="40">Ezután a Jordán folyón túlra ment, arra a helyre, ahol korábban János bemerítette az embereket, és ott is maradt egy ideig.</verse>
				<verse number="41">Sokan jöttek hozzá, és ezt mondták: „János nem tett csodákat, de amit erről az emberről mondott, az mind igaz.”</verse>
				<verse number="42">És sokan hittek Jézusban.</verse>
			</chapter>
			<chapter number="11">
				<verse number="1">Betániában élt egy Lázár nevű férfi, aki megbetegedett. Volt két testvére, Márta és Mária.</verse>
				<verse number="2">Mária volt az, aki illatos olajjal kente meg az Urat, és a hajával törölte meg az Úr lábát.</verse>
				<verse number="3">Lázár nővérei megüzenték Jézusnak: „Uram, a barátod, akit szeretsz, beteg.”</verse>
				<verse number="4">Amikor Jézusnak átadták az üzenetet, ezt mondta: „Ez a betegség nem halálos, hanem Isten dicsőségét szolgálja. Ezáltal az Isten Fia fog dicsőséget kapni.”</verse>
				<verse number="5">Jézus valóban szerette Mártát, és nővérét Máriát, és Lázárt.</verse>
				<verse number="6">Amikor tehát Jézusnak megmondták, hogy Lázár beteg, még két napig ugyanazon a helyen maradt.</verse>
				<verse number="7">Azután ezt mondta a tanítványainak: „Menjünk ismét Júdeába!”</verse>
				<verse number="8">Azok ezt válaszolták: „Mester, hiszen csak nemrégen volt, hogy meg akartak kövezni a zsidó vezetők, és újra oda akarsz menni?”</verse>
				<verse number="9">Jézus így válaszolt: „Ugye tizenkét óráig tart a nappal? Ezért aki nappal jár, az nem botlik meg, mert a világ világossága fénylik.</verse>
				<verse number="10">De aki éjjel jár, az megbotlik, mert nincs ami világítson neki.”</verse>
				<verse number="11">Azután ezt mondta: „A barátunk, Lázár elaludt, de én odamegyek és felébresztem.”</verse>
				<verse number="12">A tanítványok ezt válaszolták: „Uram, ha alszik, akkor biztosan meggyógyul majd.”</verse>
				<verse number="13">Jézus Lázár haláláról beszélt, de a tanítványok úgy értették, hogy Lázár csak alszik.</verse>
				<verse number="14">Jézus ezért nyíltan megmondta nekik: „Lázár meghalt.</verse>
				<verse number="15">De örülök, hogy nem voltam ott, mert számotokra így a jobb: hogy higgyetek bennem. Most azonban menjünk el hozzá!”</verse>
				<verse number="16">Ekkor Tamás, akit Ikernek hívtak, ezt mondta a többi tanítványnak: „Menjünk, és haljunk meg Jézussal együtt mi is!”</verse>
				<verse number="17">Amikor Jézus megérkezett Betániába, megtudta, hogy Lázár már négy napja a sírban van.</verse>
				<verse number="18">Mivel ez a falu csak három kilométerre volt Jeruzsálemtől,</verse>
				<verse number="19">sokan elmentek Mártához és Máriához, hogy vigasztalják őket a testvérük halála miatt.</verse>
				<verse number="20">Amikor Márta meghallotta, hogy Jézus közeledik, eléje sietett, Mária pedig otthon maradt.</verse>
				<verse number="21">Mikor Márta Jézushoz ért, ezt mondta: „Uram, ha itt lettél volna, nem halt volna meg a testvérem!</verse>
				<verse number="22">Én azonban így is tudom, hogy bármit kérsz Istentől, ő megadja neked.”</verse>
				<verse number="23">Jézus ezt felelte: „A testvéred fel fog támadni.”</verse>
				<verse number="24">„Igen, tudom, hogy a feltámadás idején, az utolsó napon, ő is fel fog támadni” —válaszolta Márta.</verse>
				<verse number="25">Jézus azonban ezt mondta: „Én vagyok a Feltámadás és az Élet. Aki hisz bennem, akkor is él, ha már meghalt.</verse>
				<verse number="26">Aki pedig él és hisz bennem, az soha nem hal meg. Hiszed ezt?”</verse>
				<verse number="27">Márta pedig így válaszolt: „Igen, Uram! Hiszem, hogy te vagy a Krisztus, az Isten Fia, akinek el kellett jönnie erre a világra.”</verse>
				<verse number="28">Miután ezt mondta, Márta elment, és félrehívta nővérét, Máriát. Mikor csak ketten voltak, szólt neki: „Itt van a Mester, és téged hív!”</verse>
				<verse number="29">Ekkor Mária, sietve Jézushoz ment,</verse>
				<verse number="30">aki még mindig a falu szélén volt, ahol Mártával találkozott.</verse>
				<verse number="31">A gyászolók, akik Máriához jöttek, hogy vigasztalják, látták, hogy Mária gyorsan felkel, és elindul. Azt hitték, hogy Lázár sírjához megy, hogy ott sírjon, ezért ők is utána mentek.</verse>
				<verse number="32">Amikor Mária Jézushoz ért, a lábához borult, és ezt mondta: „Uram, ha itt lettél volna, nem halt volna meg a testvérem!”</verse>
				<verse number="33">Mária és a kísérői is sírtak. Amikor Jézus ezt látta, szelleme nyugtalan lett, és mélyen megindulva</verse>
				<verse number="34">kérdezte: „Hová temettétek Lázárt?” „Uram, gyere, és nézd meg!” — felelték.</verse>
				<verse number="35">Ekkor Jézus sírva fakadt.</verse>
				<verse number="36">Az emberek azt mondták: „Nézzétek, mennyire szerette Lázárt!”</verse>
				<verse number="37">Mások pedig ezt mondták: „Ha meg tudta gyógyítani a vakot, akkor Lázárt is megmenthette volna a haláltól.”</verse>
				<verse number="38">Jézus még mindig nagyon felindult volt, amikor odament a sírhoz, amely sziklába vájt üreg volt, a bejáratát pedig nagy kő zárta el.</verse>
				<verse number="39">„Hengerítsétek el a követ!” - mondta Jézus. Márta, a halott Lázár nővére közbeszólt: „De Uram, már biztosan rossz szaga van, hiszen négy napja, hogy meghalt!”</verse>
				<verse number="40">Jézus így válaszolt: „Emlékszel? Megígértem neked, ha hiszel, meglátod Isten dicsőségét!”</verse>
				<verse number="41">Ekkor elhengerítették a követ, Jézus, pedig felnézett az égre, és ezt mondta: „Atyám, köszönöm, hogy meghallgattál!</verse>
				<verse number="42">Tudom, hogy te mindig meghallgatsz, de azok kedvéért mondom ezt, akik itt állnak. Azt akarom, hogy elhiggyék, hogy te küldtél engem.”</verse>
				<verse number="43">Ezután hangosan felkiáltott: „Lázár, gyere ki!”</verse>
				<verse number="44">Ekkor Lázár, aki halott volt, kijött a sziklába vágott sírkamrából. Keze és lába vászonlepedőkkel volt körültekerve, arcát, pedig kendő takarta. „Szabadítsátok ki a vásznakból, hadd menjen!” - mondta Jézus.</verse>
				<verse number="45">Ennek hatására sokan hittek benne azok közül a zsidók közül, akik Máriát a sírhoz kísérték, és látták, amit Jézus tett.</verse>
				<verse number="46">Néhányan közülük elmentek a farizeusokhoz, és nekik is elmondták, hogy Jézus feltámasztotta Lázárt.</verse>
				<verse number="47">Emiatt a főpapok és a farizeusok összehívták a Főtanácsot. Amikor összegyűltek, ezt kérdezték egymástól: „Most mit tegyünk? Ez az ember tényleg sok csodát tesz!</verse>
				<verse number="48">Ha engedjük, hogy ezt folytassa, a végén mindenki hinni fog benne! Azután majd jönnek a rómaiak, lerombolják a Templomunkat és elpusztítják népünket!”</verse>
				<verse number="49">Akkor Kajafás, a Főtanács egyik tagja, aki abban az évben a főpap volt, ezt mondta: „Ti nem tudtok semmit!</verse>
				<verse number="50">Nem értitek, hogy jobb, ha csak egy ember hal meg a népért, mintha egész nemzetünk elpusztul?!”</verse>
				<verse number="51">De ezt nem magától mondta, hanem prófétált, mivel abban az évben ő volt a főpap. Ez a prófécia azt jelentette, hogy Jézusnak meg kell halnia a népéért.</verse>
				<verse number="52">De nem csak a zsidó népért, hanem Isten gyermekeiért is, akik az egész világon szerteszét mindenfelé élnek. Igen, meg kell halnia, hogy Istennek ezeket a szétszóródott gyermekeit összegyűjtse, és eggyé tegye.</verse>
				<verse number="53">Ettől a naptól kezdve a zsidó vezetők arra törekedtek, hogy Jézust megöljék.</verse>
				<verse number="54">Emiatt Jézus többé nem mutatkozott nyilvánosan a zsidók között. Tanítványaival együtt elvonult egy pusztához közeli városba, Efraimba.</verse>
				<verse number="55">Közeledett a zsidók nagy ünnepe, a pászka. Ezért vidékről sokan felmentek Jeruzsálembe, hogy még az ünnep előtt elvégezzék a megtisztulási szertartást.</verse>
				<verse number="56">A Templom területén nagy tömeg gyűlt össze. Az emberek keresték Jézust, és egymástól kérdezgették: „Mit gondoltok? Talán nem is jön fel az ünnepre?”</verse>
				<verse number="57">A főpapok és a farizeusok pedig kiadták a parancsot, hogy ha valaki tudja, hol van Jézus, azonnal jelentse. Ugyanis le akarták tartóztatni őt.</verse>
			</chapter>
			<chapter number="12">
				<verse number="1">Hat nappal a pászka ünnep előtt Jézus Betániában meglátogatta Lázárt, akit feltámasztott a halálból.</verse>
				<verse number="2">Vacsorát készítettek neki, amelyet Márta szolgált fel. Lázár is ott ült az asztalnál Jézussal együtt.</verse>
				<verse number="3">Vacsora közben Mária nárdusolajból2 készült igen drága illatszert hozott elő. Az egészet3 ráöntötte Jézus lábára, majd a hajával törölte meg. Az illatszer illata az egész házat betöltötte.</verse>
				<verse number="4">Akkor megszólalt az egyik tanítvány, Iskáriótes Júdás, aki el akarta árulni Jézust:</verse>
				<verse number="5">„Ezt a drága illatszert inkább el kellett volna adni háromszáz ezüstért! A pénzt meg a szegényeknek adhattuk volna!”</verse>
				<verse number="6">De ezt nem azért mondta, mintha a szegények érdekelték volna, hanem mert tolvaj volt. Ugyanis Júdás kezelte a csoport közös pénzét, és gyakran lopkodott belőle.</verse>
				<verse number="7">Jézus így válaszolt: „Hagyd békén Máriát! Hiszen ezt az illatszert a temetésemre tartogatta!</verse>
				<verse number="8">Szegények mindig lesznek a közeletekben, de én nem leszek mindig veletek.”</verse>
				<verse number="9">Az ünnepre összegyűlt tömeg között elterjedt a híre, hogy Jézus Betániában van, ezért sokan odamentek. De nemcsak őt szerették volna látni, hanem Lázárt is, akit Jézus feltámasztott a halálból.</verse>
				<verse number="10">Emiatt azután a főpapok elhatározták, hogy Lázárt is megölik.</verse>
				<verse number="11">Ugyanis Lázár feltámasztása miatt sokan már nem a zsidó vezetőket követték, hanem Jézusban hittek.</verse>
				<verse number="12">Másnap, amikor az ünnepre érkező tömeg meghallotta, hogy Jézus Jeruzsálembe jön,</verse>
				<verse number="13">elé mentek, pálmaágakat lengettek, és ezt kiáltották: „Hozsánna! Áldott, aki az Úr nevében jön! Zsolt 118:25-26 Áldott legyen Izráel Királya!”</verse>
				<verse number="14">Jézus talált egy szamarat, felült rá, és azon vonult, éppen úgy, ahogy az Írás mondja:</verse>
				<verse number="15">„Ne félj, Sion leánya, itt jön a királyod szamárcsikón ülve!” Zak 9:9</verse>
				<verse number="16">Tanítványai akkor még nem értették ezt. De később, amikor Jézus megdicsőült, eszükbe jutott, hogy pontosan az történt vele, amit az Írások mondtak róla.</verse>
				<verse number="17">Amikor Jézus kihívta Lázárt a sírból és feltámasztotta a halottak közül, igen sokan szemtanúi voltak ennek. Most ezek másoknak is elmondták, hogy mi történt.</verse>
				<verse number="18">Ezért még nagyobb tömeg gyűlt össze, hogy Jézust lássa, mert hallották, hogy ő volt az, aki Lázárt feltámasztotta.</verse>
				<verse number="19">A farizeusok pedig ezt mondták egymásnak: „Látjátok! Hiába minden erőfeszítésünk, az egész nép mégis őt követi!”</verse>
				<verse number="20">A pászka ünnepre igen sokan jöttek Jeruzsálembe imádkozni, és voltak közöttük görögök is.</verse>
				<verse number="21">Ezek odamentek Fülöphöz, aki a galileai Bétsaidából származott, és megkérték: „Uram, szeretnénk látni Jézust!” Fülöp ekkor szólt Andrásnak,</verse>
				<verse number="22">azután mindketten odamentek Jézushoz, és szóltak neki.</verse>
				<verse number="23">Jézus így válaszolt nekik: „Eljött az idő, hogy az Emberfia megdicsőüljön.</verse>
				<verse number="24">Igazán mondom nektek: a búzaszemet el kell vetni a földbe, hogy ott elhaljon! Azután majd felnő, és sok újabb búzaszemet terem. De ha nem hal el, akkor csak egymaga marad.</verse>
				<verse number="25">Ehhez hasonlóan, aki ragaszkodik a lelkéhez, vagyis az életéhez, az el fogja veszíteni. Aki pedig kész feladni a lelkét, vagyis az életét ezen a világon, az megtartja azt az örök életre.</verse>
				<verse number="26">Aki nekem szolgál, engem kövessen! Akkor, ahol én vagyok, a szolgám is ott lesz velem. Aki pedig engem szolgál, azt megbecsüli az Atya.”</verse>
				<verse number="27">„Most nyugtalan a lelkem; mit is mondhatnék? Kérjem talán azt: »Atyám, ments meg engem ettől az időtől?« De hiszen éppen ezért jöttem a földre!</verse>
				<verse number="28">Atyám, azt tedd meg, ami dicsőséget hoz a nevedre!” Ekkor hang hallatszott a Mennyből: „Már dicsőséget szereztem nevemnek, és ismét dicsőséget fogok szerezni magamnak!”</verse>
				<verse number="29">Ezt a tömeg is hallotta, de azt gondolták, hogy mennydörgést hallottak. Mások azt mondták, hogy biztosan angyal szólt Jézushoz.</verse>
				<verse number="30">Ő maga ezt mondta: „Ez a hang nem én értem, hanem a ti érdeketekben szólt.</verse>
				<verse number="31">Mert most van az ideje, hogy kihirdessék az ítéletet a világ fölött! Most van az, amikor ennek a világnak a fejedelmétől elveszik a hatalmát, és őt magát elűzik.</verse>
				<verse number="32">Amikor pedig engem felemelnek a földről, minden embert magamhoz fogok vonzani.”</verse>
				<verse number="33">Ezzel jelezte Jézus, hogy milyen módon fog meghalni.</verse>
				<verse number="34">Az emberek erre megkérdezték: „A Törvényből úgy tudjuk, hogy a Krisztus örökké él. Miért mondod akkor, hogy az Emberfiát fel fogják emelni? Kicsoda ez az Emberfia?”</verse>
				<verse number="35">Jézus így felelt: „A világosság még egy rövid ideig köztetek lesz. Addig járjatok tehát a világosságban, amíg veletek van, hogy a sötétség le ne győzzön titeket, mert aki sötétben jár, nem tudja hová megy.</verse>
				<verse number="36">Ameddig veletek van a világosság, higgyetek benne, hogy a világosság fiai legyetek!” Ezt mondta Jézus, majd elment onnan, és elrejtőzött előlük.</verse>
				<verse number="37">Bár Jézus sok csodát tett az emberek szeme láttára, azok mégsem hittek benne.</verse>
				<verse number="38">Így teljesedett be, amit Ézsaiás próféta mondott: „Uram, ki hitt a beszédünknek, és ki látta meg az Úr karjának erejét?” Ézs 53:1</verse>
				<verse number="39">Ézsaiás próféta azt is megmondta, miért nem tudtak hinni:</verse>
				<verse number="40">„Az Úr vakította meg a szemüket, keményítette meg a szívüket, hogy ne lássanak, ne értsenek, és ne forduljanak hozzá, hogy meggyógyítsa őket.” Ézs 6:10</verse>
				<verse number="41">Ézsaiás azért mondta ezt, mert látta az Úr dicsőségét, és őróla szólt.</verse>
				<verse number="42">Ennek ellenére, még a zsidó vezetők között is sokan voltak, akik hittek Jézusban. De ezt nem merték nyíltan megmondani, mert féltek a farizeusoktól. Attól féltek, hogy kizárják őket a zsinagógai közösségből.</verse>
				<verse number="43">Ezeknek, akik titokban hittek Jézusban, többre értékelték az emberektől kapott dicséretet, mint az Istentől jövőt.</verse>
				<verse number="44">Jézus hangosan kihirdette: „Aki bennem hisz, az valójában abban hisz, aki elküldött engem.</verse>
				<verse number="45">Aki engem lát, azt látja, aki elküldött engem.</verse>
				<verse number="46">Én azért jöttem erre a világra, hogy világosság legyek: hogy aki bennem hisz, az ne maradjon a sötétségben.</verse>
				<verse number="47">Én azért jöttem, hogy megmentsem az embereket, nem azért, hogy elítéljem őket. Ezért nem én ítélem el azokat, akik hallgatják a szavaimat, de nem engedelmeskednek.</verse>
				<verse number="48">Aki visszautasít engem, és nem fogadja el, amit mondok, azt bizony el fogják ítélni az utolsó napon! De nem én leszek a bírája, hanem amit mondtam, azok a szavak fogják őt elítélni.</verse>
				<verse number="49">Mert amit mondtam, nem magamtól mondtam. Az Atya, aki elküldött engem, parancsolta meg, hogy mit mondjak, és mit tanítsak.</verse>
				<verse number="50">És tudom, hogy az örök élet abból származik, amit az Atya parancsol. Amit tehát én mondok, azt úgy mondom, ahogyan ő mondta nekem.”</verse>
			</chapter>
			<chapter number="13">
				<verse number="1">Mielőtt a pászka ünnepi vacsorája megkezdődött volna, Jézus már tudta, hogy itt az ideje, hogy elhagyja ezt a világot, és visszamenjen az Atyához. Bár Jézus mindig is szerette azokat, akik az övéi voltak ezen a világon, most különösképpen megmutatta nekik a szeretetét.</verse>
				<verse number="2">Jézus meg a tanítványai együtt voltak, és elkezdődött a pászka-vacsora. A Sátán már korábban rábeszélte Júdást, az Iskáriótes Simon fiát, hogy igyekezzen Jézust ellenségei kezébe adni.</verse>
				<verse number="3">Jézus teljesen tisztában volt vele, hogy az Atya minden hatalmat neki adott, és hogy ő Istentől jött, és hamarosan vissza is tér Istenhez.</verse>
				<verse number="4">Ezért azután felkelt a vacsorától, levette felső ruháját, és egy törülközőt kötött maga köré.</verse>
				<verse number="5">Azután vizet öntött egy edénybe, és sorban megmosta, majd a derekára kötött törülközővel megtörölte a tanítványai lábát.</verse>
				<verse number="6">Amikor Simon Péterhez ért, ő azt kérdezte: „Uram, hogy lehet az, hogy te mosod meg a lábamat?!”</verse>
				<verse number="7">Jézus így válaszolt neki: „Most még nem érted, amit teszek, de később majd megérted.”</verse>
				<verse number="8">De Péter azt válaszolta: „Azt már nem! Az én lábamat ugyan meg nem mosod soha!” „Ha nem moslak meg, semmi közöd hozzám” — felelte Jézus.</verse>
				<verse number="9">Péter ekkor már azt kérte: „Uram, akkor ne csak a lábamat mosd meg, hanem a kezemet és a fejemet is!”</verse>
				<verse number="10">Erre Jézus így válaszolt: „Aki megfürdött, annak csak a lábát kell megmosni, különben az egész teste tiszta. Ti már tiszták vagytok, de nem mindannyian.”</verse>
				<verse number="11">Mert Jézus tudta, ki árulja el, ezért mondta: nem vagytok tiszták mindannyian.</verse>
				<verse number="12">Miután megmosta a lábukat, Jézus újra felvette felsőruháját, visszaült az asztalhoz, és megkérdezte: „Értitek, mit tettem veletek?</verse>
				<verse number="13">Ti Mesternek és Úrnak hívtok engem, és igazatok is van, mert az vagyok.</verse>
				<verse number="14">Ha pedig én, aki Úr és Mester vagyok, megmostam a lábatokat, akkor nektek is meg kell mosnotok egymás lábát.</verse>
				<verse number="15">Példát adtam nektek, hogy ti is ugyanúgy bánjatok egymással, ahogy én veletek.</verse>
				<verse number="16">Igazán mondom nektek: a szolga nem nagyobb az uránál, és a küldött nem nagyobb annál, aki őt elküldte.</verse>
				<verse number="17">Most már tudjátok ezeket, de akkor lesztek boldogok és áldottak, ha valóban meg is teszitek, amit mutattam nektek.</verse>
				<verse number="18">Nem mindnyájatokról beszélek. Mert ismerem azokat, akiket kiválasztottam, de amit az Írás mond, annak be kell teljesednie: »Az fordult ellenem, aki a kenyeremet ette.«</verse>
				<verse number="19">Azért mondom ezt most, mielőtt megtörténne, hogy amikor majd megtörténik, higgyetek bennem, hogy ÉN VAGYOK.</verse>
				<verse number="20">Igazán mondom nektek: aki befogadja azt, akit én küldök, az engem fogad be. Aki pedig engem befogad, az azt fogadja be, aki engem küldött.”</verse>
				<verse number="21">Ezután Jézus nagyon nyugtalan lett, és ezt mondta: „Igazán mondom nektek: egyikőtök elárul engem!”</verse>
				<verse number="22">A tanítványok zavarban voltak, és egymásra néztek, mert nem tudták, melyikükről beszél.</verse>
				<verse number="23">Egyikük, akit Jézus különösen szeretett, éppen Jézus mellett foglalt helyet.</verse>
				<verse number="24">Simon Péter intett neki, hogy kérdezze meg Jézustól, kiről beszélt az előbb.</verse>
				<verse number="25">Ekkor az a tanítvány közelebb hajolt Jézushoz, és megkérdezte tőle: „Uram, melyikünk az?”</verse>
				<verse number="26">Jézus így felelt: „Az, akinek ezt a bemártott falat kenyeret adom.” Ezzel vett egy darab kenyeret, a tálba mártotta, és odanyújtotta Júdásnak, az Iskáriótes Simon fiának.</verse>
				<verse number="27">Amikor Júdás elfogadta és megette a falat kenyeret, belé költözött a Sátán. Ekkor Jézus így sürgette Júdást: „Hamar tedd meg, amit tenni készülsz!”</verse>
				<verse number="28">De senki sem értette, hogy ez mit jelentett.</verse>
				<verse number="29">Néhányan azt hitték, hogy Jézus azt mondta Júdásnak, vegye meg, amire szükségük lesz az ünnepen, vagy adjon valamit a szegényeknek.</verse>
				<verse number="30">Miután Júdás elfogadta a falatot, azonnal elment. Ekkor már éjszaka volt.</verse>
				<verse number="31">Miután Júdás elment, Jézus megszólalt: „Most dicsőült meg az Emberfia, és általa Isten is megdicsőült.</verse>
				<verse number="32">Mivel Isten dicsőséget kapott az Emberfia által, Isten is dicsőséget ad az Emberfiának hamarosan.</verse>
				<verse number="33">Gyermekeim, már nem sokáig maradok veletek. Kerestek majd engem, de ahogyan a zsidóknak már korábban mondtam, most nektek is mondom, hogy ahová én megyek, oda ti nem jöhettek.</verse>
				<verse number="34">Új parancsot adok nektek: szeressétek egymást! Ahogyan én szerettelek titeket, nektek is úgy kell szeretnetek egymást!</verse>
				<verse number="35">Arról ismeri majd fel mindenki, hogy a tanítványaim vagytok, hogy szeretitek egymást.”</verse>
				<verse number="36">Ekkor Simon Péter megkérdezte tőle: „Uram, hová mész?” Jézus így válaszolt: „Most még nem jöhetsz utánam oda, ahová megyek, de később majd utánam jössz.”</verse>
				<verse number="37">Péter megkérdezte: „Uram, miért nem mehetek veled most? Az életemet is odaadnám érted!”</verse>
				<verse number="38">Jézus így felelt: „Az életedet adod értem?! Igazán mondom neked: ma éjjel, mielőtt a kakas kukorékol, háromszor is le fogod tagadni, hogy ismersz engem!”</verse>
			</chapter>
			<chapter number="14">
				<verse number="1">„Ne nyugtalankodjatok: higgyetek Istenben, és higgyetek énbennem!</verse>
				<verse number="2">Atyám házában sokak számára van lakóhely. Ha nem így volna, megmondtam volna nektek. Most elmegyek, hogy helyet készítsek a számotokra.</verse>
				<verse number="3">Miután elkészítettem, visszajövök értetek, és magammal viszlek benneteket, hogy ahol én vagyok, ott legyetek ti is.</verse>
				<verse number="4">Az utat is ismeritek, amely oda vezet, ahová megyek.”</verse>
				<verse number="5">Ekkor Tamás megkérdezte: „Uram, azt sem tudjuk, hová mész, hogyan tudhatnánk akkor az utat?”</verse>
				<verse number="6">Jézus így válaszolt: „Én vagyok az út, az igazság és az élet! Az Atyához csakis rajtam keresztül lehet eljutni.</verse>
				<verse number="7">Ha valóban ismernétek engem, akkor az Atyát is ismernétek. De mostantól fogva ismeritek és látjátok őt.”</verse>
				<verse number="8">Ekkor Fülöp szólalt meg: „Uram mutasd meg nekünk az Atyát, hadd lássuk őt! Azzal megelégszünk.”</verse>
				<verse number="9">Jézus így válaszolt: „Fülöp, olyan régóta veletek vagyok, és még mindig nem ismertél meg igazán! Aki engem látott, az Atyát látta. Miért mondod akkor: »Mutasd meg nekünk az Atyát?«</verse>
				<verse number="10">Talán nem hiszed, hogy én az Atyában élek, az Atya pedig bennem él? Amit mondok nektek, nem magamtól mondom: az Atya, aki bennem él, ő végzi a maga munkáját rajtam keresztül.</verse>
				<verse number="11">Higgyétek el, hogy én az Atyában vagyok, és az Atya bennem van! Ha nehezetekre esik ezt elhinni, akkor hadd győzzenek meg titeket azok a tettek, amelyeket Atyám nevében vittem véghez!</verse>
				<verse number="12">Igazán mondom nektek: aki hisz bennem, az meg fogja tenni mindazokat, amiket én tettem. Sőt, még nagyobb dolgokat is véghezvisz! Hogyan lehetséges ez? Úgy, hogy én az Atyához megyek,</verse>
				<verse number="13">és megteszem mindazt, amit a nevemben kértek, hogy az Atya dicsőséget kapjon a Fiú által.</verse>
				<verse number="14">Igen, bármit kértek az én nevemben, megteszem.”</verse>
				<verse number="15">„Ha szerettek engem, engedelmeskedtek parancsaimnak.</verse>
				<verse number="16">Én pedig kérni fogom az Atyát, és ő másik Segítőt küld nektek, aki örökre veletek marad.</verse>
				<verse number="17">Ő az Igazság Szelleme, akit a hitetlen emberek nem tudnak befogadni, mert nem látják, és nem ismerik fel. Ti azonban megismeritek és felismeritek őt, mert veletek együtt fog lakni, sőt bennetek él majd.</verse>
				<verse number="18">Nem hagylak titeket árván, hanem visszajövök hozzátok.</verse>
				<verse number="19">Kis idő múlva a hitetlenek már nem látnak többé engem, de ti láttok. Mivel én élek, ti is élni fogtok.</verse>
				<verse number="20">Azon a napon megtudjátok, hogy én az Atyában élek, ti bennem éltek, én pedig bennetek.</verse>
				<verse number="21">Aki ismeri parancsaimat és engedelmeskedik nekem, az szeret engem igazán! Aki pedig engem szeret, azt Atyám is szereti. Én is szeretem őt, ezért megmutatom és kijelentem neki magamat, hogy igazán megismerjen.”</verse>
				<verse number="22">Ekkor megszólalt Júdás — nem az Iskáriótes Júdás, hanem a másik Júdás nevű apostol — „De Uram, miért csak nekünk mutatod meg magadat, és miért nem az egész világnak?”</verse>
				<verse number="23">Jézus így válaszolt: „Aki igazán szeret engem, az megfogadja szavaimat, és engedelmeskedik nekem. Ezért Atyám is szeretni fogja őt. Atyám és én eljövünk hozzá, és vele együtt fogunk lakni.</verse>
				<verse number="24">Aki nem szeret engem igazán, az nem engedelmeskedik a tanításaimnak. Bár ez a tanítás, amelyet hallotok, nem az enyém, hanem az Atyától származik, aki elküldött engem.</verse>
				<verse number="25">Amíg veletek voltam, elmondtam nektek mindezeket.</verse>
				<verse number="26">De majd az a Segítő fog megtanítani titeket mindenre, akit az Atya küld az én nevemben. Ez a Segítő a Szent Szellem. Ő majd emlékeztet titeket mindenre, amit mondtam.</verse>
				<verse number="27">Én ugyan elmegyek, de a békességem veletek marad. Igen, nektek adom a saját békémet. De másképpen, mint ahogy a világ adja. Ne nyugtalankodjatok, és ne féljetek!</verse>
				<verse number="28">Hallottátok, hogy megmondtam: most elmegyek, de ismét visszajövök hozzátok. Ha igazán szerettek engem, akkor most örüljetek, hogy az Atyához megyek, mert ő nagyobb nálam!</verse>
				<verse number="29">Azért mondom ezt most, még mielőtt megtörténne, hogy amikor majd megtörténik, higgyetek bennem.</verse>
				<verse number="30">Már nem sokáig beszélek veletek, mert közeledik ennek a világnak a fejedelme. Fölöttem ugyan nincs hatalma,</verse>
				<verse number="31">ezeknek a dolgoknak mégis meg kell történniük, hogy az egész világ megtudja: én szeretem az Atyát! Ezért mindazt megteszem, amit ő parancsolt. Most pedig keljetek fel, menjünk innen!”</verse>
			</chapter>
			<chapter number="15">
				<verse number="1">„Én olyan vagyok, mint a szőlő. Atyám pedig olyan, mint a szőlősgazda:</verse>
				<verse number="2">minden vesszőt, amely nem terem gyümölcsöt, levág rólam. Termő vesszőimet viszont megmetszi és megtisztítja, hogy még bőségesebb és jobb termést hozzanak.</verse>
				<verse number="3">Benneteket már megmetszett és megtisztított a tanításaim által, amelyeket tőlem hallottatok.</verse>
				<verse number="4">Maradjatok velem és lakjatok bennem, mint ahogy a szőlővessző a szőlő tövén marad! Akkor én is bennetek maradok. A szőlővessző sem teremhet gyümölcsöt önmagában, csak akkor, ha a szőlő tövén marad. Ugyanígy ti is csak akkor teremhettek gyümölcsöt, ha bennem laktok, és velem összenőve maradtok.</verse>
				<verse number="5">Igen, én vagyok a szőlő, és ti vagytok a szőlővesszőim! Aki bennem lakik, és én őbenne, az sok gyümölcsöt terem. Nélkülem azonban semmit sem tudtok tenni.</verse>
				<verse number="6">Ha valaki nem marad bennem, azt kidobják, mint a lemetszett szőlővesszőt, és megszárad. Ezután összeszedik, a tűzre dobják, és elégetik.</verse>
				<verse number="7">De ha bennem éltek, és tanításaim bennetek élnek, bármit kértek, megkapjátok.</verse>
				<verse number="8">Atyámnak az szerez dicsőséget, ha sok gyümölcsöt teremtek, és a tanítványaim lesztek.</verse>
				<verse number="9">Ahogyan az Atya szeret engem, ugyanazzal az isteni szeretettel szeretlek én is titeket. Maradjatok meg, és éljetek szeretetemben!</verse>
				<verse number="10">Én mindig engedelmeskedem Atyám útmutatásának, ezért állandóan szeretetében élek. Ugyanígy, ha engedelmeskedtek útmutatásomnak, ti is állandóan szeretetemben fogtok élni.</verse>
				<verse number="11">Mindezt azért mondom nektek, hogy ez az öröm, az én örömöm betöltsön titeket. Igen, azt akarom, hogy egészen boldogok legyetek!</verse>
				<verse number="12">Ezt parancsolom nektek: ahogy én szeretlek titeket, azzal az isteni szeretettel szeressétek ti is egymást!</verse>
				<verse number="13">Ez a szeretet abban mutatkozik meg a legjobban, amikor valaki az életét adja, vagyis meghal a barátaiért.</verse>
				<verse number="14">Ti pedig a barátaim vagytok, ha folyamatosan megteszitek, amit mondok nektek.</verse>
				<verse number="15">Ezentúl már nem nevezlek benneteket szolgáknak, mert a szolga nem tudja, hogy ura mit és miért tesz. Mostantól fogva a barátaim vagytok, mert mindent elmondtam és megmutattam nektek, amit az Atyától hallottam!</verse>
				<verse number="16">De nem ti választottatok engem, hanem én választottalak titeket! Én bíztalak meg benneteket, hogy menjetek, és teremjetek gyümölcsöt! Azt akarom, hogy maradandó gyümölcsöket teremjetek, és hogy az Atya adja meg nektek, amit csak kértek tőle a nevemben.</verse>
				<verse number="17">Tehát, ezt parancsolom nektek: isteni szeretettel szeressétek egymást!”</verse>
				<verse number="18">„Ha a hitetlenek gyűlölnek benneteket, jusson eszetekbe, hogy engem előbb gyűlöltek, mint titeket!</verse>
				<verse number="19">Ha közéjük tartoznátok, akkor ez a világ kedvelne titeket, ahogy a saját embereit szokta. De ti nem tartoztok ehhez a világhoz, hiszen én kiválasztottalak titeket! Ezért gyűlölnek benneteket.</verse>
				<verse number="20">Emlékezzetek rá, hogy megmondtam nektek: a szolga nem nagyobb, mint az ura. Ezért, ha engem üldöztek, benneteket is üldözni fognak. Másfelől, ha egyesek elfogadták és követték a tanításomat, akkor a tiéteket is követni fogják.</verse>
				<verse number="21">Mindezeket miattam teszik veletek, mert nem ismerik azt, aki engem küldött.</verse>
				<verse number="22">Ha nem jöttem volna el, hogy beszéljek velük, most nem lennének bűnösek. Így azonban nincs mentség a bűneikre.</verse>
				<verse number="23">Aki engem gyűlöl, gyűlöli Atyámat is.</verse>
				<verse number="24">Ha nem tettem volna közöttük olyan csodákat, amilyeneket még senki sem tett, most nem lennének bűnösek. De látták a csodákat, mégis gyűlölnek engem is és Atyámat is.</verse>
				<verse number="25">De mindez azért történt így, hogy beteljesedjen, ami a Törvényükben meg van írva: »Ok nélkül gyűlöltek engem.«</verse>
				<verse number="26">El fog jönni a Segítő, az Igazság Szelleme, akit az Atyától küldök hozzátok. Ő majd rólam fog tanúskodni.</verse>
				<verse number="27">De ti is tanúskodni fogtok rólam, mert kezdettől velem voltatok.</verse>
			</chapter>
			<chapter number="16">
				<verse number="1">Mindezt azért mondom nektek, hogy ne veszítsétek el a hiteteket.</verse>
				<verse number="2">Mert ki fognak zárni titeket a zsinagóga közösségéből. Sőt, egyeseket meg is ölnek közületek! Akik pedig megölnek benneteket, azt fogják hinni, hogy ezzel Istennek tetsző szolgálatot végeztek.</verse>
				<verse number="3">Azért teszik ezt, mert sem az Atyát nem ismerik, sem engem.</verse>
				<verse number="4">Látjátok, előre megmondtam nektek! Tehát, amikor majd bekövetkeznek, emlékezzetek rá, hogy figyelmeztettelek titeket.” „Korábban azért nem beszéltem ezekről, mert veletek voltam.</verse>
				<verse number="5">De most visszatérek ahhoz, aki elküldött engem. Egyikőtök sem kérdezi: »Hová mész?«</verse>
				<verse number="6">Most szomorúak vagytok a miatt, amit mondtam.</verse>
				<verse number="7">De az az igazság, hogy mégis jobb nektek, ha elmegyek! Hogy miért? Mert ha elmegyek, elküldöm hozzátok a Segítőt. Ha nem mennék el, akkor ő sem jönne el hozzátok.</verse>
				<verse number="8">Amikor pedig eljön a Szent Szellem, nyilvánvaló módon meg fogja mutatni az egész világnak, és bebizonyítja az embereknek, hogy mi a bűn, mi az igazságosság, és mi az ítélet.</verse>
				<verse number="9">Be fogja bizonyítani az embereknek, hogy bűn, ha nem hisznek bennem.</verse>
				<verse number="10">Bebizonyítja, hogy Isten igazságos ítélete az, hogy én visszatérek az Atyához, és nem láttok többé.</verse>
				<verse number="11">Be fogja bizonyítani, hogy ennek a világnak a fejedelmét elítélték, és az ítéletet már ki is mondták fölötte.</verse>
				<verse number="12">Még sok mondanivalóm lenne, de most még nem tudnátok elviselni.</verse>
				<verse number="13">De majd eljön az Igazság Szelleme, és ő el fog vezetni titeket a teljes igazságra, és bevezet benneteket minden igazságba. Mert ő nem saját magától beszél, hanem azt mondja, amit hall. Előre meg fogja mondani nektek azokat a dolgokat, amik majd később történnek.</verse>
				<verse number="14">Ő engem fog dicsőíteni, mert abból vesz, ami az enyém, és megmutatja nektek. Minden, ami az Atyáé, az enyém is.</verse>
				<verse number="15">Ezért mondom, hogy a Szent Szellem az enyémből vesz, és megmutatja nektek.”</verse>
				<verse number="16">„Még egy kis idő, és nem láttok engem, de azután majd hamarosan ismét megláttok.”</verse>
				<verse number="17">Ekkor a tanítványok közül néhányan ezt kérdezték egymástól: „Mit jelent ez: »Még egy kis idő, és nem láttok engem, de azután hamarosan megláttok«, és az, hogy: »Mert én az Atyához megyek?«”</verse>
				<verse number="18">Meg ez: „Mit jelent az, hogy kis idő? Nem értjük, miről beszél.”</verse>
				<verse number="19">Jézus tudta, hogy meg akarják kérdezni, ezért ő kérdezte meg tőlük: „Arról beszélgettek, hogy mit jelent, amit mondtam: »Még egy kis idő, és nem láttok engem, de azután hamarosan megláttok?«</verse>
				<verse number="20">Igazán mondom nektek: ti majd sírtok és jajgattok, de a hitetlenek örülnek. Szomorúak lesztek, de szomorúságotok örömre változik.</verse>
				<verse number="21">Amikor az asszony megszüli gyermekét, szenved, mert eljött a szülés ideje. De miután megszülte a gyermekét, elfelejti minden szenvedését, mert a gyermeknek örül, aki világra jött.</verse>
				<verse number="22">Ehhez hasonlóan most ti is szomorúak vagytok. De mikor újra meglátlak titeket, örülni fogtok, és ezt az örömöt már senki el nem veheti tőletek!</verse>
				<verse number="23">Azon a napon nem kérdeztek majd tőlem semmit. Igazán mondom nektek: bármit kértek az Atyától az én nevemben, megadja nektek!</verse>
				<verse number="24">Eddig még semmit sem kértetek az én nevemben. Kérjetek, és megkapjátok, hogy örömötök teljes legyen.”</verse>
				<verse number="25">„Ezeket a dolgokat példázatokban mondtam nektek. De eljön az idő, amikor már nem példázatokban szólok hozzátok, hanem nyíltan beszélek nektek az Atyáról.</verse>
				<verse number="26">Azon a napon, ha az én nevemben kértek valamit az Atyától, nem lesz rá szükség, hogy én kérjem az Atyát értetek.</verse>
				<verse number="27">Hiszen maga az Atya szeret titeket, mivel ti is szerettek engem, és elhittétek, hogy én Istentől jöttem.</verse>
				<verse number="28">Igen, én az Atyától jöttem ebbe a világba, de most elhagyom ezt a világot, és visszamegyek az Atyához.”</verse>
				<verse number="29">A tanítványok ekkor azt mondták: „Látod, most valóban nyíltan beszélsz, és nem példázatokban!</verse>
				<verse number="30">Most már látjuk, hogy mindent tudsz! Te hamarabb tudsz válaszolni a kérdésünkre, mint hogy megkérdeztünk volna! Ezért hisszük, hogy valóban Istentől jöttél.”</verse>
				<verse number="31">Jézus így válaszolt: „Most hiszitek?</verse>
				<verse number="32">Figyeljetek rám! Hamarosan eljön az idő, sőt, már itt is van, amikor mindannyian szétszóródtok, ki-ki hazatér a maga otthonába, és engem egyedül hagytok. De mégsem leszek egyedül, mert Atyám velem van.</verse>
				<verse number="33">Ezt azért mondom nektek, hogy teljes békességetek és bizalmatok legyen bennem. Ezen a világon próbatételek, nehéz időszakok és szenvedések várnak rátok, de legyetek bátrak: én már legyőztem a világot.”</verse>
			</chapter>
			<chapter number="17">
				<verse number="1">Ezek után Jézus felnézett az égre, és ezt mondta: „Atyám, eljött az idő! Dicsőítsd meg Fiadat, hogy ő is dicsőséget szerezzen neked!</verse>
				<verse number="2">Hatalmat adtál Fiadnak minden ember fölött, hogy örök életet adjon nekik: azoknak, akiket Fiadnak ajándékoztál.</verse>
				<verse number="3">Az örök élet pedig az, hogy egyre jobban megismerjenek téged, az egyetlen valóságos Istent, és Jézus Krisztust, akit elküldtél.</verse>
				<verse number="4">Én dicsőséget szereztem neked ezen a földön: befejeztem a munkát, amellyel megbíztál.</verse>
				<verse number="5">Most pedig, Atyám, kérlek, fogadj vissza dicsőségedbe és jelenlétedbe! Abba a dicsőségbe, amelyben veled együtt laktam, mielőtt még a világ létrejött volna.</verse>
				<verse number="6">Atyám, embereket ajándékoztál nekem ebből a világból. A tieid voltak, és nekem adtad őket, én pedig kézzelfogható módon megmutattam nekik, hogy te milyen vagy valójában. Ők azok, akik befogadták beszédedet, és engedelmeskedtek a szavadnak.</verse>
				<verse number="7">Ők már tudják, hogy minden, amit nekem adtál, tőled származik.</verse>
				<verse number="8">Minden szót, amit tőled hallottam, továbbadtam nekik, ők pedig befogadták tanításodat. Felismerték, elfogadták, és meggyőződtek róla, hogy ezek a tanítások valóban tőled származnak, és azt is, hogy valóban te küldtél engem.</verse>
				<verse number="9">Értük imádkozom most, és nem a hitetlenekért. Azokért imádkozom, akiket nekem adtál, mert hozzád tartoznak.</verse>
				<verse number="10">Mert ami az enyém, az mind a tiéd, és ami a tiéd, az az enyém. Ezekben az emberekben, és általuk dicsőségem mindenki számára nyilvánvaló lesz.</verse>
				<verse number="11">Most már visszatérek hozzád, Atyám! Nem maradok tovább ezen a világon. De ők itt maradnak! Szent Atyám, tartsd meg, őrizd meg, és vezesd őket neved hatalma által, amelyet nekem adtál! Igen, őrizd meg őket biztonságban, hogy ők is eljussanak arra az egységre, amelyben te és én élünk!</verse>
				<verse number="12">Amíg velük voltam, megtartottam őket neved hatalma által, amelyet nekem adtál. Megőriztem őket, és nem is veszett el közülük senki más, csak az az egy: a pusztulás fia. Így teljesedett be, amit az Írás róla mondott.</verse>
				<verse number="13">Atyám, most hozzád megyek, de ezekért imádkozom, amíg még itt vagyok, ezen a világon. Azért imádkozom, hogy örömöm egészen betöltse őket.</verse>
				<verse number="14">Átadtam nekik üzenetedet, Atyám. De a világ gyűlölte őket, mert nem ebből a világból valók, ahogyan én sem tartozom ehhez a világhoz.</verse>
				<verse number="15">Nem arra kérlek, hogy vedd ki őket a világból, hanem hogy őrizd meg őket a Gonosztól!</verse>
				<verse number="16">Ők nem ehhez a világhoz tartoznak, mint ahogyan én sem.</verse>
				<verse number="17">Készítsd fel őket a szolgálatodra, Atyám, a valóság megismerése által! A te beszéded, tanításod, üzeneted, az a valóság.</verse>
				<verse number="18">Ahogyan te elküldtél engem erre a világra, ugyanúgy küldöm el én is őket.</verse>
				<verse number="19">Elkészítem és odaszánom magam a szolgálatra. Értük teszem ezt, hogy ők is valóban készek legyenek szolgálni téged.</verse>
				<verse number="20">Atyám, őértük kérlek téged! De nem csak értük, hanem mindazokért is, akik majd az ő szavukra fognak bennem hinni.</verse>
				<verse number="21">Mindannyiukért kérlek: hogy akik hisznek bennem, valamennyien teljes egységben legyenek! Igen, úgy, ahogyan te, Atyám, bennem élsz, és ahogyan én benned élek. Ők is így éljenek mibennünk, teljes egységben, hogy a világ elhiggye, és meggyőződjön róla, hogy valóban te küldtél el engem!</verse>
				<verse number="22">Azt a dicsőséget, amelyet tőled kaptam, továbbadtam nekik, hogy ők is olyan egységben éljenek, ahogyan mi egységben élünk.</verse>
				<verse number="23">Én bennük élek, és te, Atyám énbennem: hogy ők eljussanak a tökéletes egységre. Akkor ennek láttán majd az egész világ felismeri és elismeri, hogy te küldtél engem, és őket is ugyanúgy szereted, ahogyan engem.</verse>
				<verse number="24">Atyám, azt akarom, hogy azok, akiket nekem adtál, ott legyenek velem, ahol én vagyok. Azt akarom, hogy lássák dicsőségemet, amelyet tőled kaptam, mivel te már a világ teremtése előtt szerettél engem.</verse>
				<verse number="25">Igazságos Atyám! Ez a világ soha nem ismert meg téged, de én ismerlek, és ezek a tanítványok is felismerték és elfogadták, hogy te küldtél engem.</verse>
				<verse number="26">Megmutattam nekik, hogy te valójában milyen vagy, és továbbra is meg fogom mutatni nekik, hogy az a szeretet, amellyel engem szerettél, bennük éljen, és én is őbennük éljek.”</verse>
			</chapter>
			<chapter number="18">
				<verse number="3">Ezért vezette oda a csapatot, amelyben római katonák és templomőrök is voltak. Ez utóbbiakat a főpapok és a farizeusok küldték. Fáklyákat, lámpásokat és fegyvereket is vittek magukkal.</verse>
				<verse number="4">Jézus már előre tudta, hogy mi következik, ezért előlépett, és megkérdezte: „Kit kerestek?”</verse>
				<verse number="5">„A názáreti Jézust” — felelték. „Én vagyok ” — mondta Jézus. Ott volt közöttük Júdás is, aki elárulta Jézust.</verse>
				<verse number="6">Amikor Jézus azt mondta: „Én vagyok”, azok mind hátratántorodtak, és a földre estek. Jézus ekkor ismét megkérdezte:</verse>
				<verse number="7">„Kit kerestek?” „A názáreti Jézust” — válaszolták.</verse>
				<verse number="8">Jézus ekkor azt mondta: „Már megmondtam nektek, hogy én vagyok az. Ha tehát csak engem kerestek, akkor őket hagyjátok békében elmenni!”</verse>
				<verse number="9">Ez azért történt, hogy beteljesedjék, amit ő előzőleg mondott: „Senki sem veszett el azok közül, akiket nekem adtál.”</verse>
				<verse number="10">Ekkor Simon Péter kirántotta a kardját, és rávágott a csapatból az egyikre, de csak a jobb fülét vágta le. Ez a férfi a főpap szolgája volt, Málkusnak hívták.</verse>
				<verse number="11">De Jézus rászólt Péterre: „Tedd csak vissza a kardodat a helyére! Nem tudod, hogy ki kell innom azt a poharat, amelyet Atyám adott nekem?!”</verse>
				<verse number="12">Ekkor a római katonák, a parancsnokukkal és a zsidó templomőrökkel együtt letartóztatták és megkötözték Jézust.</verse>
				<verse number="13">Először Annáshoz vitték, aki Kajafás apósa volt. Abban az évben Kajafás volt a főpap.</verse>
				<verse number="14">Ő volt az, aki azt tanácsolta a zsidó vezetőknek, hogy jobb, ha egyetlen ember hal meg, mintha az egész nép elpusztul.</verse>
				<verse number="15">Simon Péter és egy másik tanítvány követte Jézust. Ez a tanítvány jól ismerte a főpapot, ezért Jézussal együtt ő is bement a főpap palotájába.</verse>
				<verse number="16">De Péter kinn maradt az ajtónál. Később kijött az a másik tanítvány, szólt az ajtót őrző szolgálólánynak, és bevitte Pétert is.</verse>
				<verse number="17">Akkor ez a szolgálólány megkérdezte Pétert: „Ugye te is annak az embernek a tanítványa vagy?” „Nem, dehogy vagyok!” — tiltakozott Péter.</verse>
				<verse number="18">A szolgák és a templom őrei tüzet raktak az udvarban, körülállták, és melegedtek, mert hideg volt az éjszaka. Péter is ott állt köztük, és melegedett.</verse>
				<verse number="19">Eközben a főpap a tanítványairól és tanításairól kérdezte Jézust.</verse>
				<verse number="20">Ő így válaszolt: „Én mindig nyilvánosan tanítottam a zsinagógában és a Templomban, ahol a zsidók összegyűlnek. Semmit nem mondtam titokban.</verse>
				<verse number="21">Miért engem kérdezel? Kérdezd azokat, akik hallgatták tanításaimat! Ők tudják, mit mondtam!”</verse>
				<verse number="22">Akkor egy közelben álló őr az arcába csapott Jézusnak, és rákiáltott: „Hogy mersz így válaszolni a főpapnak?!”</verse>
				<verse number="23">Jézus így felelt: „Ha valami rosszat mondtam, bizonyítsd be! Ha pedig helyesen válaszoltam, akkor miért ütöttél meg?”</verse>
				<verse number="24">Ezután Annás megkötözve átküldte Jézust Kajafáshoz, a főpaphoz.</verse>
				<verse number="25">Eközben Simon Péter az udvarban, a tűznél melegedett. A többiek megszólították: „Ugye te is annak az embernek a tanítványa vagy?” De ő letagadta: „Dehogy vagyok!”</verse>
				<verse number="26">Ott volt a főpap egyik szolgája is, aki rokona volt annak, akinek Péter levágta a fülét. Megkérdezte Pétertől: „Azt hiszem, láttalak téged vele együtt a kertben! Így van?”</verse>
				<verse number="27">De Péter újra letagadta, s ebben a pillanatban kukorékolt a kakas.</verse>
				<verse number="28">Mikor feljött a hajnal, Jézust átvezették Kajafás házából a római helytartó palotájába. A zsidók azonban nem akartak oda belépni, hogy ne váljanak tisztátalanná, és részt vehessenek az ünnepi pászkavacsorán.</verse>
				<verse number="29">Ezért Pilátus jött ki hozzájuk, és megkérdezte: „Mivel vádoljátok?”</verse>
				<verse number="30">Ezt felelték: „Ez az ember bűnöző! Ha nem így volna, nem adtuk volna a kezedbe!”</verse>
				<verse number="31">Pilátus így válaszolt: „Vigyétek el, és ítéljétek el a ti saját Törvényetek szerint!” a zsidó vezetők így feleltek: „De a te törvényed tiltja, hogy mi valakit halálra ítéljünk!”</verse>
				<verse number="32">Így teljesedett be, amit Jézus előre megmondott: hogy milyen módon fog meghalni.</verse>
				<verse number="33">Ekkor Pilátus visszament a palotába, maga elé hozatta Jézust, és ezt kérdezte tőle: „Te vagy a zsidók királya?”</verse>
				<verse number="34">Jézus kérdéssel válaszolt: „Magadtól kérdezed ezt, vagy mások mondták rólam?”</verse>
				<verse number="35">Pilátus így válaszolt: „Nem vagyok én zsidó! Saját néped és a főpapok adtak a kezembe. Mit tettél?”</verse>
				<verse number="36">Jézus így felelt: „Az én királyságom nem ehhez a világhoz tartozik. Ha ehhez tartozna, a szolgáim harcolnának értem, hogy ne adjanak át a zsidó vezetőknek. De királyságom nem ebből a világból való.”</verse>
				<verse number="37">Pilátus azt kérdezte: „Szóval mégis király vagy?” Jézus válaszolt: „Igen, jól mondod, az vagyok. Én azért születtem, és jöttem erre a világra, hogy az igazságról tanúskodjak. Aki az igazsághoz tartozik, az hallgat a szavamra.”</verse>
				<verse number="38">Pilátus ezt kérdezte: „Mi az igazság?” — ezzel újra kiment a zsidó vezetőkhöz, és ezt mondta nekik: „Nem találok benne semmi bűnt, amiért elítélhetném.</verse>
				<verse number="39">De a szokás szerint egy foglyot szabadon engedek a kedvetekért a pászka ünnepén. Akarjátok-e, hogy szabadon engedjem nektek a zsidók királyát?”</verse>
				<verse number="40">Erre azok kiabálni kezdtek: „Nem, ne őt, hanem Barabbást engedd szabadon!” Ez a Barabbás pedig rablógyilkos volt.</verse>
			</chapter>
			<chapter number="19">
				<verse number="1">Ekkor Pilátus előhozatta Jézust, és megkorbácsoltatta.</verse>
				<verse number="2">A katonák tövises ágakból koszorút fontak, Jézus fejébe nyomták, és bíborszínű köpenyt adtak rá.</verse>
				<verse number="3">Azután gúnyolódva egymás után eléje jöttek, és így kiáltottak: „Éljen a zsidók királya!” Közben pedig arcul ütötték.</verse>
				<verse number="4">Később újra kijött Pilátus a zsidó vezetőkhöz, és ezt mondta: „Nézzétek! Kihozom őt ide elétek, hogy értsétek meg, én semmit nem találtam, amivel vádolhatnám!”</verse>
				<verse number="5">Ezután Jézus kijött a palotából, fején töviskoronával, bíbor színű köpenyben. „Nézzétek, itt van az ember!” - mondta Pilátus.</verse>
				<verse number="6">Amint a főpapok és a templomőrök megpillantották Jézust, kiabálni kezdtek: „Feszítsd keresztre! Feszítsd keresztre!” De Pilátus így válaszolt nekik: „Feszítsétek meg ti! Én semmiben nem találtam bűnösnek!”</verse>
				<verse number="7">Azok erre így feleltek: „Törvényünk szerint meg kell halnia, mert azt mondta, hogy ő Isten Fia!”</verse>
				<verse number="8">Amikor ezt Pilátus meghallotta, nagyon megrémült.</verse>
				<verse number="9">Visszament a palotába, és újra faggatni kezdte Jézust: „Honnan jöttél?” De Jézus nem válaszolt semmit.</verse>
				<verse number="10">Pilátus így folytatta: „Nekem nem felelsz?! Nem tudod, hogy az én hatalmamtól függ a sorsod: hogy szabadon engedlek, vagy kivégeztetlek a kereszten?”</verse>
				<verse number="11">Jézus így válaszolt: „Semmi hatalmad nem lenne fölöttem, ha nem kaptad volna Istentől. Ezért aki a kezedbe adott engem, az súlyosabb bűnt követett el, mint te.”</verse>
				<verse number="12">Ettől kezdve Pilátus igyekezett Jézust szabadon engedni. De a zsidó vezetők így kiabáltak: „Ha őt szabadon engeded, akkor nem vagy a császár barátja! Mert aki királynak mondja magát, az a császár ellensége!”</verse>
				<verse number="13">Erre Pilátus újra kihozatta Jézust a palotából a „Kövezett udvarba”, amelyet héberül Gabbatának neveznek. Ott Pilátus beült a bírói székbe.</verse>
				<verse number="14">A pászka ünnepre való előkészület napja volt, és dél felé járt az idő. Pilátus így szólt a zsidókhoz: „Nézzétek, itt a királyotok!”</verse>
				<verse number="15">Erre azok így kiabáltak: „Vidd el innen! Vidd el innen! Feszítsd keresztre!” Pilátus megkérdezte: „Végeztessem ki a királyotokat?” De a főpapok így feleltek: „Nincs más királyunk, csak a császár!”</verse>
				<verse number="16">Ekkor Pilátus átadta Jézust a katonáknak, hogy feszítsék keresztre, és így végezzék ki. Ők pedig elvezették Jézust.</verse>
				<verse number="17">Jézus maga vitte a saját keresztfáját. Kimentek a városon kívül, a „Koponya” nevű helyre, amelyet héberül Golgotának neveznek.</verse>
				<verse number="18">Amikor odaértek, Jézust a keresztfára szögezték. Ugyanakkor két másik férfit is keresztre feszítettek: egyiket Jézus jobb oldalán, a másikat a bal oldalán.</verse>
				<verse number="21">„Ne azt írd: »A zsidók királya«, hanem inkább azt: »Ez az ember azt mondta magáról, hogy ő a zsidók királya«!”</verse>
				<verse number="22">De Pilátus így válaszolt: „Amit írtam, megírtam! Nem változtatom meg.”</verse>
				<verse number="23">Amikor a katonák megfeszítették Jézust, minden ruhát levettek róla. Négy részre osztották, hogy mindegyiküknek jusson egy rész belőle. De a köntösét nem akarták szétszakítani, mivel az varrás nélkül készült, vagyis az egészet egy darabban szőtték.</verse>
				<verse number="24">Azt mondták: „Ezt ne szakítsuk szét! Inkább sorsoljuk ki, hogy kié legyen!” Így teljesedett be, amit az Írás mondott: „Ruháimon megosztoztak, és köntösömre sorsot vetettek.” Zsolt 22:19 A katonák pontosan ezt tették.</verse>
				<verse number="25">Jézus édesanyja ott állt a keresztfa közelében. Vele volt a nővére, Mária, Klópás felesége, és a magdalai Mária is.</verse>
				<verse number="26">Mikor Jézus látta, hogy anyja is ott áll, meg az a tanítvány is, akit Jézus szeretett, ezt mondta az anyjának: „Asszony, ő a fiad!”</verse>
				<verse number="27">A tanítványnak pedig ezt: „Nézd, ő az édesanyád!” Ezért az a tanítvány befogadta saját otthonába Jézus anyját, aki attól kezdve ott lakott vele.</verse>
				<verse number="28">Később, amikor Jézus látta, hogy már mindent befejezett, megszólalt: „Szomjas vagyok.” Ekkor teljesedett be, amit az Írás erről mondott.</verse>
				<verse number="29">Volt ott egy ecetes korsó, s valaki belemártott egy szivacsot, és izsóp szárára tűzve felnyújtotta Jézus szájához.</verse>
				<verse number="30">Miután Jézus elfogadta az ecetet, ezt mondta: „Most már minden be van fejezve”. Ezután lehajtotta a fejét, és meghalt.</verse>
				<verse number="31">A pászka ünnepre való előkészületek napja volt, és utána egy különleges szombati ünnepnap következett. Emiatt a zsidó vezetők nem akarták, hogy a kivégzettek teste szombaton is a keresztfán maradjon. Így hát megkérték Pilátust, parancsolja meg, hogy a katonák törjék el a három keresztre feszített férfi lábát, és vegyék le a holttesteket a keresztről.</verse>
				<verse number="32">Ezért a katonák eltörték az egyik elítélt lábát, akit Jézussal együtt feszítettek meg, azután a másikét is.</verse>
				<verse number="33">De mikor Jézushoz értek, látták, hogy ő már meghalt, ezért az ő lábát nem törték el.</verse>
				<verse number="34">Ehelyett az egyik katona a lándzsáját beledöfte Jézus oldalába. A sebből azonnal vér és víz folyt ki.</verse>
				<verse number="35">Az tanúsítja ezt, aki a saját szemével látta, hogy így történt, és igazat mond. Azért mondja ezt, hogy ti is higgyetek. Ő tudja, hogy ez az igazság.</verse>
				<verse number="36">Mindez azért történt, hogy beteljesedjen, amit az Írás mond: „Egyetlen csontját sem fogják eltörni.”</verse>
				<verse number="37">Egy másik helyen pedig ezt mondja az Írás: „Néznek majd arra, akit átszúrtak.”</verse>
				<verse number="38">Ezután arimátiai József megkérte Pilátust, hogy levehesse a keresztről Jézus testét. József is Jézus tanítványa volt, de csak titokban, mert félt a zsidó vezetőktől. Pilátus megengedte neki, József pedig elment, és levette Jézus testét.</verse>
				<verse number="39">Eljött Nikodémus is, aki mirhából és aloéből készült illatszer-keveréket hozott, körülbelül harminckilónyit. Nikodémus volt az, aki korábban egyszer éjszaka beszélgetett Jézussal.</verse>
				<verse number="40">Miután levették Jézus holttestét, lenvászonba tekerték az illatszerekkel együtt, a zsidók temetési szokásai szerint.</verse>
				<verse number="41">Azon a helyen, ahol Jézust keresztre feszítették, volt egy kert, abban pedig egy új sziklasír, ahová még senkit sem temettek.</verse>
				<verse number="42">Mivel ez a sír közel volt, oda helyezték Jézus testét. Sietniük kellett, mert az előkészület napja a végéhez közeledett, és hamarosan megkezdődött a szombat ünnepe.</verse>
			</chapter>
			<chapter number="20">
				<verse number="1">A hét első napján korán reggel, amikor még sötét volt, magdalai Mária kiment a sírhoz. Látta, hogy a követ elmozdították a sír bejáratától.</verse>
				<verse number="2">Ekkor elszaladt Simon Péterhez és ahhoz a másik tanítványhoz, akit Jézus szeretett, és elújságolta nekik: „Elvitték a sírból az Urat, és nem tudjuk, hová tették!”</verse>
				<verse number="3">Ekkor Péter és a másik tanítvány azonnal elindultak a sírhoz.</verse>
				<verse number="4">Együtt szaladtak, de a másik megelőzte Pétert, és elsőként ért oda.</verse>
				<verse number="5">Lehajolt, és látta, hogy ott vannak a vásznak, de nem ment be a sziklasírba.</verse>
				<verse number="6">Simon Péter ugyan lemaradt egy kissé, de hamarosan ő is odaért, és be is ment a sírba.</verse>
				<verse number="7">Ő is látta a vásznakat, és a kendőt is, amely Jézus arcán volt, de az távolabb feküdt, külön összehajtva.</verse>
				<verse number="8">Ekkor bement az a másik tanítvány is, aki elsőként ért a sírhoz. Látta mindezt, és hitt.</verse>
				<verse number="9">Ugyanis, még nem értették, amit az Írás mondott, hogy Jézusnak fel kell támadnia a halálból.</verse>
				<verse number="10">Ezután a tanítványok hazamentek,</verse>
				<verse number="11">Mária pedig ott maradt a sír előtt, és sírt. Közben lehajolt, hogy benézzen a sziklasírba,</verse>
				<verse number="12">és két fehér ruhás angyalt látott. Ott ültek, ahol korábban Jézus teste volt: egyik a fejénél, a másik a lábánál.</verse>
				<verse number="13">Az angyalok megszólították Máriát: „Miért sírsz, asszony?” Ő így válaszolt: „Mert elvitték Uramat, és nem tudom, hová tették.”</verse>
				<verse number="14">Majd hátranézett, és meglátta Jézust, aki ott állt a háta mögött. De Mária nem ismerte fel, hogy ő az.</verse>
				<verse number="15">Jézus megkérdezte: „Miért sírsz, asszony? Kit keresel?” Mária azt hitte, hogy a kertésszel beszél, ezért így felelt: „Uram, ha te vitted el, kérlek, mondd meg, hová tetted, és én elviszem!”</verse>
				<verse number="16">Jézus nevén szólította: „Mária!” Ekkor Mária megfordult, és azt mondta: „Rabbuni!” Ez héberül azt jelenti: „Mester”.</verse>
				<verse number="17">Jézus ezt mondta neki: „Ne érj hozzám, mert még nem mentem fel az Atyához! De menj el a testvéreimhez, és mondd meg nekik: »Felmegyek az én Atyámhoz és a ti Atyátokhoz, az én Istenemhez, és a ti Istenetekhez!«”</verse>
				<verse number="18">Ezután Mária a tanítványokhoz ment, és ezt mondta nekik: „Láttam az Urat!” Elmondta nekik azt is, amit Jézus üzent.</verse>
				<verse number="19">Aznap este, a hét első napján, a tanítványok együtt voltak. De bezárták az ajtókat, mivel féltek a zsidó vezetőktől. Jézus hirtelen megjelent közöttük, és köszönt nekik: „Békesség!”</verse>
				<verse number="20">Miután ezt mondta, megmutatta nekik a két kezét és az oldalát. A tanítványok nagyon megörültek, hogy látják az Urat.</verse>
				<verse number="21">Ezután Jézus újra azt mondta nekik: „Békesség! Ahogyan engem elküldött az Atya, most én is úgy küldelek el titeket.”</verse>
				<verse number="22">Miután ezt mondta, rájuk lehelt, és ezt mondta: „Fogadjátok be a Szent Szellemet!</verse>
				<verse number="23">Ha megbocsátjátok valakinek a bűneit, akkor azok a bűnök bocsánatot nyernek. Ha pedig nem bocsátjátok meg, akkor azok a bűnök megmaradnak.”</verse>
				<verse number="24">Tamás, akit Ikernek is hívtak, a tizenkét tanítvány közé tartozott, de nem volt ott, amikor Jézus megjelent.</verse>
				<verse number="25">A többiek elmondták neki, hogy látták az Urat. De Tamás így válaszolt: „Csak akkor hiszem el, ha a saját szememmel látom és megérintem Jézus kezén a szögek helyét, és ha a kezem az oldalára teszem!”</verse>
				<verse number="26">Nyolc nappal később a tanítványok zárt ajtók mögött újra összegyűltek, és akkor már Tamás is velük volt. Ekkor Jézus ismét megjelent közöttük. „Békesség!” — köszöntötte őket.</verse>
				<verse number="27">Azután Tamáshoz fordult: „Tedd ide az ujjadat, és nézd meg a kezemet! Nyújtsd ki a kezedet, és tedd az oldalamra! Ne kételkedj többé, hanem higgy!”</verse>
				<verse number="28">Tamás így felelt: „Uram és Istenem!”</verse>
				<verse number="29">Jézus ezt kérdezte tőle: „Azért hiszel, mert látsz engem? Boldogok és áldottak, akik akkor is hisznek, ha nem látnak!”</verse>
				<verse number="30">Jézus nagyon sok csodát tett a tanítványai szeme láttára. Ezek közül sok nincs leírva ebben a könyvben.</verse>
				<verse number="31">De sok fel van jegyezve benne, és ezeket éppen azért írták le a számotokra, hogy higgyétek, hogy Jézus a Krisztus, az Isten Fia. Azért írták le, hogy ha hisztek benne, életetek legyen a neve által.</verse>
			</chapter>
			<chapter number="21">
				<verse number="1">Később Jézus újra megjelent a tanítványoknak a Galileai-tónál. Ez így történt:</verse>
				<verse number="2">együtt voltak Simon Péter, Tamás, akit Ikernek hívtak, Nátánaél a galileai Kánából, Zebedeus fiai és még két tanítvány.</verse>
				<verse number="3">Simon Péter azt mondta nekik: „Kimegyek halászni.” Erre a többiek is azt mondták: „Mi is veled megyünk.” El is indultak, beszálltak egy halászbárkába, de egész éjszaka nem fogtak egyetlen halat sem.</verse>
				<verse number="4">Már reggel volt, amikor Jézus megállt a parton, de a tanítványok nem ismertek rá.</verse>
				<verse number="5">Megkérdezte tőlük: „Barátaim! Fogtatok-e valamit?” „Semmit” — felelték a tanítványok.</verse>
				<verse number="6">Akkor Jézus ezt mondta: „Vessétek ki a hálót a bárka jobb oldalán, ott majd találtok.” A tanítványok kivetették a hálót, de visszahúzni már nem tudták, olyan sok hal került bele.</verse>
				<verse number="7">Ekkor az a tanítvány, akit Jézus szeretett, azt mondta Péternek: „Az Úr van ott!” Amint Péter ezt meghallotta, felvette a felsőruháját — mert a munkához levetkőzött —, és beugrott a vízbe.</verse>
				<verse number="8">A többi tanítvány a partra evezett, és húzták a halakkal teli hálót. Nem voltak túl messze a parttól, csak mintegy száz méterre.</verse>
				<verse number="9">Amikor partot értek, tűzrakást találtak, a parázson halak sültek, és kenyér is volt ott.</verse>
				<verse number="10">Jézus megszólította őket: „Hozzatok néhány halat, amelyet most fogtatok!”</verse>
				<verse number="11">Ekkor Simon Péter visszament a bárkához, és a partra húzta a hálót, amely tele volt nagy halakkal, pontosan százötvenhárommal. De a háló, bár ilyen sok hal volt benne, mégsem szakadt szét.</verse>
				<verse number="12">Azután Jézus hívta őket: „Gyertek, reggelizzetek meg!” A tanítványok nem merték megkérdezni tőle: „Ki vagy te?”, mert tudták, hogy ő az Úr.</verse>
				<verse number="13">Jézus ekkor fogta a kenyeret, és odaadta nekik, majd a halakat is.</verse>
				<verse number="14">Ez volt a harmadik alkalom, hogy Jézus megjelent a tanítványoknak, miután feltámadt a halálból.</verse>
				<verse number="15">Miután megreggeliztek, Jézus megkérdezte Simon Pétertől: „Simon, Jóna fia, jobban szeretsz engem, mint ezek a többiek?” Péter így felelt: „Igen, Uram, tudod, hogy kedves vagy nekem.” Jézus erre azt mondta neki: „Legeltesd a bárányaimat!”</verse>
				<verse number="16">Azután újra megkérdezte tőle: „Simon, Jóna fia, szeretsz engem?” Péter ismét ezt felelte: „Igen, Uram, tudod, hogy kedves vagy nekem.” Jézus azt mondta: „Gondoskodj a juhaimról!”</verse>
				<verse number="17">Ezután harmadszor is megkérdezte tőle: „Simon, Jóna fia, kedves vagyok neked?” Péter erre elszomorodott, hogy Jézus harmadszorra is megkérdezte tőle: „kedves vagyok neked?” Így válaszolt: „Uram, te mindent tudsz. Tudod, hogy kedves vagy nekem.” Jézus azt mondta neki: „Legeltesd a juhaimat!</verse>
				<verse number="18">Igazán mondom neked, amíg fiatal voltál, felkötötted az övedet, és oda mentél, ahová akartál. De ha megöregszel, kinyújtod a kezed, és akkor majd más köti fel az övedet, és oda visz, ahová nem akarsz menni.”</verse>
				<verse number="19">Ezzel adta tudtára, hogyan fog meghalni, és halálával hogyan szerez dicsőséget Istennek. Ezután hozzátette: „Gyere utánam!”</verse>
				<verse number="20">Ekkor Péter hátrafordult, és látta, hogy az a tanítvány, akit Jézus szeret, a nyomukban jön. Ő volt az, aki a vacsora közben Jézushoz közel hajolt, és megkérdezte tőle: „Uram, ki az, aki elárul téged?”</verse>
				<verse number="21">Mikor Péter látta ezt a tanítványt, megkérdezte Jézustól: „Uram, hát ővele mi lesz?”</verse>
				<verse number="22">Jézus ezt felelte: „Ha azt akarom, hogy életben maradjon, amíg visszajövök, mi közöd hozzá?! Te csak kövess engem!”</verse>
				<verse number="23">Így terjedt el a testvérek között az a hír, hogy ez a tanítvány nem fog meghalni. Pedig Jézus nem ezt mondta, hanem azt: „Ha azt akarom, hogy életben maradjon, amíg visszajövök, mi közöd hozzá?!”</verse>
				<verse number="24">Ez a tanítvány az, aki mindezekről a dolgokról tanúskodik. Ő az, aki ezeket most leírta, és tudjuk, hogy amit mond és ír, az igaz.</verse>
				<verse number="25">Jézus még sok más dolgot is tett. Ha ezeket mind részletesen leírnák, azt hiszem, az egész világ sem lenne elég, hogy befogadja a megírt könyveket.</verse>
			</chapter>
		</book>
		<book number="44">
			<chapter number="1">
				<verse number="1">Kedves Teofilus, első könyvemben mindarról írtam neked, amit Jézus tett és tanított.</verse>
				<verse number="2">Írtam neked Jézus életéről, a kezdettől egészen addig a napig, amikor felvitték a Mennybe. De mielőtt ez történt, Jézus még beszélt az apostolokkal, akiket ő választott ki. A Szent Szellem által megmondta nekik, mit tegyenek.</verse>
				<verse number="3">Ez Jézus halála után történt, de ő megjelent az apostoloknak, és sokféle módon meggyőzően bizonyította, hogy él. Miután Jézus feltámadt a halálból, az apostolok negyven napon keresztül sokszor látták őt. Ez alatt az idő alatt Jézus beszélt nekik Isten királyi uralmáról.</verse>
				<verse number="4">Egyszer, amikor együtt ettek, ezt parancsolta nekik: „Az Atya megígért nektek valamit, ahogyan már beszéltem erről. Ne menjetek el Jeruzsálemből, hanem várjátok meg, amíg megkapjátok, amit ő ígért.</verse>
				<verse number="5">Mert János vízbe merített be, ti pedig néhány nap múlva Szent Szellembe fogtok bemerítkezni.”</verse>
				<verse number="6">Amikor az apostolok együtt voltak, megkérdezték Jézust: „Uram, nem mostanában fogod a Királyságot helyreállítani Izráelben?”</verse>
				<verse number="7">Ő így válaszolt: „Nem a ti dolgotok, hogy tudjátok az időpontokat, vagy időszakokat. Egyedül az Atyának van hatalma ezeket meghatározni.</verse>
				<verse number="8">De amikor a Szent Szellem leszáll rátok, erőt kaptok, és tanúim lesztek Jeruzsálemben, egész Júdeában és Samáriában, sőt az egész világon mindenhol.”</verse>
				<verse number="9">Miután Jézus ezt mondta, a szemük láttára felemelkedett, majd egy felhő beburkolta, és eltakarta a tanítványok tekintete elől.</verse>
				<verse number="10">Az apostolok még mindig az eget nézték, ahová Jézus felment, amikor hirtelen megállt mellettük két fehér ruhás férfi,</verse>
				<verse number="11">és ezt kérdezte tőlük: „Galileai férfiak, miért álltok itt az ég felé nézve? Ez a Jézus, aki felment tőletek a Mennybe, ugyanúgy jön majd vissza, ahogyan felmenni láttátok.”</verse>
				<verse number="12">Ezután az apostolok az Olajfák hegyéről visszamentek Jeruzsálembe, amely körülbelül egy kilométerre volt onnan.</verse>
				<verse number="13">Amikor megérkeztek, felmentek abba az emeleti szobába, ahol a szállásuk volt. Péter, János, Jakab, András, Fülöp, Tamás, Bertalan, Máté, azután Jakab, Alfeus fia, azután a zélóta Simon és Júdás, Jakab fia voltak ezek az apostolok.</verse>
				<verse number="14">Mindannyian együtt voltak, állandóan és egy szívvel-lélekkel imádkoztak. Velük volt Jézus anyja, Mária, és Jézus testvérei, meg néhány asszony is.</verse>
				<verse number="15">Ezekben a napokban történt, hogy amikor körülbelül százhúszan voltak együtt, Péter felállt a testvérek között, és azt mondta:</verse>
				<verse number="18">Júdás pénzt kapott a gonoszságáért, ezen a pénzen pedig egy telket vettek. Júdás azonban fejjel előre a földre zuhant, teste felhasadt és belső részei kiomlottak.</verse>
				<verse number="19">Ezt mindenki megtudta Jeruzsálemben, és el is nevezték azt a telket a maguk nyelvén akeldamának, amely azt jelenti: vérmező.</verse>
				<verse number="20">A Zsoltárok Könyvében így van ez megírva: »Legyen az ő lakóhelye elhagyatott, senki ne lakjon ott.« Zsolt 69:26 És az is meg van írva: »Az ő helyét a vezetők között valaki más foglalja el!« Zsolt 109:8</verse>
				<verse number="23">Ekkor két férfit állítottak előre: Józsefet, akit Barsabbásnak és Jusztusznak is hívtak és Mátyást.</verse>
				<verse number="26">Azután sorsot húztak, és a sors Mátyásra esett, aki ettől fogva a tizenegy apostolhoz tartozott.</verse>
			</chapter>
			<chapter number="2">
				<verse number="1">Mindannyian együtt voltak akkor is, amikor elérkezett a Pünkösd ünnepe.</verse>
				<verse number="2">Hirtelen olyan hang hallatszott az égből, mint amikor erős szél fúj, és betöltötte az egész házat, ahol ültek.</verse>
				<verse number="3">Azután lángnyelvek jelentek meg közöttük, és rászálltak mindenkire.</verse>
				<verse number="4">Ekkor betöltötte őket a Szent Szellem. Mind más-más nyelveken kezdtek beszélni, ahogy a Szent Szellem képessé tette őket erre.</verse>
				<verse number="5">Az ünnepre sok istenfélő zsidó gyűlt össze Jeruzsálemben a világ minden tájáról.</verse>
				<verse number="6">Amikor meghallották ezt a zúgást, mindenfelől odagyűltek az emberek, és nagyon meglepődtek, mert mindenki a saját anyanyelvén hallotta őket beszélni.</verse>
				<verse number="7">Nem értették, hogyan lehet ez, és nagyon csodálkoztak. Azt mondták: „Hát nem mind Galileából valók ezek, akik itt beszélnek?</verse>
				<verse number="8">Hogyan lehet, hogy mind a saját nyelvünkön halljuk őket?</verse>
				<verse number="9">Hiszen vannak itt közöttünk pártusok, médek és elámiták. Jöttek Mezopotámiából, Júdeából, Kappadóciából, Pontuszból és Ázsiából,</verse>
				<verse number="10">Frígiából, Pamfíliából, Egyiptomból és Líbia Ciréné melletti vidékéről. Jöttek látogatók Rómából is.</verse>
				<verse number="11">Vannak közöttünk, akik zsidónak születtek, és vannak, akik felvették ezt a vallást. Kréta szigetéről is jöttek, és vannak itt arabok is. Mindannyian mégis a saját anyanyelvünkön halljuk, amit ezek a galileai férfiak Isten csodálatos dolgairól mondanak.”</verse>
				<verse number="12">Mind nagyon elcsodálkoztak, és zavartan kérdezték egymástól: „Mit jelent ez?”</verse>
				<verse number="13">Mások azonban gúnyolódtak: „Biztosan túl sok édes bort ittak.”</verse>
				<verse number="14">Ekkor Péter a többi tizenegy apostollal együtt felállt, és hangosan így szólt az összegyűltekhez: „Zsidó testvéreim, és ti mindnyájan, akik Jeruzsálemben laktok! Kérlek, figyeljetek rám! Hadd mondjam el nektek, mit jelent ez!</verse>
				<verse number="15">Nem részegek ezek, mint ahogy ti gondoljátok, hiszen még csak reggel van, kilenc óra.</verse>
				<verse number="16">Hanem az történik most, amit Jóel próféta megmondott:</verse>
				<verse number="17">»Azt mondja Isten: az utolsó napokban kiárasztom Szellemem minden emberre, és prófétálnak fiaitok és leányaitok, a fiatalok látomásokat látnak, az öregek pedig álmokat álmodnak.</verse>
				<verse number="18">Azokban a napokban szolgáimra is kiárasztom Szellememet, férfiakra is, meg nőkre is, és ők is prófétálni fognak.</verse>
				<verse number="19">Fönt az égben csodákat mutatok majd, lent a Földön meg jeleket, vért, tüzet és füstfelhőket.</verse>
				<verse number="20">A Nap elsötétedik majd, a Hold pedig vérvörös lesz, mielőtt eljön az ÚR hatalmas és dicsőséges napja.</verse>
				<verse number="21">De mindenki meg fog menekülni, aki az URat hívja segítségül.« Jóel 2:28-32 vagy 3:1-5</verse>
				<verse number="22">Izráeli férfiak, hallgassatok rám! A Názáret városából való Jézus olyan férfi volt, akit Isten maga igazolt és ajánlott nektek. Ezt Isten világosan megmutatta azok által a csodák, erők és jelek által, amelyeket Isten vitt véghez Jézuson keresztül. Mindannyian láttátok ezeket a csodálatos dolgokat, és jól tudjátok, hogy mindez igaz.</verse>
				<verse number="23">Jézust a kezetekbe adták, ti pedig gonosz emberek segítségével keresztre feszítettétek, és megöltétek őt. De Isten előre tudta, hogy ez így lesz, mert minden az ő terve szerint történt.</verse>
				<verse number="24">Igen, Jézus elszenvedte a halál fájdalmát, de Isten feltámasztotta, mert lehetetlen volt, hogy a Halál fogva tartsa Jézust.</verse>
				<verse number="25">Hiszen Dávid is ezt mondja róla: »Mindig az URat látom magam előtt: itt van a jobb oldalamon, hogy biztonságban legyek.</verse>
				<verse number="26">Ezért örül a szívem, és nyelvem boldogan szól. Még testem is abban a reménységben él,</verse>
				<verse number="27">hogy nem hagysz a Halál birodalmában, nem engeded, hogy Szented teste a sírban pusztuljon el.</verse>
				<verse number="28">Megmutattad nekem az életre vezető ösvényeket, közel jössz hozzám, és betöltesz örömmel.« Zsolt 16:8-11</verse>
				<verse number="29">Testvéreim, nyíltan megmondhatom nektek, hogy Dávid, aki ősapánk volt, meghalt, eltemették, és a sírja itt van Jeruzsálemben mind a mai napig.</verse>
				<verse number="30">Ő azonban próféta volt, és tudta, hogy Isten megígért neki valamit. Azt ígérte, sőt meg is esküdött rá, hogy Dávid egyik utódját teszi királlyá Dávid trónján.</verse>
				<verse number="31">Mivel Dávid ezt előre látta, ezért a Krisztus feltámadásáról beszélt, amikor azt mondta: »Nem maradt a Halál birodalmában, és teste nem pusztult el a sírban.«</verse>
				<verse number="32">Így tehát nem Dávid, hanem Jézus az, akit Isten feltámasztott a halálból! Erről mi mindnyájan tanúskodunk.</verse>
				<verse number="33">Azután Jézust a legmagasabb helyre emelte fel Isten, és a jobb oldalára ültette. Ekkor Jézus megkapta az Atyától a megígért Szent Szellemet, akit most kiárasztott. Ez történik most a ti szemetek előtt, és ezt halljátok.</verse>
				<verse number="34">Hiszen nem Dávid ment fel a Mennybe, amint ő maga mondta: »Így szólt az ÚR az én Uramhoz: Ülj a jobb oldalamra,</verse>
				<verse number="35">amíg ellenségeidet hatalmad alá kényszerítem!« Zsolt 110:1</verse>
				<verse number="36">Ezért tudja meg Izráel egész népe, hogy Isten Úrrá és Krisztussá tette azt a Jézust, akit ti a keresztfán megöltetek. Ez egészen biztosan igaz!”</verse>
				<verse number="37">Ezek a szavak úgy szíven találták őket, hogy azt kérdezték Pétertől és a többi apostoltól: „Akkor most mit tegyünk, testvérek?”</verse>
				<verse number="38">Péter erre így válaszolt: „Változtassátok meg gondolkozásotokat és életeteket, merítkezzetek be mindannyian Jézus Krisztus nevében, Isten meg fogja bocsátani bűneiteket, és a Szent Szellem ajándékát adja nektek.</verse>
				<verse number="39">Mert az ígéret nektek szól és gyermekeiteknek, és azoknak is, akik távol vannak. Mindenkinek, akit az Úr, a mi Istenünk magához hív.”</verse>
				<verse number="40">Péter még sok egyebet is mondott nekik, hogy figyelmeztesse és biztassa őket. Ezt mondta nekik: „Mentsétek ki magatokat ebből a gonosz nemzedékből!”</verse>
				<verse number="41">Akik elfogadták Péter beszédét, még azon a napon bemerítkeztek. Így körülbelül háromezren csatlakoztak hozzájuk.</verse>
				<verse number="42">Ezek kitartóan foglalkoztak az apostolok tanításával, részt vettek a közösségben és a kenyér megtörésében, és együtt imádkoztak.</verse>
				<verse number="43">Az apostolok által sok jel és csoda történt, ezért mindenkiben Isten iránti félelem és tisztelet támadt.</verse>
				<verse number="44">A hívők egy akaraton voltak, és amijük csak volt, mindent közösnek tekintettek.</verse>
				<verse number="45">Akiknek valami vagyonuk volt, eladták, és az árát szétosztották a testvérek között. Mindenkinek annyit adtak, amennyire szüksége volt.</verse>
				<verse number="46">Napról napra rendszeresen összegyűltek a Templomban. Otthonaikban megtörték a kenyeret, őszinte szívvel és boldog örömmel együtt ettek, és</verse>
				<verse number="47">dicsérték Istent. Még azok is kedvelték őket, akik nem tartoztak közéjük. Az Úr pedig napról napra növelte a csoportot olyanokkal, akik hívőkké lettek, és csatlakoztak hozzájuk.</verse>
			</chapter>
			<chapter number="3">
				<verse number="1">Történt egyszer, hogy Péter és János három órakor a délutáni imádkozásra ment a Templomba.</verse>
				<verse number="2">Éppen akkor hozták oda azt a koldust is, akit minden nap a Díszes kapu mellé szoktak letenni, hogy kéregessen a Templomba menőktől. Ez az ember születése óta nem tudott járni, mert béna volt.</verse>
				<verse number="3">Amikor meglátta Pétert és Jánost, hogy a kapuhoz közelednek, tőlük is pénzt kért.</verse>
				<verse number="4">Péter Jánossal együtt a szemébe nézett, és azt mondta: „Nézz csak ide, és figyelj ránk!”</verse>
				<verse number="5">A koldus rájuk nézett, és várta, hogy adnak neki valamit.</verse>
				<verse number="6">Péter azonban ezt mondta: „Arany-, vagy ezüstpénzem nincs, de amim van, azt adom neked: a názáreti Jézus Krisztus nevében mondom, kelj fel és járj!”</verse>
				<verse number="7">Ezzel megfogta a jobb kezét, és felsegítette a koldust, akinek bokája és egész lába abban a pillanatban meggyógyult.</verse>
				<verse number="8">Majd a koldus talpra ugrott, és életében először járni kezdett. Azután fel-alá járkált, örömében ugrándozott, Istent dicsérte, majd Péterékkel együtt bement a Templomba.</verse>
				<verse number="9">Ott mindenki észrevette, amint járkált, és Istent dicsérte.</verse>
				<verse number="10">Ráismertek, hogy ő az, aki a Díszes kapu mellett ülve koldulni szokott. Mindenkit ámulattal és Isten iránti csodálattal töltött el, ami vele történt.</verse>
				<verse number="11">A meggyógyult koldus együtt ment be Péterrel és Jánossal a Templomnak abba a részébe, amit Salamon oszlop-csarnokának neveznek. A csodálkozó sokaság odafutott hozzájuk.</verse>
				<verse number="12">Amikor Péter ezt látta, ezt mondta: „Izráeli férfiak! Miért csodálkoztok azon, ami ezzel a férfival történt? Azt gondoljátok, hogy mi gyógyítottuk meg őt a saját hatalmunkkal, vagy vallásos jóságunkkal, hogy járni tudjon?</verse>
				<verse number="13">Nem! Ezt Isten tette! Ő az Ábrahám, Izsák és Jákób Istene, a mi ősapáinknak Istene. Ő dicsőítette meg szolgáját, Jézust ezzel a gyógyulással. Igen, azt a Jézust, akinek ti a halálát akartátok. Mert Pilátus már elhatározta, hogy szabadon engedi, de ti nem akartátok őt.</verse>
				<verse number="14">Elutasítottátok Jézust, a Szentet és az Igazságost. Azt kértétek Pilátustól, hogy inkább a gyilkost engedje szabadon.</verse>
				<verse number="15">Megöltétek azt, aki az életet adja. Isten azonban feltámasztotta Jézust a halálból. Ennek tanúi vagyunk — a saját szemünkkel láttuk őt.</verse>
				<verse number="16">Ez a Jézus az, akiben mi hiszünk. Ő adott erőt a hit általi gyógyuláshoz ennek az embernek, akit itt láttok, s akit ismertek. Igen, a Jézusban való hit állította helyre teljesen ennek a bénán született embernek az egészségét, mégpedig a szemetek láttára.</verse>
				<verse number="17">Testvéreim! Jól tudom, hogy sem ti, sem a vezetőitek nem fogtátok fel, hogy mit tettetek.</verse>
				<verse number="18">Isten azonban így valósította meg, amit az összes próféta által már előre megmondott: hogy az ő Krisztusának ezt kell elszenvednie.</verse>
				<verse number="19">Most azonban változtassátok meg gondolkozásotokat és életeteket, és forduljatok vissza Istenhez. Akkor ő eltöröli bűneiteket,</verse>
				<verse number="20">szellemi megpihenést és felüdülést ad nektek, és elküldi hozzátok Krisztust, akit előre kiválasztott a számotokra: Jézust.</verse>
				<verse number="21">Mert Jézusnak addig kell a Mennyben maradnia, amíg Isten mindent helyre nem állít. Erről Isten már régóta szólt szent prófétáin keresztül.</verse>
				<verse number="22">Ahogyan Mózes is megmondta: »Az Úr, a ti Istenetek egy hozzám hasonló prófétát fog adni nektek a saját népetekből. Hallgassatok rá, és engedelmeskedjetek minden szavának!</verse>
				<verse number="23">Akik pedig nem hallgatnak arra a prófétára, és nem engedelmeskednek neki, azokat meg fogják ölni, és ki fognak pusztulni a nép közül.«</verse>
				<verse number="24">Sámueltől kezdve az összes próféták előre megmondták mindazt, ami ezekben a napokban történt.</verse>
				<verse number="25">Éppen ti vagytok ezeknek a prófétáknak az utódai. Tiétek az a szövetség is, amit Isten ősapáitokkal kötött, amikor azt mondta Ábrahámnak: »A te egyik utódod által fogom megáldani a Föld összes népét.«</verse>
				<verse number="26">Amikor Isten elküldte a szolgáját, Jézust, akkor először hozzátok küldte el, hogy megáldjon titeket. Mégpedig úgy, hogy többé ne tegyetek gonosz dolgokat.”</verse>
			</chapter>
			<chapter number="4">
				<verse number="1">Péter és János még beszéltek, amikor odaértek hozzájuk a papok, a templomőrség kapitánya, meg néhány szadduceus.</verse>
				<verse number="2">Nagyon haragudtak rájuk, mert azt tanították a népnek, hogy a halottak fel fognak támadni a halálból Jézus által.</verse>
				<verse number="3">Ezért Pétert és Jánost letartóztatták, és mivel már este volt, másnapig börtönbe zárták őket.</verse>
				<verse number="4">Azok közül, akik hallgatták az apostolokat, sokan hittek, úgyhogy a Jézusban hívő férfiak száma körülbelül ötezerre nőtt.</verse>
				<verse number="5">A következő napon azután összegyűltek Jeruzsálemben az idős zsidó vezetők, és a Törvény tanítói.</verse>
				<verse number="6">Ott volt Annás, a főpap, meg Kajafás, János, Sándor, és a főpapi családok minden férfi tagja.</verse>
				<verse number="7">Maguk elé állították az apostolokat, és azt kérdezték tőlük: „Miféle erővel, vagy kinek a nevében tettétek ezt?”</verse>
				<verse number="8">Akkor Pétert a Szent Szellem betöltötte, és így válaszolt: „Népünk vezetői!</verse>
				<verse number="9">Arról a jó cselekedetről kérdeztek bennünket, amit ezzel a béna emberrel tettünk? Azt kérdezitek, hogyan gyógyult meg?</verse>
				<verse number="10">Akkor hát tudjátok meg mind, és tudja meg Izráel egész népe, hogy ez a gyógyulás a názáreti Jézus Krisztus nevében és hatalma által történt. Ő az, akit ti keresztre szegezve megöltetek, de akit Isten feltámasztott a halálból. A feltámadott Jézus hatalma gyógyította meg ezt az embert. Ezért áll itt előttetek teljesen egészségesen.</verse>
				<verse number="11">Mert Jézus »az a kő, akit ti, építők félredobtatok, de akiből mégis a ház sarokköve lett.« Zsolt 118:22</verse>
				<verse number="12">Jézus az egyetlen, aki megmentheti az embereket! Az ő neve az egyetlen hatalom a világon, amely meg tud menteni bennünket. Jézus által kell üdvözülnünk!”</verse>
				<verse number="13">A zsidó vezetők látták, hogy Péter és János milyen bátrak, s mikor megtudták, hogy tanulatlan és egyszerű emberek, nagyon elcsodálkoztak. Azt is felismerték, hogy Péter és János Jézus csoportjába tartozott.</verse>
				<verse number="14">De mivel látták a meggyógyított férfit, aki ott állt mellettük, nem tudtak mit válaszolni.</verse>
				<verse number="15">Ekkor kiküldték őket a teremből, és így tanakodtak maguk között:</verse>
				<verse number="16">„Mit tegyünk ezekkel? Mert kétségtelenül csodát tettek, ezt mindenki tudja Jeruzsálemben. Ezt mi sem tagadhatjuk le.</verse>
				<verse number="17">Valahogy mégis meg kell akadályoznunk, hogy ez tovább terjedjen a nép között. Tehát fenyegessük meg őket, hogy többé senkinek se beszéljenek annak az embernek a nevében!”</verse>
				<verse number="18">Ezzel behívták Pétert és Jánost, és megparancsolták nekik, hogy többé ne beszéljenek, és ne tanítsanak Jézus nevében.</verse>
				<verse number="19">Az apostolok erre így válaszoltak: „Gondoljátok meg, jónak látja-e Isten, ha inkább nektek engedelmeskedünk, mint neki!</verse>
				<verse number="20">Mi azonban nem hallgathatunk, beszélnünk kell arról, amit láttunk és hallottunk.”</verse>
				<verse number="21">Ekkor a zsidó vezetők még egyszer megfenyegették, majd szabadon engedték őket. Nem tudták sehogyan sem megbüntetni őket, mert az egész nép dicsérte Istent a történtek miatt.</verse>
				<verse number="22">Hiszen a koldus, akivel a csoda történt, már negyven éves is elmúlt!</verse>
				<verse number="23">Akkor szabadon engedték Pétert és Jánost, akik visszamentek a tanítványok csoportjához, és elbeszélték nekik mindazt, amit a főpapok és a nép vezetői mondtak.</verse>
				<verse number="24">Amikor azok meghallgatták őket, egy szívvel-lélekkel kiáltottak Istenhez, és így imádkoztak: „Urunk, te teremtetted a Mennyet, a Földet, a tengert, és mindent, ami bennük van.</verse>
				<verse number="25">Te mondtad a Szent Szellem által, szolgádon, a mi ősapánkon, Dávidon keresztül: »Miért kiabálnak dühösen a nemzetek? Miért készítenek Isten ellen terveket, hiszen nem lesz azokból semmi!</verse>
				<verse number="26">A föld királyai harcra készültek, a fejedelmek összefogtak az ÚR ellen és Krisztusa ellen.« Zsolt 2:1-2</verse>
				<verse number="27">Mert Jeruzsálemben valóban ez történt: Heródes és Poncius Pilátus összefogtak a nem zsidó népekkel és Izráel népével együtt szent szolgád, Jézus ellen, akit te tettél Krisztussá.</verse>
				<verse number="28">Így együttesen meg is tették mindazt, amit te, Urunk, hatalmaddal és akaratoddal előre elhatároztál.</verse>
				<verse number="29">Most azért, Urunk, halld meg, amivel fenyegettek bennünket! Tegyél bennünket, szolgáidat, képessé, hogy teljes bátorsággal hirdessük üzeneted!</verse>
				<verse number="30">Te pedig nyújtsd ki kezedet, gyógyítsd meg a betegeket, tegyél csodákat, és adj jeleket szent szolgádnak, Jézusnak neve által!”</verse>
				<verse number="31">Amikor befejezték az imádkozást, megrázkódott a hely, ahol összegyűltek, mindenkit betöltött a Szent Szellem, és bátran hirdették mindenkinek Isten üzenetét.</verse>
				<verse number="32">A hívők egész közösségének szíve-lelke egy volt. Egyikük sem tartotta sajátjának a vagyonát, hanem mindenüket közösnek tekintették.</verse>
				<verse number="33">Az apostolok nagy erővel hirdették mindenkinek, hogy az Úr Jézus feltámadt a halálból. Isten nagyon megáldotta az egész közösséget.</verse>
				<verse number="34">Mindenki megkapott mindent, amire szüksége volt. Akiknek földjei vagy házai voltak, eladták azokat.</verse>
				<verse number="35">A pénzt, amit érte kaptak, az apostolokhoz vitték, ők pedig szétosztották a közösség tagjai között. Mindenkinek annyit adtak belőle, amennyire szüksége volt.</verse>
				<verse number="36">Ezt tette József is, aki Lévi törzséből és Ciprus szigetéről származott, és akit az apostolok elneveztek Barnabásnak. Ez a név azt jelenti, hogy „Segítő”.</verse>
				<verse number="37">Ő is eladta a földjét, és a pénzt átadta az apostoloknak.</verse>
			</chapter>
			<chapter number="5">
				<verse number="1">Volt egy Anániás nevű férfi, aki feleségével, Szafirával együtt eladta egyik földbirtokát.</verse>
				<verse number="2">Az érte kapott pénz egy részét megtartotta magának, és ezt a felesége is tudta. A másik részt pedig elvitte, és átadta az apostoloknak.</verse>
				<verse number="3">Péter azonban ezt mondta neki: „Anániás, miért engedted, hogy a Sátán betöltse a szívedet? A Szent Szellemnek hazudtál! Félretettél magadnak a pénzből, amit az eladott földért kaptál!</verse>
				<verse number="4">Hát nem a tiéd volt, mielőtt eladtad? Vagy talán nem a tiéd volt a pénz, amit érte kaptál? Miért tervezted ezt? Amit tettél, azzal Istennek hazudtál, nem embereknek!”</verse>
				<verse number="5">Amikor ezt Anániás meghallotta, azonnal összeesett és meghalt. Akik csak hallották ezt az esetet, mind nagyon félni kezdtek.</verse>
				<verse number="6">Majd a fiatalok betakarták a holttestet, kivitték és eltemették.</verse>
				<verse number="7">Körülbelül három óra múlva odament Anániás felesége is, aki még nem tudta, mi történt.</verse>
				<verse number="8">Péter megkérdezte tőle: „Mondd meg nekem, ennyi pénzért adtátok el azt a földet?” „Igen, ennyiért”—válaszolta az asszony.</verse>
				<verse number="9">Péter ezt mondta neki: „Miért egyeztetek meg a férjeddel abban, hogy próbára teszitek az Úr Szellemét? Nézz oda! Ott jönnek, akik épp az előbb temették el a férjedet, és téged is kivisznek innen!”</verse>
				<verse number="10">Ebben a pillanatban az asszony is holtan esett össze Péter lába előtt. Amikor a fiatalok bejöttek és látták, hogy meghalt, őt is kivitték, és a férje mellé temették.</verse>
				<verse number="11">Ezért nagy félelem fogta el az egész gyülekezetet, és mindazokat, akik meghallották, mi történt Ananiással és a feleségével.</verse>
				<verse number="12">Az apostolok sok jelet és csodát tettek a nép között. Mindannyian egy szívvel-lélekkel együtt voltak a Templom területén, a Salamon oszlopcsarnokában.</verse>
				<verse number="13">Akik nem hittek Jézusban, azok nem mertek hozzájuk csatlakozni, de az egész nép nagyra becsülte és dicsérte a hívőket.</verse>
				<verse number="14">Egyre többen hittek az Úrban, és csatlakoztak hozzájuk, férfiak és nők egyaránt.</verse>
				<verse number="15">Az utcára vitték betegeiket, ágyakra és matracokra fektették őket, hogy amikor Péter arra megy, legalább az árnyéka érintse a betegeket.</verse>
				<verse number="16">A Jeruzsálem környéki városokból és falvakból is sokan összegyűltek, elhozták a betegeiket és a gonosz szellemek miatt szenvedőket, és mindezek meggyógyultak.</verse>
				<verse number="17">A főpap azonban féltékeny lett, és vele együtt mindazok, akik az ő pártján voltak, azaz a szadduceusok csoportja.</verse>
				<verse number="18">Elfogták az apostolokat, és a városi börtönbe zárták őket.</verse>
				<verse number="19">De az Úr egyik angyala éjjel kinyitotta a börtönajtókat, kivezette őket, és azt mondta:</verse>
				<verse number="20">„Menjetek, álljatok fel a Templom udvarában, és mondjatok el az embereknek mindent a Jézusban való új életről!”</verse>
				<verse number="21">Az apostolok engedelmeskedtek, és már hajnalban a Templom udvarába mentek, ahol tanítani kezdték az embereket. Amikor a főpap megérkezett a kíséretével, összehívta a Főtanácsot, és Izráel vezetőit. Majd őröket küldött a börtönbe, hogy hozzák eléjük az apostolokat.</verse>
				<verse number="22">Az őrök oda is mentek, de nem találták őket. Visszamentek a Főtanácshoz és ezt mondták:</verse>
				<verse number="23">„A börtönt jól bezárva találtuk, és az őrök is az ajtók előtt álltak. De mikor bementünk, senki sem volt odabent.”</verse>
				<verse number="24">A templomőrség kapitánya és a főpapok zavarba jöttek, és azon gondolkodtak, hogy vajon mi történhetett.</verse>
				<verse number="25">Ekkor belépett valaki, és ezt mondta: „Azok a férfiak, akiket börtönbe zártatok, a Templom udvarában tanítják a népet!”</verse>
				<verse number="26">Ekkor a kapitány az őrökkel együtt odament, és elhozták az apostolokat, erőszak nélkül. Nem bántották őket, mert féltek a néptől, hogy megkövezik a katonákat.</verse>
				<verse number="27">Bevitték, és a Főtanács elé állították az apostolokat. A főpap pedig ezt mondta nekik:</verse>
				<verse number="28">„Szigorúan megtiltottuk nektek, hogy erről az emberről tanítsatok. Ennek ellenére egész Jeruzsálemet betöltöttétek a tanításotokkal, és minket akartok felelőssé tenni annak az embernek a haláláért!”</verse>
				<verse number="29">Erre Péter a többi apostollal együtt így válaszolt: „Inkább Istennek kell engedelmeskednünk, mint az embereknek!</verse>
				<verse number="30">Ősapáink Istene feltámasztotta a halálból Jézust, akit ti keresztre feszítve megöltetek.</verse>
				<verse number="31">Isten ezt a Jézust felemelte, és a jobb oldalára ültette. Fejedelemmé és Megváltóvá tette őt, hogy általa Izráel gondolkozását és életét megváltoztassa, és bűneit megbocsássa.</verse>
				<verse number="32">Mi tanúi vagyunk ennek. Erről tanúskodik a Szent Szellem is, akit Isten mindazoknak ad, akik engedelmeskednek neki.”</verse>
				<verse number="33">Ezt hallva a zsidó vezetők meghallották, nagyon megharagudtak az apostolokra, és meg akarták őket ölni.</verse>
				<verse number="34">Ekkor azonban felállt a Főtanács egyik tagja, akit mindenki tisztelt. Gamáliélnek hívták, a Törvény tanítója és farizeus volt. Megparancsolta, hogy egy időre vigyék ki az apostolokat.</verse>
				<verse number="35">Majd ezt mondta: „Izráeli férfiak, vigyázzatok, hogy mit akartok tenni ezekkel a férfiakkal!</verse>
				<verse number="36">Emlékezzetek Teudásra, aki nemrégiben tűnt fel! Nagynak tartotta magát, követték is vagy négyszázan. Majd amikor Teudást megölték, a követői szétszóródtak, és az egész ügynek vége lett.</verse>
				<verse number="37">Utána a népszámlálás idején felkelt a galileai Júdás. Néhányan követték, de őt is megölték, és követői szétszóródtak.</verse>
				<verse number="38">Ezért azt tanácsolom, hogy ne avatkozzatok bele ebbe a dologba! Hagyjátok békén őket! Mert ha a tervük és munkájuk emberektől származik, akkor úgysem fog sikerülni.</verse>
				<verse number="39">Ha viszont ez az egész Istentől van, akkor nem tudjátok megállítani őket. Sőt, még az is kiderülhet, hogy Isten ellen harcoltok.” Gamáliél tanácsát mindenki elfogadta.</verse>
				<verse number="40">Akkor behívatták az apostolokat, majd elrendelték, hogy korbácsolják meg őket. Azután ismét megparancsolták nekik, hogy ne beszéljenek Jézus nevében, végül elengedték őket.</verse>
				<verse number="41">Az apostolok nagy örömmel mentek ki a Főtanács elől. Annak örültek, hogy Jézusért szenvedtek. Ezt nem szégyennek, hanem dicsőségnek tartották.</verse>
				<verse number="42">De a tiltás ellenére továbbra is naponta tanítottak a Templomban és az otthonokban: mindenkinek hirdették az örömhírt, hogy Jézus a Krisztus.</verse>
			</chapter>
			<chapter number="6">
				<verse number="1">Azokban a napokban a Jézust követő zsidó tanítványok száma egyre növekedett. A görögül beszélő tanítványok azonban panaszkodtak a héberül beszélőkre, mert a görögül beszélő özvegyasszonyokat nem osztották be a mindennapi szolgálatokra.</verse>
				<verse number="2">Ekkor a tizenkét apostol összehívta az egész gyülekezetet, és azt mondta: „Nem helyes, hogy Isten üzenetének szolgálatát elhanyagoljuk, és helyette mi szolgálunk fel az asztaloknál.</verse>
				<verse number="3">Ezért válasszatok ki magatok közül hét férfit, akikről a többieknek jó véleménye van, és akik telve vannak Szent Szellemmel és bölcsességgel. Rájuk fogjuk bízni ezt a munkát.</verse>
				<verse number="4">Mi pedig arra fordítjuk minden időnket, hogy imádkozzunk, Isten üzenetét tanítsuk és hirdessük.”</verse>
				<verse number="5">Ez a javaslat az egész csoportnak tetszett. Ekkor kiválasztották Istvánt, aki telve volt hittel és Szent Szellemmel, és Fülöpöt, Prokhoroszt, Nikánórt, Timónt, Parmenászt és Nikoláoszt aki Antiókhiából jött, és felvette a zsidó vallást, és</verse>
				<verse number="6">az apostolok elé állították őket. Az apostolok pedig rájuk tették a kezüket, és imádkoztak értük.</verse>
				<verse number="7">Isten üzenete egyre több és több embert ért el. Nagyon megnőtt a Jézust követő tanítványok száma Jeruzsálemben. Sőt, a papok közül is sokan engedelmeskedtek, és hittek Jézusban.</verse>
				<verse number="8">István telve volt Isten kegyelmével és erejével, ezért nagy csodákat és jeleket tett a nép között.</verse>
				<verse number="9">Azonban néhányan az úgynevezett szabadosok zsinagógájából, cirénei, alexandriai, ciliciai és ázsiai zsidók vitatkozni kezdtek Istvánnal.</verse>
				<verse number="10">De nem volt erejük, hogy ellenálljanak a bölcsességnek és a Szent Szellemnek, amellyel István beszélt.</verse>
				<verse number="11">Ekkor pénzt adtak néhány embernek, hogy mondják ezt: „Hallottuk Istvánt, amikor Mózest és Istent szidta és gyalázta!”</verse>
				<verse number="12">Ezzel megharagították az embereket, az idősebb zsidó vezetőket és a Törvény tanítóit. Ezek mind odarohantak Istvánhoz, letartóztatták, és a Főtanács elé állították.</verse>
				<verse number="13">Hamis tanúkat is hoztak, akik ezt mondták: „Ez az István mindig a Templom és a Törvény ellen beszél.</verse>
				<verse number="14">Mert hallottuk, amikor azt mondta, hogy a názáreti Jézus le fogja rombolni a Templomot, és megváltoztatja azokat a szokásokat, amelyeket Mózes parancsolt nekünk.”</verse>
				<verse number="15">Ekkor a Főtanácsban ülők mind Istvánra néztek, és látták, hogy az arca olyan, mint egy angyalé.</verse>
			</chapter>
			<chapter number="7">
				<verse number="1">A Főpap ekkor megkérdezte Istvántól: „Igaz ez?”</verse>
				<verse number="2">Ő pedig így válaszolt: „Testvérek és atyák, hallgassatok rám! A dicsőséges Isten megjelent Ábrahámnak, a mi ősapánknak. Ez akkor történt, amikor Ábrahám Mezopotámiában lakott, még mielőtt Háránba költözött volna.</verse>
				<verse number="3">Isten így szólt hozzá: »Hagyd el országodat és rokonaidat, és menj abba az országba, amelyet majd én mutatok neked!«</verse>
				<verse number="4">Ekkor Ábrahám elment a kaldeusok országából, és Hárán városába költözött. Ott az apja meghalt. Azután Isten elvezette Ábrahámot ebbe az országba, ahol ti most éltek.</verse>
				<verse number="5">Akkor nem adott neki saját birtokot ebből a földből, még egy kicsit sem. De megígérte, hogy majd neki és utódainak fogja adni, pedig akkor Ábrahámnak még nem volt gyermeke.</verse>
				<verse number="6">Ezt mondta neki Isten: »Utódaid idegenek és menekültek lesznek egy másik országban. Ott négyszáz évig rabszolgákká teszik őket, és rosszul bánnak velük.</verse>
				<verse number="7">Én azonban megbüntetem azt a népet, amely rabszolgákká teszi őket — mondta Isten — azután kijönnek abból az országból, és ezen a helyen fognak imádni engem.«</verse>
				<verse number="8">Isten szövetséget kötött Ábrahámmal, és ennek a jele volt a körülmetélés. Ezután született meg Ábrahám fia, Izsák, akit apja körülmetélt születése után nyolc nappal. Izsák is így tett a fiával, Jákóbbal. Azután Jákób is körülmetélte tizenkét fiát, akik a mi ősapáink.</verse>
				<verse number="9">Ezek az ősapáink irigykedtek Józsefre, a testvérükre, és eladták őt rabszolgának. Így került József Egyiptomba. De Isten ott is vele volt,</verse>
				<verse number="10">megszabadította minden bajból, és bölcsességet adott neki. Isten tette azt is, hogy Egyiptom királya, a fáraó megkedvelte Józsefet. Ezért a fáraó rábízta egész országának kormányzását, és a királyi palota szolgáinak irányítását is.</verse>
				<verse number="11">Ezután nagy szárazság következett egész Egyiptomban és Kánaánban. A föld nem termett semmit, mindenki éhezett és szenvedett. Nem volt mit enni ősapáinknak sem,</verse>
				<verse number="12">de Jákób meghallotta, hogy Egyiptomban van ennivaló. Ezért odaküldte ősapáinkat, akik ekkor jártak először Egyiptomban.</verse>
				<verse number="13">Amikor másodszor voltak ott, József megmondta ősapáinknak, hogy ő a testvérük. Ekkor a király is megismerte József családját.</verse>
				<verse number="14">Ezután József szolgákat küldött, hogy hozzák el Egyiptomba Jákóbot, az édesapját, és egész rokonságát, összesen hetvenöt főt.</verse>
				<verse number="15">Így költözött Jákób Egyiptomba, és ott is halt meg, akárcsak ősapáink.</verse>
				<verse number="16">Később a holttestüket visszavitték Sikembe, és abba a sírba temették, amelyet még Ábrahám vett Sikemben ezüstpénzért Emór fiaitól.</verse>
				<verse number="17">Amikor már közeledett az idő, hogy Isten teljesítse Ábrahámnak tett ígéretét, népünk nagyon megszaporodott Egyiptomban.</verse>
				<verse number="18">Ekkor egy olyan király kezdett uralkodni, aki nem ismerte Józsefet.</verse>
				<verse number="19">Ez a király gonoszul és kegyetlenül bánt népünkkel. Megparancsolta nekik, hogy tegyék ki a házból az újszülött kisbabákat, hogy azok meghaljanak.</verse>
				<verse number="20">Abban az időben született Mózes, aki nagyon kedves volt Istennek. A szülei három hónapig otthon nevelték,</verse>
				<verse number="21">azután kitették a házukból. De a király leánya megtalálta Mózest, és úgy nevelte fel, mint a saját fiát.</verse>
				<verse number="22">Mózest meg is tanították mindenre, amit az egyiptomiak tudtak. Kiváló volt abban, amit mondott és tett.</verse>
				<verse number="23">Amikor negyven éves lett, elhatározta, hogy meglátogatja a testvéreit, Izráel népét.</verse>
				<verse number="24">Közben látta, hogy az egyik egyiptomi bántalmaz egy izráeli férfit. Mózes megvédte az izráeli férfit, bosszút állt érte, és megölte az egyiptomit.</verse>
				<verse number="25">Azt gondolta, a saját népe majd megérti, hogy Isten általa fogja Izráel népét megszabadítani. De azok nem értették meg.</verse>
				<verse number="26">Másnap Mózes akkor ment hozzájuk, amikor éppen verekedtek, és így próbálta kibékíteni őket: »Férfiak, ti testvérek vagytok! Miért bántjátok egymást?«</verse>
				<verse number="27">De aki bántotta a másikat, ellökte Mózest, és azt mondta neki: »Ki tett téged vezetővé és bíróvá fölöttünk?</verse>
				<verse number="28">Vagy talán engem is meg akarsz ölni, mint tegnap azt az egyiptomit?!«</verse>
				<verse number="29">Amikor Mózes ezt meghallotta, elfutott, és sokáig Midján földjén lakott, mint egy menekült. Ott azután két fia született.</verse>
				<verse number="30">Negyven évvel később a Sínai-hegy melletti pusztában egy égő bokor lángjaiban megjelent Mózesnek egy angyal.</verse>
				<verse number="31">Amikor ezt Mózes meglátta, nagyon elcsodálkozott. De amikor odament, hogy közelebbről is megnézze, az Úr hangját hallotta:</verse>
				<verse number="32">»Én vagyok ősapáidnak Istene, Ábrahámnak Istene, Izsáknak Istene és Jákóbnak Istene.« Mózes reszketett a félelemtől, és nem mert odanézni.</verse>
				<verse number="33">Ekkor így szólt hozzá az Úr: »Vedd le a lábadról a sarut, mert ahol állsz, az a föld szent!«</verse>
				<verse number="34">Azután így folytatta: »Odafigyeltem, és népem minden szenvedését láttam Egyiptomban. Meghallottam panaszkodásukat, és lejöttem, hogy megszabadítsam őket. Most pedig jöjj ide Mózes, elküldelek téged Egyiptomba!«</verse>
				<verse number="35">Ezt a Mózest, akit elutasítottak, és akinek azt mondták: »Ki tett téged vezetővé és bíróvá?«, igen, éppen ezt küldte el Isten vezetőnek és szabadítónak! Isten annak az angyalnak a segítségével küldte el Mózest, aki a bokorban megjelent neki.</verse>
				<verse number="36">Mózes vezette ki Izráel népét Egyiptomból, közben jeleket és csodákat tett Egyiptomban, a Vörös-tengernél és a pusztában negyven éven keresztül.</verse>
				<verse number="37">Ez a Mózes mondta Izráel népének: »Isten egy prófétát fog nektek adni, aki olyan lesz, mint én, és közületek való lesz.«</verse>
				<verse number="38">Ez a Mózes az, aki ott volt a pusztában a mi ősapáink népével és azzal az angyallal, aki a Sínai hegyen szólt hozzá. Mózes élő beszédeket kapott Istentől, hogy továbbadja nekünk.</verse>
				<verse number="39">De ősapáink nem engedelmeskedtek Mózesnek, hanem elutasították őt, és vissza akartak menni Egyiptomba.</verse>
				<verse number="40">Azt mondták Áronnak: »Mózes kivezetett bennünket Egyiptomból, de nem tudjuk, mi történt vele. Ezért készíts nekünk isteneket, hogy azok vezessenek minket.«</verse>
				<verse number="41">Ekkor egy bika-formájú szobrot készítettek, és ajándékokat vittek ennek a bálványnak. Azt ünnepelték, amit a saját kezükkel készítettek.</verse>
				<verse number="42">Ezért Isten elfordult tőlük, és hagyta, hogy azokat a hamis isteneket imádják, akik az égben vannak. Ez így van megírva a próféták könyvében, ahol Isten ezt mondja: »Ó Izráel, nem nekem adtál áldozati állatokat és ajándékokat a pusztában negyven évig!</verse>
				<verse number="43">Hanem a Molok sátrát hordoztad, és a te istened, Romfa, csillag-alakú bálványát, amelyeket magadnak készítettél, hogy azokat imádd. Emiatt Babilonon túlra űzlek benneteket!« Ám 5:25-27</verse>
				<verse number="44">A Szent Sátor ott volt ősapáinkkal a pusztában. Isten megmondta és megmutatta Mózesnek, hogyan készítse el ezt, és pontosan úgy is készítették el.</verse>
				<verse number="45">Később, Józsué vezetésével ősapáink elfoglalták ezt a földet. Isten kiűzte előlük azokat a népeket, akik itt laktak. Amikor őseink ide költöztek, magukkal hozták ezt a Szent Sátrat is, és az megmaradt egészen Dávid király idejéig.</verse>
				<verse number="46">Dávid nagyon kedves volt Istennek. Azt kérte Istentől, hogy templomot építhessen neki, a Jákób Istenének.</verse>
				<verse number="47">Mégis Salamon építette fel a Templomot.</verse>
				<verse number="48">De a Magasságos Isten nem olyan templomban lakik, amit emberek építenek. Amint a próféta is mondja: »Azt mondja az ÚR:</verse>
				<verse number="49">A Menny a trónom, és a Földön pihen lábam. Miféle házat építhetnétek nekem, vagy milyen helyet, ahol megpihenjek?</verse>
				<verse number="50">Talán nem az én kezem teremtette mindezeket?!«” Ézs 66:1-2</verse>
				<verse number="51">István így folytatta: „Nem adtátok oda szíveteket Istennek! Nem hallgattatok rá! Mindig ellenkeztetek a Szent Szellemmel! Őseitek is ezt tették, és ti épp olyanok vagytok, mint ők!</verse>
				<verse number="52">Volt-e olyan próféta, akit nem bántottak és üldöztek ősapáitok? Ezek a próféták előre megmondták, hogy el fog jönni az »Igazságos«. Ősapáitok megölték a prófétákat. Most pedig elárultátok, és meggyilkoltátok őt is, az »Igazságost«.</verse>
				<verse number="53">Ti vagytok, akik angyalok segítségével kaptátok a Törvényt, de mégsem engedelmeskedtetek annak!”</verse>
				<verse number="54">Ezt hallva a zsidó vezetők annyira megharagudtak Istvánra, hogy a fogukat csikorgatták mérgükben.</verse>
				<verse number="55">István pedig megtelt Szent Szellemmel, és felnézett a Mennybe. Látta Isten dicsőségét és Jézust, aki Isten jobb oldalán állt.</verse>
				<verse number="56">Felkiáltott: „Nézzétek! Látom a megnyílt Mennyet és az Emberfiát Isten jobb oldalán!”</verse>
				<verse number="57">Ekkor mind kiabálni kezdtek, befogták a fülüket, és Istvánra rohantak.</verse>
				<verse number="58">Kilökdösték a városon kívülre, és kövekkel dobálták, hogy megöljék. A tanúk egy Saul nevű fiatalember lábához tették a köpenyüket.</verse>
				<verse number="59">Miközben hullottak rá a kövek, István így imádkozott: „Uram, Jézus, vedd magadhoz szellemem!”</verse>
				<verse number="60">Majd térdre esett, és hangosan kiáltotta: „Uram, bocsásd meg nekik ezt a bűnt!” Miután ezt mondta, meghalt.</verse>
			</chapter>
			<chapter number="8">
				<verse number="4">Így a hívők Jeruzsálemből minden irányba szétszóródtak, és amerre mentek, mindenkinek hirdették az örömhírt.</verse>
				<verse number="5">Fülöp Samária városába ment, és ott Krisztust hirdette.</verse>
				<verse number="6">Sokan hallgatták, és látták a csodákat, amelyeket tett. Mindannyian nagy figyelemmel hallgatták, amit mondott.</verse>
				<verse number="7">Sok emberben gonosz szellemek laktak. Ezek a gonosz szellemek hangos kiáltással kijöttek az emberekből, és sok béna és nyomorék meggyógyult.</verse>
				<verse number="8">Ezért az egész várost elárasztotta az öröm.</verse>
				<verse number="9">Élt abban a városban egy Simon nevű varázsló. Mielőtt Fülöp Samáriába jött volna, ez a Simon a varázslataival már hosszú ideje becsapta az embereket. Az egész városban mindenki csodálta Simont. Ő meg azt mondta magáról, hogy igen nagy hatalma van.</verse>
				<verse number="10">Ezért Samáriában a vezetőktől a koldusokig mindenki odafigyelt és hallgatott rá. Úgy nevezték, hogy „Nagyhatalmú”, és azt gondolták, hogy ez az Isten ereje.</verse>
				<verse number="11">Azért csodálták, és hallgattak rá, mert Simon már régóta becsapta őket a varázslataival.</verse>
				<verse number="12">De amikor Fülöp hirdette nekik az Isten királyi uralmáról és Jézus Krisztusról szóló örömhírt, a város lakói — férfiak és nők is — a hittek Fülöpnek, és bemerítkeztek.</verse>
				<verse number="13">Simon maga is hívő lett, bemerítkezett, és igyekezett mindig Fülöp közelében maradni. Látta a nagy csodákat és jeleket, amelyek Fülöp által történtek, és a szája is tátva maradt a csodálkozástól.</verse>
				<verse number="14">Közben Jeruzsálemben meghallották az apostolok, hogy Samária lakosai befogadták az Isten beszédét. Ezért Pétert és Jánost Samáriába küldték.</verse>
				<verse number="15">Amikor ők ketten megérkeztek, imádkoztak a samáriai hívőkért, hogy azok is kapják meg a Szent Szellemet.</verse>
				<verse number="16">Ezek a hívők már bemerítkeztek az Úr Jézus nevébe, de a Szent Szellem még nem szállt le rájuk.</verse>
				<verse number="17">Amikor Péter és János a samáriai hívőkre tették a kezüket, azok is megkapták a Szent Szellemet.</verse>
				<verse number="18">Simon látta, hogy akire az apostolok ráteszik a kezüket, azok megkapják a Szent Szellemet. Ezért pénzt akart adni az apostoloknak, és azt mondta:</verse>
				<verse number="19">„Adjátok nekem is ezt a hatalmat, hogy ha valakire ráteszem a kezemet, az megkapja a Szent Szellemet!”</verse>
				<verse number="20">Péter erre így válaszolt: „Pusztulj el örökre te is, meg a pénzed is, mert azt gondoltad, hogy Isten ajándékát pénzért megveheted!</verse>
				<verse number="21">Te nem kaphatod meg ezt, mert a szíved nem tiszta Isten előtt!</verse>
				<verse number="22">Változtasd meg gondolkodásodat és egész életedet! Hagyd el gonoszságodat, és imádkozz az Úrhoz! Akkor talán megbocsátja neked, hogy ezt gondoltad,</verse>
				<verse number="23">mert úgy látom, egészen tele vagy keserű irigységgel, és a bűn uralkodik rajtad.”</verse>
				<verse number="24">Simon így válaszolt: „Kérlek benneteket, imádkozzatok értem az Úrhoz, hogy ne történjen meg, amit mondtatok!”</verse>
				<verse number="25">Péter és János hirdették a sokaságnak mindazt, amit Jézus tett és mondott, azután visszatértek Jeruzsálembe. Útközben sok samáriai faluban is hirdették az örömhírt.</verse>
				<verse number="26">Fülöphöz így szólt az Úr egyik angyala: „Készülj fel, és indulj el a déli irányba vezető úton, amely Jeruzsálemből a sivatagon keresztül Gázába visz!”</verse>
				<verse number="29">Ekkor a Szent Szellem ezt mondta Fülöpnek: „Menj oda ahhoz a hintóhoz, és maradj mellette!”</verse>
				<verse number="30">Amikor Fülöp odafutott a hintóhoz, hallotta, hogy a miniszter Ézsaiás próféta könyvét olvassa. Megkérdezte tőle: „Érted-e, amit olvasol?”</verse>
				<verse number="31">A miniszter így válaszolt: „Hogyan érthetném, ha valaki meg nem magyarázza?” Megkérte Fülöpöt, hogy szálljon fel és üljön mellé.</verse>
				<verse number="32">A miniszter éppen azt a részt olvasta, amely így szól: „Mint a juhot viszik levágni, úgy vezették őt. Ahogy a bárány hallgat, mikor nyírják, ő sem szólt egy szót sem.</verse>
				<verse number="33">Megszégyenítették, és igazságtalanul bántak vele. Élete véget ért a földön, nem fogják emlegetni utódait!” Ézs 53:7-8</verse>
				<verse number="34">A miniszter ekkor Fülöphöz fordult: „Kérlek, mondd meg, kiről beszél itt a próféta: saját magáról, vagy valaki másról?”</verse>
				<verse number="35">Ekkor Fülöp hozzáfogott, hogy elmagyarázza a Jézusról szóló örömhírt. Azzal kezdte, amit a miniszter olvasott.</verse>
				<verse number="36">Amint az úton haladtak, valami vízhez értek. Ekkor a miniszter megszólalt: „Nézd csak, ott a víz! Szeretnék bemerítkezni. Van-e valami akadálya?”</verse>
				<verse number="37"></verse>
				<verse number="38">Akkor az etióp miniszter megparancsolta, hogy álljon meg a hintó. Mindketten belementek a vízbe, és Fülöp bemerítette a minisztert.</verse>
				<verse number="39">Amikor feljöttek a vízből, az Úr Szelleme hirtelen elvitte Fülöpöt. A miniszter nem is látta többé, mégis nagyon boldog volt, és folytatta az útját hazafelé.</verse>
				<verse number="40">Fülöp pedig Azótosz városába került. Tovább ment, és útközben minden városban hirdette az örömhírt. Majd Cézárea városába érkezett.</verse>
			</chapter>
			<chapter number="9">
				<verse number="1">Jeruzsálemben Saul nagyon haragudott az Úr Jézus tanítványaira, és igyekezett őket megölni. Ezért elment a főpaphoz,</verse>
				<verse number="2">és kérte, hogy írjon leveleket a Damaszkusz városában lévő zsinagógákhoz. Saulnak az volt a terve, hogy Damaszkuszban is felkutatja a Jézusban hívő zsidókat: férfiakat és nőket egyaránt, hogy elfogja, és Jeruzsálembe hurcolja őket.</verse>
				<verse number="3">El is indult Jeruzsálemből, és amikor már közel járt Damaszkuszhoz, hirtelen mennyei fény ragyogott fel körülötte,</verse>
				<verse number="4">ő pedig a földre esett. Azután egy hangot hallott: „Saul, Saul, miért üldözöl engem?”</verse>
				<verse number="5">Saul megkérdezte: „Ki vagy te, Uram?” Ő így válaszolt: „Én vagyok Jézus, akit üldözöl.</verse>
				<verse number="6">De most kelj fel, menj be a városba. Ott majd megmondják neked, mit kell tenned.”</verse>
				<verse number="7">Saul útitársai, úgy meglepődtek, hogy egy szót sem tudtak szólni. Csak álltak, mert a hangot ugyan hallották, de nem láttak senkit.</verse>
				<verse number="8">Saul felállt a földről, de amikor a szemét kinyitotta, semmit sem látott. Ekkor kézen fogták, és úgy vezették Damaszkuszba.</verse>
				<verse number="9">Ezután még három napig nem látott, és nem evett, nem ivott semmit.</verse>
				<verse number="10">Élt Damaszkuszban egy Anániás nevű tanítvány. Az Úr megszólította őt látomásban: „Anániás!” Ő így válaszolt: „Itt vagyok, Uram!”</verse>
				<verse number="11">Az Úr így folytatta: „Kelj fel, menj el abba az utcába, amelyet Egyenes utcának hívnak. Keresd meg a Júdás házát. Ott kérdezd meg, hol van az a Saul, aki Tarzusz városából való. Ő most éppen imádkozik,</verse>
				<verse number="12">és látomást lát. Azt látja, hogy egy Anániás nevű férfi bemegy hozzá, és ráteszi a kezét, hogy újra lásson.”</verse>
				<verse number="13">Anániás erre így válaszolt: „Uram, már sokat hallottam erről az emberről, és a sok gonoszságról, amit a jeruzsálemi tanítványaid ellen elkövetett.</verse>
				<verse number="14">Ide is azért jött, mert megbízást kapott a főpapoktól, hogy elfogja azokat, akik benned hisznek.”</verse>
				<verse number="15">De az Úr azt mondta Anániásnak: „Menj csak oda, mert ezt a férfit arra választottam ki, hogy nevemet hordozza, és elvigye a nem zsidó népekhez, királyokhoz és Izráel népéhez.</verse>
				<verse number="16">Én magam fogom megmutatni neki, mennyit kell szenvednie nevemért.”</verse>
				<verse number="17">Ekkor Anániás elindult, bement annak a Júdásnak a házába, kezét Saulra tette, és ezt mondta neki: „Saul testvérem, az Úr Jézus küldött hozzád, aki megjelent neked az úton, amikor ide jöttél. Azért küldött, hogy újra láss, és a Szent Szellem betöltsön téged.”</verse>
				<verse number="18">Abban a pillanatban Saul érezte, hogy leesik a szeméről, ami betakarta, és újra látott! Majd felkelt, bemerítkezett,</verse>
				<verse number="19">és miután evett valamit, az erejét is visszanyerte. Ezután Saul egy ideig még a tanítványokkal maradt Damaszkuszban.</verse>
				<verse number="20">Egyenesen a zsinagógákba ment, és Jézusról beszélt a zsidóknak. Azt mondta: „Ez a Jézus az Isten Fia”.</verse>
				<verse number="21">Akik hallották Sault, nagyon csodálkoztak, és azt kérdezgették: „Nem ő az, aki Jeruzsálemben el akarta pusztítani azokat, akik Jézus nevében hisznek? Nem azért jött Damaszkuszba is, hogy elfogja Jézus tanítványait, és a jeruzsálemi főpapokhoz vigye őket?”</verse>
				<verse number="22">De Saul egyre nagyobb erővel bizonyította nekik, hogy Jézus a Krisztus. Ezért a Damaszkuszban lakó zsidók nem tudtak vitatkozni vele.</verse>
				<verse number="25">De Saul megtudta, hogy mire készülnek. A tanítványok éjszaka egy kosárban leengedték őt a városfalon keresztül, és így elmenekült.</verse>
				<verse number="26">Amikor Saul megérkezett Jeruzsálembe, szeretett volna a tanítványok közé tartozni. De azok mind féltek tőle, mert nem hitték el, hogy ő is Jézus tanítványa lett.</verse>
				<verse number="27">Csak Barnabás barátkozott vele, és elvitte az apostolokhoz. Elmagyarázta nekik, hogyan látta meg Saul az Urat az úton, hogyan szólt hozzá az Úr, és hogy Damaszkuszban Saul milyen bátran beszélt Jézus nevében.</verse>
				<verse number="28">Így azután Saul is a tanítványok közé tartozott, szabadon járt-kelt Jeruzsálemben, és bátran beszélt az Úr nevében.</verse>
				<verse number="29">Gyakran beszélgetett, sőt vitatkozott a görögül beszélő zsidókkal. Azok pedig meg akarták gyilkolni.</verse>
				<verse number="30">Amikor a testvérek ezt megtudták, elvitték Sault Cézárea városába, és onnan továbbküldték Tarzuszba.</verse>
				<verse number="31">Ebben az időben Júdeában, Galileában és Samáriában az egész eklézsia mindenhol nyugalmat élvezett, épült és gyarapodott. A hívők egész életükkel tisztelték az Urat, a Szent Szellem pedig bátorította és segítette őket. Ezért egyre többen csatlakoztak hozzájuk.</verse>
				<verse number="32">Péter bejárta a Jeruzsálem környékén lévő városokat. Eközben meglátogatta a Lidda városában élő hívőket is.</verse>
				<verse number="33">Ott talált egy Éneász nevű béna embert, aki már nyolc éve ágyban fekvő beteg volt.</verse>
				<verse number="34">Péter megszólította: „Éneász, Jézus Krisztus meggyógyít téged! Kelj fel, és tedd rendbe az ágyadat!” Ekkor Éneász azonnal felkelt.</verse>
				<verse number="35">Lidda és Sáron lakói mind látták, hogy Éneász meggyógyult, és hittek az Úrban.</verse>
				<verse number="36">Joppéban élt egy Tábita nevű tanítvány, akit görögül Dorkásznak hívtak. Ez a név egyébként zergét jelent. Ez az asszony mindig jót tett mindenkivel, és sokszor adott pénzt a szegényeknek.</verse>
				<verse number="37">Azokban a napokban Tábita megbetegedett, és meg is halt. A holttestét megmosták, és az emeleti szobában fektették le.</verse>
				<verse number="38">Joppé közel volt Liddához. Ezért amikor a tanítványok meghallották, hogy Péter Liddában van, elküldtek hozzá két férfit. Ezt üzenték Péternek: „Kérünk, azonnal jöjj át hozzánk!”</verse>
				<verse number="39">Péter fel is készült, és elment velük. Amikor megérkezett Liddába, bevezették őt abba a felső szobába, ahol Tábita holtteste feküdt. A síró özvegyasszonyok mind körülállták Pétert, és mutogatták neki azokat a ruhákat, amiket még Tábita készített, amíg velük volt.</verse>
				<verse number="40">Péter ekkor mindenkit kiküldött a szobából, letérdelt és imádkozott. Azután a holttesthez fordult, és azt mondta: „Tábita, kelj fel!” Az asszony kinyitotta a szemét, és amikor meglátta Pétert, felült.</verse>
				<verse number="41">Péter megfogta a kezét, és segített neki felkelni. Majd behívta a hívőket és az özvegyasszonyokat a szobába. Megmutatta nekik, hogy Tábita él.</verse>
				<verse number="42">Ennek az eseménynek elterjedt a híre egész Joppéban, és sokan hittek az Úrban.</verse>
				<verse number="43">Péter ezután még sokáig Joppéban maradt egy Simon nevű bőrműves mesternél.</verse>
			</chapter>
			<chapter number="10">
				<verse number="1">Cézárea városában élt egy Kornéliusz nevű katonatiszt. A Római Hadsereg „Itáliai” ezredében szolgált, százados volt a rangja.</verse>
				<verse number="2">Jó és istenfélő ember volt, és egész családjával együtt az igaz Istent imádta. Sokszor adott pénzt a szegényeknek, és állandóan Istenhez imádkozott.</verse>
				<verse number="3">Egyik délután három óra körül látomást látott. Világosan látta, amint Isten egyik angyala bejött hozzá, és azt mondta: „Kornéliusz!”</verse>
				<verse number="4">Kornéliusz rémülten nézett rá, és megkérdezte: „Mit kívánsz, Uram?” Az angyal így folytatta: „Isten meghallgatta imádságaidat, és látta, amikor pénzt adtál a szegényeknek.</verse>
				<verse number="5">Most küldj embereket Joppéba, hogy hívják ide Simont, akit Péternek is hívnak.</verse>
				<verse number="6">Ez a Péter vendég egy Simon nevű bőrműves mester házában, a tenger partján.”</verse>
				<verse number="7">Ezután az angyal, aki beszélt vele, elment. Kornéliusz magához hívta két szolgáját és egy katonát a saját közeli segítői közül. Ez a katona is istenfélő ember volt.</verse>
				<verse number="8">Mindent elmondott nekik, és elküldte őket Joppéba.</verse>
				<verse number="9">Másnap délben Kornéliusz küldöttei már a város felé közeledtek. Ugyanakkor Péter — Simon bőrműves házában — felment a ház lapos tetejére imádkozni.</verse>
				<verse number="10">Közben megéhezett, és szeretett volna enni valamit. Amíg az ebédet készítették, Péter látomást látott.</verse>
				<verse number="11">Látta, hogy megnyílik az ég, és valami lepedőhöz hasonló ereszkedik le. Négy sarkánál fogva a földre eresztették.</verse>
				<verse number="12">Mindenféle állat volt benne: négylábúak, csúszómászók és madarak.</verse>
				<verse number="13">Azután egy hangot hallott: „Kelj fel Péter, vágd le őket, és egyél belőlük!”</verse>
				<verse number="14">Péter így válaszolt: „Soha nem tennék ilyet, Uram! Nem ettem én soha olyat, amit nekünk nem szabad megennünk, vagy ami nem »tiszta«”!</verse>
				<verse number="15">Akkor az a hang másodszor is szólt hozzá: „Isten ezeket »tisztává« tette, ezért ne tekintsd szentségtelennek!”</verse>
				<verse number="16">Ez összesen háromszor történt meg, majd az egész felemelkedett az égbe.</verse>
				<verse number="17">Péter még azon gondolkodott, mit jelenthet ez a látomás, amikor éppen megérkeztek Kornéliusz küldöttei. Simon mester házát keresték, ott álltak a kapu előtt.</verse>
				<verse number="18">Bekiáltottak, és megkérdezték, van-e ott egy Simon nevű vendég, akit Péternek hívnak.</verse>
				<verse number="19">Péter eközben még mindig a látomáson gondolkozott, amikor a Szent Szellem szólt hozzá: „Figyelj rám! Három férfi keres téged.</verse>
				<verse number="20">Kelj fel, menj le hozzájuk. Én küldtem őket, ezért ne kérdezz semmit, csak menj el velük.”</verse>
				<verse number="21">Péter lement a küldöttekhez, és ezt mondta: „Én vagyok az, akit kerestek. Mondjátok el, miért jöttetek!”</verse>
				<verse number="22">Ők így feleltek: „Kornéliusz százados küldött bennünket, aki igaz, istenfélő, és akiről az egész zsidó nép jó véleménnyel van. Egy szent angyal mondta neki látomásban, hogy hívjon meg téged a házába, és hallgassa meg, amit mondasz.”</verse>
				<verse number="23">Péter ekkor behívta őket, és azok ott maradtak éjszakára. Másnap Péter felkészült, és elment velük. Néhány testvér is elkísérte Pétert.</verse>
				<verse number="24">A következő nap megérkeztek Cézáreába. Közben Kornéliusz összehívta a rokonait és legjobb barátait, és együtt várták Pétert.</verse>
				<verse number="25">Amikor Péter belépett a házba, Kornéliusz elébe ment, és leborult a lába előtt, hogy imádja.</verse>
				<verse number="26">Péter azonban felemelte, és azt mondta: „Állj fel, hiszen én is csak ember vagyok!”</verse>
				<verse number="27">Azután beszélgetni kezdtek, és beljebb mentek a házba. Amikor Péter meglátta, milyen sokan összegyűltek,</verse>
				<verse number="28">ezt mondta: „Tudjátok, hogy nekünk, zsidóknak, tilos a nem zsidókkal barátkozni, vagy meglátogatni őket. Isten azonban megmutatta nekem, hogy senkit ne utasítsak vissza.</verse>
				<verse number="29">Ezért amikor elhívtatok, nem vitatkoztam, hanem eljöttem. Most viszont hadd kérdezzem meg, miért hívtatok ide.”</verse>
				<verse number="30">Kornéliusz így válaszolt: „Négy nappal ezelőtt ugyanebben az időben, délután három órakor a házamban imádkoztam. Hirtelen megállt előttem egy férfi, fénylő ruhában,</verse>
				<verse number="31">és azt mondta: »Kornéliusz, Isten meghallgatta imádságaidat, és látta, amikor pénzt adtál a szegényeknek.</verse>
				<verse number="32">Most tehát küldj embereket Joppéba, hogy hívják ide Simont, akit Péternek is hívnak. Ő egy Simon nevű bőrműves mesternél lakik, akinek háza a tenger mellett van!«</verse>
				<verse number="33">Ezért azonnal hozzád küldtem az embereimet. Te pedig jól tetted, hogy eljöttél. Most tehát mindannyian itt állunk Isten előtt, hogy meghallgassunk téged: mondj el nekünk mindent, amit az Úr parancsolt neked.”</verse>
				<verse number="34">Péter ekkor beszélni kezdett: „Most már igazán értem, hogy Isten előtt mindenki egyforma. Ő nem kivételezik senkivel.</verse>
				<verse number="35">Ha valaki tiszteli Istent, és azt teszi, ami igaz és jó, akkor Isten elfogadja őt, bármelyik néphez tartozik is.</verse>
				<verse number="36">Isten üzent Izráel népének. Ez az üzenet az örömhír, amely arról szól, hogy Jézus Krisztus által kaphatunk békességet. Mert Jézus Krisztus az Úr mindenki fölött.</verse>
				<verse number="37">Ti ismeritek azokat a dolgokat, amelyek egész Júdeában történtek. Ezek Galileában kezdődtek, azután a bemerítés után, amelyet János tanított.</verse>
				<verse number="38">Hallottatok a Názáret városából való Jézusról is. Ezt a Jézust Isten maga tette Krisztussá: betöltötte a Szent Szellemmel, és hatalmat adott neki. Tudjátok, hogy Jézus mindenfelé járt, sok jót tett az emberekkel, és meggyógyította azokat, akiket a Sátán az uralma alatt tartott. Ez bizonyította, hogy Isten Jézussal volt.</verse>
				<verse number="39">Mi láttuk mindazt, amit Jézus a zsidók országában és Jeruzsálemben tett, és bizonyítjuk, hogy mindez igaz. Azután Jézust keresztfára szegezve megölték,</verse>
				<verse number="40">de Isten a harmadik napon feltámasztotta, és világosan megmutatta őt az embereknek.</verse>
				<verse number="41">Nem mindenkinek, csak azoknak, akiket Isten előre kiválasztott, hogy Jézus feltámadásáról a többieknek beszéljenek. Mi vagyunk ezek a kiválasztottak, akik együtt ettünk és ittunk Jézussal, miután feltámadt a halálból.</verse>
				<verse number="42">Ő parancsolta meg nekünk, hogy mondjuk el mindenkinek, és bizonyítsuk ezt: Isten Jézust választotta ki, hogy bíró legyen minden élő és halott fölött.</verse>
				<verse number="43">A próféták is mind róla beszéltek. Azt mondták, hogy Isten mindazoknak megbocsátja a bűneit Jézus neve által, akik hisznek Jézusban.”</verse>
				<verse number="44">Miközben Péter még beszélt, a Szent Szellem leszállt mindenkire, akik Pétert hallgatták.</verse>
				<verse number="45">A zsidó hívők, akik Péterrel együtt jöttek, csodálkoztak, hogy Isten a nem zsidóknak is adta a Szent Szellem ajándékát.</verse>
				<verse number="46">Mert hallották, hogy azok más nyelveken szólnak, és Istent dicsérik. Ekkor Péter azt mondta:</verse>
				<verse number="47">„Senki sem tilthatja meg nekik, hogy bemerítkezzenek. Hiszen ők is ugyanúgy megkapták a Szent Szellemet, mint mi!”</verse>
				<verse number="48">Így azután Péter úgy rendelkezett, hogy Kornéliusz meg a rokonai és barátai mind merítkezzenek be Jézus Krisztus nevébe. Így is történt. Azok pedig kérték Pétert, hogy maradjon velük még néhány napig.</verse>
			</chapter>
			<chapter number="11">
				<verse number="1">Az apostolok és a Júdeában élő testvérek megtudták, hogy nem zsidók is elfogadták Isten üzenetét.</verse>
				<verse number="2">Azután Péter felment Jeruzsálembe. Ott egyes zsidó hívők így vádolták:</verse>
				<verse number="3">„Nem zsidók házába mentél be, és még együtt is ettél velük!”</verse>
				<verse number="4">Péter ekkor részletesen elmondta nekik, hogy mi történt:</verse>
				<verse number="5">„Joppéban voltam és imádkoztam, amikor hirtelen látomást láttam. Egy nagy lepedő ereszkedett le az égből négy sarkánál fogva, és leszállt hozzám a földre.</verse>
				<verse number="6">Belenéztem, és mindenféle állatot láttam benne. Voltak ott mindenféle vadállatok, négylábúak, földön csúszó állatok és madarak is.</verse>
				<verse number="7">Majd egy hangot hallottam, amely ezt mondta: »Kelj fel, Péter, vágd le őket, és egyél belőlük!«</verse>
				<verse number="8">Mire én azt válaszoltam: Soha nem tennék ilyet, Uram! Nem ettem én soha olyat, amit nekünk nem szabad megennünk, vagy ami nem »tiszta«!</verse>
				<verse number="9">Ekkor másodszor is megszólalt a hang a Mennyből: Isten ezeket »tisztává« tette, ezért ne tekintsd szentségtelennek!</verse>
				<verse number="10">Ez összesen háromszor történt meg, majd az egész felemelkedett az égbe.</verse>
				<verse number="11">Ebben a pillanatban három férfi érkezett a házhoz, ahol vendég voltam. Cézáreából jöttek értem.</verse>
				<verse number="12">A Szent Szellem azt mondta, hogy nyugodtan menjek velük. Ez a hat testvér is velem jött Cézáreába. Amikor megérkeztünk annak a férfinak a házába,</verse>
				<verse number="13">ő elmondta, hogy egy angyalt látott. Az angyal a házában állt, és azt mondta neki: »Küldj embereket Joppéba, és hívasd el Simont, akit Péternek is hívnak!</verse>
				<verse number="14">Ő majd elmondja neked azokat, amik által megmenekülsz te is, és egész családod is«.</verse>
				<verse number="15">Amikor beszélni kezdtem hozzájuk, rájuk is leszállt a Szent Szellem, éppen úgy, ahogyan először ránk.</verse>
				<verse number="16">Ekkor visszaemlékeztem arra, amit az Úr mondott: »János vízbe merített be, de ti Szent Szellembe fogtok bemerítkezni.«</verse>
				<verse number="17">Isten nekik is ugyanazt az ajándékot adta, mint nekünk, amikor hittünk az Úr Jézus Krisztusban. Akkor hogyan állhattam volna Isten útjába?!”</verse>
				<verse number="18">Ezt hallva a zsidó hívők nem vitatkoztak tovább, hanem dicsérték Istent. Azt mondták: „Ezek szerint Isten a nem zsidóknak is megadta, hogy megváltozzon a gondolkodásuk és az életük, és hogy örök életük legyen!”</verse>
				<verse number="19">Miután Istvánt megölték, a hitetlenek a hívők ellen támadtak, és üldözték őket. Ezért a hívők minden irányba elmenekültek Jeruzsálemből. Eljutottak egészen Föníciáig, Ciprusig és a szíriai Antiókhia városába. Mindenhol hirdették az örömhírt, de csak a zsidóknak.</verse>
				<verse number="20">A hívők között azonban voltak Ciprus szigetéről és Cirénéből származók is. Amikor ezek a szíriai Antiókhiába értek, a görögöknek is hirdették az Úr Jézusról szóló örömhírt.</verse>
				<verse number="21">Az Úr hatalma volt velük, így nagyon sokan a görögök közül is megváltoztatták a gondolkodásukat és életüket, és hittek az Úrban.</verse>
				<verse number="22">Amikor ennek híre eljutott a jeruzsálemi gyülekezetbe, Barnabást elküldték a szíriai Antiókhiába.</verse>
				<verse number="23">Amikor megérkezett, látta, milyen erőteljesen működik Isten kegyelme. Ezért nagyon megörült, és biztatta az antiókhiai hívőket, hogy maradjanak hűségesek az Úrhoz teljes szívükből.</verse>
				<verse number="24">Barnabás jó ember volt, telve Szent Szellemmel és hittel. A szíriai Antiókhiában nagyon sokan kezdték követni az Urat.</verse>
				<verse number="25">Barnabás ezután Tarzuszba ment, hogy Sault megkeresse.</verse>
				<verse number="26">Amikor rátalált, elvitte a szíriai Antiókhia városába. Egy évig maradtak az ottani helyi gyülekezetben, és nagyon sok embert tanítottak. Jézus tanítványait ebben a városban nevezték először keresztényeknek.</verse>
				<verse number="27">Ebben az időben néhány próféta érkezett Jeruzsálemből a szíriai Antiókhiába.</verse>
				<verse number="28">Egyikük, akit Agabosznak hívtak, felállt, és a Szent Szellem által előre megmondta, hogy mi következik: nagy éhség lesz az egész világon. Ez Claudius császár idejében így is történt.</verse>
				<verse number="29">Ekkor minden tanítvány elhatározta, hogy segít a Júdeában élő testvéreknek. Mindenki igyekezett annyi pénzt adni, amennyit csak tudott.</verse>
				<verse number="30">Ezt összegyűjtötték, és rábízták Barnabásra és Saulra, hogy vigyék el a júdeai gyülekezetek vezetőinek.</verse>
			</chapter>
			<chapter number="12">
				<verse number="1">Ebben az időben Heródes király üldözni kezdte a gyülekezet egyes tagjait.</verse>
				<verse number="2">Megparancsolta, hogy karddal öljék meg Jakab apostolt, János testvérét.</verse>
				<verse number="3">Heródes látta, hogy a jeruzsálemi zsidók örülnek Jakab halálának, ezért megparancsolta, hogy Péter apostolt is fogják el. Mindez a kovásztalan kenyerek ünnepén történt.</verse>
				<verse number="4">Pétert elfogták és börtönbe zárták. Heródes tizenhat katonát rendelt az őrzésére. Az volt a terve, hogy majd a pászka ünnepe után állítja a nép elé, és akkor ítélkezik felette.</verse>
				<verse number="5">Pétert tehát börtönben tartották, de a gyülekezet állandóan imádkozott érte Istenhez.</verse>
				<verse number="6">Azon az éjszakán Péter a börtönben aludt két katona között. Két lánccal volt megkötözve. A börtön kapui előtt is katonák őrködtek. Heródes másnap reggel akart Péter felett ítélkezni.</verse>
				<verse number="7">Hirtelen világosság fénylett a börtönben. Megjelent az Úr egyik angyala, oldalba lökte Pétert, és felébresztette: „Kelj fel gyorsan!” Ekkor a láncok leestek Péter kezéről.</verse>
				<verse number="8">„Öltözz fel, és vedd fel a sarudat is! Vedd magadra a köpenyed, és gyere utánam!”—mondta az angyal.</verse>
				<verse number="9">Péter felöltözött, és követte az angyalt, de nem tudta, hogy amit az angyal tesz, az valóság. Azt gondolta, hogy csak látomást lát.</verse>
				<verse number="10">Elmentek az első, majd a második őrség mellett is. Amikor elérkeztek a vaskapuhoz, amely a városba vezet, a kapu magától kinyílt előttük. Így az utcára jutottak. Egy darabig együtt mentek, majd az angyal hirtelen eltűnt.</verse>
				<verse number="11">Péter csak ekkor értette meg, mi történt vele. Ezt mondta: „Most már igazán látom, az Úr értem küldte angyalát, hogy kiszabadítson Heródes hatalmából. A zsidók rosszat akartak nekem, és remélték, hogy az meg is fog történni. De Isten ezektől is megszabadított.”</verse>
				<verse number="12">Amikor ezt Péter megértette, Mária házához ment, ahol sokan együtt imádkoztak. Mária János anyja volt. Jánost Márknak is hívták.</verse>
				<verse number="13">Péter kopogtatott a kapun, mire kijött a házból egy Rodé nevű szolgálólány.</verse>
				<verse number="14">Amikor Péter hangját felismerte, örömében ki sem nyitotta a kaput, hanem visszafutott a házba. Mondta a többieknek, hogy Péter áll a kapu előtt.</verse>
				<verse number="15">De azok azt mondták: „Bolond vagy!” Mikor Rodé továbbra is állította, hogy valóban Péter van ott, ezt válaszolták: „Biztosan Péter angyala az.”</verse>
				<verse number="16">Közben Péter egyre csak zörgette a kaput. Mikor végre kinyitották, látták, hogy valóban ő az, és nagyon elcsodálkoztak.</verse>
				<verse number="17">Péter intett nekik, hogy csendesedjenek le, majd elmagyarázta, hogyan szabadította ki a börtönből az Úr. Azután azt mondta: „Ezt mondjátok el Jakabnak és a testvéreknek is!” Ezután elment egy másik helyre.</verse>
				<verse number="18">Másnap reggel a börtönben őrködő katonák között nagy zűrzavar támadt, mert nem értették, hová tűnt Péter.</verse>
				<verse number="19">Heródes elküldte őket, hogy keressék meg, de sehol sem találták. Akkor Heródes kikérdezte az őröket, majd megparancsolta, hogy végezzék ki őket. Ezután Heródes Júdeából Cézárea városába utazott, és egy ideig ott is maradt.</verse>
				<verse number="20">Tírusz és Szidón városának lakóira Heródes nagyon haragudott. De azok elküldtek a királyhoz egy csoportot, amelyben mind a két városból voltak férfiak. Békét akartak kötni Heródessel, mert Heródes országából vásárolták az élelmiszert. Rábeszélték Heródes személyes szolgáját, akit Blásztusznak hívtak, hogy segítsen nekik.</verse>
				<verse number="21">A király elhatározta, hogy egy bizonyos napon fog találkozni a tíruszi és szidóni küldöttekkel. Azon a napon gyönyörű királyi ruhában trónra ült, és nagy beszédet tartott.</verse>
				<verse number="22">A sokaság így kiáltozott: „Ez Isten szava, nem emberé!”</verse>
				<verse number="23">Heródes elfogadta ezt a dicséretet, és nem Istennek adta a dicsőséget. Ezért az Úr egyik angyala azonnal megbüntette: a király testét belülről férgek ették meg, és meghalt.</verse>
				<verse number="24">Isten beszéde azonban egyre jobban terjedt, és a Jézusban hívők csoportja egyre növekedett.</verse>
				<verse number="25">Miután Barnabás és Saul befejezték a feladatukat Jeruzsálemben, visszatértek a szíriai Antiókhia városába. Magukkal vitték Jánost, akit Márknak is neveztek.</verse>
			</chapter>
			<chapter number="13">
				<verse number="1">A szíriai Antiókhia városában, a helyi gyülekezetben volt néhány próféta és tanító: Barnabás, Simeon akit Nigernek is neveztek, azután Lucius, aki Ciréne városából jött, azután Manaén, aki együtt nevelkedett Heródes királlyal, és Saul.</verse>
				<verse number="2">Amikor ezek a férfiak az Úrnak szolgáltak és böjtöltek, így szólt hozzájuk a Szent Szellem: „Válasszátok külön nekem Barnabást és Sault! Én választottam ki őket, hogy elvégezzenek egy különleges feladatot.”</verse>
				<verse number="3">Ezért, miután újra böjtöltek és imádkoztak, Barnabásra és Saulra tették kezüket, és elküldték őket, hogy teljesítsék azt a feladatot.</verse>
				<verse number="4">Barnabás és Saul, miután ilyen módon kiküldte őket a Szent Szellem, elindultak. Először Szeleukia kikötőjébe mentek, ahol hajóra szálltak, és Ciprus szigetére utaztak.</verse>
				<verse number="5">Amikor Szalamisz városába értek, a zsidók zsinagógáiba mentek, és hirdették az Isten üzenetét. János is velük volt, mint segítőtárs.</verse>
				<verse number="6">Azután bejárták Ciprus szigetét egészen Páfosz városáig. Ott találkoztak egy zsidó származású varázslóval, akit Bar-Jezusnak, görögül Elimásznak hívtak. Ez hamis próféta volt,</verse>
				<verse number="7">és igyekezett mindig a kormányzó, Szergiusz Paulusz közelében maradni. A kormányzó, aki nagyon okos ember volt, meghívta Barnabást és Sault, hogy neki is mondják el Isten üzenetét.</verse>
				<verse number="8">Ők el is mentek, de Elimász, a varázsló ellenkezett és vitatkozott velük, sőt a helytartót is igyekezett rábeszélni, hogy ne higgyen Jézusban.</verse>
				<verse number="9">Ekkor Sault, akit Pálnak is hívtak, betöltötte a Szent Szellem, egyenesen Elimászra nézett, és ezt mondta:</verse>
				<verse number="10">„Te, a Gonosz fia, és minden jónak ellensége, aki mindenféle hazugsággal és csűrés-csavarással vagy tele! Hát már sohasem hagyod abba, hogy az Úr igazságát hazugságnak mondjad?!</verse>
				<verse number="11">Most figyelj ide! Az Úr keze elér téged, megvakulsz, és egy ideig nem látod a napot.” Abban a pillanatban sötétség borult Elimászra. Körbe-körbe járkált, hogy keressen valakit, aki kézen fogva vezeti.</verse>
				<verse number="12">A helytartó látta, mi történt, és hitt Jézus Krisztusban, és csodálkozott az Úrról szóló tanításon.</verse>
				<verse number="13">Ezután Pál és társai tovább hajóztak Páfoszból. Perga városában szálltak partra, amely Pamfilia vidékén van. Itt János Márk elvált tőlük, és visszatért Jeruzsálembe.</verse>
				<verse number="14">A többiek tovább mentek a pizidiai Antiókhia városába. Amikor eljött a szombat, Pál és Barnabás bementek a zsinagógába, és leültek.</verse>
				<verse number="15">A Törvény és a próféták írásainak felolvasása után a zsinagóga vezetői azt üzenték nekik: „Testvérek, most szóljatok, ha akartok valamit mondani, ami javunkra válik!”</verse>
				<verse number="16">Ekkor Pál felállt, intett a kezével, és beszédet mondott: „Hallgassatok meg engem, izráeli férfiak, és ti nem zsidók, akik félitek az Istent!</verse>
				<verse number="17">Izráel Istene kiválasztotta ősapáinkat. Ő tette naggyá népünket, amíg Egyiptom földjén éltek. Ő vezette ki onnan őket nagy hatalmával.</verse>
				<verse number="18">Ezután körülbelül negyven éven keresztül türelmesen bánt velük a pusztában.</verse>
				<verse number="19">Isten hét népet pusztított ki Kánaánból, és azt a földet Izráel fiainak adta örökségül.</verse>
				<verse number="20">Mindez körülbelül négyszázötven év alatt történt. Ezután vezetőket adott nekik egészen Sámuel próféta idejéig.</verse>
				<verse number="21">Ekkor a nép királyt kért Istentől, aki Sault adta nekik, aki negyven évig uralkodott. Saul Kis fia volt, és Benjamin törzséből származott.</verse>
				<verse number="22">Azután Isten Saul királytól elvette a királyságot, és Dávidot tette királlyá. Róla ezt mondta Isten: »Megtaláltam Dávidot, Jessze fiát, akit szeretek, ő majd mindent megtesz, amit mondok neki.«</verse>
				<verse number="23">Ennek a Dávidnak az utódai közül való a Megmentő, akit Isten Izráelnek küldött, ahogyan ezt megígérte. Ez a Megmentő nem más, mint Jézus!</verse>
				<verse number="24">Jézus megérkezése előtt János mondta egész Izráel népének, hogy változtassák meg gondolkozásukat és életüket, és merítkezzenek be.</verse>
				<verse number="25">Amikor János befejezte a feladatát, ezt mondta: »Mit gondoltok rólam, ki vagyok én? Nem én vagyok a Krisztus! Ő majd csak ezután fog jönni. De én még arra sem vagyok méltó, hogy a saruját levegyem a lábáról.«</verse>
				<verse number="26">Testvéreim, akik Ábrahámtól származtok, és ti nem zsidók, akik imádjátok Istent, a megmenekülésnek ez az üzenete nekünk szól.</verse>
				<verse number="29">Miután megtették mindazt, amit az Írások előre mondtak róla, Jézus holttestét levették a keresztről, és sírba helyezték.</verse>
				<verse number="30">De Isten feltámasztotta őt a halálból!</verse>
				<verse number="31">Ezután sok napon látták a feltámadt Jézust azok az emberek, akik Galileából vele együtt mentek fel Jeruzsálembe. Ezek most is bizonyítják az egész nép előtt, hogy ez igaz.</verse>
				<verse number="34">Isten valóban feltámasztotta Jézust! Ő már soha többé nem fog meghalni! Erről így szólt Isten: »Nektek fogom beteljesíteni azokat a szent és biztos ígéreteket, amelyeket Dávidnak tettem.« Ézs 55:3</verse>
				<verse number="35">Egy másik helyen meg azt mondja: »Nem engeded, hogy szented teste a sírban pusztuljon el.« Zsolt 16:10</verse>
				<verse number="36">Dávid Isten akarata szerint szolgált, amíg élt. Azután meghalt, eltemették ősei mellé, és teste bizony el is pusztult a sírban.</verse>
				<verse number="37">De Jézus, akit Isten feltámasztott a halálból, nem pusztult el a sírban!</verse>
				<verse number="40">De jól vigyázzatok! Nehogy veletek történjen meg, amit a próféták mondtak:</verse>
				<verse number="41">»Ti, akik lenézitek a többieket, figyeljetek! Csodálkozzatok, és pusztuljatok el, mert olyan dolgot teszek napjaitokban, amit soha nem hinnétek el! Bizony, nem hinnétek, akárki mondaná!«” Hab 1:5</verse>
				<verse number="42">Amikor Pál és Barnabás kimentek a zsinagógából, a nem zsidók kérték őket, hogy a következő szombaton nekik is beszéljenek ezekről.</verse>
				<verse number="43">Mikor az emberek hazamentek a zsinagógából, sok zsidó és istenfélő prozelita követte Pált és Barnabást. Ők pedig beszéltek velük, és biztatták őket, hogy továbbra is Isten kegyelmében éljenek.</verse>
				<verse number="44">A következő szombaton a városból majdnem mindenki összegyűlt, hogy hallgassa Isten üzenetét.</verse>
				<verse number="45">Amikor a zsidók látták, hogy milyen sok nem zsidó jött el, nagyon féltékenyek és irigyek lettek. Káromkodtak, és ellenkeztek Pállal.</verse>
				<verse number="46">Ekkor Pál és Barnabás bátran ezt mondták nekik: „Szükséges volt, hogy először nektek mondjuk el Isten üzenetét. De ha ti visszautasítjátok, és nem kell nektek az örök élet, akkor a nem zsidó népekhez fordulunk.</verse>
				<verse number="47">Mert ezt parancsolta nekünk az Úr: »Világossággá tettelek a nem zsidó népek számára, hogy a szabadulás útját mutasd minden népnek a Földön.«” Ézs 49:6</verse>
				<verse number="48">Amikor ezt a nem zsidók hallották, nagyon megörültek, és dicsérték az Úr beszédét. Akiket Isten kiválasztott az örök életre, hittek az Úr üzenetében.</verse>
				<verse number="49">Isten üzenete így sokakhoz eljutott azon a vidéken.</verse>
				<verse number="50">A nem hívő zsidók azonban Pál és Barnabás ellen uszították az előkelő és vallásos asszonyokat, és a város vezetőit. Ezek Pál és Barnabás ellen támadtak, és kizavarták őket a városból.</verse>
				<verse number="51">Ekkor Pál és Barnabás még a port is lerázták a lábukról, és továbbmentek Ikóniumba.</verse>
				<verse number="52">Antiochiában azonban Jézus tanítványait betöltötte az öröm és a Szent Szellem.</verse>
			</chapter>
			<chapter number="14">
				<verse number="1">Pál és Barnabás Ikóniumban is elment a zsidók zsinagógájába. Ott úgy beszéltek, hogy sok zsidó és görög is hinni kezdett Jézusban.</verse>
				<verse number="2">De azok a zsidók, akik nem hittek, a hívők ellen uszították a nem zsidókat.</verse>
				<verse number="3">Pál és Barnabás mégis sokáig ott maradt, és bátran beszélt az Úrról és kegyelméről. Az Úr pedig bebizonyította, hogy amit Pálék mondtak, az igaz: jeleket és csodákat tett az apostolok által.</verse>
				<verse number="4">A város lakói emiatt két csoportra váltak szét. Az egyik csoport a zsidók mellett volt, a másik az apostolok mellett.</verse>
				<verse number="5">Az a csoport, amelyik Pálék ellen volt, zsidókból és nem zsidókból, meg a vezetőikből állt. Ezek meg akarták verni az apostolokat, sőt kövekkel halálra akarták dobálni őket.</verse>
				<verse number="6">Amikor Pál és Barnabás ezt megtudták, elmenekültek a városból. Elmentek Likaónia városaiba, Lisztrába, Derbébe és azoknak a városoknak a környékére.</verse>
				<verse number="7">Ott is hirdették az örömhírt.</verse>
				<verse number="8">Élt Lisztrában egy ember, aki születésétől fogva béna volt. Soha életében nem tudott járni.</verse>
				<verse number="9">Ott ült a földön, és a többiekkel együtt hallgatta Pál beszédét. Egyszer Pál ránézett, és látta, hogy a béna hisz abban, hogy Isten meg tudja gyógyítani.</verse>
				<verse number="10">Ekkor Pál hangosan rákiáltott: „Kelj fel, és állj a lábadra!” Ekkor az felugrott, és járni kezdett.</verse>
				<verse number="11">Amikor a sokaság látta, hogy Pál mit tett, likaóniai nyelven így kiabáltak: „Az istenek emberi formában lejöttek hozzánk!”</verse>
				<verse number="12">Barnabásról azt mondták, hogy ő Zeusz, Pált pedig Hermésznek nevezték, mivel legtöbbször ő beszélt.</verse>
				<verse number="13">Zeusz temploma a város közelében volt. Zeusz papja virágokkal díszített bikákat vezetett a város kapujához. Az összegyűlt tömeggel együtt áldozatot akart bemutatni Pálnak és Barnabásnak.</verse>
				<verse number="14">Amikor az apostolok, Pál és Barnabás megértették ezt, megszaggatták ruhájukat, és a tömeg közé futva így kiáltottak:</verse>
				<verse number="15">„Miért tesztek ilyet? Nem vagyunk mi istenek, csak ugyanolyan emberek, mint ti! Azért jöttünk, hogy hirdessük nektek az örömhírt, és hogy ezektől az értelmetlen dolgoktól az élő Istenhez forduljatok. Mert ő teremtette az eget, a földet, a tengert és mindent, ami bennük van.</verse>
				<verse number="16">Isten eddig minden népnek megengedte, hogy a maga útját járja.</verse>
				<verse number="17">Mégis bebizonyította, hogy él, mert jól bánt veletek. Ő adott nektek esőt az égből, jó termést és gyümölcsöket a maga idején. Ő adott nektek bőségesen enni, és ő tölti meg lelketeket jókedvvel és örömmel!”</verse>
				<verse number="18">De még ezzel is alig tudták az embereket lebeszélni arról, hogy áldozatot mutassanak be nekik.</verse>
				<verse number="19">Később azonban a pizidiai Antiókhiából és Ikóniumból átjött néhány zsidó. Addig uszították az embereket Pál ellen, amíg meggyőzték őket. A tömeg nagyon haragudott Pálra, és köveket dobáltak rá. Azt hitték, hogy meg is halt, ezért kivonszolták a városból.</verse>
				<verse number="20">De Jézus tanítványai összegyűltek Pál körül, aki felkelt, és visszament a városba. Másnap pedig Barnabással együtt továbbment Derbébe.</verse>
				<verse number="21">Derbében is hirdették az örömhírt, és ott is sokan Jézus tanítványai lettek. Azután visszatértek Lisztrába, majd Ikóniumba, onnan pedig a pizidiai Antiókhiába.</verse>
				<verse number="22">Mindenhol megerősítették az ott lakó tanítványokat, és bátorították őket, hogy maradjanak meg a hitben. „Sok szenvedésen kell keresztülmennünk, amíg eljutunk Isten Királyságába” - mondták nekik.</verse>
				<verse number="23">Pál és Barnabás minden egyes városban kiválasztották a helyi gyülekezet vezetőit, böjtöltek és imádkoztak értük. Az Úr kegyelmére bízták őket, akiben mindannyian hittek.</verse>
				<verse number="24">Pizidián át Pamfiliába, majd</verse>
				<verse number="25">Pergébe mentek. Itt is hirdették az örömhírt. Azután Attáliába érkeztek, ahol</verse>
				<verse number="26">hajóra szálltak. Ezután tértek vissza a szíriai Antiókhiába. Ebből a városból indultak útnak, amikor Isten kegyelmére bízták és kiküldték őket arra a feladatra, amelyet most befejeztek.</verse>
				<verse number="27">Amikor megérkeztek, összehívták az egész helyi gyülekezetet. Pál és Barnabás mindenről beszámoltak, amit Isten velük tett. Azt is elmondták, hogy Isten a nem zsidó népek előtt is kinyitotta a kaput, hogy higgyenek Jézusban.</verse>
				<verse number="28">Majd hosszú időt töltöttek a tanítványokkal.</verse>
			</chapter>
			<chapter number="15">
				<verse number="1">Ezután néhány férfi érkezett Júdeából a szíriai Antiókhia városába, akik így tanították a testvéreket: „Csak akkor menekülhettek meg, ha Mózes Törvénye szerint körülmetélkedtek.”</verse>
				<verse number="2">De Pál és Barnabás nem értett egyet velük, így nagy vita támadt közöttük. Végül elhatározták, hogy Jeruzsálembe küldik Pált, Barnabást és még néhány testvért az apostolokhoz és a jeruzsálemi gyülekezet vezetőihez, hogy beszéljék meg velük ezt a kérdést.</verse>
				<verse number="3">Az antiókhiai gyülekezet tehát útnak indította ezeket a testvéreket, akik áthaladtak Fönícián és Samárián. Útközben az ottani testvéreknek is beszéltek arról, hogy a nem zsidók is az igaz Istenhez fordultak. Ennek az összes testvér nagyon megörült.</verse>
				<verse number="4">Amikor megérkeztek Jeruzsálembe, az egész helyi gyülekezet, annak vezetői, és az apostolok szívesen fogadták őket. Pál, Barnabás és a többiek elmondták, amit Isten velük tett.</verse>
				<verse number="5">Néhány jeruzsálemi hívő, akik a farizeusok csoportjához tartoztak, ekkor felállt, és azt mondta: „A nem zsidókat is körül kell metélni, és meg kell nekik parancsolni, hogy tartsák meg Mózes Törvényét!”</verse>
				<verse number="6">Ezért az apostolok és a jeruzsálemi gyülekezet vezetői összegyűltek, hogy megbeszéljék ezt a kérdést.</verse>
				<verse number="7">Hosszú vita után Péter felállt, és azt mondta: „Testvéreim, tudjátok, hogyan kezdődött ez a dolog. Isten engem választott ki közületek, hogy a nem zsidók tőlem hallják az örömhírt. Meg is hallották, és hittek is.</verse>
				<verse number="8">Isten tudja, mi van az emberek szívében, és elfogadta ezeket a nem zsidókat. Ezt azzal bizonyította, hogy nekik is ugyanúgy adta a Szent Szellemet, mint nekünk.</verse>
				<verse number="9">Semmi különbséget nem tett közöttük és közöttünk. Mivel a nem zsidók is hittek benne, ezért Isten megtisztította az ő szívüket is.</verse>
				<verse number="10">Akkor miért teszitek próbára Isten türelmét? Miért akartok ilyen nehéz terhet tenni Jézus nem zsidó tanítványainak vállára? Hiszen ezt a terhet sem az őseink, sem mi nem bírtuk el!</verse>
				<verse number="11">Hisszük, hogy mi, akik zsidók vagyunk, az Úr Jézus kegyelme alapján menekülhetünk meg. De hisszük, hogy ugyanígy megmenekülhetnek a nem zsidók is.”</verse>
				<verse number="12">Ekkor az egész csoport lecsendesedett. Majd meghallgatták Pált és Barnabást, akik elmondták mindazokat a jeleket és csodákat, amiket Isten tett rajtuk keresztül a nem zsidók között.</verse>
				<verse number="13">Amikor befejezték, Jakab szólalt meg: „Figyeljetek rám, testvéreim!</verse>
				<verse number="14">Simon Péter elmondta, hogyan mutatta meg Isten, hogy szereti a nem zsidókat is. Most először történt meg, hogy Isten a nem zsidók közül is magához fogadott embereket, hogy saját népévé legyenek.</verse>
				<verse number="15">A próféták üzenete is erről szól:</verse>
				<verse number="16">»Azután majd visszatérek, és újjáépítem Dávid összedőlt sátorát. Újra fölépítem romjaiból, és helyreállítom,</verse>
				<verse number="17">hogy az Izráelen kívüli népek is keressék az Urat, minden nem zsidó is, aki az én nevemet viseli. Így szól az Úr, aki meg is teszi mindazt, Ám 9:11-12</verse>
				<verse number="18">amit öröktől fogva elhatározott és megmondott.«</verse>
				<verse number="19">Ezért én azt tanácsolom, hogy ne zavarjuk meg azokat a nem zsidó testvéreket, akik Istenhez jönnek.</verse>
				<verse number="20">Inkább írjunk nekik levelet, és mondjuk meg, hogy ne egyenek olyan ételt, amit a bálványoknak ajánlottak fel, ne kövessenek el semmilyen szexuális bűnt, ne egyenek megfulladt állatok húsából készült ételt, se olyan húst, amelyben benne maradt a vér.</verse>
				<verse number="21">Ne tegyenek semmi ilyet, mert minden városban vannak zsidók, akik Mózes Törvényét tanítják, és minden szombaton felolvassák a Törvényt a zsinagógákban.”</verse>
				<verse number="22">Ekkor az apostolok és a jeruzsálemi gyülekezet vezetői az egész gyülekezettel együtt elhatározták, hogy néhány testvért Pállal és Barnabással elküldenek a szíriai Antiókhiába. Kiválasztották maguk közül Júdást, akit Barsabbásnak is neveztek és Szilászt, akik vezetők voltak a testvérek között.</verse>
				<verse number="23">Írtak egy levelet is, amelyet a küldöttek magukkal vittek. Ez állt a levélben:„Mi, az apostolok, és a jeruzsálemi gyülekezet vezetői, a ti testvéreitek, üdvözletünket küldjük nem zsidó származású testvéreinknek, akik a szíriai Antiókhia városában, Szíria és Cilicia tartományában élnek.</verse>
				<verse number="24">Megtudtuk, hogy hozzátok ment közülünk néhány férfi, és olyan dolgokat mondtak, amelyekkel megzavartak és nyugtalanítottak benneteket. De nem mi küldtük őket.</verse>
				<verse number="25">Ezért egy akarattal elhatároztuk, hogy kiválasztunk néhány férfit, és elküldjük őket hozzátok: együtt mennek szeretett Pál és Barnabás testvérünkkel,</verse>
				<verse number="26">akik életüket is odaadták Urunk, Jézus Krisztusért.</verse>
				<verse number="27">Elküldjük tehát hozzátok Júdást és Szilászt, akik majd személyesen is elmondják nektek ugyanezt.</verse>
				<verse number="28">A Szent Szellem úgy látja jónak, és mi is egyetértünk vele, hogy ne terheljünk benneteket semmi mással, csak ezeket a dolgokat tartsátok be:</verse>
				<verse number="29">ne egyetek olyan ételt, amit a bálványoknak ajánlottak fel, ne egyetek megfulladt állatok húsából készült ételt, se olyan húst, amelyben benne maradt a vér, és ne kövessetek el semmilyen szexuális bűnt,</verse>
				<verse number="30">Ezzel útnak indították Barnabást, Pált, Júdást és Szilászt. Ők pedig elmentek a szíriai Antiókhiába, összehívták a gyülekezetet, és átadták a levelet.</verse>
				<verse number="31">Amikor az antiókhiai testvérek ezt elolvasták, nagyon megörültek, és a levél megerősítette őket.</verse>
				<verse number="32">Júdás és Szilász, akik mindketten próféták voltak, sokáig beszélgettek a testvérekkel, bátorították és erősítették őket.</verse>
				<verse number="33">Egy ideig még velük maradtak, majd miután az aniókhiai testvérek békességgel elbocsátották őket, visszatértek Jeruzsálembe azokhoz, akik elküldték őket.</verse>
				<verse number="34"></verse>
				<verse number="35">Pál és Barnabás egy ideig még a szíriai Antiókhiában maradtak. Sok más testvérrel együtt tanították az Úr beszédét, és hirdették az örömhírt.</verse>
				<verse number="36">Néhány nap múlva Pál azt mondta Barnabásnak: „Sok városban hirdettük az Úr üzenetét. Most menjünk vissza ezekbe a városokba, és látogassuk meg a testvéreket! Nézzük meg, hogy vannak!”</verse>
				<verse number="37">Barnabás azt akarta, hogy vigyék magukkal Jánost is, akit Márknak is hívtak.</verse>
				<verse number="38">Az első útjukon azonban János Márk Pamfiliában visszafordult, és nem folytatta velük együtt a munkát. Emiatt Pál nem akarta őt magával vinni.</verse>
				<verse number="39">Pál és Barnabás ezen sokat vitatkoztak, de nem tudtak megegyezni, ezért elváltak egymástól. Barnabás maga mellé vette Márkot, és Ciprus szigetére hajózott.</verse>
				<verse number="40">Pál pedig Szilászt választotta útitársnak. Akkor a testvérek az Úr kegyelmére bízták Pált, ő pedig Szilásszal együtt elindult.</verse>
				<verse number="41">Végigjárta Szíriát és Ciliciát, és erősítette a helyi gyülekezeteket.</verse>
			</chapter>
			<chapter number="16">
				<verse number="1">Pál eljutott Derbébe és Lisztrába is. Élt ott egy Timóteus nevű tanítvány, akinek az anyja hívő zsidó, az apja pedig görög volt.</verse>
				<verse number="2">Timóteusról jó véleménye volt a lisztrai és az ikóniumi testvéreknek.</verse>
				<verse number="3">Pál azt akarta, hogy Timóteus is vele utazzon. De azon a környéken a zsidók mind tudták, hogy Timóteus apja görög volt. Ezért Pál körülmetélte Timóteust a zsidók kedvéért.</verse>
				<verse number="4">Ezután együtt végigjárták a városokat. Mindenhol elmondták a hívőknek azt a határozatot, amelyet az apostolok és a jeruzsálemi gyülekezet vezetői hoztak, és a lelkükre kötötték, hogy engedelmeskedjenek annak.</verse>
				<verse number="5">Így a helyi gyülekezetek erősödtek a hitben, és napról-napra egyre többen csatlakoztak hozzájuk.</verse>
				<verse number="6">Pál és akik vele együtt mentek, Ázsiában is szerették volna hirdetni az Isten üzenetét, de a Szent Szellem nem engedte nekik, hogy arrafelé menjenek. Ezért keresztülutaztak Frígia és Galácia vidékén.</verse>
				<verse number="7">Amikor Mízia határához értek, Bitíniába akartak menni, de Jézus Szelleme oda sem engedte őket.</verse>
				<verse number="8">Ezért Mízia mellett elhaladva Tróászba mentek.</verse>
				<verse number="9">Azon az éjszakán Pál látomást látott: egy macedón férfi állt előtte, és így kérte: „Gyere át a tengeren Macedóniába, és segíts nekünk!”</verse>
				<verse number="10">Pál látomása után azonnal elhatároztuk, hogy Macedóniába megyünk. A látomásból megértettük, hogy Isten oda hívott bennünket, hogy ott is hirdessük az örömhírt.</verse>
				<verse number="11">Tróászban hajóra szálltunk, és egyenesen Szamotráké szigetére mentünk. Innen másnap továbbhajóztunk Neápoliszba, majd</verse>
				<verse number="12">a macedóniai Filippi városába érkeztünk, ahol rómaiak laktak. Ez volt a legjelentősebb város Macedóniának ebben a részében. Itt több napot töltöttünk.</verse>
				<verse number="13">Szombaton kimentünk a városkapun túl, a folyóhoz. Azt gondoltuk, hogy ott van az a hely, ahol az emberek imádkozni szoktak. Néhány asszony összegyűlt a folyóparton. Leültünk, és beszélgettünk velük.</verse>
				<verse number="14">Néhányan hallgattak ránk. Az egyik ezek közül egy Lídia nevű kereskedő asszony volt, Thiatíra városából, aki bíbor színű ruhákat árult. Lídia az igaz Istent imádta, az Úr megnyitotta a szívét, és elfogadta, amit Pál mondott.</verse>
				<verse number="15">Ezután egész családjával együtt bemerítkezett, majd meghívott bennünket a házába. Ezt mondta: „Ha elfogadtok engem az Úr igazi követőjének, akkor gyertek hozzám, és legyetek vendégeim!” Így rábeszélt bennünket, hogy vele menjünk.</verse>
				<verse number="16">Történt egyszer, hogy amikor az imádkozás helyére mentünk, szembe jött velünk egy rabszolgalány, akiben a jövendőmondás szelleme lakott. Ez a leány sok pénzt szerzett a gazdáinak azzal, hogy előre megmondta az embereknek, mi fog történni velük.</verse>
				<verse number="17">Állandóan követte Pált és csoportját, és közben így kiáltozott: „Ezek a férfiak a Magasságos Isten szolgái! Megmondják nektek, hogyan menekülhettek meg!”</verse>
				<verse number="18">Ez így ment több napon keresztül. Végül Pál megharagudott, hátrafordult, és azt mondta a leányban lakó gonosz szellemnek: „Jézus Krisztus nevében megparancsolom neked, hogy menj ki ebből a leányból!” Ekkor a jövendőmondó szellem azonnal kiment belőle.</verse>
				<verse number="19">A rabszolgalány gazdái megértették, hogy többé nem tudnak pénzt keresni a leány segítségével. Ezért megfogták Pált és Szilászt, és a piactérre hurcolták őket a város vezetői elé.</verse>
				<verse number="20">Amikor oda értek, ezt mondták: „Ezek a férfiak zsidók, és megzavarják városunkat.</verse>
				<verse number="21">Olyan szokásokat tanítanak, amelyeket nekünk nem szabad elfogadnunk, vagy követnünk, mert római polgárok vagyunk.”</verse>
				<verse number="22">Velük együtt az összegyűlt sokaság is vádolta Pált és Szilászt. A város vezetői pedig letépték róluk a ruhát, és megparancsolták, hogy botokkal verjék meg őket.</verse>
				<verse number="23">Így Pált és Szilászt sok botütéssel megverték, majd börtönbe zárták. Megparancsolták a börtönőrnek, hogy szigorúan őrizze őket.</verse>
				<verse number="24">Ezért a börtönőr bevitte őket a börtön belsejébe, és még a lábukat is megkötözte.</verse>
				<verse number="25">A börtönben az éjszaka közepén Pál és Szilász imádkoztak, és dicséreteket énekeltek Istennek, a többi fogoly pedig hallgatta őket.</verse>
				<verse number="26">Hirtelen erős földrengés támadt, még a börtön alapja is beleremegett. A börtön minden ajtaja azonnal kinyílt, és a foglyokról leestek a láncok.</verse>
				<verse number="27">A börtönőr felébredt, és látta, hogy a börtönajtók nyitva vannak. Ekkor a kardjával meg akarta ölni magát, mert azt hitte, hogy a foglyok megszöktek.</verse>
				<verse number="28">De Pál hangosan odakiáltott neki: „Ne öld meg magad, mert mindannyian itt vagyunk!”</verse>
				<verse number="29">Az őr ekkor szólt, hogy hozzanak valami világító eszközt, majd berohant a börtönbe. Remegett a félelemtől, és Pál meg Szilász lába elé borult.</verse>
				<verse number="30">Azután kivezette őket, és azt kérdezte: „Uraim, mit tegyek, hogy megmeneküljek?”</verse>
				<verse number="31">Pálék így válaszoltak: „Higgy az Úr Jézusban, és megmenekülsz, te is, meg a családod is.”</verse>
				<verse number="32">Elmondták az Úr üzenetét a börtönőrnek és mindazoknak, akik a házában voltak.</verse>
				<verse number="33">Ő pedig még akkor éjjel kimosta Pál és Szilász sebeit, és egész családjával együtt bemerítkezett.</verse>
				<verse number="34">Ezután behívta őket a házába, enni adott nekik, és egész családjával együtt nagyon örült annak, hogy most már ők is hittek Istenben.</verse>
				<verse number="35">Reggel a város vezetői katonákat küldtek a börtönőrhöz, ezzel az üzenettel: „Engedd szabadon azokat a férfiakat!”</verse>
				<verse number="36">A börtönőr pedig megmondta ezt Pálnak: „A város vezetői azt üzenték, hogy engedjelek szabadon benneteket. Ezért most szabadok vagytok. Menjetek békével!”</verse>
				<verse number="37">De Pál ezt mondta a katonáknak: „Vezetőitek nem bizonyították be, hogy valami bűnt követtünk volna el. Ennek ellenére nyilvánosan megvertek, és börtönbe zártak bennünket. Mi római állampolgárok vagyunk, és jogaink vannak. Most meg titokban akarnak bennünket elküldeni?! Azt már nem! Jöjjenek csak ide, és ők maguk vezessenek ki minket!”</verse>
				<verse number="38">A katonák visszamentek a város vezetőihez, és elmondták, amit Pál üzent. Amikor a vezetők megtudták, hogy Pál és Szilász római állampolgárok, megijedtek.</verse>
				<verse number="39">Odamentek hozzájuk, és bocsánatot kértek tőlük. Azután kivezették őket a börtönből, és kérték, hogy menjenek el a városból.</verse>
				<verse number="40">Pál és Szilász a börtönből Lídia házához ment. Ott találkoztak a testvérekkel, bátorították őket, majd továbbmentek Filippiből.</verse>
			</chapter>
			<chapter number="17">
				<verse number="1">Pál és Szilász átmentek Amfipolisz városán és Apollónián, majd Thesszalonikába érkeztek. Ebben a városban zsidók is éltek, és zsinagógájuk is volt.</verse>
				<verse number="2">Pál, szokása szerint, itt is elment a zsinagógába. Három héten keresztül minden szombaton beszélgetett a zsidókkal az Írásokról.</verse>
				<verse number="3">Magyarázta nekik az Írásokat: bebizonyította, hogy a Krisztusnak szenvednie kellett, és fel kellett támadnia a halálból. Azt mondta nekik: „Az a Jézus a Krisztus, akiről én beszélek nektek.”</verse>
				<verse number="4">Néhány zsidó elfogadta ezt, és csatlakozott Pálhoz és Szilászhoz. A zsinagógában voltak olyan görögök is, akik az igaz Istent imádták, meg gazdag és előkelő asszonyok is. Ezek közül is sokan csatlakoztak Pálékhoz.</verse>
				<verse number="5">De azok a zsidók, akik nem hittek, irigykedni kezdtek. Ezért maguk mellé vettek néhány gonosz embert a piactérről, azután összegyűjtöttek egy csoportot, és nagy zavart keltettek a városban. Ez a tömeg Jázon házához vonult. Pált és Szilászt keresték, mert ki akarták őket hozni onnan, hogy a városi gyűlés elé állítsák őket.</verse>
				<verse number="6">Amikor Pálékat nem találták, Jázont fogták meg, és néhány testvérrel együtt erőszakkal a város vezetői elé vitték. Közben ezt kiabálták: „Ezek az egész világon zavart keltettek, és most ide is eljöttek.</verse>
				<verse number="7">Jázon vendégül látta őket. Ők nem engedelmeskednek a császár törvényének, mert azt mondják, hogy van egy másik király: Jézus.”</verse>
				<verse number="8">A város vezetői és a többiek emiatt nagyon dühösek lettek.</verse>
				<verse number="9">Jázon és a testvérek azonban kifizették a pénzbüntetést, így elengedték őket.</verse>
				<verse number="10">Ezután a testvérek még azon az éjszakán útnak indították Pált és Szilászt, akik Bérea városába mentek. Amikor oda megérkeztek, elmentek a zsinagógába.</verse>
				<verse number="11">A béreai zsidók becsületesebbek voltak, mint a thesszalonikaiak. Nyitott szívvel fogadták az üzenetet. Minden nap olvasták az Írásokat, és gondolkodtak rajta. Akarták tudni, hogy igaz-e, amit Pál mondott.</verse>
				<verse number="12">Ennek az lett az eredménye, hogy közülük sokan hittek Jézusban. Sőt még a gazdag és előkelő görög asszonyok és férfiak közül is sokan hívők lettek.</verse>
				<verse number="13">Amikor azonban a thesszalonikai zsidók megtudták, hogy Pál Béreában is hirdeti Isten üzenetét, oda is utána mentek, és Pál ellen uszították az embereket.</verse>
				<verse number="14">Ekkor a testvérek azonnal továbbküldték Pált a tengerhez. De Szilász és Timóteus Béreában maradt.</verse>
				<verse number="15">Azok a testvérek, akik elkísérték Pált, egészen Athén városáig mentek vele, majd visszatértek Béreába. Pál azt üzente velük, hogy Szilász és Timóteus sürgősen menjenek utána Athénbe.</verse>
				<verse number="16">Pál tehát Athénben várta Szilászt és Timóteust. Nagyon felbosszankodott azon, hogy a város tele van bálvány-szobrokkal.</verse>
				<verse number="17">Itt is elment a zsinagógába, és vitatkozott a zsidókkal és az istenfélő görögökkel. Beszélgetett másokkal is a piactéren.</verse>
				<verse number="18">Néhány filozófus az epikureus és sztoikus csoportból vitába keveredett Pállal. Néhányan ezek közül azt mondták: „Ez össze-vissza beszél! Mit akar mondani?” Pál ugyanis beszélt nekik Jézusról és a feltámadásról. Ekkor azt mondták egymásnak: „Úgy látszik, valami idegen istenekről beszél”.</verse>
				<verse number="19">Azután magukkal vitték Pált az Areopágoszra. Azt mondták neki: „Magyarázd el nekünk ezt az új dolgot, amiről beszélsz, mert nem értjük!</verse>
				<verse number="20">Furcsa amit mondasz, de szeretnénk megérteni.”</verse>
				<verse number="21">Az athéniek és az ott lakó külföldiek mind azzal töltötték az idejüket, hogy új elméletekről vitatkoztak.</verse>
				<verse number="22">Pál tehát felállt az Areopágosz előtt, és beszédet tartott: „Athéni férfiak, úgy látom, ti valóban nagyon vallásosak vagytok.</verse>
				<verse number="23">Amikor a városotokban jártam, láttam azokat a dolgokat, amiket ti tiszteltek. Találtam egy olyan oltárt is, amelyre ez volt írva: » az ismeretlen istennek «. Éppen ő az, akiről én beszélek: az az Isten, akit ti nem ismertek, mégis tiszteltek.</verse>
				<verse number="24">Ő az Isten, aki teremtette az egész világot és mindent, ami benne van. Ő a Menny és a Föld Ura, aki nem kézzel készített templomokban lakik!</verse>
				<verse number="25">Istennek nincs szüksége rá, hogy az emberek szolgálják őt. Éppen ellenkezőleg! Ő ad mindenkinek életet, leheletet, és mindent.</verse>
				<verse number="26">Ő teremtette az első embert, és annak az utódaiból az összes nemzetet. Isten akarta, hogy az emberek az egész Földön mindenhol elterjedjenek. Ő jelölte ki a népek lakóhelyének határait. Ő határozta meg azt is, hogy meddig lakjanak ott.</verse>
				<verse number="27">Mindezt azért tette, hogy az emberek keressék Istent, kinyújtsák a kezüket utána, kitapogassák őt a sötétben, és talán meg is találják. Pedig Isten nincs messze egyikünktől sem!</verse>
				<verse number="28">»Mert benne élünk, mozgunk, és vagyunk.« Költőitek közül az egyik ezt mondta: »Mert az ő gyermekei vagyunk.«</verse>
				<verse number="29">Mivel valóban Isten gyermekei vagyunk, hogyan is gondolhatnánk, hogy Isten hasonló az aranyhoz, ezüsthöz, vagy kőhöz, amit az emberi művészet, vagy képzelet formált ki?!</verse>
				<verse number="30">Eddig az emberek nem értették meg, hogy Isten nem ilyen. Isten mostanáig türelmes volt, most azonban mindenkinek mindenhol azt parancsolja, hogy változtassa meg a gondolkodását és az életét.</verse>
				<verse number="31">Mert Isten már kijelölte azt a napot, amelyen ítéletet tart az összes ember felett az egész világon. Az ő ítélete igazságos lesz. Ezt az ítéletet egy férfi által fogja tartani, akit erre a célra már kiválasztott. Azzal bizonyította ezt mindenki számára, hogy ezt a férfit feltámasztotta a halálból!”</verse>
				<verse number="32">Amikor az emberek a feltámadásról hallottak, voltak, akik kicsúfolták Pált, mások viszont azt mondták: „Szeretnénk, ha beszélnél még erről.”</verse>
				<verse number="33">Pál ezután elment közülük.</verse>
				<verse number="34">Dioniziosz, az Areopágosz tagja, egy Damarisz nevű asszony és még néhányan azonban hittek Jézusban, és együtt mentek Pállal.</verse>
			</chapter>
			<chapter number="18">
				<verse number="1">Ezután Pál továbbment Athénból Korinthusba.</verse>
				<verse number="2">Találkozott ott egy Akvila nevű zsidó férfival, aki Pontuszból származott, és feleségével, Priszcillával együtt nem sokkal azelőtt érkezett Korinthusba. Itáliából jöttek, mert Claudius császár megparancsolta a zsidóknak, hogy költözzenek el Rómából. Pál meglátogatta Akvilát és Priszcillát, és attól kezdve náluk is lakott.</verse>
				<verse number="3">Mivel Pálnak is sátorkészítő volt a mestersége, ezután együtt is dolgoztak.</verse>
				<verse number="4">Pál minden szombaton vitatkozott a zsinagógában a zsidókkal és a görögökkel. Azt akarta, hogy ők is higgyenek Jézusban.</verse>
				<verse number="5">Ezután Szilász és Timóteus megérkezett Macedóniából. Ettől kezdve Pál minden idejét arra fordította, hogy a zsidóknak bebizonyítsa: Jézus a Krisztus.</verse>
				<verse number="6">A zsidók azonban nem hittek neki. Ellenkeztek Pállal, átkozták és káromkodtak. Ekkor Pál lerázta ruhájáról a port, és azt mondta nekik: „Ha nem fogtok megmenekülni, arról csak ti tehettek! Az én lelkiismeretem tiszta, mert mindent megtettem, hogy megmentselek titeket. Mostantól kezdve a nem zsidókhoz megyek.”</verse>
				<verse number="7">Ott is hagyta őket, és Titiusz Jusztusz házába költözött, aki az igaz Istent imádta, és a zsinagóga mellett lakott.</verse>
				<verse number="8">Kriszpusz, a zsinagóga vezetője egész családjával együtt mégis hitt az Úrban. Korinthusban még sokan mások is hallották Pál beszédét, és hittek Jézusban. Ezek mind bemerítkeztek.</verse>
				<verse number="9">Egyik éjjel Pál álmot látott. Az Úr így szólt hozzá ebben az álomban: „Ne félj! Bátran beszélj továbbra is, ne hallgass el,</verse>
				<verse number="10">mert én veled vagyok! Senki sem fog megtámadni, vagy bántani téged. Népem közül sokan laknak ebben a városban.”</verse>
				<verse number="11">Ezért Pál még másfél évig ott maradt, és tanította nekik Isten beszédét és üzenetét.</verse>
				<verse number="12">Amikor Gallió volt Akhája kormányzója, a zsidók összefogtak, rátámadtak Pálra, és erőszakkal a bíróságra vitték, Gallió elé.</verse>
				<verse number="13">Ezzel vádolták Pált: „Ez a férfi azt tanítja, hogy olyan módon imádjuk Istent, amely ellenkezik a mi Törvényünkkel.”</verse>
				<verse number="14">Pál éppen mondani akart valamit, de szóhoz sem jutott, mert Gallió ezt válaszolta a zsidóknak: „Ha bűncselekményről, vagy valami gonosz dologról lenne szó, akkor meghallgatnálak benneteket, zsidók.</verse>
				<verse number="15">Mivel azonban csak szavakról, nevekről, és a saját törvényetek kérdéseiről vitatkoztok, ezt intézzétek el magatok között! Én nem leszek bíró ilyen dolgokban.”</verse>
				<verse number="16">Ezzel elküldte őket a bíróságról.</verse>
				<verse number="17">Ekkor a zsidók megfogták Szószthenészt, aki akkor a zsinagóga vezetője volt, és a bíróság előtt megverték. De Gallió nem törődött velük.</verse>
				<verse number="18">Pál ezután még sokáig Korinthusban maradt. Azután elbúcsúzott a testvérektől, és Priszcillával és Akvilával együtt Szíriába hajózott. Amikor Kenkreába értek, Pál levágatta a haját, mert ezt ígérte Istennek.</verse>
				<verse number="19">Azután megérkeztek Efezus városába. Priszcilla és Akvila nem utaztak tovább, hanem ott maradtak. Pál Efezusban is bement a zsinagógába, ahol beszélgetett és vitatkozott a zsidókkal.</verse>
				<verse number="20">Azok kérték, hogy maradjon még náluk, de ő tovább akart utazni.</verse>
				<verse number="21">Amikor elbúcsúzott a zsidóktól, azt mondta: „Ha Isten is akarja, még visszajövök hozzátok.” Azután hajóra szállt, és elhagyta Efezust.</verse>
				<verse number="22">Cézárea városában partra szállt, majd innen felment Jeruzsálembe. Köszöntötte a helyi gyülekezetet, majd továbbment a szíriai Antiókhiába.</verse>
				<verse number="23">Egy idő után innen is továbbment, Galácia és Frígia vidékét járta be. Minden városban biztatta és erősítette Jézus tanítványait.</verse>
				<verse number="24">Közben egy Apollós nevű művelt és tanult zsidó férfi érkezett Efezusba. Alexandria városából származott, és nagyon jól ismerte az Írásokat.</verse>
				<verse number="25">Az Úr Útjáról már korábban tanították Apollóst, aki mindenhol lelkesen beszélt, és helyesen tanított Jézusról, pedig csak azt a bemerítést ismerte, amiről János tanított.</verse>
				<verse number="26">Apollós kezdett az efezusi zsinagógába járni, és ott nagyon bátran beszélt. Amikor Priszcilla és Akvila hallották Apollóst, elhívták a házukba. Beszélgettek vele, és részletesebben elmagyarázták neki Isten útját.</verse>
				<verse number="27">Ezután Apollós el akart menni Akhájába. Az efezusi testvérek biztatták, és levelet írtak az Akhájában lakó tanítványoknak, hogy fogadják őt szívesen. Amikor azután Apollós odaérkezett, sokat segített az ottani tanítványoknak, akik Isten kegyelme által hívőkké lettek.</verse>
				<verse number="28">Apollós ugyanis a nyilvánosság előtt sokszor és hevesen vitatkozott a zsidókkal, és világosan be tudta bizonyítani, hogy nincs igazuk. Az Írások alapján bebizonyította, hogy Jézus a Krisztus.</verse>
			</chapter>
			<chapter number="19">
				<verse number="1">Amíg Apollós Korinthusban volt, Pál más városokat látogatott meg, majd Efezusba érkezett. Itt találkozott Jézus néhány tanítványával.</verse>
				<verse number="2">Megkérdezte tőlük: „Megkaptátok-e a Szent Szellemet, amikor hívők lettetek?” De ők így válaszoltak: „Nem is hallottunk a Szent Szellemről!”</verse>
				<verse number="3">Ekkor Pál megkérdezte: „Hát akkor hogyan merítettek be titeket?” Mire ők azt mondták: „Úgy, ahogyan János tanította a bemerítkezést.”</verse>
				<verse number="4">„János azért merítette be az embereket, hogy ezzel fejezzék ki, hogy meg akarják változtatni gondolkodásukat és egész életüket. De azt is mondta nekik, hogy higgyenek abban, aki majd utána fog jönni, vagyis Jézusban” - mondta nekik Pál.</verse>
				<verse number="5">Amikor a tanítványok ezt meghallották, bemerítkeztek az Úr Jézus nevébe.</verse>
				<verse number="6">Amikor Pál rájuk tette a kezét, a Szent Szellem leszállt a tanítványokra, akik kezdtek nyelveken szólni és prófétálni.</verse>
				<verse number="7">Ez a tanítvány-csoport tizenkét férfiból állt.</verse>
				<verse number="8">Pál ezután elment a zsinagógába. Ott bátran beszélt a zsidóknak Isten királyi uralmáról. Sokat vitatkozott velük három hónapon keresztül, és próbálta meggyőzni őket.</verse>
				<verse number="11">Isten különleges csodákat tett Pálon keresztül.</verse>
				<verse number="12">Az emberek elvitték a betegekhez a zsebkendőket és ruhákat, amelyeket Pál viselt, a betegek pedig meggyógyultak, és a gonosz szellemek kimentek belőlük.</verse>
				<verse number="13">Arra járt néhány zsidó, akik azzal foglalkoztak, hogy a gonosz szellemeket kiűzzék az emberekből. Megpróbálták az Úr Jézus nevét erre a célra használni. Azt mondták a gonosz szellemeknek: „Annak a Jézusnak a nevében parancsolunk nektek, akiről Pál beszél!”</verse>
				<verse number="14">Ezt tette a zsidó főpap, Szkéva hét fia is.</verse>
				<verse number="15">De egyszer a gonosz szellem így beszélt vissza ezeknek a zsidóknak: „Jézust ismerem, Pálról is hallottam, de kik vagytok ti?!”</verse>
				<verse number="16">Akkor az az ember, akiben a gonosz szellem volt, rájuk ugrott, megverte őket, és még a ruhát is letépte róluk. Erősebb volt, mint ők együttesen, annyira, hogy azok meztelenül és sebesülten rohantak ki a házból.</verse>
				<verse number="17">Ezt mindenki megtudta, aki csak Efezusban lakott, zsidók és görögök egyaránt. Félelem fogta el őket, és még jobban tisztelték az Úr Jézus nevét.</verse>
				<verse number="18">A hívők közül sokan bevallották gonosz tetteiket a többiek előtt.</verse>
				<verse number="19">Voltak olyan hívők, akik korábban varázsoltak. Ezek közül sokan összegyűjtötték a varázsláshoz használt könyveiket, és a többiek szeme láttára elégették őket. Az így elégetett könyvek összesen körülbelül ötvenezer ezüstpénzt értek.</verse>
				<verse number="20">Ezért azután Isten üzenete egyre erősebben terjedt, és egyre többen hittek Jézusban.</verse>
				<verse number="21">Ezek után Pál elhatározta, hogy felmegy Jeruzsálembe. Az volt a terve, hogy keresztülutazik Macedónián és Akháján. Ezt gondolta: „Jeruzsálem után Rómába is el kell mennem.”</verse>
				<verse number="22">Ezért két segítőtársát, Timóteust és Erásztoszt előreküldte Macedóniába, ő maga pedig egy ideig még Ázsiában maradt.</verse>
				<verse number="23">Ekkor történt, hogy nagy zűrzavar támadt Efezusban az Úr Útja miatt.</verse>
				<verse number="24">Volt a városban egy Demeter nevű ötvösmester. Azzal foglalkozott, hogy Artemisz istennő templomának kicsinyített másolatát készítette ezüstből. A műhelyében dolgozó munkások ezért jó fizetést kaptak.</verse>
				<verse number="25">Demeter összegyűjtötte ezeket a munkásokat és a többi hasonló iparost. Azt mondta nekik: „Tudjátok, milyen sok pénzt keresünk ezzel a mesterséggel.</verse>
				<verse number="26">Ugyanakkor ti magatok is látjátok, mit művel ez a Pál, és halljátok, mit mond! És mennyi embert meggyőzött már, de nem csak Efezusban, hanem szinte egész Ázsiában. Azt mondja, hogy a kézzel készített istenek valójában nem is istenek.</verse>
				<verse number="27">Ez nagyon veszélyes! Rossz híre lesz a munkánknak. Sőt, a mi nagy istennőnket, Artemiszt és a templomát is semmibe veszik. Pedig Artemiszt egész Ázsia, sőt az egész világ istennőként tiszteli!”</verse>
				<verse number="28">Ekkor az összegyűltek nagyon dühösek lettek, és így kiáltoztak: „Nagy az Efezusi Artemisz!”</verse>
				<verse number="29">Az egész városban zűrzavar támadt. Elfogták Gájuszt és Arisztarkhoszt, akik Macedóniából jöttek, és Pál útitársai voltak. Erőszakkal elvitték őket a stadionba, ahol nagyon sokan összegyűltek.</verse>
				<verse number="30">Pál is oda akart menni, hogy szóljon a tömeghez, de a tanítványok nem engedték.</verse>
				<verse number="31">Pálnak volt néhány barátja a város vezetői között. Ezek is azt üzenték neki, hogy ne menjen a stadionba.</verse>
				<verse number="32">Közben a stadionban összegyűlt tömeg már mindenfélét kiabált. Az egész gyűlés összezavarodott, sőt a legtöbben azt sem tudták, miért jöttek ide.</verse>
				<verse number="33">A zsidók kiválasztották Sándort, és előre állították, hogy beszéljen. Sándor intett a kezével, és beszédet akart mondani.</verse>
				<verse number="34">De mikor az emberek megtudták, hogy zsidó, még jobban kiabáltak. Mindenki kórusban ordította: „Nagy az efezusi Artemisz! Nagy az efezusi Artemisz! …” Ez körülbelül két óra hosszat tartott.</verse>
				<verse number="35">Végre a város egyik vezetője lecsendesítette a kiabáló sokaságot. Ezt mondta: „Efezusiak! Van-e valaki széles e világon, aki ne tudná, hogy Efezus városa őrzi a nagy Artemisz istennő templomát, és az égből hullott szent követ?!</verse>
				<verse number="36">Mivel mindez nyilvánvaló, csillapodjatok le, és ne okozzatok semmi bajt!</verse>
				<verse number="37">Mert idehoztátok ezeket az embereket, holott nem loptak semmit a templomból, és nem mondtak rosszat istennőnkre.</verse>
				<verse number="38">Ha Demeternek és a többi mesterembernek panaszuk van valaki ellen, akkor menjenek a bíróságra. Ott mondják el, mivel vádolják egymást.</verse>
				<verse number="39">Ha bármi más dolgot akartok elintézni, akkor azt meg a szokásos népgyűlésen kell megbeszélni.</verse>
				<verse number="40">Attól félek, hogy azért, ami ma történt, még lázadással is vádolhatnak bennünket. Hiszen nem tudjuk megmondani, miért okoztunk ekkora zűrzavart.”</verse>
				<verse number="41">Ezzel hazaküldte a tömeget.</verse>
			</chapter>
			<chapter number="20">
				<verse number="1">Miután megszűnt a zűrzavar, Pál magához hívta a tanítványokat. Bátorította őket, majd elbúcsúzott tőlük, és elindult Macedóniába.</verse>
				<verse number="2">Macedóniában járva mindenhol hosszasan beszélt a tanítványokkal, és bátorította őket. Azután Görögországba ment,</verse>
				<verse number="3">és ott maradt három hónapig. Innen Szíriába akart hajózni, de megtudta, hogy a zsidók valami rosszat terveznek ellene. Ezért úgy döntött, hogy Macedónián keresztül tér vissza.</verse>
				<verse number="4">Pált elkísérte a Bérea városából való Szópatér, Pirrosz fia, azután a Thesszalonika városából való Arisztarkhosz és Szekundusz, meg Gájusz, aki Derbéből jött, azután Timóteus, és az ázsiai tartományból származó Tükhikosz és Trofimosz.</verse>
				<verse number="5">Ez a csoport előre ment, és Tróászban vártak meg bennünket.</verse>
				<verse number="6">Mi a kovásztalan kenyerek ünnepe után szálltunk hajóra Filippiben. Öt nappal később találkoztunk a csoporttal Tróászban, ahol hét napot töltöttünk.</verse>
				<verse number="7">Amikor a hét első napján összegyűltünk, hogy megtörjük a kenyeret, Pál egészen éjfélig beszélt, mert másnap tovább akart utazni.</verse>
				<verse number="8">Az emeleti szobában, ahol összegyűltünk, elég sok világító-eszköz volt.</verse>
				<verse number="9">Egy Eutikhosz nevű fiatalember az ablakban ült, és nagyon elálmosodott, ahogy Pál egyre tovább beszélt. Olyan mélyen elaludt, hogy kiesett az ablakból. Három emelet magasról esett le, és amikor felemelték a földről, már halott volt.</verse>
				<verse number="10">Akkor Pál lement hozzá, ráborult a fiú testére, átölelte, és azt mondta: „Ne aggódjatok, mert él!”</verse>
				<verse number="11">Ezután Pál újra felment az emeleti szobába, megtörte a kenyeret, és evett. Még sokáig beszélgetett a tanítványokkal, egészen hajnalig, majd elment.</verse>
				<verse number="12">Eutikhoszt pedig hazavitték. Valóban élt, és ennek mindenki nagyon örült.</verse>
				<verse number="13">Ezután hajóra szálltunk, és elindultunk Asszoszba. Ott akartuk felvenni Pált a hajóra, mert ő odáig gyalog akart menni.</verse>
				<verse number="14">Amikor Asszoszban találkoztunk, ő is felszállt, és együtt hajóztunk tovább Mitilénébe.</verse>
				<verse number="15">Innen másnap útnak indultunk, és eljutottunk egy helyre, amely szemben volt Khiosszal. Következő nap átmentünk Számoszba, másnap pedig a hajónk Milétoszba érkezett.</verse>
				<verse number="16">Pál ugyanis elhatározta, hogy Efezusban nem állunk meg. Nem akart Ázsiában időt tölteni, mert sietett Jeruzsálembe, hogy Pünkösdre odaérjen, ha csak lehet.</verse>
				<verse number="17">Milétoszból Pál üzenetet küldött Efezusba, és magához hívta az ottani gyülekezet vezetőit.</verse>
				<verse number="18">Amikor azok megérkeztek, ezt mondta nekik: „Ti tudjátok, hogyan éltem közöttetek az első naptól kezdve, amikor Ázsiába jöttem.</verse>
				<verse number="19">Mindig alázatosan szolgáltam az Urat. Őt szolgáltam sokszor sírva, a bajok között is, amelyeket el kellett elviselnem a zsidók ellenem való támadásai miatt.</verse>
				<verse number="20">Tudjátok, hogy bizonytalankodás nélkül elmondtam nektek mindazt, ami a javatokat szolgálta. Tanítottalak titeket nyilvánosan és házról házra járva is.</verse>
				<verse number="21">Zsidókat és görögöket egyaránt figyelmeztettem, hogy változtassák meg a gondolkodásukat és életüket. Figyelmeztettem őket, hogy forduljanak Istenhez, és higgyenek Urunkban, Jézusban.</verse>
				<verse number="22">Most azonban engedelmeskednem kell a Szent Szellemnek, hogy Jeruzsálembe menjek. Nem tudom, mi fog történni ott velem.</verse>
				<verse number="23">Csak azt tudom, hogy a Szent Szellem minden városban figyelmeztet arra, hogy börtönbe fognak zárni, és bajba kerülök.</verse>
				<verse number="24">De nem számít még az életem sem. Csak az érdekel, hogy célhoz érjek, és elvégezzem a feladatot, amit az Úr Jézus bízott rám: hogy hirdessem az örömhírt Isten kegyelméről.</verse>
				<verse number="25">Most hallgassatok rám! Tudom, hogy többé nem látjuk egymást. Amíg veletek voltam, tanítottalak benneteket Isten királyi uralmáról.</verse>
				<verse number="26">Ezért ma ünnepélyesen kijelentem, hogy nem az én hibám, ha közületek valaki nem fog megmenekülni.</verse>
				<verse number="27">Mert bizonytalankodás nélkül mindent elmondtam, amit Isten akart nektek üzenni.</verse>
				<verse number="28">Viseljetek gondot és vigyázzatok magatokra és azokra, akik rátok vannak bízva! Mert ők olyanok, mint a juhnyáj, amelyben a Szent Szellem pásztorrá tett titeket! Legyetek olyanok, mint a pásztorok: őrizzétek és gondozzátok Isten eklézsiáját, amelyért ő a saját vérével fizetett.</verse>
				<verse number="29">Tudom azt is, hogy miután én elmegyek, gonosz emberek jönnek közétek. Olyanok lesznek, mint az éhes farkasok, amikor megtámadják és pusztítják a nyájat.</verse>
				<verse number="30">Sőt, még közöttetek is lesznek olyanok, akik téves és eltorzított dolgokat tanítanak. Ezzel Jézus tanítványai közül egyeseket eltérítenek az igazságtól, és maguk köré gyűjtik őket.</verse>
				<verse number="31">Ezért vigyázzatok! Ne felejtsétek el, hogy három éven keresztül éjjel-nappal könnyek között tanácsaimmal segítettem, biztattam és figyelmeztettem mindegyikőtöket.</verse>
				<verse number="32">Most pedig Istenre bízlak benneteket, és az Isten üzenetére, amely kegyelméről beszél. Ez az üzenet képes arra, hogy erőssé tegyen és felneveljen titeket. Így kaphatjátok meg mindazt a jót, amit Isten örökségül akar adni nektek. De nemcsak nektek, hanem mindazoknak, akik egészen Istenhez tartoznak.</verse>
				<verse number="33">Amíg veletek voltam, nem kértem senkitől ezüst-, vagy aranypénzét, vagy a ruháját.</verse>
				<verse number="34">Ti is jól tudjátok, hogy mindig saját kezemmel dolgoztam, így tudtam megvenni, amire szükségem volt. De nemcsak magamat tartottam el, hanem a munkatársaimat is.</verse>
				<verse number="35">Így mutattam meg nektek, hogy szorgalmas munkával kell segítenünk azokat, akiknek szükségük van rá. Arra tanítottalak, hogy emlékezzetek az Úr Jézus szavaira: »Boldogabb leszel, ha te adsz másoknak, mint ha neked adnak valamit.«”</verse>
				<verse number="36">Miután Pál befejezte, az efezusi gyülekezet vezetőivel együtt letérdelt és imádkozott.</verse>
				<verse number="37">Mindannyian sírtak, Pál nyakába borultak és megcsókolták.</verse>
				<verse number="38">Különösen az fájt nekik, hogy Pál azt mondta: többet nem fognak találkozni vele. Azután elkísérték a hajóhoz Pált.</verse>
			</chapter>
			<chapter number="21">
				<verse number="1">Miután elbúcsúztunk a vezetőktől, útra keltünk, és egyenesen Kószba hajóztunk. Másnap Rodoszba érkeztünk, onnan Patarába indultunk.</verse>
				<verse number="2">Itt találtunk egy másik hajót, amely Föníciába tartott. Erre felszálltunk, és útnak indultunk.</verse>
				<verse number="3">Miután megláttuk Ciprust, és bal kéz felől elhajóztunk mellette, Szíria felé indultunk, és Tírusz városában kötöttünk ki. Itt a hajóból partra tették a rakományt.</verse>
				<verse number="4">Tíruszban megkerestük Jézus tanítványait, és hét napig velük maradtunk. A testvérek a Szent Szellem által azt mondták Pálnak, hogy ne folytassa útját Jeruzsálembe.</verse>
				<verse number="5">Amikor már letelt az időnk, mégis kimentünk a tengerpartra, hogy folytassuk az utunkat. Az egész gyülekezet, az asszonyokkal és gyerekekkel együtt, kikísért bennünket a városon kívül, egészen a tengerig. A parton letérdeltünk, és imádkoztunk,</verse>
				<verse number="6">majd elbúcsúztunk egymástól. Mi hajóra szálltunk, ők pedig hazamentek.</verse>
				<verse number="7">Tíruszból továbbhajózva Ptolemaiszban kötöttünk ki. Itt is üdvözöltük a testvéreket, és egy napig náluk maradtunk.</verse>
				<verse number="8">Másnap tovább indultunk, és megérkeztünk Cézárea városába. Itt Fülöp házához mentünk, és nála maradtunk. Fülöpnek az volt a feladata, hogy az örömhírt hirdesse. Ő volt az egyik a hét segítő testvér közül.</verse>
				<verse number="9">Négy leánya volt, akik prófétáltak. Ezek a leányok még nem mentek férjhez.</verse>
				<verse number="10">Néhány napja már ott voltunk, amikor egy Agabosz nevű próféta érkezett Júdeából.</verse>
				<verse number="11">Odajött hozzánk, elvette Pál övét, összekötözte vele a saját kezét és lábát, majd ezt mondta: „A Szent Szellem azt mondja, hogy ennek az övnek a gazdáját így kötözik meg Jeruzsálemben a zsidók, és átadják őt a nem zsidóknak.”</verse>
				<verse number="12">Amikor ezt hallottuk, mi is, meg a többiek is kérlelni kezdtük Pált, hogy ne menjen fel Jeruzsálembe.</verse>
				<verse number="13">Ő azonban így válaszolt: „Miért sírtok? Ne szaggassátok a szívemet, hiszen felkészültem rá, hogy megkötöznek, vagy akár meg is ölnek Jeruzsálemben az Úr Jézus nevéért.”</verse>
				<verse number="14">Mivel nem hagyta, hogy lebeszéljük, nem is próbálkoztunk tovább, hanem azt mondtuk: „Legyen úgy, ahogy az Úr akarja!”</verse>
				<verse number="15">Néhány nap múlva felkészültünk, és elindultunk Jeruzsálembe.</verse>
				<verse number="16">A cézáreai tanítványok közül is velünk jöttek néhányan. Elvezettek bennünket a ciprusi Mnázón házához, aki Jézus első tanítványai közé tartozott. Nála laktunk egy ideig.</verse>
				<verse number="17">Amikor Jeruzsálembe értünk, a testvérek örömmel fogadtak bennünket.</verse>
				<verse number="18">Másnap Pál is eljött velünk, meglátogatta Jakabot és a jeruzsálemi gyülekezet vezetőit, akik mind együtt voltak.</verse>
				<verse number="19">Pál köszöntötte őket, elmondta nekik, hogy mi mindent tett Isten az ő szolgálatán keresztül a nem zsidó népek között.</verse>
				<verse number="20">Ekkor a jeruzsálemi testvérek dicsérték Istent, és azt mondták Pálnak: „Testvér, látod ezt a sok ezer zsidót, akik hisznek Jézusban, és ugyanakkor a Mózes Törvényének is buzgón engedelmeskednek?</verse>
				<verse number="21">Ezek hallottak rólad, és úgy tudják, hogy azt tanítod az idegen országokban élő zsidóknak, hogy hagyják el Mózes Törvényét: ne metéljék körül a gyermekeiket, és ne kövessék a szokásainkat.</verse>
				<verse number="22">Most mit tegyünk?! A zsidó hívők biztosan megtudják, hogy ide jöttél.</verse>
				<verse number="23">Tedd meg, amit mondunk neked! Van közöttünk négy férfi, akik ígéretet tettek Istennek.</verse>
				<verse number="24">Vidd őket magaddal, végezd el velük együtt a tisztulási szertartást, és fizesd ki a költségeiket, hogy lenyírassák a hajukat! Így mindenki meg fogja tudni, hogy nem igaz, amit rólad hallottak, és hogy te magad is úgy élsz, hogy a Törvény parancsainak engedelmeskedsz.</verse>
				<verse number="25">Ami a nem zsidó hívőket illeti, nekik írtunk egy levelet, hogy »ne egyenek olyan ételt, amit a bálványoknak ajánlottak fel, ne egyenek megfulladt állatok húsából készült ételt, se olyan húst, amelyben benne maradt a vér, és ne kövessenek el semmilyen szexuális bűnt«”.</verse>
				<verse number="26">Pál tehát csatlakozott ahhoz a négy férfihoz, és másnap velük együtt elvégezte a tisztulási szertartást. Azután elment a Templomba és bejelentette, hogy mikor jár le a tisztulásuk ideje, hogy mikorra készítsék el értük az áldozatot.</verse>
				<verse number="27">Amikor a hét nap már majdnem letelt, néhány Ázsiából jött zsidó meglátta Pált a Templomban. Ezek az ázsiaiak Pál ellen uszították az embereket, akik erőszakkal megragadták őt, és közben azt kiáltozták:</verse>
				<verse number="28">„Izráeli férfiak, segítsetek! Ez a férfi népünk, Törvényünk és szent Templomunk ellen tanít minden városban mindenkit! Ráadásul most még nem zsidókat is behozott a Templom területére, és ezzel bemocskolta ezt a szent helyet!”</verse>
				<verse number="29">Ezt azért mondták, mert előzőleg látták Pált és Trofimoszt a városban. Trofimosz Efezusból jött, és görög volt. A zsidók azt hitték, hogy Pál bevitte őt a Templom területére.</verse>
				<verse number="30">Az emberek emiatt nagyon dühösek lettek. Az egész városból mindenki a Templom udvarába rohant, erőszakkal megragadták Pált, kivonszolták onnan, a kapukat pedig azonnal bezárták.</verse>
				<verse number="31">A feldühödött tömeg meg akarta ölni Pált. Közben valaki szólt a római katonák parancsnokának, hogy egész Jeruzsálemben zűrzavar uralkodik.</verse>
				<verse number="32">A parancsnok azonnal hívta a tisztjeit és a katonáit, és ezekkel együtt odarohant, ahol Pál volt. Amikor az emberek meglátták a parancsnokot és a katonákat, elengedték Pált, és nem verték tovább.</verse>
				<verse number="33">A parancsnok letartóztatta Pált, és megparancsolta katonáinak, hogy két lánccal kötözzék meg. Ezután megkérdezte, hogy kicsoda ez a Pál, és mi rosszat tett.</verse>
				<verse number="34">De a sokaság össze-vissza kiabált, és a parancsnok a nagy zűrzavarban nem tudta kideríteni, hogy valójában mi is történt. Ezért megparancsolta, hogy Pált vigyék fel a várba.</verse>
				<verse number="35">Amikor a lépcsőkhöz értek, a katonák felvették Pált, és úgy vitték fel a lépcsőn.</verse>
				<verse number="36">Így védték meg a dühös tömegtől, amely jött utána, és folyton azt kiáltozta: „Öld meg! Öld meg!”</verse>
				<verse number="37">Amikor már éppen be akarták vinni a várba, Pál megkérdezte a parancsnokot „Megengeded, hogy mondjak valamit?” Az így válaszolt: „Tudsz görögül?!</verse>
				<verse number="38">Hát nem te vagy az az egyiptomi férfi, aki nemrég lázadást szított, és négyezer gyilkost vezetett a pusztába?”</verse>
				<verse number="39">Pál így válaszolt: „Nem, én zsidó vagyok. Tarzuszból, a híres cilíciai városból származom. De kérlek, engedd meg, hogy szólhassak a néphez!”</verse>
				<verse number="40">Amikor a parancsnok megengedte, Pál megállt a lépcsőn, és intett a tömegnek. Ekkor mindenki lecsendesedett, Pál pedig héberül szólalt meg. Ezt mondta:</verse>
			</chapter>
			<chapter number="22">
				<verse number="1">„Testvérek és népünk vezetői, hallgassatok meg! Hadd védekezzem előttetek!”</verse>
				<verse number="2">Amikor az emberek meghallották, hogy az ő nyelvükön beszél, egészen lecsendesedtek. Pál ekkor így folytatta:</verse>
				<verse number="3">„Én magam is zsidó vagyok. A cilíciai Tarzuszban születtem, de Jeruzsálemben nevelkedtem. Gamáliél tanítványa voltam, aki gondosan megtanított mindenre atyáink Törvénye szerint. Ugyanúgy szenvedélyesen lelkesedtem Istenért, mint most ti,</verse>
				<verse number="4">és üldöztem azokat, akik az ÚR Útját követték. Elfogtam, és börtönbe zártam őket, és voltak, akiket meg is öltek közülük, férfiakat és nőket is.</verse>
				<verse number="5">A főpap és az idősebb vezetők tanácsa bizonyíthatja, hogy ez így történt. Tőlük kaptam azokat a leveleket is, amelyek damaszkuszi testvéreinkhez szóltak. Én magam azért mentem Damaszkuszba ezekkel a levelekkel, hogy ott is elfogjam Jézus tanítványait. Megkötözve akartam visszavinni őket Jeruzsálembe, hogy börtönbe kerüljenek, és megbüntessék őket.”</verse>
				<verse number="6">„De útban Damaszkusz felé valami történt velem. Körülbelül dél lehetett. Már közeledtem Damaszkusz városához, amikor hirtelen vakító fényesség vett körül, amely az égből világított rám.</verse>
				<verse number="7">Leestem a földre, és egy hangot hallottam. Azt mondta: »Saul, Saul, miért üldözöl engem?«</verse>
				<verse number="8">Megkérdeztem: »Ki vagy te, Uram?« Ő így válaszolt: »Én vagyok a názáreti Jézus, akit te üldözöl.«</verse>
				<verse number="9">Akik velem voltak, látták a fényességet, de a hangot, amely hozzám szólt, nem hallották.</verse>
				<verse number="10">Ekkor én megkérdeztem: »Mit tegyek, Uram?« Az Úr pedig így válaszolt: »Kelj fel, és menj be Damaszkuszba! Ott majd megmondják neked mindazt, amit az én tervem szerint tenned kell.«</verse>
				<verse number="11">Mivel a nagy fényességtől megvakultam, társaim kézen fogva vezettek be Damaszkuszba.</verse>
				<verse number="12">Élt abban a városban egy Anániás nevű zsidó, aki hűségesen megtartotta a Törvény parancsait, és akit minden damaszkuszi zsidó tisztelt.</verse>
				<verse number="13">Ő odajött hozzám, megállt mellettem, és azt mondta: »Saul, testvérem, kapd vissza a látásodat!« Abban a pillanatban valóban megláttam őt.</verse>
				<verse number="14">Anániás így folytatta: »Ősapáink Istene kiválasztott téged, hogy megtudd, mi a terve veled, és hogy meglásd az Igazságost, azaz Jézust, és halld meg, amit neked mond.</verse>
				<verse number="15">Mert róla fogsz tanúskodni: el kell mondanod mindenkinek, amit láttál és hallottál.</verse>
				<verse number="16">Most pedig ne késlekedj tovább! Kelj fel, merítkezz be, és hívd segítségül az Úr Jézus nevét, hogy bűneidtől megszabadulj!«</verse>
				<verse number="17">Később visszajöttem Jeruzsálembe, és amikor a Templomban imádkoztam, látomást láttam.</verse>
				<verse number="18">Jézust láttam, aki azt mondta nekem: »Siess, menj el Jeruzsálemből hamar, mert itt nem hiszik el, amit rólam mondasz!«</verse>
				<verse number="19">Én így feleltem: »Uram, ezek az emberek tudják, hogy én egyik zsinagógától a másikhoz mentem, elfogtam, börtönbe zártam és megvertem azokat, akik benned hisznek!</verse>
				<verse number="20">Amikor Istvánt megölték, aki rólad tanúskodott és beszélt az embereknek, én is ott álltam, és helyeseltem, hogy megöljék. Sőt, őriztem is azoknak a ruháit, akik megölték Istvánt.«</verse>
				<verse number="21">De Jézus azt válaszolta: »Most indulj el! Messzire küldelek téged, a nem zsidó népekhez.«”</verse>
				<verse number="22">Az összegyűltek eddig csendben hallgatták Pált, de mikor ezt mondta, elkezdtek kiabálni: „Öld meg! Öld meg! Az ilyen embernek nem szabad élnie!”</verse>
				<verse number="23">Felsőruháikat eldobálták, ordítoztak, és port szórtak a levegőbe.</verse>
				<verse number="24">A parancsnok ekkor mondta a katonáknak, hogy Pált vigyék be a várba, és korbácsolják meg. Azt akarta, hogy Pál mondja meg, miért kiabáltak rá ilyen haragosan.</verse>
				<verse number="25">Amikor Pált megkötözték, hogy előkészítsék a megkorbácsoláshoz, ő megkérdezte az ott álló századostól: „Szabad-e nektek egy római állampolgárt ítélet nélkül megkorbácsolni?”</verse>
				<verse number="26">Ekkor a százados a parancsnokhoz sietett, és azt mondta neki: „Vigyázz, mit teszel, mert ez a férfi római állampolgár!”</verse>
				<verse number="27">A parancsnok ekkor Pálhoz sietett, és megkérdezte: „Mondd, te igazán római állampolgár vagy?” „Az vagyok”—mondta Pál.</verse>
				<verse number="28">„Én sokat fizettem azért, hogy római polgár lehessek” — mondta a parancsnok. „Én pedig már római polgárnak születtem”—felelte Pál.</verse>
				<verse number="29">Ekkor azok, akik meg akarták verni, azonnal elmentek. A parancsnok is megijedt, amikor megtudta, hogy Pál római állampolgár, és ő mégis megkötöztette.</verse>
				<verse number="30">A parancsnok pontosan meg akarta tudni, mivel vádolják Pált a zsidók. Ezért másnap összehívta a főpapokat és az egész Főtanácsot. Pált pedig eléjük állította, miután levette róla a láncokat.</verse>
			</chapter>
			<chapter number="23">
				<verse number="1">Pál a Főtanácsra nézett és beszélni kezdett: „Testvéreim, én mind e mai napig tiszta lelkiismerettel éltem Isten előtt.”</verse>
				<verse number="2">Ekkor Anániás főpap megparancsolta azoknak, akik Pál mellett álltak, hogy üssék szájon.</verse>
				<verse number="3">Pál Anániáshoz fordult: „Isten fog téged megverni, te fehérre meszelt piszkos fal! Azért ülsz ott, hogy a Törvény szerint ítélkezz fölöttem, és a Törvény ellenére mégis megparancsolod, hogy engem üssenek meg?!”</verse>
				<verse number="4">Akik mellette álltak, rászóltak Pálra: „Hogy mersz így beszélni Isten főpapjával?!”</verse>
				<verse number="5">Pál így felelt: „Testvéreim, nem tudtam, hogy ő a főpap. Mert meg van írva: »Ne mondj rosszat néped vezetőjéről!« ”</verse>
				<verse number="6">Amikor Pál látta, hogy a Főtanács egy része szadduceusokból, a másik része farizeusokból áll, felkiáltott: „Testvérek, én is farizeus vagyok, sőt már apám is az volt! Most is azért állok a bíróság előtt, mert hiszek abban, hogy a halottak fel fognak támadni.”</verse>
				<verse number="7">Amikor ezt mondta, a farizeusok és a szadduceusok vitatkozni kezdtek egymással, és a gyűlés két csoportra szakadt.</verse>
				<verse number="8">A szadduceusok ugyanis nem hiszik, hogy a halottak fel fognak támadni. Nem hiszik, hogy vannak angyalok, vagy szellemek. A farizeusok azonban hisznek ezekben.</verse>
				<verse number="9">Ekkor nagy zűrzavar és kiabálás támadt. Majd a farizeusok csoportjából felállt néhány törvénytanító, és szenvedélyesen így érveltek: „Semmi rosszat nem találunk benne. Lehet, hogy egy angyal vagy szellem szólt hozzá.”</verse>
				<verse number="10">A vitatkozás annyira elvadult, hogy a parancsnok már attól félt, hogy Pált széttépik. Ezért megparancsolta a katonáknak, hogy menjenek le, Pált szabadítsák ki a vitatkozók közül, és vigyék vissza a várba.</verse>
				<verse number="11">Azon az éjszakán az Úr megállt Pál előtt, és azt mondta neki: „Légy bátor! Mert ahogyan Jeruzsálemben beszéltél, úgy kell Rómában is beszélned rólam.”</verse>
				<verse number="14">Elmentek a főpapokhoz és a nép vezetőihez, és azt mondták: „Megfogadtuk, hogy addig semmit nem eszünk, amíg Pált meg nem öljük.</verse>
				<verse number="15">Ezért most a Főtanáccsal együtt kérjétek meg a parancsnokot, hogy küldje le hozzátok Pált, mintha még kérdezni szeretnétek tőle valamit. Mi pedig lesbe állunk, és megöljük, mielőtt ideérne.”</verse>
				<verse number="16">Pál unokaöccse azonban meghallotta ezt a tervet, elment a várba, és elmondta Pálnak.</verse>
				<verse number="17">Pál ekkor magához hívta az egyik századost, és azt mondta neki: „Vidd el ezt a fiatalembert a parancsnokhoz, mert valami üzenetet hozott!”</verse>
				<verse number="18">A százados el is vitte a fiút a parancsnokhoz, és jelentette: „Az a Pál nevű fogoly hívatott, és megkért, hogy hozzam ide ezt a fiatalembert, mert mondani akar neked valamit.”</verse>
				<verse number="19">A parancsnok ekkor kézen fogta a fiút, különvonult vele, és megkérdezte tőle: „Mit akarsz mondani?”</verse>
				<verse number="20">A fiú így válaszolt: „A zsidók megegyeztek, hogy megkérnek, küldd le Pált holnap a Főtanács elé, mintha még valamit kérdezni akarnának tőle.</verse>
				<verse number="21">De te ne higgy nekik, mert több mint negyvenen állnak lesben, hogy útközben meggyilkolják Pált. Ezek megfogadták, hogy addig nem esznek, nem isznak, amíg meg nem ölik. Már készen állnak, és csak a te engedélyedet várják.”</verse>
				<verse number="22">A parancsnok ekkor elküldte a fiút. Azt mondta neki: „Senkinek se szólj, hogy ezt elmondtad nekem!”</verse>
				<verse number="23">Azután magához hívatott két századost, és azt mondta nekik: „Készítsetek fel kétszáz katonát, hetven lovast és kétszáz lándzsást, és ma este kilenc órakor induljatok útnak Cézáreába.</verse>
				<verse number="24">Adjatok lovakat Pálnak, hogy ő is lovagoljon, és juttassátok el épségben Félix kormányzóhoz!”</verse>
				<verse number="25">A parancsnok levelet is írt Félixnek, amelyben ez állt:</verse>
				<verse number="26">„Klaudiusz Liziász üdvözlettel a nagyra becsült Félix kormányzónak.</verse>
				<verse number="27">Ezt a férfit a zsidók elfogták, és meg akarták ölni, de én katonáimmal kiszabadítottam, mert megtudtam, hogy római állampolgár.</verse>
				<verse number="28">Tudni akartam, mivel vádolják, ezért levittem őt a Főtanácsuk elé.</verse>
				<verse number="29">Kiderült, hogy csak a saját törvényükkel kapcsolatban vádolják, és nincs ellene semmi olyan vád, amely alapján halált, vagy börtönt érdemelne.</verse>
				<verse number="30">Amikor megtudtam, hogy titokban meg akarják ölni, azonnal elküldtem őt hozzád. Vádlóinak pedig megparancsoltam, hogy mondják el neked, amivel őt vádolni akarják.”</verse>
				<verse number="31">A katonák a parancs szerint még azon az éjszakán elvitték Pált Antipatriszba.</verse>
				<verse number="32">Másnap a lovas katonák továbbmentek vele, a többiek pedig visszatértek Jeruzsálembe.</verse>
				<verse number="33">Amikor a lovas csapat megérkezett Cézáreába, átadták a levelet a kormányzónak, és Pált is elébe vezették.</verse>
				<verse number="34">A helytartó elolvasta a levelet, és megkérdezte Páltól, hogy melyik tartományból való. Amikor megtudta, hogy Ciliciából,</verse>
				<verse number="35">azt mondta neki: „Majd meghallgatlak, amikor a vádlóid is megérkeznek.” Megparancsolta, hogy Pált a Heródes palotájában őrizzék.</verse>
			</chapter>
			<chapter number="24">
				<verse number="1">Öt nappal később Anániás főpap néhány idős zsidó vezetővel együtt lement Cézáreába. Magukkal vittek egy Tertullusz nevű ügyvédet, hogy ő mondja el a kormányzó előtt, mivel vádolják Pált.</verse>
				<verse number="2">Amikor Pált elővezették, Tertullusz elkezdte vádbeszédét: „Nagyra becsült Félix, neked köszönjük, hogy hosszú ideje békében élünk! Bölcsességeddel sok fontos változást hoztál országunkban.</verse>
				<verse number="3">Ezt minden körülmények között és mindenhol nagy hálával ismerjük el.</verse>
				<verse number="4">De hogy ne raboljuk tovább az idődet, most arra kérünk, hallgasd meg rövid beszédünket!</verse>
				<verse number="5">Ez az ember nagy bajkeverő, aki az egész világon zűrzavart kelt a zsidók között. Ő a názáretiek csoportjának vezetője.</verse>
				<verse number="9">A többi zsidó vezető is bizonygatta, hogy Tertullusz mindenben igazat mondott.</verse>
				<verse number="10">Amikor a helytartó intett, hogy most Pál következik, ő is beszélni kezdett: „Félix kormányzó! Tudom, hogy hosszú évek óta vagy már ennek a népnek a bírája, ezért örömmel védekezem előtted a magam dolgában.</verse>
				<verse number="11">Megtudhatod, hogy csak tizenkét nappal ezelőtt mentem fel Jeruzsálembe, hogy ott Istent imádjam.</verse>
				<verse number="12">Ezalatt nem láttak engem sem a Templomban, sem a zsinagógában, vagy bárhol a városban, hogy vitatkoztam volna, vagy zűrzavart keltettem volna a nép között.</verse>
				<verse number="13">Azt sem tudják bizonyítani, amivel most vádolnak.</verse>
				<verse number="14">Azt elismerem, hogy atyáink Istenét olyan módon tisztelem, ahogyan Jézus útjának követői. Akik engem vádolnak, azt gondolják, hogy ez nem helyes. Én azonban hiszek mindabban, ami Mózes Törvényében és a próféták könyveiben meg van írva.</verse>
				<verse number="15">Ugyanazt várom és remélem, mint az én vádolóim, hogy Isten egy napon feltámasztja majd mind az igazakat, mind a gonoszokat.</verse>
				<verse number="16">Ezért teljes erővel arra törekszem, hogy a lelkiismeretem mindig tiszta legyen Isten és az emberek előtt.</verse>
				<verse number="17">Sok évig távol voltam Jeruzsálemtől, de most visszajöttem népemhez, hogy pénzadományt hozzak a szegényeknek, és áldozatokat mutassak be.</verse>
				<verse number="18">A tisztulási szertartás közben talált rám a Templom területén néhány ázsiai zsidó, de nem volt körülöttem sok ember, és nem okoztam semmi zűrzavart.</verse>
				<verse number="19">Ezeknek az ázsiai zsidóknak kellett volna idejönniük, és Félix, előtted kellett volna elmondaniuk, hogy mivel vádolnak engem.</verse>
				<verse number="20">Vagy mondják el ezek, akik Jeruzsálemből jöttek, hogy mi rosszat találtak bennem, amikor a Főtanács előtt álltam.</verse>
				<verse number="21">Csak azért vádolhatnak, amit akkor kiáltottam: »azért állok itt előttetek, mert hiszek a halottak feltámadásában.«”</verse>
				<verse number="22">Ekkor megszólalt Félix kormányzó, aki már korábban is jól ismerte Jézus Útjának követőit: „Majd amikor eljön Liziász parancsnok, akkor döntök az ügyedben.” Ezzel befejezte a vádlók és Pál meghallgatását.</verse>
				<verse number="23">A századosnak megparancsolta, hogy őrizzék Pált, de ne túl szigorúan, a barátainak pedig engedjék meg, hogy behozzák a börtönbe, amire Pálnak szüksége van.</verse>
				<verse number="24">Néhány nap múlva Félix kormányzó újra eljött a feleségével, Druzillával együtt, aki zsidó volt. Félix parancsolta, hogy hozzák elé Pált, és meghallgatta, amit a Krisztus Jézusban való hitről mondott.</verse>
				<verse number="25">De mikor Pál az Isten akarata szerint való életről, a magunk megfegyelmezéséről, és a közeledő ítéletről kezdett beszélni, Félix megijedt, és azt mondta: „Most menj el, de ha ráérek, majd újra hívatlak.”</verse>
				<verse number="26">Félix remélte, hogy titokban pénzt kap Páltól, hogy engedje őt szabadon. Ezért gyakran hívatta, és beszélgetett vele.</verse>
				<verse number="27">Két év telt el így. Azután Porciusz Fesztusz lett az új kormányzó Félix helyett. Pált azonban Félix nem engedte szabadon, mert kedvében akart járni a zsidóknak.</verse>
			</chapter>
			<chapter number="25">
				<verse number="1">Az új kormányzó, Fesztusz meg is érkezett az országba. Három nap múlva felment Cézáreából Jeruzsálembe.</verse>
				<verse number="2">Itt a főpapok és a többi zsidó vezetők elmondták neki, hogy mivel vádolják Pált.</verse>
				<verse number="3">Arra is megkérték Fesztuszt, hogy a kedvükért küldje el Pált Jeruzsálembe. Azt tervezték ugyanis, hogy útközben majd megölik.</verse>
				<verse number="4">Fesztusz erre azt felelte, hogy Pált Cézáreában tartják fogva, és hamarosan ő maga is odautazik.</verse>
				<verse number="5">Azt javasolta a zsidó vezetőknek, hogy vele együtt menjenek Cezáreába, és ott mondják el, mivel vádolják Pált.</verse>
				<verse number="6">Miután nyolc-tíz napot Jeruzsálemben töltött, Fesztusz visszament Cézáreába. A megérkezése utáni napon beült a bírói székbe, és maga elé hívatta Pált.</verse>
				<verse number="7">Amikor Pál megjött, a jeruzsálemi zsidók körülállták, és sok mindennel vádolták, de semmit sem tudtak bizonyítani.</verse>
				<verse number="8">Pál így védekezett: „Semmi rosszat nem tettem, sem a zsidók Törvénye, sem a Templom, sem a császár ellen.”</verse>
				<verse number="9">Fesztusz azonban kedvében akart járni a zsidóknak, ezért megkérdezte Pált: „Akarsz-e Jeruzsálembe menni, hogy ott mondjak ítéletet ezekben a dolgokban?”</verse>
				<verse number="10">Pál így válaszolt: „A császár bírósága előtt állok, és itt kellene ítélkezni fölöttem! Semmit nem vétettem a zsidók ellen, ezt te is tudod, Fesztusz!</verse>
				<verse number="11">Ha valami rosszat tettem, és a törvény szerint ezért meg kell halnom, akkor nem akarom elkerülni a halálbüntetést. De ha nem igaz, amivel ők vádolnak, akkor engem senki nem adhat oda nekik. Azt akarom, hogy a császár ítéljen az ügyemben. Ehhez jogom van!”</verse>
				<verse number="12">Miután Fesztusz megbeszélte a tanácsadóival a dolgot, így válaszolt: „Mivel azt akarod, hogy a császár ítéljen az ügyedben, ezért hozzá foglak küldeni.”</verse>
				<verse number="13">Néhány nappal később Cézáreába érkezett Agrippa király és Berenike, hogy üdvözöljék Fesztuszt.</verse>
				<verse number="14">Amikor már több napja ott voltak, Fesztusz így beszélt a királynak Pálról: „Van itt egy fogoly, akit még Félix hagyott a börtönben.</verse>
				<verse number="15">Amikor Jeruzsálembe mentem, a főpapok és a zsidó vezetők azt mondták róla, hogy sok rosszat tett, és azt akarták, hogy ítéljem halálra.</verse>
				<verse number="16">Mondtam nekik, hogy a rómaiak addig nem adnak át egy vádlottat másoknak, hogy elítéljék, amíg a vádló és a vádlott nem állnak szemtől szemben a bíróság előtt. A vádlottnak meg kell engedni, hogy védekezzen a vád ellen.</verse>
				<verse number="17">Amikor idejöttek velem a jeruzsálemi zsidó vezetők, nem vártam sokáig, hanem már másnap a bírói székbe ültem, és behívattam a vádlottat, ezt a Pált.</verse>
				<verse number="18">Azután a jeruzsálemiek elmondták, mivel vádolják. De semmi olyat nem mondtak, amire gondoltam.</verse>
				<verse number="19">Csak a saját vallásukról vitatkoztak Pállal, meg egy bizonyos Jézusról aki már meghalt. Pál viszont azt állította, hogy ez a Jézus él.</verse>
				<verse number="20">Mivel nem tudtam eldönteni ezt a vitát, megkérdeztem Pált, a vádlottat, hogy akar-e Jeruzsálembe menni, hogy ott tárgyaljuk meg az ügyét.</verse>
				<verse number="21">De ő nem akart, hanem azt kérte, hogy a császár legyen a bíró ebben az ügyben. Ezért úgy döntöttem, hogy továbbra is itt őrizzék, amíg majd Rómába küldöm a császárhoz.”</verse>
				<verse number="22">Agrippa király ezt válaszolta: „Fesztusz, én is szeretném meghallgatni azt a férfit.” „Holnap meghallgathatod” - mondta Fesztusz.</verse>
				<verse number="23">Másnap Agrippa és Bereniké díszes ruhába öltözve újra eljöttek. A katonai és városi vezetőkkel együtt bevonultak egy nagy terembe. Fesztusz parancsára Pált is előhozták.</verse>
				<verse number="24">Ekkor Fesztusz így kezdte: „Agrippa király és ti mindannyian! Itt látjátok ezt az embert, akit a zsidók vezetői vádoltak előttem Jeruzsálemben is, meg itt is. Azt kiabálták, hogy Pálnak meg kell halnia.</verse>
				<verse number="25">Én viszont megállapítottam, hogy semmi olyat nem tett, amiért halálbüntetést érdemelne. De mivel Pál azt akarta, hogy a császár ítéljen felette, elhatároztam, hogy el is küldöm a császárhoz.</verse>
				<verse number="26">Azonban nem tudom, hogy mit írjak róla a császárnak. Ezért elétek állítom, elsősorban pedig eléd, Agrippa király. Azt remélem, hogy kikérdezitek, és ezután a vizsgálat után meg tudom írni, miért is kell a császárhoz küldenem.</verse>
				<verse number="27">Hiszen nincs értelme odaküldeni, ha nem tudjuk megírni, mivel vádolják.”</verse>
			</chapter>
			<chapter number="26">
				<verse number="1">Agrippa ekkor Pálhoz fordult: „Most elmondhatod, mivel védekezel.” Pál ekkor kinyújtotta a karját, és belekezdett védőbeszédébe:</verse>
				<verse number="2">„Agrippa király, szerencsésnek tartom magamat, amiért ma előtted védekezhetek. Válaszolni fogok azokra, amikkel a zsidók vezetői vádolnak.</verse>
				<verse number="3">Tudom, hogy te jól ismered a zsidó szokásokat, és a vitás kérdéseket. Ezért kérlek, hallgass meg türelemmel!</verse>
				<verse number="4">Minden zsidó tudja, hogyan éltem gyermekkoromtól fogva a saját városomban és Jeruzsálemben.</verse>
				<verse number="5">Régóta ismernek, ezért ha akarják, bizonyíthatják, hogy én a zsidó vallás legszigorúbb csoportjának voltam a tagja. A farizeusok közé tartoztam.</verse>
				<verse number="6">Most is azért állok itt, és azért vádolnak engem, mert hiszek abban, amit Isten ígért őseinknek, és várom annak beteljesülését.</verse>
				<verse number="7">Ugyanezt várja népünk tizenkét törzse is. Azt remélik, hogy el is érik ezt, azzal hogy éjjel-nappal buzgón szolgálják Istent. Ezért a reménységért vádolnak engem a zsidók, ó, király!</verse>
				<verse number="8">Miért nem tudjátok elhinni, hogy Isten feltámasztja a halottakat?</verse>
				<verse number="9">Amikor még farizeus voltam, én is azt gondoltam, hogy amit csak tudok, mindent meg kell tennem a názáreti Jézus neve ellen.</verse>
				<verse number="10">Jeruzsálemben valóban sok mindent tettem a Jézusban hívő zsidók ellen. A főpapoktól engedélyt kaptam, hogy ezek közül sokat börtönbe zárjak, és arra szavaztam, hogy ítéljék halálra őket.</verse>
				<verse number="11">A zsinagógákban is gyakran megbüntettem ezeket a hívőket, és próbáltam őket arra kényszeríteni, hogy gonosz dolgokat mondjanak Jézusról. Annyira haragudtam rájuk, hogy más városokba is elmentem, hogy ott is üldözzem őket.”</verse>
				<verse number="12">„Egy ilyen alkalommal éppen úton voltam Damaszkusz felé, ahová a jeruzsálemi főpapok küldtek.</verse>
				<verse number="13">Egyszer csak dél tájban, az égből a napnál is fényesebb világosság ragyogott rám, és körülvett engem meg a kísérőimet.</verse>
				<verse number="14">Mindannyian leestünk a földre, én pedig hallottam, hogy valaki így szólt hozzám héber nyelven: »Saul, Saul, miért üldözöl engem? Ezzel csak magadnak okozol fájdalmat!«</verse>
				<verse number="15">Ekkor én megkérdeztem: »Ki vagy te, Uram?« Az Úr így válaszolt: »Én vagyok Jézus, akit üldözöl.</verse>
				<verse number="16">De most állj fel! Azért jöttem hozzád, mert kiválasztottalak, hogy a szolgám legyél. Azt akarom, hogy mondd el az embereknek, amit ma láttál, és amit majd ezután mutatok neked.</verse>
				<verse number="17">Megvédelek téged a saját népedtől és a nem zsidóktól is, akikhez küldelek.</verse>
				<verse number="18">Azért küldelek hozzájuk, hogy nyisd meg a szemüket, hozd ki őket a sötétségből a világosságra, a Sátán hatalmából Istenhez. Akkor Isten megbocsátja a bűneiket, és megkapják a helyüket azok között, akik a bennem való hitük által Isten szent népévé lettek.«”</verse>
				<verse number="19">„Agrippa király, miután láttam ezt a mennyei látomást, engedelmeskedtem.</verse>
				<verse number="20">Először Damaszkuszban, majd Jeruzsálemben és egész Júdeában mindenhol hirdettem a zsidóknak és nem zsidóknak egyaránt, hogy változtassák meg a gondolkodásukat és az életüket. Sürgettem őket, hogy forduljanak Istenhez. Biztattam őket, hogy éljenek úgy, hogy a tetteik bizonyítsák a szívük megváltozását.</verse>
				<verse number="21">Ezért fogtak el engem a zsidók, amikor a Templomban voltam, és ezért akartak megölni.</verse>
				<verse number="22">Isten azonban mind a mai napig megsegített. Ezért állok itt ma is előttetek, és tanúskodom ezekről a dolgokról mindenkinek, közönséges embereknek és hatalmasoknak egyaránt. Csak ugyanazt mondom, amit már Mózes és a próféták is előre megmondtak, hogy meg fog történni.</verse>
				<verse number="23">Megmondták, hogy a Krisztusnak szenvednie kell, és ő lesz az első, aki feltámad a halottak közül. Azt is megmondták, hogy a Krisztus hoz majd világosságot a zsidóknak és a nem zsidóknak is.”</verse>
				<verse number="24">Amikor Pál ezt mondta a saját védelmében, Fesztusz hangosan felkiáltott: „Pál, te megőrültél! A sok tanulás megzavarta az eszedet.”</verse>
				<verse number="25">„Nem vagyok őrült, tisztelt Fesztusz, hiszen amit mondok, igaz, és mindezt komolyan gondolom” — válaszolta Pál.</verse>
				<verse number="26">„Agrippa király tudja, miről van szó, előtte nyíltan beszélhetek. Biztos vagyok benne, hogy ő mindezeket ismeri, hiszen nem titokban történtek ezek a dolgok.</verse>
				<verse number="27">Agrippa király, hiszel-e abban, amit a próféták írtak? Tudom, hogy hiszel!”</verse>
				<verse number="28">Ekkor Agrippa ezt mondta Pálnak: „még egy kis erőfeszítés, és engem is rábeszélsz, hogy keresztény legyek.”</verse>
				<verse number="29">Pál így felelt: „Nem az számít, hogy kis vagy nagy erőfeszítéssel, de arra kérem Istent, hogy te is, Agrippa király, meg mind a többiek is, akik ma hallgattok, legyetek hozzám hasonlóak, ezeket a láncokat kivéve.”</verse>
				<verse number="30">Ekkor Agrippa király, Fesztusz, a helytartó, Bereniké és a többiek is mind felálltak, és kimentek a teremből.</verse>
				<verse number="31">Közben beszélgettek egymás között: „Ez a férfi semmi olyat nem tett, amivel halálbüntetést vagy börtönt érdemelne.”</verse>
				<verse number="32">Agrippa ezt mondta Fesztusznak: „Akár szabadon is engedhetnénk ezt a Pált, ha nem mondta volna, hogy a császárhoz akar menni.”</verse>
			</chapter>
			<chapter number="27">
				<verse number="1">Miután úgy határoztak, hogy hajón küldenek bennünket Itáliába, Pált a többi fogollyal együtt átadták egy Juliusz nevű századosnak, aki a császári hadseregben szolgált.</verse>
				<verse number="2">Adramittiumban felszálltunk egy hajóra, és elindultunk. Ez a hajó Ázsia kikötői felé tartott. Velünk utazott a macedón Arisztarkhosz is, aki Thesszalonikából jött.</verse>
				<verse number="3">Másnap kikötöttünk Szidónban. Juliusz nagyon jóindulatú volt Pál iránt, és megengedte neki, hogy meglátogassa Szidónban lakó barátait. Azok pedig ellátták Pált mindennel, amire szüksége volt.</verse>
				<verse number="4">Szidónból továbbindultunk, és mivel a szél szembe fújt, Ciprus partjai mentén hajóztunk el.</verse>
				<verse number="5">Ezután elhaladtunk Cilicia és Pamfilia mellett, majd a líciai Mira kikötőjébe érkeztünk.</verse>
				<verse number="6">Itt a százados talált egy Itáliába tartó alexandriai hajót, amelyre átszállított bennünket.</verse>
				<verse number="7">Több napig tartó lassú hajózás után nagy nehezen eljutottunk Knidoszig, de olyan erős szél fújt velünk szemben, hogy abba az irányba nem mehettünk tovább. Ezért Kréta szigete felé fordultunk. Szalmóné mellett elmentünk, és Kréta déli partja mentén hajóztunk, ahol nem ért bennünket az erős szél.</verse>
				<verse number="8">Nehezen haladtunk, majd befutottunk egy Szépkikötő nevű helyre, amely nem volt messze Lázea városától.</verse>
				<verse number="9">Itt sokáig horgonyoztunk. Ezzel időt vesztettünk, és már veszélyes volt továbbmenni, hiszen a zsidó böjt ideje is elmúlt. Ezért Pál figyelmeztette a hajósokat:</verse>
				<verse number="10">„Emberek, úgy látom, hogy ez az utazás sok bajjal fog járni! Az egész hajó, és mindaz, ami rajta van, el fog veszni. Sőt, az életünk is veszélyben van.”</verse>
				<verse number="11">De a hajó tulajdonosa és a kapitány tovább akartak menni, és nem hittek Pálnak. Juliusz, a százados pedig inkább hallgatott a kapitányra és a hajó tulajdonosára, mint Pálra.</verse>
				<verse number="12">Mivel ez a kikötő nem volt alkalmas arra, hogy ott töltsük el az egész telet, a többség úgy döntött, hogy hajózzunk tovább, próbáljunk meg elérni Főnixbe, és ott várjuk ki a tél végét. Főnix városa Kréta szigetén van, és a kikötője délnyugatra és északnyugatra is nyitott.</verse>
				<verse number="13">Amikor enyhe déli szél támadt, úgy gondolták, hogy ez az a szél, amire számítottak. Ezért felhúzták a horgonyt, és Kréta partja mellett hajóztunk tovább.</verse>
				<verse number="14">De hamarosan viharos szél támadt a sziget felől,</verse>
				<verse number="15">és elsodorta a hajót. Ezt a szelet „Északkeleti”-nek nevezik. Mivel a széllel szemben a hajó nem tudott tovább haladni, engedtük, hogy a vihar vigye, amerre akarja.</verse>
				<verse number="16">Azután egy kis sziget, Kauda partja mellett hajóztunk, ahol nem ért bennünket a szél. Ekkor nagy nehezen biztonságba helyeztük a mentőcsónakot:</verse>
				<verse number="17">az emberek felhúzták a hajó fedélzetére, majd kötelekkel átkötötték a hajót. Azután, mivel attól féltek, hogy Szirtisz homokpadjaiba ütközünk, behúzták a vitorlát, és hagyták, hogy a vihar sodorja a hajót.</verse>
				<verse number="18">A viharos tenger olyan erősen dobálta a hajót, hogy másnap elkezdték a vízbe szórni a rakományt, amit szállított.</verse>
				<verse number="19">A következő napon a saját kezükkel dobálták ki a hajó felszerelését is.</verse>
				<verse number="20">Mivel több napon keresztül nem láttuk sem a Napot, sem a csillagokat, és a vihar egyre erősebb lett, már nem is reméltük, hogy megmenekülünk.</verse>
				<verse number="21">Amikor már hosszú ideje senki nem evett semmit, Pál felállt, és azt mondta: „Emberek, mondtam nektek, hogy ne induljunk el Kréta szigetéről. Jobb lett volna, ha hallgattok rám, és akkor elkerülhettük volna ezt a bajt és veszteséget.</verse>
				<verse number="22">De most mégis biztatlak benneteket, hogy ne féljetek, mert senki nem hal meg közülünk, csak a hajó fog elpusztulni.</verse>
				<verse number="23">Mert az elmúlt éjjel mellém állt egy angyal, akit Isten küldött hozzám. Ez az Isten az, akit én tisztelek, és hozzá tartozom.</verse>
				<verse number="24">Az angyal azt mondta: »Ne félj, Pál! Mert neked a császár elé kell állnod, és a te kedvedért Isten megmenti azoknak az életét is, akik veled együtt hajóznak.«</verse>
				<verse number="25">Ezért szedjétek össze a bátorságotokat, férfiak! Mert én bízom Istenben, és tudom, hogy minden pontosan úgy lesz, ahogy megmondta.</verse>
				<verse number="26">Egy szigeten fogunk partot érni.”</verse>
				<verse number="27">Már a tizennegyedik éjszakát töltöttük az Adriai-tengeren, egyre csak hánykolódva, céltalanul. Éjfél körül a matrózok gyanították, hogy valamilyen szárazföld van a közelben.</verse>
				<verse number="28">Megmérték a víz mélységét, és látták, hogy körülbelül harminchét méter. Kis idő múlva újra megmérték, és ekkor már csak huszonnyolc méter volt.</verse>
				<verse number="29">Mivel attól féltek, hogy a sziklás parton zátonyra futunk, a matrózok négy horgonyt vetettek ki a hajó hátsó részéből, majd imádkoztak, hogy jöjjön a reggel.</verse>
				<verse number="30">Azután leeresztették a tengerre a mentőcsónakot. Úgy tettek, mintha a hajó orrából akarnák a horgonyt kivetni, de igazában el akartak szökni a hajóról.</verse>
				<verse number="31">Pál figyelmeztette a századost és a többi katonákat: „Ha a matrózok nem maradnak a hajón, nem menekülhettek meg.”</verse>
				<verse number="32">Ezért a katonák elvágták a mentőcsónak köteleit, és hagyták, hogy a vízbe essen.</verse>
				<verse number="33">Mielőtt hajnalodni kezdett, Pál biztatott mindenkit, hogy egyen valamit. Azt mondta: „Ez már a tizennegyedik nap, hogy éhesen várakoztok, és semmit nem esztek.</verse>
				<verse number="34">Most kérlek benneteket, egyetek valamit, mert ez is kell az életben maradáshoz. Mind meg fogunk menekülni, senkinek nem vész el még egy hajszála sem.”</verse>
				<verse number="35">Miután ezt mondta, kenyeret vett elő, és mindannyiuk előtt hálát adott Istennek, azután megtörte, és enni kezdett.</verse>
				<verse number="36">Ekkor mindenki felbátorodott, és evett.</verse>
				<verse number="37">Összesen kétszázhetvenhatan voltunk a hajón.</verse>
				<verse number="38">Miután eleget ettünk, a tengerbe szórtuk a gabonát, hogy ezzel is könnyítsünk a hajón.</verse>
				<verse number="39">Amikor megvirradt, a matrózok látták a partot, de nem tudták, hová jutottunk. Észrevettek egy homokos öblöt, és elhatározták, hogy ha lehet, itt viszik partra a hajót.</verse>
				<verse number="40">Ezért elvágták a horgonyok köteleit, és a horgonyokat a tengerben hagyták. Meglazították a kormánylapátok tartóköteleit, és az első vitorlát a szél felé fordították. Így a hajó elindult a part felé, de</verse>
				<verse number="41">hamarosan ráfutott egy víz alatti homokpadra, és megfeneklett. Az orra belefúródott a homokba és meg se mozdult, a hátsó részét pedig darabokra tördelték a hullámok.</verse>
				<verse number="42">A katonák elhatározták, hogy minden rabot megölnek, nehogy valaki kiússzon, és megszökjön.</verse>
				<verse number="43">De Juliusz százados meg akarta menteni Pál életét, ezért nem engedte, hogy megöljék a foglyokat. Megparancsolta, hogy először azok ugorjanak a hajóból a tengerbe, akik tudnak úszni, és igyekezzenek a partra,</verse>
				<verse number="44">a többiek meg deszkákba, vagy a széttört hajó darabjaiba kapaszkodjanak. Így azután a hajóról mindenki baj nélkül partot ért. Senki nem veszett el.</verse>
			</chapter>
			<chapter number="28">
				<verse number="1">Miután mindannyian kimenekültünk a vízből, megtudtuk, hogy Málta szigetére kerültünk.</verse>
				<verse number="2">Az ott lakók nagyon kedvesek voltak hozzánk. Tüzet raktak, és mindannyiunkat befogadtak, mert esni kezdett az eső, és hideg volt.</verse>
				<verse number="3">Pál is fölszedett egy csomó ágat, és a tűzre dobta. Az ágak közül előbújt egy mérges kígyó és a kezébe harapott.</verse>
				<verse number="4">Amikor a szigeten lakók látták, hogy Pál kezén ott csüng a kígyó, azt mondták egymás között: „Ez biztosan gyilkos lehet. A tengerből ugyan megmenekült, de az isteni igazság nem engedte, hogy éljen.”</verse>
				<verse number="5">Pál azonban lerázta magáról a kígyót a tűzbe, és semmi baja nem lett.</verse>
				<verse number="6">Az emberek arra számítottak, hogy Pál teste feldagad, vagy pedig hirtelen holtan esik össze. Hosszú ideig vártak, de semmi baja nem történt. Ezért mást gondoltak, és azt mondták, hogy Pál biztosan valami isten lehet.</verse>
				<verse number="7">A sziget főemberének, Publiusznak, nem messze volt a birtoka, és meghívott bennünket a házába. Ott három napon át nagy szeretettel látott bennünket vendégül.</verse>
				<verse number="8">Publiusz apja betegen feküdt, mert lázban és vérhasban szenvedett. Pál bement hozzá, imádkozott, rátette a kezét, és meggyógyította.</verse>
				<verse number="9">Miután ez történt, a szigetről a többi beteg is eljött Pálhoz, és meggyógyultak.</verse>
				<verse number="12">Megérkeztünk Szirakuzába, és ott töltöttünk három napot.</verse>
				<verse number="13">Onnan továbbhajóztunk, és Régiumban kötöttünk ki. Másnap déli szél fújt, így továbbindultunk. Két nap alatt eljutottunk Puteoliba.</verse>
				<verse number="14">Itt találkoztunk néhány testvérrel, akik megkértek, hogy maradjunk velük hét napig. Végül megérkeztünk Rómába.</verse>
				<verse number="15">A római testvérek már hallottak rólunk, és elénk jöttek egészen az Appiusz piacáig és a Három Vendégfogadóig. Amikor Pál meglátta őket, hálát adott Istennek, és sokkal bátrabb lett.</verse>
				<verse number="16">Amikor megérkeztünk Rómába, Pálnak megengedték, hogy egyedül lakjon. Csak az a katona lakott vele, aki őrizte.</verse>
				<verse number="17">Három nappal később Pál magához hívta a Rómában lakó zsidók vezetőit. Amikor összegyűltek, ezt mondta: „Testvéreim, annak ellenére, hogy semmi rosszat nem tettem népünk vagy atyáink szokásai ellen, Jeruzsálemben mégis fogolyként adtak át a rómaiaknak.</verse>
				<verse number="18">Miután a rómaiak kihallgattak, szabadon akartak engedni, mert semmi halálbüntetést érdemlő bűnt nem találtak bennem.</verse>
				<verse number="19">De a zsidók nem akarták, hogy a rómaiak elengedjenek. Emiatt kénytelen voltam azt kérni, hogy a császár ítéljen az ügyemben. De nem azért tettem ezt, mintha valamivel vádolni akarnám népemet.</verse>
				<verse number="20">Ezért kértem, hogy jöjjetek hozzám, és beszélhessek veletek. Mert Izráel reménysége miatt viselem ezeket a láncokat.”</verse>
				<verse number="21">A zsidó vezetők erre azt válaszolták Pálnak: „Mi nem kaptunk rólad semmiféle levelet Júdeából, és az onnan jött testvérek sem hoztak híreket, és nem mondtak rosszat rólad.</verse>
				<verse number="22">Ezért szeretnénk most tőled hallani, hogyan gondolkozol, és mit hiszel. De azt tudjuk, hogy ezzel a csoporttal, vagyis Jézus tanítványaival mindenhol ellenkeznek.”</verse>
				<verse number="23">Meg is egyeztek, hogy egy bizonyos napon újra visszajönnek. Azon a napon még többen eljöttek Pálhoz, ő pedig reggeltől estig magyarázott nekik, és tanította őket Isten királyi uralmáról. Mózes Törvénye és a próféták írásai alapján próbálta meggyőzni őket Jézusról.</verse>
				<verse number="24">Néhányan közülük elfogadták, hogy amit Pál mond, az igaz. A többiek azonban nem hittek.</verse>
				<verse number="25">Egymás között vitatkozva éppen el akartak menni, amikor Pál még valamit mondott nekik: „Milyen igaza volt a Szent Szellemnek, amikor Ézsaiás prófétán keresztül így szólt őseinkhez:</verse>
				<verse number="26">»Menj ehhez a néphez, és mondd meg nekik: csak hallgattok, és hallgattok, de nem fogtok megérteni semmit, csak néztek, és néztek, de nem láttok meg semmit.</verse>
				<verse number="27">Mert megkeményedett e nép szíve, nehezen hallanak fülükkel, és becsukták szemüket. Azért történt így, hogy ne lássanak szemükkel, ne halljanak fülükkel, ne értsenek szívükkel, ne forduljanak hozzám, hogy meggyógyítsam őket.« Ézs 6:9-10</verse>
				<verse number="28">Ezért tudjátok meg, hogy Isten a nem zsidóknak küldte el a szabadulás üzenetét, és ők bizony majd meg is hallgatják”</verse>
				<verse number="29"></verse>
				<verse number="30">Ezután Pál még két éven keresztül ott maradt abban a lakásban, aminek ő fizette a lakbérét, és szívesen látta mindazokat, akik meglátogatták.</verse>
				<verse number="31">Bátran beszélt nekik Isten királyi uralmáról, és tanított az Úr Jézusról. Senki nem akadályozta őt ebben.</verse>
			</chapter>
		</book>
		<book number="45">
			<chapter number="1">
				<verse number="1">Üdvözlet Páltól, aki a Krisztus Jézus szolgája és elhívott apostol. Isten arra választott ki engem, hogy örömhírét elmondjam mindenkinek.</verse>
				<verse number="2">Prófétái által Isten már előre megígérte azt, amiről az örömhír szól. Ez az ígéret a szent Írásokban található. Az örömhír Isten Fiáról szól, Urunkról, Jézus Krisztusról.</verse>
				<verse number="3">Ő, az emberi természetét tekintve Dávid családjából született,</verse>
				<verse number="4">de a Szent Szellem csodálatosan bebizonyította, hogy Jézus az Isten Fia, amikor őt a halálból feltámasztotta.</verse>
				<verse number="5">Urunk, Jézus Krisztus által kaptam kegyelmet és apostoli megbízást, hogy az ő nevéért az összes nem zsidó népből származókat elvezessem a hitre és az engedelmességre.</verse>
				<verse number="6">Ti is ezek közül valók vagytok, akiket Isten arra hívott, hogy Jézus Krisztushoz tartozzatok.</verse>
				<verse number="7">Nektek írom ezt a levelet, akik Rómában laktok, akiket Isten szeret, és elhívott, hogy saját népévé legyetek. Atyánk, az Isten és az Úr Jézus Krisztus adjon nektek kegyelmet és békességet!</verse>
				<verse number="8">Először is hálát adok értetek Istenemnek Jézus Krisztus által, mert hitetekről már az egész világon beszélnek.</verse>
				<verse number="9">Tanúm az Isten, hogy amikor csak imádkozom, mindig értetek is könyörgök. Én Istent szolgálom szellemben azzal, hogy a Fiáról szóló örömüzenetet mindenkinek elmondom.</verse>
				<verse number="10">Egyre csak azt kérem Istentől, hogy végre sikerüljön meglátogatni benneteket, ha ezt ő is akarja.</verse>
				<verse number="11">Nagyon szeretnék már találkozni veletek, hogy néhány szellemi ajándékot átadjak, és ezzel megerősítselek benneteket.</verse>
				<verse number="12">Helyesebben szólva, hogy ti is, meg én is felbátorodjunk egymás hite által.</verse>
				<verse number="13">Testvéreim, szeretném, ha tudnátok, hogy már sokszor meg akartalak látogatni benneteket, de mindeddig akadályokba ütköztem. Azért akartam hozzátok menni, hogy a munkámnak közöttetek is legyen valami eredménye, akárcsak a többi nem zsidó népek között.</verse>
				<verse number="14">Nem számít, hogy valaki kulturált vagy primitív, művelt vagy tanulatlan, én mindenkinek adósa vagyok.</verse>
				<verse number="15">Ezért hát kész vagyok nektek is, akik Rómában vagytok, elmondani az örömhírt.</verse>
				<verse number="16">Nem szégyellem az örömhírt, mert az az Istennek hatalma, amellyel megmenti mindazokat, akik benne hisznek. Ezt az örömhírt Isten először a zsidóknak, azután a nem zsidó népeknek ajánlotta fel.</verse>
				<verse number="17">Az örömhír mutatja meg, hogyan teszi Isten a maga számára elfogadhatóvá az embert. Ez pedig kezdettől mindvégig az Istenben való hit által történik. Ahogyan az Írás mondja: „Akit a hite alapján Isten elfogad, az örökké élni fog.”</verse>
				<verse number="18">Megmutatkozik azonban Isten haragja a Mennyből azok miatt a gonosz és igazságtalan dolgok miatt, amelyeket az emberek elkövetnek, amikor gonoszságukkal letapossák az igazságot.</verse>
				<verse number="19">Igen, Isten megmutatja haragját, mert mindaz, amit Istenből megismerhetünk, világos, hiszen maga Isten mutatta meg mindenkinek.</verse>
				<verse number="20">Isten örök hatalmát és isteni természetét emberi szem nem láthatja. Ezeket mégis érzékelheti és megértheti mindenki a világ teremtése óta, amikor Isten teremtményeit látja. Így tehát, nincs mentség azok számára,</verse>
				<verse number="21">akik felismerték Istent, de mégsem tisztelték őt Istenként, sem nem voltak hálásak iránta. Ezért gondolkodásuk értelmetlen lett, és ostoba szívük egyre jobban elsötétült.</verse>
				<verse number="22">Bár magukat bölcseknek tartották, bolondok lettek.</verse>
				<verse number="23">Az örökké élő Isten dicsőségét elhagyták, és helyette bálványokat imádtak, amelyek halandó emberekre, madarakra, négylábú állatokra és hüllőkre hasonlítottak.</verse>
				<verse number="24">Ezért Isten is elhagyta őket, és engedte, hogy szívük gonosz vágyait kövessék: szexuális bűnökben éljenek, és egymás testével gonosz dolgokat műveljenek.</verse>
				<verse number="25">Az Istenről szóló igazságot hazugsággal cserélték fel. A Teremtő Isten helyett azokat imádták és szolgálták, amiket Isten teremtett. Pedig az imádat egyedül Istent illeti, aki örökké áldott legyen! Ámen.</verse>
				<verse number="26">Mivel ezt tették, Isten is átadta őket a saját szégyenletes kívánságaiknak. Az asszonyok felcserélték a férfiakkal való természetes szexuális kapcsolatot más nőkkel való természetellenes szexuális kapcsolatra.</verse>
				<verse number="27">Hasonlóképpen a férfiak is elhagyták az asszonyokkal való természetes szexuális kapcsolatot, és más férfiakat kívántak meg égető vágyakozással. Így azután a homoszexuális férfiak egymással követtek el szégyenletes dolgokat, és a saját testükben kapták meg a büntetést, amelyet ezzel a természetellenes életmóddal megérdemeltek.</verse>
				<verse number="28">Mivel Istent nem tartották méltónak arra, hogy ismeretét megőrizzék, ezért Isten is magukra hagyta őket. Engedte, hogy megromlott gondolkodásuk szerint olyan dolgokat tegyenek, amelyeket nem lenne szabad.</verse>
				<verse number="29">Mindenféle igazságtalanság, gonoszság, kapzsiság és rosszakarat tölti be őket. Tele vannak irigységgel, gyilkos szándékkal, veszekedéssel, alattomossággal, mindig rosszat gondolnak a másikról,</verse>
				<verse number="30">pletykálnak és vádolják a másikat, Istent gyűlölik, gúnyolódnak, erőszakosak, dicsekvők, gonosz dolgokat találnak ki, szüleik iránt engedetlenek,</verse>
				<verse number="31">ostobák, nem tartják meg ígéreteiket, szeretet nélkül és könyörtelenül bánnak az emberekkel.</verse>
				<verse number="32">Jól ismerik Isten igazságos törvényét, és tudják, hogy akik ilyen dolgokat tesznek, méltók a halálra. Mégis folytatják ezeket a gonosz dolgokat, sőt helyeslésükkel bátorítják azokat, akik hasonlóan élnek.</verse>
			</chapter>
			<chapter number="2">
				<verse number="1">Ezért nincs mentség számodra, akárki is legyél, ha magadat bírónak képzeled, és mások felett ítélkezel. Mert ha másokat elítélsz, azzal magadra is ítéletet mondasz. Hiszen te magad is ugyanazokat a dolgokat teszed, amelyek miatt a másikat elítéled!</verse>
				<verse number="2">Igen, Isten valóban elítéli azokat, akik ilyen gonosz dolgokat tesznek, és tudjuk, hogy ez az ítélet igazságos.</verse>
				<verse number="3">De hogyan képzeled, hogy elkerülheted Isten ítéletét, ha elítéled azokat, akik ilyeneket tesznek, miközben te magad is ugyanúgy élsz?</verse>
				<verse number="4">Vagy talán semmibe veszed Isten gazdagon áradó jóságát, elnézését és nagy türelmét? Nem veszed észre, hogy jóságával arra az elhatározásra akar vezetni, hogy megváltoztasd a gondolkodásodat és egész életed?!</verse>
				<verse number="5">Mivel azonban megmakacsoltad magad, és szíved nem akar megváltozni, Isten haragját gyűjtöd a magad számára. Ez pedig majd a Harag Napján mutatkozik meg, amikor Isten igazságos ítéleteit mindenki meglátja.</verse>
				<verse number="6">Isten ugyanis mindenkit a tettei szerint jutalmaz, vagy büntet meg.</verse>
				<verse number="7">Örök életet ad azoknak, akik kitartóan törekednek jót tenni, és ezzel a dicsőséget, tisztességet és a romolhatatlan életet keresik.</verse>
				<verse number="8">Akik viszont önző módon nem engedelmeskednek az igazságnak, sőt az igazságtalanságot szolgálják, azok Isten súlyos haragjával fognak találkozni.</verse>
				<verse number="9">Nyomorúság és szenvedés lesz a sorsa mindenkinek, aki gonosz dolgokat tesz. Ez lesz a sorsa először a zsidóknak, azután a többieknek is.</verse>
				<verse number="10">Akik viszont jót tesznek, azok dicsőséget, tisztességet és békességet nyernek. Ez lesz a sorsa először a zsidóknak, azután a többieknek is.</verse>
				<verse number="11">Isten ugyanis senkivel sem kivételez.</verse>
				<verse number="12">Akik nem ismerték Isten Törvényét, és úgy követtek el bűnt, azok úgy pusztulnak majd el, mint Törvényen kívüliek. Akik viszont a Törvény alatt éltek, és úgy vétkeztek, azokat maga a Törvény ítéli el.</verse>
				<verse number="13">Pusztán attól, hogy ismeri a Törvényt, még senki sem válik Isten számára elfogadhatóvá. Isten csak azt az embert tekinti elfogadhatónak, aki meg is teszi, amit a Törvény követel.</verse>
				<verse number="14">A nem zsidó népek, akik nem ismerik a Törvényt, ösztönösen mégis azt teszik, amit a Törvény megkövetel. Így, bár Törvényük nincs, ők maguk lesznek törvénnyé saját maguk számára.</verse>
				<verse number="15">Ezzel azt mutatják, hogy a Törvény követelései szívükbe vannak írva. Hasonlóképpen van ez az érzéseikkel is. Néha úgy gondolják, hogy rossz, amit tettek, és emiatt bűntudatuk van. Máskor úgy gondolják, helyesen cselekedtek, és nem érzik magukat bűnösnek.</verse>
				<verse number="16">Mindezek a dolgok nyilvánvalóvá lesznek azon a Napon, amikor Isten meg fogja ítélni az emberek titkait Jézus Krisztus által. Ezt mondja az örömhír, amelyet én hirdetek.</verse>
				<verse number="17">Mi a helyzet veled, aki zsidónak mondod magad? A Törvényben bízol, és Istennel dicsekszel,</verse>
				<verse number="18">hogy ismered akaratát, és képes vagy mindig a legjobbat választani, hiszen a Törvény megtanított rá.</verse>
				<verse number="19">Azt gondolod, hogy te vagy a vakok útmutatója, a sötétségben élők világossága,</verse>
				<verse number="20">a tudatlanok vezetője és a szellemileg kiskorúak tanítója, mivel a Törvényben tiéd a formába öntött ismeret és igazság.</verse>
				<verse number="21">Ha ezt gondolod, akkor miért nem tanulod meg magad is, amit másoknak tanítasz? Azt hirdeted: „Ne lopj!”—de te magad mégis lopsz?!</verse>
				<verse number="22">Azt mondod: „Ne légy házasságtörő!”, és közben mégis házasságtörést követsz el?! Utálod ugyan a bálványokat, és mégis lopsz a templomokból?!</verse>
				<verse number="23">Te, aki a Törvénnyel dicsekszel, miért hozol szégyent Istenre azzal, hogy nem engedelmeskedsz a Törvénynek?!</verse>
				<verse number="24">Ezért mondja az Írás: „Miattatok, a zsidók miatt szidják Isten nevét a nem zsidó népek.”</verse>
				<verse number="25">Az, hogy körül vagy metélve, csak akkor ér valamit, ha engedelmeskedsz a Törvénynek. Ha nem engedelmeskedsz, akkor hiába vagy körülmetélt, semmiben sem különbözöl azoktól, akik nincsenek körülmetélve.</verse>
				<verse number="26">A nem zsidók nincsenek ugyan körülmetélve, de ha a Törvény igazságos rendelkezései szerint élnek, akkor Isten mégis úgy tekinti őket, mintha körülmetéltek lennének.</verse>
				<verse number="27">Te, miután zsidó vagy, ismered az írott Törvényt, és körül is vagy metélve. De ha vétkezel a Törvény ellen, akkor azok ítélnek el, akik ugyan nincsenek körülmetélve, mégis teljesítik a Törvényt.</verse>
				<verse number="28">Mert nem az az igazi zsidó, aki kívülről annak látszik. Nem az az igazi körülmetélés, amely a férfi testén történik.</verse>
				<verse number="29">Az az igazi zsidó, aki titokban, a szívében zsidó. A valódi körülmetélés pedig a szívben történik, a Szent Szellem által, nem pedig az írott Törvény parancsai szerint. Akinek a szíve van körülmetélve, az Istentől kap dicséretet, nem emberektől.</verse>
			</chapter>
			<chapter number="3">
				<verse number="1">Akkor mi az előnye a zsidóknak a többi népekkel szemben? Van-e valami értelme a körülmetélkedésnek?</verse>
				<verse number="2">Igen, a zsidók sok tekintetben különlegesek! A legfontosabb az, hogy Isten rájuk bízta a beszédeit.</verse>
				<verse number="3">És mi a helyzet, ha néhányan a zsidók közül hűtlenek lettek hozzá? Vajon emiatt Isten már nem fogja megtenni, amit ígért?</verse>
				<verse number="4">Dehogynem! Hiszen Isten még akkor is meg fogja tenni, amit mondott, ha az összes ember mind hazudik. Mert ezt mondja az Írás Istenről: „Igaznak bizonyulsz, abban, amit mondasz, és győztes leszel, mikor vádolnak téged.” Zsolt 51:6</verse>
				<verse number="5">De mit válaszoljunk arra az ellenvetésre, hogy ezek szerint, ha valami rosszat teszünk, az még világosabban megmutatja, hogy Istennek igaza van? Vajon nem igazságtalan Isten, hogy mégis megbüntet? — kérdezhetné valaki, az emberi okoskodás szerint.</verse>
				<verse number="6">Nem, Isten semmi esetre sem igazságtalan! Hiszen akkor hogyan ítélkezhet az egész világ felett?</verse>
				<verse number="7">Erre azt mondhatná valaki: „Amikor hazudok, az tulajdonképpen Isten igazságát mutatja meg, és dicsőségét növeli. Akkor viszont miért ítél el engem?”</verse>
				<verse number="8">Ha ez igaz volna, akkor már azt is mondhatnánk: „Vétkezzünk csak nyugodtan, úgyis jó származik belőle!”—és valóban vannak, akik hamisan azzal vádolnak engem, hogy ezt tanítom. De akik ilyesmit mondanak, hazudnak. Az ilyen rágalmazók megérdemlik, hogy Isten elítélje őket!</verse>
				<verse number="9">Mi következik ebből? Talán mi, zsidók különbek vagyunk, mint a nem zsidók? Dehogyis! Hiszen éppen az előbb bizonyítottam be, hogy zsidók és nem zsidók egyformán a bűn hatalma alatt vannak.</verse>
				<verse number="10">Mert ezt mondja az Írás: „Nincs bűntelen ember, egy sem,</verse>
				<verse number="11">nincs senki, aki megértené, nincs, aki keresné Istent.</verse>
				<verse number="12">Mindannyian elfordultak Istentől, és megromlottak, nincs aki jót tenne, egy sem!” Zsolt 14:1-3</verse>
				<verse number="13">„Torkuk nyitott sír, nyelvük megtévesztő hazugságot szól.” Zsolt 5:10 „Kígyóméreg van ajkukon.” Zsolt 140:4</verse>
				<verse number="14">„Szájuk átkozódással és keserűséggel van tele.” Zsolt 10:7</verse>
				<verse number="15">„Sietnek, hogy gyilkolhassanak.</verse>
				<verse number="16">Amerre csak mennek, pusztulást és nyomorúságot okoznak.</verse>
				<verse number="17">A békesség útját nem ismerik.” Ézs 59:7-8</verse>
				<verse number="18">„Nincs bennük sem istenfélelem, sem Isten iránti tisztelet.” Zsolt 36:2</verse>
				<verse number="19">Ezeket a Törvény azoknak mondja, akik a Törvény hatalma alatt élnek. Ezért a zsidók sem mentegetőzhetnek. Így azután kivétel nélkül mindenki, zsidó és nem zsidó egyaránt Isten ítélete alá kerül.</verse>
				<verse number="20">Miért? Mert senki sem képes arra, hogy a Törvény parancsainak teljesítésével Isten számára elfogadhatóvá legyen. Hiszen a Törvény csak rávilágít a bűneinkre, hogy világosan meglássuk és felismerjük azokat.</verse>
				<verse number="21">Isten azonban mégis képes arra, hogy a maga számára elfogadhatóvá tegye az embert a Törvény nélkül is. Nekünk meg is mutatta ezt az új utat, amelyről már a Törvény és a próféták is beszéltek.</verse>
				<verse number="22">Isten ugyanis mindenkit elfogad, aki Jézus Krisztusban hisz, attól függetlenül, hogy az illető zsidó, vagy nem zsidó.</verse>
				<verse number="23">Hiszen minden ember vétkezett, és emiatt nem méltó arra, hogy Isten dicsőségében részesüljön.</verse>
				<verse number="24">Isten azonban kegyelemből teszi a maga számára elfogadhatóvá az embert. Ez Isten ajándéka, amit Jézus Krisztusban kaphatunk meg. Ezt jelenti a megmenekülés!</verse>
				<verse number="25">Isten azért küldte Jézust, hogy akik benne hisznek, azoknak a bűneit megbocsássa. Ez Jézus vére, vagyis a halála által lehetséges. Így mutatta meg Isten, hogy ő mindig igazságos. Igazságosságát mutatja az, hogy türelmes volt, és a múltban nem büntette meg az embereket bűneikért.</verse>
				<verse number="26">De ugyanígy az is Isten igazságosságát bizonyítja, hogy a mi időnkben azokat, akik Jézus Krisztusban hisznek, elfogadja.</verse>
				<verse number="27">Ezek után dicsekedhetünk-e valamivel? Egyáltalán nem! És miért nem? Vajon az a törvény teszi lehetetlenné, amely a tetteken alapul? Nem, hanem a hit törvénye!</verse>
				<verse number="28">Miért? Mert az ember az Istenben való hite által válik Isten számára elfogadhatóvá. Azok által a tettek által, amiket a Törvény megkövetel, ez egyáltalán nem lehetséges! Erről meg vagyok győződve!</verse>
				<verse number="29">Vagy talán Isten csak a zsidók Istene? Nem lehet egyúttal más népeké is? Bizony, ő a nem zsidók Istene is!</verse>
				<verse number="30">Hiszen csak egy Isten van, és ő az, aki a zsidókat a hitük által teszi elfogadhatóvá, a nem zsidókat pedig ugyancsak a hitükön keresztül.</verse>
				<verse number="31">Vajon érvénytelenné akarom-e tenni a Törvényt, amikor a hitet hangsúlyozom? Egyáltalán nem! Sőt, inkább megerősítem a Törvény érvényességét a hit által.</verse>
			</chapter>
			<chapter number="4">
				<verse number="1">Ábrahám volt népünk ősapja. Mit mondjunk arról, amit ő tapasztalt a hittel kapcsolatban?</verse>
				<verse number="2">Ha Ábrahám a tettei alapján lett volna elfogadható Isten számára, akkor dicsekedhetne. De Isten előtt nincs mivel dicsekedjen!</verse>
				<verse number="3">Nézzük csak, mit mond erről az Írás: „Ábrahám hitt Istenben, Isten pedig elfogadta Ábrahám hitét. Így lett Ábrahám Isten számára elfogadható.”</verse>
				<verse number="4">Aki dolgozik, annak nem ajándékot adnak, hanem jogos fizetést kap a munkájáért.</verse>
				<verse number="5">De a tettei alapján senki nem lesz elfogadható Isten számára. Bíznia és hinnie kell Istenben, aki a bűnös embert a hite alapján fogadja el.</verse>
				<verse number="6">Ugyanerről beszélt már Dávid is, amikor boldognak mondja azt, akit Isten a tetteitől függetlenül, a hite alapján fogad el:</verse>
				<verse number="7">„Boldogok, akiknek Isten megbocsátotta, amikor a Törvény ellen vétkeztek, akiknek bűneit eltakarta!</verse>
				<verse number="8">Boldog ember, akinek bűneit nem tartja számon az ÚR!” Zsolt 32:1-2</verse>
				<verse number="9">Vajon csak a körülmetéltek juthatnak el erre a boldog állapotra, vagy a körülmetéletlenek is? Ezt mondja erről az Írás: „Ábrahám hitt Istenben, aki ezért elfogadta Ábrahámot.”</verse>
				<verse number="10">De mikor történt ez? Körülmetélkedése előtt, vagy után? Bizony, még az előtt!</verse>
				<verse number="11">A körülmetélés jelét Ábrahám éppen annak bizonyítékául kapta, hogy őt körülmetéletlen állapotában, hite alapján Isten már elfogadta. Így ősapjává lett minden olyan hívőnek is, aki ugyan nincs körülmetélve, Isten mégis elfogadja.</verse>
				<verse number="12">Ugyanakkor Ábrahám azoknak a hívőknek is ősapja, akik körül vannak metélve. Azonban nem a körülmetélés miatt számít ősapjuknak, hanem csak akkor, ha ezek az emberek is ugyanúgy hisznek Istenben, mint ahogy Ábrahám hitt, amikor még nem volt körülmetélve.</verse>
				<verse number="13">Ábrahám és utódai azt az ígéretet kapták, hogy az egész világot örökölni fogják. De ezt nem a Törvény alapján ígérték Ábrahámnak, hanem azért, mert a hite alapján Isten elfogadta őt.</verse>
				<verse number="14">Ha ugyanis azok lennének az örökösök, akik a Törvény alatt élnek, akkor a hitnek nincs semmi értelme, és az előbbi ígéret semmit sem ér.</verse>
				<verse number="15">Mert a Törvény Isten haragját kelti fel azok ellen, akik nem engedelmeskednek neki. Ahol viszont nincs semmiféle törvény, ott nem is lehet ellene vétkezni.</verse>
				<verse number="16">Amit Isten megígért, azt csak hit által kaphatjuk meg. Ez azért van így, hogy ajándékba kapjuk, kegyelemből. Így tehát az ígéret Ábrahám minden utódja számára biztosítva van. Nemcsak azoknak, akik a Törvény alatt élnek, hanem azoknak is, akiknek ugyanolyan hitük van, mint Ábrahámnak. Ő tehát mindannyiunk ősapja.</verse>
				<verse number="17">Ahogyan az Írás is mondja: „Sok nép ősapjává tettelek téged.” Ezt az ígéretet Ábrahám azért kapta, mert hitt Istenben, aki életre kelti a holtakat, és megteremti azokat, akik most még nem léteznek.</verse>
				<verse number="18">Nem volt már semmi remény arra, hogy gyermeke szülessen, Ábrahám mégis hitt Istenben, és kitartott ebben a hitében. Ezért lett sok népnek ősapjává, ahogy ezt Isten megígérte neki: „Sok-sok utódod lesz.”</verse>
				<verse number="19">Ábrahám akkor majdnem száz éves volt, ezért a testét tekintve már nagyon megöregedett. Hasonlóképpen Sára is meddő és nagyon idős volt. Ábrahám azonban nem ezekre tekintett, és a hite sem ingadozott.</verse>
				<verse number="20">Ellenkezőleg, Isten ígéretét tartotta szeme előtt. Nem kételkedett abban, hogy amit Isten megígért neki, azt meg is fogja tenni. Hite megerősödött, és dicsőséget adott Istennek.</verse>
				<verse number="21">Teljesen meg volt győződve arról, hogy Isten meg is tudja tenni, amit megígért.</verse>
				<verse number="22">Ezért mondja az Írás: „Isten elfogadta Ábrahám hitét, és ő ez által lett Isten számára elfogadhatóvá.”</verse>
				<verse number="23">Azonban nem csak Ábrahámra vonatkozik, amikor ezt mondja: „Isten elfogadta Ábrahám hitét”,</verse>
				<verse number="24">hanem ránk is, mert mi is hiszünk, és a hitünk alapján fogadott el bennünket Isten. Igen, hiszünk abban, aki feltámasztotta Urunkat, Jézust a halálból.</verse>
				<verse number="25">Neki ugyanis a bűneink miatt kellett meghalnia, és azért támadt fel a halálból, hogy mi Isten számára elfogadhatók legyünk.</verse>
			</chapter>
			<chapter number="5">
				<verse number="1">Most tehát Isten elfogad bennünket a hitünk alapján. Ezért Urunk, Jézus Krisztus által békességben élünk vele.</verse>
				<verse number="2">Hitünk által Jézus bevitt bennünket Isten kegyelmébe, amelyben élünk, és amit élvezünk. Nagyon örülünk annak, hogy reménységünk szerint részt fogunk venni Isten dicsőségében.</verse>
				<verse number="3">De nemcsak ennek örülünk, hanem a megpróbáltatásoknak is, amelyeket ki kell állnunk. Miért? Mert tudjuk, hogy ezek türelmes kitartást fejlesztenek ki bennünk.</verse>
				<verse number="4">A türelmesség eredménye a kipróbált jellem, abból pedig reménység származik.</verse>
				<verse number="5">Ez a reménység pedig soha nem fog csalódást okozni. Hiszen Isten szeretete betöltötte szívünket a Szent Szellem által, aki Isten ajándéka a számunkra.</verse>
				<verse number="6">Amikor eljött a megszabott ideje, Krisztus meghalt értünk, bűnösökért. Mi akkor még gyengék voltunk.</verse>
				<verse number="7">Nehéz volna olyan embert találni, aki hajlandó lenne meghalni, hogy valaki mást megmentsen, még akkor is, ha az a másik igazságos. Egy jó emberért talán mégis vállalná a halált valaki,</verse>
				<verse number="8">Isten azonban azzal mutatta meg, mennyire szeret bennünket, hogy Krisztus már akkor meghalt értünk, amikor még a bűneinkben éltünk.</verse>
				<verse number="9">Akkor most mennyivel inkább megmenekülünk Isten haragjától Krisztus által! Hiszen Isten már elfogadott bennünket Krisztus vére, vagyis a halála által.</verse>
				<verse number="10">Amikor még ellenségei voltunk, Isten békét kötött velünk a saját Fia halála árán. Mennyivel inkább megment bennünket Krisztus élete most, miután már békességben élünk Istennel.</verse>
				<verse number="11">Sőt, mi még több, örülünk és dicsekedünk is Istennel, Urunk, Jézus Krisztus által, aki békét teremtett köztünk és Isten között.</verse>
				<verse number="12">A bűn egyetlen ember: Ádám által lépett be a világba. A bűn által pedig bejött a halál is, amely mindenkit elért. Mindenkinek meg kell halnia, mert mindenki vétkezett.</verse>
				<verse number="13">Bűn már a Mózesi Törvény előtt is volt a világban. De amíg nincs Törvény, addig a bűnt sem lehet senkinek felszámítani.</verse>
				<verse number="14">Ádámtól Mózesig mégis mindenki felett a halál uralkodott. Még azok felett is, akik nem úgy vétkeztek, ahogyan Ádám engedetlen volt Isten parancsának. Ádám sokkal előbb élt, mint Krisztus, mégis hasonlított rá.</verse>
				<verse number="15">Isten ajándéka, a kegyelem azonban másképpen működik, mint Ádám bűne! Igaz, Ádám bűne sok ember halálát okozta, de Isten kegyelme és ajándéka sokkal hatásosabb és bőségesebben árad ki sok-sok emberre. Ezt a kegyelem-áradást egy másik ember, Jézus Krisztus kegyelme tette lehetővé.</verse>
				<verse number="16">Ez a kegyelem-ajándék azonban nem olyan, mint Ádám bűnének következménye. Hiszen az ítélet már egyetlen bűnt is halállal büntetett. Ezzel szemben, a kegyelem ajándéka sok-sok bűn elkövetése után is elfogadhatóvá teszi a bűnösöket Isten számára.</verse>
				<verse number="17">Egyetlen ember bűne miatt a halál valóban uralomra jutott azon az egy személyen keresztül. De ha ez így van, mennyivel inkább uralkodnak az életben a másik ember, Jézus Krisztus által azok, akikre bőségesen árad Isten kegyelme. Ezek ajándékba kapták, hogy Isten elfogadhatónak tekinti őket.</verse>
				<verse number="18">Egy ember bűne az összes többi számára is ítéletet eredményezett. Ugyanígy, amit az a másik ember — Jézus Krisztus — Isten akarata szerint elvégzett, az mindenki számára lehetővé tette, hogy Isten elfogadja őt, és örökké éljen.</verse>
				<verse number="19">Ahogyan egyetlen ember engedetlensége következtében sokan bűnössé lettek, úgy egyetlen ember engedelmessége által sokan elfogadhatóvá válnak Isten számára.</verse>
				<verse number="20">Isten adta a Törvényt, és ez csak tovább szaporította a bűnöket. De ahol elszaporodott a bűn, ott Isten még több kegyelmet ad.</verse>
				<verse number="21">Azért tette ezt Isten, hogy ahhoz hasonlóan, ahogy a bűn uralkodott a halál által, a kegyelem is uralkodjon azáltal, hogy Isten az embereket elfogadhatónak tekinti. Ez pedig az örök életre vezet, Urunk, Jézus Krisztus segítségével.</verse>
			</chapter>
			<chapter number="6">
				<verse number="1">Mi következik mindebből? Éljünk továbbra is a bűnben, hogy annál több kegyelmet kapjunk Istentől?</verse>
				<verse number="2">Szó sem lehet róla! Hogyan élhetnénk tovább is bűnben, ha egyszer már meghaltunk a bűn számára?</verse>
				<verse number="3">Vagy talán elfelejtettétek, hogy mi, akik bemerítkeztünk Krisztus Jézusba, az ő halálába merültünk bele?!</verse>
				<verse number="4">Amikor belemerültünk Jézus halálába, akkor el is temettek bennünket vele együtt. Ez pedig azért történt, hogy mi is új életben induljunk el, ugyanúgy, mint ahogy Krisztust az Atya-Isten dicsőséges hatalma feltámasztotta a halálból.</verse>
				<verse number="5">Mert ha eggyé váltunk Krisztussal a halálában, akkor egyesülni fogunk vele a feltámadásában is.</verse>
				<verse number="6">Tudjuk, hogy régi emberi természetünket vele együtt keresztre feszítették. Ez azért történt, hogy a bűnnek ne legyen hatalma felettünk, és többé ne legyünk a bűn rabszolgái.</verse>
				<verse number="7">Aki ugyanis meghalt, az felszabadult a bűn hatalma alól.</verse>
				<verse number="8">Mivel Krisztussal együtt meghaltunk, hisszük, hogy vele együtt fogunk élni is.</verse>
				<verse number="9">Hiszen tudjuk, hogy mivel Krisztus feltámadt a halálból, többé nem hal meg soha. A Halálnak nincs többé hatalma felette.</verse>
				<verse number="10">Mert Krisztus azért halt meg, hogy egyszer és mindenkorra legyőzze a bűn hatalmát. Mióta viszont feltámadt és él, Istennek él.</verse>
				<verse number="11">Hasonlóképpen, ti is tekintsétek magatokat halottnak a bűn számára. Ugyanakkor tekintsétek magatokat élőknek is, mint akik Istenért éltek, Jézus Krisztusban.</verse>
				<verse number="12">Ne uralkodjon tehát a bűn bennetek, amíg ezen a földön éltek, és soha ne engedjetek gonosz kívánságainak!</verse>
				<verse number="13">Ne adjátok oda testeteket, se annak részeit a bűn szolgálatára! Ne legyenek a gonoszság eszközei! Ellenkezőleg, álljatok mindenben Isten rendelkezésére, mint akik feltámadtatok a halálból, hogy a testetek és annak részei a jó célokat szolgálják.</verse>
				<verse number="14">A bűn nem fog uralkodni többé rajtatok, hiszen nem a Törvény, hanem a kegyelem uralma alatt éltek.</verse>
				<verse number="15">Mit tegyünk hát? Vétkezzünk, mivel már nem a Törvény, hanem a kegyelem uralma alatt élünk? Semmiképpen!</verse>
				<verse number="16">Nem tudjátok, hogy akinek a szolgálatára odaszánjátok magatokat, annak szolgaként kell majd engedelmeskednetek? Igen, ha a bűnt szolgáljátok, akkor az ő rabszolgái vagytok — ennek pedig halál az eredménye! Ha viszont Istennek engedelmeskedtek, annak az lesz az eredménye, hogy Isten elfogad benneteket.</verse>
				<verse number="17">Régebben ti is a bűn rabszolgái voltatok. De hála Istennek, hogy teljes szívvel engedelmeskedtetek annak a tanításnak, amelyet megismertetek.</verse>
				<verse number="18">Így felszabadultatok a bűn uralma alól, és igaz célokat szolgáltok.</verse>
				<verse number="19">Azért használok ilyen hétköznapi példákat, hogy megértsétek, amit mondani akarok. Régen a bűnnek és gonosz dolgoknak szántátok oda a testeteket, és valóban ezeket szolgáltátok. Ugyanúgy, most szánjátok oda tagjaitokat és egész lényeteket az igazságosság szolgálatára, hogy Istennek tetsző életet éljetek!</verse>
				<verse number="20">Mert amikor még a bűn szolgái voltatok, nem is törődtetek a jó célokkal.</verse>
				<verse number="21">Mi volt ennek az eredménye? Olyan dolgok, amiket ma szégyelltek, mert végül a halálhoz vezetnek.</verse>
				<verse number="22">Most azonban felszabadultatok a bűn uralma alól, és Isten rabszolgái lettetek. Ez olyan életre vezet, amelyet csakis Istenért éltek, s ennek a végeredménye az örök élet.</verse>
				<verse number="23">A bűn szolgálatáért a jogos fizetség a halál. Isten kegyelmének ajándéka ellenben az örök élet, s ezt Urunkban, Krisztus Jézusban kaphatjuk meg.</verse>
			</chapter>
			<chapter number="7">
				<verse number="1">Testvéreim, ti mind ismeritek Mózes Törvényét. Tudjátok azt is, hogy a Törvénynek csak addig van hatalma valaki felett, amíg él.</verse>
				<verse number="2">Például a férjes asszonyt mindaddig a férjéhez köti a Törvény, amíg a férje él. De ha meghal a férje, az asszony felszabadul a házasságra vonatkozó törvény alól.</verse>
				<verse number="3">Ezért ha más férfi felesége lesz, amíg az első férje él, akkor a Törvény szerint a házasságtörés bűnét követi el. De ha meghal a férje, az asszony felszabadul a házassági törvény alól. Ekkor már nem követ el házasságtörést, ha más férfi felesége lesz.</verse>
				<verse number="4">Hasonlóan van ez veletek is, testvéreim. Ti is meghaltatok a Törvény számára Krisztussal együtt, amikor ő testileg meghalt. Így most már Krisztushoz tartoztok, aki azért támadt fel a halálból, hogy ezentúl Istennek szolgáljunk.</verse>
				<verse number="5">Az elmúlt időkben még régi emberi természetünk uralkodott rajtunk. A Törvény bűnös kívánságokat keltett életre bennünk, ezért követtük el a bűnöket. Ennek pedig olyan következményei voltak, amelyek a halál felé vezettek bennünket.</verse>
				<verse number="6">Akkor a Törvény foglyai voltunk, most azonban felszabadultunk ebből a rabságból, mert a régi emberi természetünk meghalt. Most már új módon szolgáljuk Istent, a Szent Szellem által, nem pedig a régi, írott szabályok szerint.</verse>
				<verse number="7">Mi következik tehát mindebből? Vajon a Törvény és a bűn ugyanaz a dolog? Semmi esetre sem! Az viszont igaz, hogy a Törvény nélkül nem tudtam volna, mi a bűn. Például, nem tudnám, mit jelent a bűnre csábító kívánság, ha a Törvény nem mondaná: „Ne kívánd!”</verse>
				<verse number="8">Ez a parancs tehát lehetőséget teremtett a bűnnek, hogy különféle, bűnre csábító kívánságokat ébresszen bennem. A Törvény nélkül ugyanis a bűnnek nincs ereje.</verse>
				<verse number="9">Korábban úgy éltem, hogy nem ismertem a Törvényt. Később azonban, amikor megismertem a parancsokat, megelevenedett bennem a bűn,</verse>
				<verse number="10">én pedig meghaltam. Így az a parancs okozta halálomat, amelynek életet kellett volna adnia.</verse>
				<verse number="11">A bűn számára ugyanis lehetőség nyílt a parancs által, hogy becsapjon és megöljön engem.</verse>
				<verse number="12">A Törvény és a parancs tehát szent, igazságos és jó.</verse>
				<verse number="13">Ezek szerint az okozta halálomat, ami jó? Nem, dehogyis! A bűn azonban felhasznált valamit, ami egyébként jó, hogy megöljön engem. Ez azért történt, hogy tisztán megláthassam a bűn valódi természetét. A parancs arra volt jó, hogy lássam: mennyire gonosz dolog a bűn!</verse>
				<verse number="14">Tudjuk, hogy a Törvény szellemi természetű, én azonban nem vagyok szellemi, hanem testi természetemet követve élek, és a bűn rabszolgája vagyok.</verse>
				<verse number="15">Nem értem saját tetteimet: nem a jó dolgokat teszem, amit akarok, hanem a rossz dolgokat, amiket nem akarok.</verse>
				<verse number="16">Mivel valójában nem akarom elkövetni azokat a rossz dolgokat, amiket mégis megteszek, ezzel igazat adok a Törvénynek. Igen, a Törvény jó!</verse>
				<verse number="17">Valójában nem is én vagyok, aki ezeket a rossz dolgokat teszem, hanem a bűn, amely bennem lakik.</verse>
				<verse number="18">Jól tudom, hogy semmi jó nem lakik bennem, vagyis a régi emberi természetemben, hiszen a jót akarom tenni, mégis képtelen vagyok rá.</verse>
				<verse number="19">Mert nem a jót teszem, amit annyira szeretnék, hanem a rosszat, amit nem akarok.</verse>
				<verse number="20">De ha azt teszem, amit nem akarok, akkor már nem is én teszem azt, hanem a bennem lakó bűn.</verse>
				<verse number="21">Tehát, ez érvényes rám nézve: a jót szeretném tenni, mégis mindig a rosszat találom magamban.</verse>
				<verse number="22">Ami az értelmemet illeti, szeretem Isten törvényét.</verse>
				<verse number="23">Azonban látok egy másik törvényt, amely a testemben működik. Ez a bűn törvénye, amely az értelmem által elfogadott törvény ellen harcol. Emiatt vagyok fogoly, a bűn törvényének börtönébe zárva.</verse>
				<verse number="24">Milyen szörnyű helyzetben vagyok! Ki szabadít meg engem ebből a testből, amely a halál felé halad?</verse>
				<verse number="25">Isten az, aki megszabadít! Hálát adok Istennek, hogy valóban megszabadít, Urunk, Jézus Krisztus által! Tehát, ami engem illet, értelmemmel ugyan Isten törvényét szolgálom, ugyanakkor a régi emberi természetem a bűn törvényének rabszolgája.</verse>
			</chapter>
			<chapter number="8">
				<verse number="1">Így azután senki sem ítéli el azokat, akik a Krisztus Jézusban élnek.</verse>
				<verse number="2">Miért? Mert a Krisztus Jézusban az Élet Szellemének törvénye felszabadított a bűn törvénye alól, amely a halálba vezet.</verse>
				<verse number="3">Így oldotta meg Isten azt, amire a Mózesi Törvény képtelen volt, mivel a régi emberi természet miatt nem volt rá ereje. Isten azonban saját Fiát küldte el hozzánk, hogy általa elbánjon a bűnnel. Igen, a Fiú ugyanolyan testben élt a földön, mint amilyenben most mi élünk. Isten ezt az emberi testet, Jézus testét használta fel arra, hogy általa elítélje a bűnt.</verse>
				<verse number="4">Így érte el azt, hogy a Törvény jogos követeléseinek meg tudjunk felelni. Mi ugyanis nem a régi emberi természetünket követjük, hanem a Szent Szellem szerint élünk.</verse>
				<verse number="5">Akik régi emberi természetük szerint élnek, azok egyre csak arra törekednek, amit ez a régi természet kíván. Akik azonban a Szent Szellem szerint élnek, azok arra törekednek, és azzal foglalkoznak, amit a Szent Szellem kíván.</verse>
				<verse number="6">Régi emberi természetünk igyekezete végül is a halálhoz vezet. A Szent Szellem azonban mindig az életre és a békességre törekszik.</verse>
				<verse number="7">Régi emberi természetünk törekvése tehát ellentétes Isten törekvésével, mivel nem akar, de nem is tud engedelmeskedni Isten törvényének.</verse>
				<verse number="8">Ezért, akik a régi emberi természetük uralma alatt élnek, azok nem tetszenek Istennek.</verse>
				<verse number="9">Ti azonban már nem a régi emberi természet irányítása alatt éltek, hanem a Szent Szellem uralma alatt. De csak akkor, ha valóban bennetek él Isten Szelleme, mert ha nem, akkor nem is tartoztok Krisztushoz.</verse>
				<verse number="10">Ha viszont Krisztus valóban bennetek él, akkor a Szent Szellem életet ad nektek, mert Krisztus elfogadhatóvá tett benneteket Isten számára. Testetek ellenben mindig halott marad a bűn miatt.</verse>
				<verse number="11">A Szent Szellem, aki feltámasztotta Jézust a halálból, bennetek lakik. Ezért az, aki Krisztust feltámasztotta a halálból, a ti halandó testeteket is meg fogja eleveníteni, a bennetek lakó Szent Szellem által.</verse>
				<verse number="12">Így tehát, testvéreim, nem vagyunk a régi emberi természetünk uralma alatt. Nem kell, hogy annak a kívánságai szerint éljünk.</verse>
				<verse number="13">Ha ugyanis a régi emberi természet szerint éltek, meg fogtok halni. Ha viszont a Szent Szellem segítségével abbahagyjátok a rossz dolgokat, akkor fogtok igazán élni.</verse>
				<verse number="14">Mert azok az Isten fiai, akiket Isten Szelleme irányít.</verse>
				<verse number="15">Hiszen a Szent Szellem, akit befogadtatok, nem tesz újra rabszolgává, hogy féljetek. Ellenkezőleg! A Szent Szellem Isten fiaivá tesz bennünket, és az ő segítségével így kiálthatunk Istenhez: „Abba!”</verse>
				<verse number="16">Maga a Szent Szellem a mi szellemünkkel együtt megerősíti, hogy Isten gyermekei vagyunk.</verse>
				<verse number="17">Ha viszont gyermekek, akkor örökösök is. Valóban, mi Krisztussal együtt kapunk örökséget Istentől! De csak akkor, ha együtt is szenvedünk Krisztussal. Akkor pedig vele együtt veszünk részt a dicsőségben is.</verse>
				<verse number="18">Úgy gondolom, jelenlegi szenvedésünk szóra sem érdemes ahhoz a dicsőséghez képest, amelyben részünk lesz.</verse>
				<verse number="19">Mert az egész teremtett világ feszült figyelemmel várja, hogy Isten végre mindenkinek megmutassa, kik az ő fiai.</verse>
				<verse number="20">Azért várja ennyire, mert a teremtett világ az elmúlás hatalma alá van kényszerítve. Nem önként, hanem Isten akarata szerint, aki így rendelkezett. Ugyanakkor, a teremtett világ is abban a reményben él,</verse>
				<verse number="21">hogy a romlás rabszolgaságából fel fog szabadulni, és ugyanazt a dicsőséges szabadságot fogja élvezni, amit az Isten gyermekei.</verse>
				<verse number="22">Jól tudjuk, hogy mind a mai napig az egész teremtett világ úgy sóhajtozik és szenved, mint a terhes asszony a szüléskor.</verse>
				<verse number="23">De nem csak a teremtett világ, hanem még mi magunk is ugyanígy sóhajtozunk. Pedig mi előleget kaptunk a Szent Szellemből! Mégis sóhajtozva várjuk a testünk megszabadítását, hogy ezzel teljesen Isten fiaivá váljunk.</verse>
				<verse number="24">A teljes megszabadulásunk ugyanis magában foglalja ezt a reménységet: a testünk megszabadulását is. Ez azonban még nem történt meg. Ha már látható lenne, akkor nem kellene remélni. Miért is remélné valaki azt, amit már lát?</verse>
				<verse number="25">Mivel azonban olyan valamit várunk, amit még nem kaptunk meg, türelmesen és kitartással várjunk rá!</verse>
				<verse number="26">Hasonlóképpen, a Szent Szellem is segítségünkre siet abban, amiben gyengék vagyunk. Hiszen sokszor még azt sem tudjuk, hogy miért és hogyan imádkozzunk. A Szent Szellem azonban maga könyörög értünk, szavakkal ki sem fejezhető sóhajtásokkal.</verse>
				<verse number="27">Isten ugyanis jól tudja, mi van a szívünkben, és azt is, mi a Szent Szellem szándéka. Mert ő Isten akarata szerint könyörög Isten népéért.</verse>
				<verse number="28">Egészen biztosak vagyunk benne, hogy minden összedolgozik azoknak a javára, akik Istent szeretik, és akiket ő a saját terve szerint elhívott.</verse>
				<verse number="29">Hiszen ezeket Isten már a világ teremtése előtt ismerte. Sőt, külön is választotta őket, hogy a Fiához hasonlóvá váljanak. Igen, azt akarta, hogy Fia legyen az elsőszülött a sok testvér között Isten nagy családjában.</verse>
				<verse number="30">Azt tervezte, hogy ezek a Fiához hasonlítsanak. Ezeket előre különválasztotta a maga számára, azután el is hívta őket, majd elfogadhatóvá tette, és dicsőséget is adott nekik.</verse>
				<verse number="31">Mi következik mindebből? Mivel Isten velünk van, ki lehet ellenünk?!</verse>
				<verse number="32">Hiszen még a saját Fiát sem kímélte meg, hanem odaadta értünk, mindnyájunkért! Hogyne adna akkor minden egyebet is a Fiával együtt nekünk?!</verse>
				<verse number="33">Ki vádolhatja azokat, akiket Isten kiválasztott? Senki! Isten felmentette őket minden vád alól!</verse>
				<verse number="34">Akkor ki ítélhetné el őket? Talán Krisztus Jézus? Hiszen ő nemcsak meghalt, de fel is támadt értünk! Most pedig az Atya jobb oldalán ül, és képvisel bennünket az Atya-Isten előtt!</verse>
				<verse number="35">Mi választhat el bennünket Krisztus szeretetétől? Elnyomás, szenvedés, nyomor, nehézségek, üldözés, éhínség, ruhátlanság, életveszély, vagy akár, ha meg is ölnek bennünket? Nem, egyik sem!</verse>
				<verse number="36">De hiszen az Írás is ezt mondja: „Érted gyilkolnak bennünket állandóan, olyannak tekintenek, mint a levágni való juhokat.” Zsolt 44:23</verse>
				<verse number="37">Ennek ellenére, minden ilyen nehéz helyzetben mi vagyunk a győztesek! Sőt, még annál is többek ő általa, aki szeretett bennünket.</verse>
			</chapter>
			<chapter number="9">
				<verse number="1">Igazat mondok, nem hazudok, hiszen Krisztusban élek. Tanúskodik erről a Szent Szellem által megvilágított lelkiismeretem is.</verse>
				<verse number="2">Nagy szomorúság és állandó fájdalom gyötri szívemet Izráel népe miatt,</verse>
				<verse number="3">mert ők a testvéreim, a rokonaim. Bárcsak tudnék rajtuk segíteni! Inkább lennék én magam átkozott, és Krisztustól elszakított, ha ezzel segíthetnék rajtuk!</verse>
				<verse number="4">Igen, őket választotta ki Isten: Izráel népét, akiket fiaivá is fogadott. Övék a dicsőség, és velük kötötte Isten a szövetségeket. Ők kapták Istentől a Mózesi Törvényt, az Isten tiszteletének és imádásának rendjét, és az ígéreteket.</verse>
				<verse number="5">Ők a mi ősapáink leszármazottjai, és emberi természete szerint közülük származik Krisztus, aki Isten minden és mindenki felett. Legyen örökké áldott! Ámen.</verse>
				<verse number="6">Igen, szomorú vagyok Izráel népe miatt, de nem azért, mintha Isten nem teljesítette volna ígéreteit, amelyeket nekik adott. Hiszen nem mindenki számít igazán Izráel népéhez tartozónak, aki származása szerint Izráel, vagyis Jákób utódja.</verse>
				<verse number="7">Ugyanígy, nem számítanak mindannyian Ábrahám igazi gyermekeinek, akik testileg tőle származtak. Hanem ahogyan Isten megígérte Ábrahámnak: „Utódaid Izsáktól származnak majd.”</verse>
				<verse number="8">Tehát, Ábrahámnak nem az összes utódai számítanak Isten gyermekeinek, hanem csak azok, akik Isten ígérete szerint születtek.</verse>
				<verse number="9">Mert így hangzott az ígéret: „A megfelelő időben visszajövök, és akkor Sárának fia születik.”</verse>
				<verse number="10">Így volt ez Rebeka esetében is, akinek két fia volt. Mindkettőnek Izsák volt az apja, a mi ősapánk.</verse>
				<verse number="13">Ezért mondja az Írás: „Jákóbot szerettem, Ézsaut ellenben gyűlöltem.”</verse>
				<verse number="14">Hogyan értsük ezt? Vajon igazságtalanság ez Isten részéről? Nem, dehogyis!</verse>
				<verse number="15">Hiszen Isten már Mózesnek is megmondta: „Annak adok kegyelmet, akinek akarok, és azon könyörülök, akin könyörülni akarok.”</verse>
				<verse number="16">Tehát, Isten dönti el, hogy kin könyörül és kinek ad kegyelmet! Ez a döntés pedig nem függ attól, hogy az emberek mit akarnak, vagy mit tesznek. Kizárólag a könyörületes Istentől függ!</verse>
				<verse number="17">Az Írás szerint ugyanis ezt mondta Isten a fáraónak: „Azért tettelek királlyá, hogy hatalmamat megmutassam rajtad, és mindenki megismerje nevemet az egész Földön.”</verse>
				<verse number="18">Isten tehát azon könyörül, akin akar. Viszont makaccsá és keményszívűvé tesz, akit akar.</verse>
				<verse number="19">Erre talán azt kérdezed: „Ha Isten irányítja, amit mi — emberek — teszünk, akkor miért vádol bennünket a bűneinkért? Hiszen senki sem állhat ellen Isten akaratának!”</verse>
				<verse number="20">De hát kicsoda vagy te, hogy vitába mersz szállni Istennel? Felelősségre vonhatja-e a cserépedény a fazekas mestert: „Miért formáltál engem ilyenné?”</verse>
				<verse number="21">Vagy talán nincs hatalma a fazekasnak az agyag felett? Ugyanabból az agyagból az egyik cserépedényt díszessé, a másikat pedig közönségessé formálja.</verse>
				<verse number="22">Hasonló ehhez, amit Isten tett. Meg akarta mutatni haragját és hatalmát. Mégis türelmesen és sokáig elviselte azokat, akikre haragudott, pedig már megérdemelték volna, hogy elpusztítsa őket.</verse>
				<verse number="23">Igen, türelmesen várt arra is, hogy megmutassa kegyelmének nagy dicsőségét. Mégpedig azokon az embereken, akik elfogadták Isten kegyelmét, és akiket arra teremtett, hogy részesüljenek dicsőségéből.</verse>
				<verse number="24">Ilyenek vagyunk mi is, akiket erre hívott meg, akár a zsidók, akár a nem zsidók közül.</verse>
				<verse number="25">Ahogyan ezt az Írás is mondja Hóseás könyvében: „Népemnek hívom majd azokat, akik nem voltak az enyémek, és szeretni fogom azt a népet, akit eddig nem szerettem. Hós 2:23</verse>
				<verse number="26">Ugyanazon a helyen, ahol azt mondta nekik Isten: »Ti nem vagytok az én népem!« azon a helyen az Élő Isten fiainak fogják majd hívni őket.” Hós 1:10</verse>
				<verse number="27">Izráelről szólva így kiáltott fel Ézsaiás próféta: „Ha Izráel gyermekei olyan sokan vannak is, mint a tengerpart homokja, akkor is csak a nép maradéka szabadul meg,</verse>
				<verse number="28">mert az ÚR hirtelen és teljesen végrehajtja ítéletét a földön.” Ézs 10:22-23</verse>
				<verse number="29">Ahogyan előre megmondta Ézsaiás próféta: „Ha a Seregek URa meg nem mentett volna egy keveset népe közül, olyanná lettünk volna, mint Sodoma vagy Gomora.” Ézs 1:9</verse>
				<verse number="30">Mi következik ebből? Azt látjuk, hogy a nem zsidók közül sokan elfogadhatóvá váltak Isten számára, pedig korábban nem is törekedtek erre. Igen, a hitük által érték el ezt.</verse>
				<verse number="31">Izráel népe azonban arra igyekezett, hogy a Törvény követeléseinek megfeleljen, és így elfogadhatóvá legyen Isten számára. De nem tudtak a Törvénynek megfelelően élni, ezért kudarcot vallottak.</verse>
				<verse number="32">Miért? Azért, mert megpróbáltak a saját erejükből és a tetteik alapján elfogadhatóvá válni Isten számára. Nem a hitük által, és Istenben bízva törekedtek erre. Beleütköztek abba a kőbe, amelyről</verse>
				<verse number="33">az Írás ezt mondja: „Figyeljetek rám! Elhelyezek egy követ Sionban, amelyben az emberek megbotlanak, egy sziklát, amely miatt elesnek. De aki bízik és hisz őbenne, az nem fog csalódni.” Ézs 28:16</verse>
			</chapter>
			<chapter number="10">
				<verse number="1">Testvéreim, szívből kívánom, hogy Izráel népe megmeneküljön. Istenhez könyörgök értük, hogy ezt elérjék.</verse>
				<verse number="2">Azt elmondhatom róluk, hogy teljes erővel igyekeznek Istenhez. De nem ismerik az utat, amely hozzá vezet.</verse>
				<verse number="3">Hiszen nem értették meg, milyen módon teszi Isten az embert elfogadhatóvá a maga számára. Megpróbálták saját magukat elfogadhatóvá tenni. Isten ugyan elkészítette az útját, hogy lehet valaki a számára elfogadható, de Izráel ezt elutasította.</verse>
				<verse number="4">Mert a Törvény Krisztusban érte el a végső célját: aki bízik és hisz Jézus Krisztusban, azt Isten elfogadja.</verse>
				<verse number="5">Mert Mózes azt írja az Istennel való helyes viszonyról, amely a Törvény követelésein alapul: „Aki mindezeket megteszi, az élni fog ezáltal.”</verse>
				<verse number="6">Arról viszont, hogy a hit által hogyan válhatunk Isten számára elfogadhatóvá, így ír: „Ne mondd magadban: Ugyan ki megy fel a Mennybe?” — vagyis, hogy a Krisztust lehozza onnan.</verse>
				<verse number="7">De ne mondd azt sem: „Ki megy le a mélységbe?” — vagyis, hogy a Krisztust felhozza a halottak közül.</verse>
				<verse number="8">Hanem mit mond az Írás? „Egészen közel van hozzád az Isten üzenete. Ott van az a szádban és a szívedben.” Ez pedig a hit üzenete, amit hirdetünk.</verse>
				<verse number="9">Ha tehát kimondod és elismered, hogy Jézus az Úr, és szívedben hiszed, hogy Isten feltámasztotta őt a halálból, akkor megmenekülsz.</verse>
				<verse number="10">Mert a szívünkkel hiszünk, hogy Isten számára elfogadhatók legyünk, és a szánkkal mondjuk el másoknak, amit hiszünk, hogy megmeneküljünk.</verse>
				<verse number="11">Azt mondja ugyanis az Írás: „Senki sem fog csalódni, aki benne hisz.”</verse>
				<verse number="12">Nincs különbség tehát zsidók és nem zsidók között. Mert ugyanaz az Úr uralkodik minden ember felett. Ő pedig bőkezűen osztja áldásait mindenkinek, aki őt hívja segítségül.</verse>
				<verse number="13">Ugyanis „mindenki megmenekül, aki segítségül hívja az Úr nevét.”</verse>
				<verse number="14">De hogyan hívják segítségül azt, akiben nem hisznek? Hogyan higgyenek abban, akiről még nem is hallottak? De hogyan hallhatnának róla, ha senki nem mondja el nekik az üzenetet?</verse>
				<verse number="15">Viszont hogyan vihetné el valaki az üzenetet, ha nem küldik ki? Hiszen ezt mondja az Írás: „Milyen szép és jó, amikor jönnek, akik az örömhírt hozzák!”</verse>
				<verse number="16">Mégsem engedelmeskedett mindenki az örömhírnek. Hiszen Ézsaiás próféta is ezt mondta: „Uram, ki hitte el, amit mondtunk?”</verse>
				<verse number="17">A hit tehát az üzenet elfogadásából származik. Az üzenetet pedig akkor fogadják el az emberek, ha valaki beszél nekik Krisztusról.</verse>
				<verse number="18">De hadd kérdezzem meg: Vajon nem hallotta a mi üzenetünket mindenki? De bizony hallotta! Hiszen az Írás is azt mondja: „Az egész földkerekségen mindenhol hallatszott a hangjuk, a lakott föld széléig mindenhol hallották szavukat.” Zsolt 19:5</verse>
				<verse number="19">Újra kérdezem: talán Izráel nem értette meg? De bizony, megértette! Először is, már Mózes azt mondja, amikor Isten szavait adja tovább: „Féltékennyé teszlek benneteket oly nép által, akik nem az enyémek, értelmetlen nemzettel bosszantalak fel titeket.” 5Móz 32:21</verse>
				<verse number="20">Majd Ézsaiás próféta nagy bátran így szól, amikor Isten szavait mondja: „Megtaláltak azok, akik nem is kerestek. Megmutattam magam azoknak, akik sohasem kérdezősködtek utánam.” Ézs 65:1</verse>
				<verse number="21">Isten ezt a nem zsidókról mondta. Izráel népéről viszont így szól: „Egész nap kitárt karokkal vártam erre az engedetlen népre, amely ellenkezik velem, és nem akar követni.” Ézs 65:2</verse>
			</chapter>
			<chapter number="11">
				<verse number="1">Azt kérdezem tehát: vajon teljesen visszautasította és eltaszította magától Isten a saját népét? Nem, dehogyis! Hiszen én magam is Izráel népéhez tartozom, Ábrahám utódja vagyok, Benjámin törzséből származom.</verse>
				<verse number="2">Nem, Isten nem taszította el magától Izráel népét! Hiszen már akkor előre kiválasztotta Izráelt, hogy a saját népe legyen, amikor még meg se születtek! Vagy talán nem tudjátok, mit mond az Írás arról, amikor Illés próféta Izráel miatt panaszkodott Istennek?</verse>
				<verse number="3">Azt mondta: „Uram, prófétáidat megölték, oltáraidat lerombolták, már csak egyedül én maradtam meg, és most engem is meg akarnak ölni.”</verse>
				<verse number="4">De mit felelt neki Isten? Ezt: „Meghagytam magamnak hétezer férfit, akik nem imádták Baált.”</verse>
				<verse number="5">Ugyanígy, a mostani időben is van egy „maradék”, akiket Isten a kegyelme alapján választott ki.</verse>
				<verse number="6">Ez azt jelenti, hogy nem annak alapján választotta ki őket, amit tettek. Ha ez nem így volna, hanem az emberek a saját tetteik alapján tartoznának Isten népéhez, akkor Isten kegyelmének ajándéka már nem is lenne igazán ajándék.</verse>
				<verse number="7">Hogyan is van hát ez? Izráel népe arra törekedett, hogy Isten számára elfogadható legyen, de nem érték el a céljukat. Akiket azonban Isten kiválasztott, annak a „maradéknak” ez mégis sikerült. A többiek szíve pedig megkeményedett, és nem akartak Isten szavára hallgatni.</verse>
				<verse number="8">Amint az Írás mondja: „Isten a kábultság szellemét adta nekik.” Ézs 29:10 „Olyan szemet adott nekik, amely nem lát olyan fület, amely nem hall. Így van ez mind a mai napig.” 5Móz 29:3</verse>
				<verse number="9">Dávid is ezt mondja: „Ünnepi asztaluk legyen számukra csapda, az fogja meg őket! Ez lesz a vesztük és büntetésük.</verse>
				<verse number="10">Homályosodjon el szemük, hogy ne lássák az igazságot, és örökre görbítsd meg a hátukat!” Zsolt 69:23-24</verse>
				<verse number="11">Izráel népe elbotlott — ez igaz. De vajon végleg elestek emiatt? Egyáltalán nem! Éppen ellenkezőleg: botlásuk következtében jutott el a megmenekülés üzenete a nem zsidó népekhez. Ez pedig azért történt, hogy Isten Izráel népét féltékennyé tegye.</verse>
				<verse number="12">Valóban, Izráel népének botlása milyen bőséges áldást hozott az egész világnak! Amit ők elveszítettek, azzal a nem zsidó népek lettek gazdagabbak. De ha ez így van, akkor képzeljétek el, milyen hatalmas nyereséget fog jelenteni a világnak, amikor Izráel népét Isten teljes egészében helyreállítja!</verse>
				<verse number="13">Most pedig hozzátok szólok, akik nem vagytok zsidók. Mivel Isten engem a nem zsidó népekhez küldött, teljes erőmmel arra törekszem, hogy ezt a szolgálatomat minél sikeresebben végezzem.</verse>
				<verse number="14">Közben állandóan abban reménykedem, hogy így féltékennyé tudom tenni saját népemet, és néhányat közülük is elvezethetek a megmenekülésre.</verse>
				<verse number="15">Isten valóban elfordult népemtől, de ennek következtében kibékült a többi népekkel. Ha viszont Isten visszafogadja Izráelt magához, az olyan lesz, mint mikor valaki a halálból támad fel!</verse>
				<verse number="16">Ha a kenyérből az első kis darabot Istennek szánjuk, akkor a kenyér többi része is ugyanúgy Istené. Hasonlóképpen, ha a fa gyökere Istené, akkor az ágak is hozzá tartoznak.</verse>
				<verse number="17">Olyan ez, mintha a nemes olajfa ágai közül néhányat letörnek, titeket pedig, akik a nem zsidó népek közül jöttetek, és így a „vad olajfa ágai” vagytok, beoltanak a letört ágak helyére. Így most már ti is részesültök mindabból a jóból, amit a nemes fa gyökere nyújt.</verse>
				<verse number="18">De ne gondoljátok, hogy különbek vagytok, mint a letört ágak! Ha pedig jobbnak képzelitek magatokat, jusson eszetekbe: nem ti tápláljátok a gyökeret, hanem a gyökér titeket!</verse>
				<verse number="19">Lehet, hogy így gondolkoztok: „Azért törtek le az ágak, hogy bennünket beoltsanak a szelíd olajfába.”</verse>
				<verse number="20">Ez igaz, de gondoljátok meg, hogy azokat a hitetlenségük miatt törték le, és ti is csak a hitetek által maradhattok meg. Ezért ne legyetek büszkék, hanem féljetek!</verse>
				<verse number="21">Mert ha az olajfa saját ágait nem kímélte Isten, akkor titeket sem fog kímélni, ha nem hisztek.</verse>
				<verse number="22">Ismerd fel azért, hogy Isten nemcsak jóságos, hanem szigorú is! Szigorú azokhoz, akik elestek, hozzátok viszont mindaddig jó, amíg megmaradtok Isten jóságában. Ha nem, akkor titeket is letör arról a fáról, mint azokat az előző ágakat.</verse>
				<verse number="23">Ugyanakkor Izráel népét ismét beolthatja a saját fájukba, kivéve, ha makacsul kitartanak a hitetlenségben. Igen, Isten meg tudja tenni, hogy újra beoltsa őket.</verse>
				<verse number="24">Nem természetes, hogy a vad olajfa ágát beoltsák a szelíd olajfába. Ti, akik a nem zsidó népek közül származtok, valóban olyanok vagytok, mint a vad olajfa ágai. Isten mégis beoltott benneteket a szelíd olajfába. Gondoljátok meg, mennyivel inkább természetes, ha a szelíd olajfa letört ágait ismét beoltják a saját fájukba! Hiszen ezeknek az ágaknak a természet rendje szerint ott a helyük!</verse>
				<verse number="25">Testvéreim, ne a saját gondolkodásotokra támaszkodjatok! Szeretném, ha megértenétek ezt a titkos igazságot: Izráel népe csak részben makacsolta meg magát. És még ez is csak addig tart, amíg a nem zsidó népek közül elhívott emberek teljes számban Istenhez jönnek.</verse>
				<verse number="26">Akkor majd Izráel népe teljes egészében meg fog szabadulni. Amint az Írás is mondja: „Szabadító érkezik majd Sionból, aki minden istentelenséget kitisztít Jákób családjából.</verse>
				<verse number="27">Szövetséget kötök velük, amikor megbocsátom bűneiket.” Ézs 59:20-21; 27:9</verse>
				<verse number="28">Igaz, hogy Izráel népe az örömhír ellenségévé lett, de még ez is a ti javatokat szolgálja. Ennek ellenére Izráel még mindig Isten kiválasztott népe, és ő még mindig nagyon szereti őket! Hiszen ezt megígérte Izráel ősapáinak.</verse>
				<verse number="29">Isten ugyanis soha nem veszi vissza az ajándékait, és nem vonja vissza, ha egyszer valakit elhív.</verse>
				<verse number="30">Gondoljátok csak meg! Régebben ti sem engedelmeskedtetek Istennek. Most azonban Isten könyörült rajtatok, mivel Izráel engedetlenné vált.</verse>
				<verse number="31">Hasonlóképpen, most Izráel engedetlen, végül azonban Isten mégis megkönyörül rajtuk is! Igen, éppen rajtatok keresztül jut el Izráel népéhez is ugyanaz a kegyelem, amelyet ti most élveztek.</verse>
				<verse number="32">Mert kivétel nélkül minden ember engedetlen Isten iránt. Ő pedig mindenkit bezárt az engedetlenség börtönébe, hogy azután mindenkin könyörülhessen.</verse>
				<verse number="33">Ó, milyen hatalmas Isten gazdagsága, milyen mélységes a bölcsessége és végtelen a tudása! Milyen nehéz megérteni döntéseit! Ki képes követni, hogy Isten mit miért tesz?</verse>
				<verse number="34">Amint az Írás is mondja: „Ugyan ki értheti az ÚR gondolatait, ki adhat neki tanácsot?” Ézs 40:13</verse>
				<verse number="35">„Ki adott valaha is elsőként az ÚRnak, hogy annak visszafizetését várja?” Jób 41:11</verse>
				<verse number="36">Mert mindent Isten teremtett, mindent ő tart fenn, és minden őérte létezik. Övé legyen a dicsőség örökké! Ámen.</verse>
			</chapter>
			<chapter number="12">
				<verse number="1">Isten irgalmára hivatkozva kérlek benneteket testvéreim, hogy adjátok oda magatokat Istennek! Ez olyan, mintha élő áldozatot vinnétek Istennek, amely kedves a számára, és egyedül csak az övé. Ez az, amivel méltóan, igazán és szellemi módon tisztelitek Istent.</verse>
				<verse number="2">Ne alkalmazkodjatok a jelenlegi korszak életformájához! Ellenkezőleg, újítsátok meg az egész gondolkodásotokat, és így gyökeresen változzatok meg! Akkor lesztek képesek megérteni és elfogadni, amit Isten akar: ami jó, ami neki tetszik, és ami tökéletes. Ezekre igyekezzetek!</verse>
				<verse number="3">Isten különleges ajándékot adott nekem. Ezért figyelmeztetlek benneteket: senki ne tartsa magát többre, mint ami indokolt! Józanul lássátok magatokat, a hiteteknek megfelelően. Hiszen mindenki kapott bizonyos mértékű hitet Istentől.</verse>
				<verse number="4">Mert gondoljátok csak meg: az emberi test egységes egész, de sok részből épül fel! Az egyes részeknek mind megvan a maguk különböző feladata.</verse>
				<verse number="5">Ugyanígy van ez velünk is, akik Krisztusban vagyunk: sokan vagyunk ugyan, de együttesen alkotunk egyetlen „testet”. Ennek a testnek külön-külön a részei vagyunk, és kölcsönösen kapcsolódunk egymáshoz.</verse>
				<verse number="6">Különböző ajándékokat kaptunk aszerint, hogy Isten mire adott nekünk kegyelmet. Használjuk hát ezeket! Ha például valaki a prófétálás ajándékát kapta, akkor a hite mértéke szerint használja ezt az ajándékot!</verse>
				<verse number="7">Aki a gyakorlati dolgokban való szolgálat ajándékát kapta, azzal szolgáljon! Aki a tanítás ajándékát, az tanítson!</verse>
				<verse number="8">Aki a biztatás, bátorítás és figyelmeztetés ajándékát kapta, az biztassa, bátorítsa és figyelmeztesse a többieket! Aki az adakozás ajándékát kapta, az adjon a többieknek egyszerűen és tiszta szívvel! Aki azt az ajándékot kapta, hogy vezető legyen, az szorgalmasan végezze ezt a feladatot! Aki azt kapta, hogy a szenvedőkkel jót tegyen, az tegye ezt jókedvűen és barátságosan!</verse>
				<verse number="9">A bennetek működő szeretet legyen valódi, ne képmutató! Gyűlöljetek minden gonoszságot! Viszont ragaszkodjatok ahhoz, ami jó!</verse>
				<verse number="10">Szeressétek egymást, ahogy a testvérek között ez természetes! A másik testvért mindig részesítsétek előnyben magatokkal szemben!</verse>
				<verse number="11">Ha dolgozni kell, ne lustálkodjatok, a Szent Szellem tüze lobogjon bennetek, hiszen az Urat szolgáljátok!</verse>
				<verse number="12">A reménység töltsön be örömmel! Legyetek türelmesek és kitartók, ha nehézségek vesznek körül! Állandóan imádkozzatok!</verse>
				<verse number="13">Isten népét segítsétek adományaitokkal, ha szükségük van rá! Gyakoroljátok a vendéglátást!</verse>
				<verse number="14">Még azokat is áldjátok meg, akik rosszat mondanak rólatok, vagy rosszat tesznek veletek! Ne kívánjatok nekik semmi rosszat, hanem áldjátok őket!</verse>
				<verse number="15">Örüljetek együtt azokkal, akik örülnek, és sírjatok azokkal, akik sírnak!</verse>
				<verse number="16">Éljetek egyetértésben és összhangban egymással! Ne legyetek büszkék, hanem az egyszerű emberekkel vállaljatok közösséget! Ne becsüljétek túl magatokat!</verse>
				<verse number="17">Ha rosszat tesznek veletek, ne álljatok bosszút érte! Arra törekedjetek, amit az emberek jónak és nemesnek tartanak!</verse>
				<verse number="18">Tegyetek meg mindent, ami tőletek telik, hogy mindenkivel békességben éljetek!</verse>
				<verse number="19">Szeretett testvéreim, ne álljatok bosszút magatokért! Inkább bízzátok ezt Isten haragjára, mert meg van írva: „A bosszúállás az én dolgom, én majd megfizetek, ezt mondja az ÚR.”</verse>
				<verse number="20">Sőt, „ha éhezik ellenséged, adj neki enni, ha szomjazik, adj neki inni! Mert olyan ez, mintha izzó parazsat tennél a fejére.” Péld 25:21-22</verse>
				<verse number="21">Ne engedd, hogy a gonosz legyőzzön téged! Ellenkezőleg: tedd azt, ami jó és helyes — és ezzel te fogod legyőzni őt!</verse>
			</chapter>
			<chapter number="13">
				<verse number="1">Szükséges, hogy mindenki fogadja el azokat az embereket és hatóságokat, akik kormányoznak, és engedelmeskedjen nekik! Mert mindazokat, akik gyakorolják a hatalmat, Isten jelölte ki. Bizony, mindenki Istentől kapja a hatalmat a kormányzásra!</verse>
				<verse number="2">Így tehát aki nem engedelmeskedik a hatóságoknak, az valójában Isten rendelkezésével fordul szembe. Akik viszont ellenkeznek Isten parancsaival, azok ítélet alá kerülnek.</verse>
				<verse number="3">A hatalmon lévők nem azért vannak, hogy azok féljenek tőlük, akik rendesen élnek és jó dolgokat tesznek. Féljenek azok, akik valami rosszat tesznek! Ha nem akarsz félni a hatóságoktól, akkor élj tisztességesen és tedd azt, ami jó — és dicséretet kapsz tőlük!</verse>
				<verse number="4">Mert ők valójában Isten szolgái a te érdekedben. De ha valami rosszat teszel, akkor joggal félhetsz tőlük, mert hatalmuk van arra, hogy megbüntessenek, és élni is fognak vele! Isten szolgái ők, hogy Isten haragja szerint álljanak bosszút azokon, akik valami gonosz dolgot tettek.</verse>
				<verse number="5">Tehát szükséges, hogy fogadd el őket és engedelmeskedj nekik! De nem csak a büntetéstől való félelem miatt, hanem azért is, mert tudod, hogy ez a helyes.</verse>
				<verse number="6">Ezért kell adót is fizetnetek. Hiszen a hatalom emberei Isten szolgái mindenkinek a javára, és erre a szolgálatra szánják az idejüket.</verse>
				<verse number="7">Adjátok meg tehát mindenkinek, amivel tartoztok: akinek adóval, annak fizessétek meg az adót, akinek a vámmal, annak a vámot! Akinek tisztelettel tartoztok, annak adjátok meg az illő tiszteletet! Akit megbecsülés illet, azt pedig becsüljétek meg!</verse>
				<verse number="8">Senkinek semmivel ne tartozzatok! De a szeretettel bizony tartoztok egymásnak! Mert aki szereti a másik embert, az engedelmeskedik a Törvénynek.</verse>
				<verse number="9">Miért mondom ezt? Mert a Törvény azt mondja: „Ne légy házasságtörő, ne gyilkolj meg senkit, ne lopj, és ne kívánd, ami a másé!”. Mindezek, és az összes többi parancsolat összefoglalható ebben az egyben: „Úgy szeresd a másik embert, mint saját magadat!”</verse>
				<verse number="10">A szeretet nem tesz semmit, amivel a másiknak ártana. Ezért ha valaki szeret, akkor egyúttal engedelmeskedik a Törvénynek is.</verse>
				<verse number="11">Mindezt annál inkább tegyétek meg, mert jól tudjátok, milyen időket élünk! Itt az ideje, hogy végre felébredjetek az álomból! Hiszen most már sokkal közelebb van hozzánk a szabadulás, mint amikor hívőkké lettünk.</verse>
				<verse number="12">Az „éjszaka” már majdnem elmúlt, és közeleg a „nappal”. Dobjuk hát félre mindazokat a dolgokat, amik a „sötétséghez” tartoznak! Készüljünk fel a harcra, és vegyük fel a „világosság fegyvereit”!</verse>
				<verse number="13">Éljünk úgy, ahogy a teljes nappali világosságban illik! Ne vegyünk részt vad mulatozásokban, se részegeskedésben, se ne kövessünk el szexuális bűnöket! Ne vétkezzünk a testünkkel! Hagyjuk abba a veszekedést, és ne irigykedjünk többé!</verse>
				<verse number="14">Ehelyett „öltözzetek az Úr Jézus Krisztusba”! A régi emberi természetet pedig ne tápláljátok, se ne teljesítsétek a kívánságait!</verse>
			</chapter>
			<chapter number="14">
				<verse number="1">Fogadjátok be magatok közé azokat, akiknek a hite még gyenge! De ne vitatkozzatok velük, se ne kritizáljátok őket!</verse>
				<verse number="2">Van, akinek az a meggyőződése, hogy mindenféle ételt szabadon megehet. Akinek meg gyenge a hite, azt hiszi, hogy csak zöldségféléket ehet.</verse>
				<verse number="3">Aki tehát mindent megeszik, ne nézze le azt, aki bizonyos dolgokat nem eszik! De aki nem eszik meg mindent, az se ítélje el a másikat, aki mindenfélét szabadon elfogyaszt! Hiszen Isten mindkettőt magához fogadta!</verse>
				<verse number="4">Különben is, ki vagy te, hogy más szolgáját elítéld?! Hiszen csak a saját ura döntheti el, hogy jót, vagy rosszat tett. De az Úr szolgája nem fog kudarcot vallani, mert a saját Ura képes arra, hogy megsegítse!</verse>
				<verse number="5">Az egyik ember bizonyos napokat fontosabbnak tart, mint a többit. Mások viszont mindet egyformának gondolják. De mind a kettő legyen meggyőződve saját felfogásának helyességéről.</verse>
				<verse number="6">Aki különbséget tesz a napok között, az Úr tiszteletére teszi. Aki megeszik mindenféle ételt, az is az Úrért teszi, hiszen hálát ad Istennek, amikor eszik. Aki viszont bizonyos ételeket soha nem eszik, az is az Úrért teszi, és ő is hálát ad Istennek.</verse>
				<verse number="7">Igen, mi mind az Úrért élünk! Közülünk senki sem él önmagának, és senki sem hal meg a maga akaratából.</verse>
				<verse number="8">Mert ha élünk, az Úrnak élünk, ha pedig meghalunk, az Úrnak halunk meg. Tehát akár élünk, akár meghalunk, az Úrhoz tartozunk.</verse>
				<verse number="9">Hiszen Krisztus azért halt meg, és azért támadt fel, hogy uralkodjon mind a halottak, mind az élők felett.</verse>
				<verse number="10">Te viszont hogy mered elítélni, vagy megvetni a testvéredet? Hiszen mindannyian oda fogunk állni az ítélő Isten elé!</verse>
				<verse number="11">Ahogyan az Írás mondja: „Mindenki térdet hajt előttem, mindenki nyilvánosan elismeri, hogy én vagyok az Isten. Olyan biztos ez, mint ahogy élek, mondja az ÚR.” Ézs 45:23</verse>
				<verse number="12">Tehát mindenki külön-külön fog saját magáról felelni Istennek.</verse>
				<verse number="13">Tehát ne kritizáljuk, se ne ítéljük el többé egymást! Inkább határozzuk el, hogy nem teszünk semmi olyat, amivel a testvéreink hitét lerombolnánk!</verse>
				<verse number="14">Tudom, sőt meg vagyok győződve az Úr Jézusban, hogy önmagában véve nincs abban semmi rossz, ha valaki minden ételt megehetőnek tart. Csak akkor árt neki, ha úgy gondolja, hogy nem szabad megennie, és mégis megeszi.</verse>
				<verse number="15">Ha megbántod a testvéredet azzal, hogy valamit megeszel, akkor nem a szeretet útját követed. Vigyázz, hogy ne rombold le a másik testvér hitét azzal, hogy olyan ételt eszel, amit szerinte nem lenne szabad! Hiszen Krisztus őérte is meghalt!</verse>
				<verse number="16">Ne engedjétek, hogy mások rossznak tartsák, amit ti helyesnek gondoltok!</verse>
				<verse number="17">Mert Isten uralma alatt nem az számít, hogy mit eszel, vagy iszol. Csak az számít, hogy Isten elfogad-e, hogy a békesség uralkodik-e benned és a Szent Szellem öröme.</verse>
				<verse number="18">Aki tehát így szolgálja Krisztust, annak valóban örül majd Isten, és az ilyen embert a többiek is elismerik.</verse>
				<verse number="19">Ezért teljes erővel törekedjünk azokra a dolgokra, amelyek a közöttünk lévő békességet, összhangot, egymás épülését és megerősítését szolgálják!</verse>
				<verse number="20">Ne romboljátok le Isten munkáját valamiféle ételek miatt! Mert igaz ugyan, hogy önmagában véve minden étel megehető, de mégis rosszul teszed, ha olyat eszel, amivel a testvéred hitét rombolod.</verse>
				<verse number="21">Inkább ne egyél húst, vagy ne igyál bort, ha ezzel a testvéred hitének ártasz! Ne tegyél semmi olyat, amivel akadályt gördítenél az útjába!</verse>
				<verse number="22">Ezekben a dolgokban a meggyőződésed legyen a te titkod, amit csak Isten ismer! Boldog és áldott, aki azt teszi, amit helyesnek tart, és emiatt nem kell utólag magát elítélnie.</verse>
				<verse number="23">Aki viszont úgy eszik meg valamit, hogy nem biztos benne, hogy ez helyes, az ítéletet von magára, mert nem a hite és meggyőződése szerint cselekedett. Mert amit nem a hitünk alapján teszünk, az bűn.</verse>
			</chapter>
			<chapter number="15">
				<verse number="1">Mi, akik erősek vagyunk, türelmesen el kell viseljük azoknak a gyengeségeit, akik még gyengék. Ne éljünk tehát a magunk kénye-kedve szerint!</verse>
				<verse number="2">Sőt, inkább igyekezzünk mindenben a testvéreink kedvét keresni, és erősítsük őket!</verse>
				<verse number="3">Gondoljátok meg, hogy Krisztus sem a saját érdekeit nézte! Hiszen ez van megírva róla az Írásokban: „Mindaz a rossz, amit rólad mondtak, Istenem, engem ért.”</verse>
				<verse number="4">Mindaz, amit az Írásokban régebben megírtak, a mi tanulságunkra szolgál. Azért írták le, hogy az Írások felbátorítsanak, türelmes kitartásra buzdítsanak bennünket, és ezáltal reménységet kapjunk.</verse>
				<verse number="5">Isten, akitől a kitartást és a bátorítást kapjátok, adja meg nektek, hogy Krisztus Jézus akarata szerint egyetértésben éljetek egymással,</verse>
				<verse number="6">és mindnyájan egy szívvel-lélekkel dicsőítsétek Istent, Urunk, Jézus Krisztus Atyját!</verse>
				<verse number="7">Fogadjátok el egymást, ahogyan Krisztus is elfogadott benneteket, és szolgálja ez is Isten dicsőségét!</verse>
				<verse number="8">Mert azt mondom, hogy Krisztus azért lett Izráel népének szolgája, hogy megmutassa Isten hűségét. Igen, Isten valóban megtartja az ősapáinknak tett ígéreteit.</verse>
				<verse number="9">De Krisztus nemcsak ezért jött, hanem azért is, hogy a nem zsidó népek dicsőítsék Istent nagy irgalmasságáért. Mint ahogy meg van írva az Írásokban: „Dicsérlek téged, Istenem, a nem zsidó népek között, és nevednek zengek éneket.” Zsolt 18:50</verse>
				<verse number="10">Majd ismét ezt mondja: „Örüljön minden nem zsidó nép is, Isten saját népével együtt!” 5Móz 32:43</verse>
				<verse number="11">És megint: „Dicsőítsétek az URat, ti nem zsidó népek mindnyájan, dicsérjék őt az összes nemzetek!” Zsolt 117:1</verse>
				<verse number="12">És ismét, amint Ézsaiás próféta mondja: „Megjelenik majd Jesse egyik utóda, aki azért jut hatalomra, hogy uralkodjon a nem zsidó népek felett. Benne reménykednek majd a nem zsidó nemzetek.” Ézs 11:10</verse>
				<verse number="13">Isten, aki minden reménység forrása, egészen csordultig töltsön be titeket örömmel és békességgel — a benne való hitetek által. S így a Szent Szellem ereje által a reménységetek is túláradóan bőséges legyen!</verse>
				<verse number="14">Testvéreim, meg vagyok győződve róla, hogy telve vagytok mindenféle jósággal és tudással. Sőt, még egymást is képesek vagytok helyreigazítani.</verse>
				<verse number="15">Mégis őszintén írtam nektek néhány dologról, hogy emlékeztesselek benneteket. Hiszen Isten maga adott nekem kegyelmet,</verse>
				<verse number="16">hogy Krisztus Jézus szolgája legyek a nem zsidó népek között. Miközben az örömhírt mondom az embereknek, papi szolgálatot végzek. Az a célom, hogy a nem zsidó népek Isten számára elfogadható istentiszteleti áldozattá legyenek. Igen, hogy a Szent Szellem tegye őket egyedül Isten számára elválasztott és kedves áldozattá.</verse>
				<verse number="17">Tehát van okom rá, hogy dicsekedjek a munkámmal, amit Istenért végzek. De kizárólag azért merek dicsekedni vele, mert Krisztus Jézus által végzem.</verse>
				<verse number="18">Hiszen még említeni se mernék olyan dolgokat, amelyeket a magam erejéből tettem. Csakis olyanokról beszélek, amelyeket Krisztus maga tett általam, akár a beszédem, akár a tetteim által. Mégpedig azért, hogy a nem zsidó népeket így az Isten iránti engedelmességre vezessem.</verse>
				<verse number="19">Jelek és csodák által, a Szent Szellem erejével végeztem mindezt. Jeruzsálem környékétől kezdve egészen Illíriáig mindenhol hirdettem a Krisztusról szóló örömhírt. Így a munkámnak ezt a részét befejeztem.</verse>
				<verse number="20">Azonban mindig arra törekedtem, hogy ne ott hirdessem az örömhírt, ahol Krisztus neve már ismert volt. Nem akartam olyan alapra építeni, amelyet valaki más rakott le.</verse>
				<verse number="21">Hanem ahogyan meg van írva az Írásokban: „Akiknek eddig nem beszéltek róla, azok is meglátják majd őt. Azok is megértik majd, akik még nem hallottak róla.” Ézs 52:15</verse>
				<verse number="22">Emiatt nem tudtam eddig eljutni hozzátok, pedig már sokszor szerettelek volna meglátogatni benneteket.</verse>
				<verse number="25">Most azonban előbb Jeruzsálembe kell mennem, hogy ott Isten népét megsegítsem.</verse>
				<verse number="26">Ugyanis néhányan a jeruzsálemi testvéreink közül nagyon szegények. A macedóniai és görögországi gyülekezetek pedig elhatározták, hogy gyűjtést rendeznek a szegény jeruzsálemi testvérek számára.</verse>
				<verse number="27">Szívesen tették, de ugyanakkor tartoznak is ezzel. Hiszen ezek a nem zsidó népek sok szellemi áldást kaptak a zsidó testvéreken keresztül. Illő tehát, hogy adományaikkal viszonozzák a szellemi áldásokat.</verse>
				<verse number="28">Most tehát magam viszem el az összegyűjtött pénzt Jeruzsálembe, hogy biztosan megkapják az ottani testvérek. Ha ezt a feladatomat elvégeztem, utána már indulhatok is Hispániába. Útközben megállok Rómában, és meglátogatlak benneteket.</verse>
				<verse number="29">Biztos vagyok benne, hogy Krisztus áldásának teljességét viszem hozzátok.</verse>
				<verse number="30">Arra kérlek benneteket, testvéreim, segítsetek nekem azzal, hogy erőteljesen imádkoztok értem Istenhez Urunk, Jézus Krisztus és a Szent Szellem szeretete által!</verse>
				<verse number="31">Imádkozzatok értem, hogy megszabaduljak a hitetlen júdeai emberektől! Imádkozzatok, hogy az ajándékot, amit viszek, szívesen fogadják a jeruzsálemi testvérek!</verse>
				<verse number="32">És azért is, hogy nagy örömmel elmehessek hozzátok, és veletek együtt én is megpihenjek, ha valóban Isten is ezt akarja!</verse>
				<verse number="33">Isten, aki békességünk forrása, legyen veletek! Ámen.</verse>
			</chapter>
			<chapter number="16">
				<verse number="1">Ajánlom nektek testvérnőnket, Fébét, aki a Kenkrea városában élő gyülekezet munkatársa, mert megbízhattok benne.</verse>
				<verse number="2">Fogadjátok őt szeretettel az Úrban úgy, ahogyan Isten népéhez illik! Segítsétek mindenben, amire csak szüksége van, mert ő is sokat segített nekem, és másoknak is!</verse>
				<verse number="3">Köszöntsétek Priszkát és Akvilát, akik munkatársaim Krisztus Jézusban!</verse>
				<verse number="4">Ők életük kockáztatásával mentettek meg engem, amiért hálás vagyok nekik. De nemcsak én, hanem a nem zsidó népek között élő összes helyi gyülekezetek is.</verse>
				<verse number="5">Köszöntsétek a gyülekezetet, amely a házuknál szokott összejönni. Köszöntsétek az én kedves Epainetosz barátomat is! Ő volt az első, aki Ázsia tartományában Krisztus követője lett.</verse>
				<verse number="6">Köszöntsétek Máriát, aki olyan sokat dolgozott közöttetek!</verse>
				<verse number="7">Köszöntsétek Andronikoszt és Juniászt, a rokonaimat, akik régebben velem együtt raboskodtak a börtönben! Előbb lettek hívők, mint én, és nagyra becsülik őket az apostolok között.</verse>
				<verse number="8">Köszöntsétek Ampliátuszt, akit nagyon szeretek az Úrban!</verse>
				<verse number="9">Köszöntsétek Urbánuszt, munkatársunkat az Úrban, és szeretett barátomat, Sztakhüszt is!</verse>
				<verse number="10">Köszöntsétek Apellészt, aki kiállta a próbát, és bebizonyította, hogy igazán szereti Jézust!</verse>
				<verse number="11">Köszöntsétek Arisztobuloszt és a családját, meg Heródiónt, a rokonomat, és azokat, akik Narcisszusz családjából az Urat követik!</verse>
				<verse number="12">Köszöntsétek Trüfainát és Trüfószát! Ez a két asszony sokat dolgozott az Úrért. Köszöntsétek kedves barátomat, Persziszt, aki szintén sokat tett az Úrért!</verse>
				<verse number="13">Köszöntsétek Rufuszt, az Úr kiválasztott szolgáját, és Rufusz anyját, akit én is úgy szeretek, mintha édesanyám lenne!</verse>
				<verse number="14">Köszöntsétek Aszünkritoszt, Flegónt, Hermészt, Pátrobászt, Hermászt és a velük levő többi testvért!</verse>
				<verse number="15">Köszöntsétek Filologoszt és Júliát, Néreuszt és a nőtestvérét, meg Olümpászt és a velük levő többi testvért is!</verse>
				<verse number="16">Köszöntsétek egymást szent csókkal! Krisztus összes helyi gyülekezetei köszöntenek benneteket.</verse>
				<verse number="17">Figyelmeztetlek benneteket testvéreim, hogy legyetek nagyon óvatosak és vigyázzatok, mert vannak, akik széthúzást és viszályt okoznak, és az embereket egymás ellen fordítják. Ezek összezavarják a többiek hitét, és ellenkeznek azzal az igaz tanítással, amit hallottatok. Kerüljétek el őket!</verse>
				<verse number="18">Az ilyenek nem Krisztus Urunknak szolgálnak, hanem a saját étvágyukat és emberi kívánságaikat akarják kielégíteni. Hízelgéssel és mézes-mázos szavakkal becsapják az egyszerű és ártatlan embereket.</verse>
				<verse number="19">A ti engedelmességetek híre már mindenhová eljutott, ezért nagyon örülök nektek! Azt akarom, hogy bölcsek legyetek abban, ami jó, és ne legyen semmi közötök a gonoszhoz.</verse>
				<verse number="20">A békesség Istene hamarosan összetapossa a Sátánt a lábatok alatt. Urunknak, Jézusnak kegyelme legyen veletek!</verse>
				<verse number="21">Köszönt még benneteket Timóteus, a munkatársam, és rokonaim: Luciusz, Jázon és Szószipatrosz is.</verse>
				<verse number="22">Én is köszöntelek benneteket az Úrban, aki ezt a levelet Pál szavai szerint leírom: Terciusz.</verse>
				<verse number="23">Köszönt benneteket Gájusz, aki nemcsak az én házigazdám, hanem az egész itteni helyi gyülekezeté is. Köszönt benneteket Erásztosz, a városi kincstárnok, és Kvártusz testvér.</verse>
				<verse number="24"></verse>
				<verse number="25">Dicsőség Istennek! Mert ő meg tud titeket erősíteni az örömhír által, amit én hirdetek, és amely Jézus Krisztusról szól. Ez az a titok, amely kezdettől fogva el volt rejtve,</verse>
				<verse number="26">most azonban nyilvánosságra került a próféták írásai által. De az örökké élő Isten parancsa szerint nemcsak nekünk, hanem minden nem zsidó népnek is kihirdették ezt a titkot, hogy ők is eljussanak a hitből származó engedelmességre.</verse>
				<verse number="27">Az egyedül bölcs Istené legyen minden dicsőség Jézus Krisztus által mindörökké! Ámen.</verse>
			</chapter>
		</book>
		<book number="46">
			<chapter number="1">
				<verse number="1">Üdvözlet Páltól és Szószthenésztől, aki Krisztusban a testvérünk. Engem, Pált, Jézus Krisztus arra hívott el, hogy apostola legyek. Igen, ezt Isten így akarta.</verse>
				<verse number="2">Szól ez a levél Isten Korinthus városában élő helyi gyülekezetének. Nektek, akik Krisztus Jézus által szentek lettetek. Nektek, akiket arra hívott el, hogy Isten szent népévé legyetek. De más helyeken lévő gyülekezeteknek is szól: mindazoknak, akik segítségül hívják Jézus Krisztus nevét, aki a mi Urunk és az ő Uruk is.</verse>
				<verse number="3">Atyánk, az Isten, és Urunk, Jézus Krisztus adjon nektek kegyelmet!</verse>
				<verse number="4">Mindig hálát adok Istenemnek értetek! Hálát adok azért a kegyelemért, amelyet Krisztus Jézussal együtt ajándékozott nektek.</verse>
				<verse number="5">Mert Jézus által Isten mindennel megáldott benneteket: a beszéd és ismeret minden fajtájával.</verse>
				<verse number="6">Ezáltal minden kétséget kizáróan megerősítette mindazt, amit nektek a Krisztusról mondtam.</verse>
				<verse number="7">Így tehát minden kegyelmi ajándék megvan közöttetek, és örömmel várjátok Urunk, Jézus Krisztus megjelenését.</verse>
				<verse number="8">Isten mindvégig megerősít majd titeket, hogy Urunk, Jézus Krisztus Napján senki ne vádolhasson benneteket.</verse>
				<verse number="9">Isten teljesen megbízható, és megtartja ígéreteit! Ő hívott el bennünket, hogy teljes életközösségben éljünk Fiával, Jézus Krisztussal, Urunkkal.</verse>
				<verse number="10">Testvéreim, Urunk Jézus Krisztus nevében kérlek benneteket, és azt tanácsolom, hogy összhang és egyetértés uralkodjon közöttetek, és abban, amit mondtok! Ne legyen köztetek széthúzás, se pártoskodás, hanem tökéletesen kapcsolódjatok egymáshoz, mind a gondolkodásban, mind a céljaitokban!</verse>
				<verse number="11">Ugyanis Khloé családjából jöttek néhányan, és tőlük hallottam, hogy nézeteltérések vannak közöttetek.</verse>
				<verse number="12">Arról beszélek, hogy ezt mondjátok: „Én Pált követem”, vagy „Én Apollós csoportjába tartozom”, vagy „Én Kéfáshoz tartozom”, vagy „Én pedig közvetlenül Krisztushoz.”</verse>
				<verse number="13">Mit gondoltok, részekre lehet szaggatni Krisztust?! Vagy talán Pált feszítették keresztre, hogy meghaljon értetek? Vagy azért merítkeztetek be, hogy Pál tanítványai legyetek?</verse>
				<verse number="14">Hálát adok Istennek, hogy közületek senkit sem merítettem be, csak Kriszpuszt és Gájuszt,</verse>
				<verse number="15">hogy senki se mondhassa, hogy az én nevemre merítkezett be.</verse>
				<verse number="16">Igaz, még Sztefanász családját is bemerítettem, de rajtuk kívül tényleg nem emlékszem másra, akit bemerítettem volna.</verse>
				<verse number="17">Krisztus ugyanis nem azért küldött engem, hogy bemerítsek, hanem azért, hogy az örömhírt elmondjam mindenkinek. De azt se okoskodó szónoklatokkal, nehogy a Krisztus keresztjéről, vagyis a haláláról szóló üzenet elveszítse az erejét.</verse>
				<verse number="18">Mert akik a vesztükbe rohannak, azok a keresztről szóló üzenetet bolondságnak tartják. Számunkra azonban, akiket az Úr megment, ez az üzenet Isten erejét jelenti.</verse>
				<verse number="19">Ugyanis ezt mondja az Írás: „A bölcsek bölcsességét semmivé teszem, az értelmesek értelmét pedig félredobom.” Ézs 29:14</verse>
				<verse number="20">Mire jut itt a „bölcs”? Mit akar az írástudó, vagy a divatos filozófus? Hiszen Isten már e korszak minden bölcsességéről bebizonyította, hogy bolondság!</verse>
				<verse number="21">A bölcs Isten úgy határozott, hogy a világ a saját bölcsessége által ne legyen képes őt megismerni. Ezért Isten abban leli örömét, hogy a bolondságnak látszó örömhír üzenetével menti meg azokat, akik ezt hittel elfogadják.</verse>
				<verse number="22">A zsidók csodás jeleket kívánnak, a görögök meg a bölcsességet keresik.</verse>
				<verse number="23">Mi azonban egyedül Krisztusról beszélünk, akit keresztre feszítettek és meghalt. Ő a zsidók számára botrány, a nem zsidók számára pedig ez az egész bolondságnak tűnik.</verse>
				<verse number="24">Krisztus azonban minden meghívott számára — akár zsidók, akár nem zsidók — Istentől származó erő és bölcsesség.</verse>
				<verse number="25">Mert Isten tettei, amelyeket az emberek bolondságnak tartanak, bölcsebbek minden emberi bölcsességnél! Ha Isten gyengének látszik, még akkor is erősebb minden embernél!</verse>
				<verse number="26">Testvéreim, amikor Isten elhívott benneteket, nem sokan voltak köztetek bölcsek, hatalmasok, vagy előkelő származásúak az emberek megítélése szerint. Gondolkozzatok el ezen!</verse>
				<verse number="27">Mert Isten azokat választotta, amiket ez a világ bolondságnak tart, hogy ezáltal megszégyenítse a bölcseket. Azokat választotta, akiket a világ gyengének tekint, hogy megszégyenítse azokat, akiket erőseknek tartanak.</verse>
				<verse number="28">Bizony, a világ értéktelen dolgait választotta, amelyeket mások megvetnek, és semmibe vesznek, hogy semmivé tegye azokat, amiket mások sokra tartanak.</verse>
				<verse number="29">Mindezt pedig azért tette, hogy Isten előtt senki ne dicsekedhessen!</verse>
				<verse number="30">Isten tett benneteket Krisztus részeivé. Így lett Krisztus a bölcsességünk, és Isten Krisztusban fogadott el minket. Benne választott külön minket Isten a maga számára, és Krisztus szabadított meg a bűn uralmától.</verse>
				<verse number="31">Amint az Írás mondja: „Aki dicsekszik, csakis az Úrral dicsekedjék!”</verse>
			</chapter>
			<chapter number="2">
				<verse number="1">Így tehát testvéreim, azzal az elhatározással mentem hozzátok, hogy az Istentől származó igazságokat egyszerűen fogom elmondani, nem pedig emberi bölcsességgel, vagy szónoki fogásokkal.</verse>
				<verse number="2">Elhatároztam, hogy csakis Jézus Krisztusról fogok nektek beszélni, és róla is csak úgy, mint aki meghalt a kereszten.</verse>
				<verse number="3">Amikor hozzátok érkeztem, gyenge voltam, féltem és reszkettem.</verse>
				<verse number="4">Beszédemet és tanításomat azonban nem bölcs szavak tették meggyőzővé. A Szent Szellem ereje mutatkozott meg, amikor beszéltem — ez volt a bizonyítéka annak, hogy igazat mondok!</verse>
				<verse number="5">Ez pedig azért történt így, hogy hitetek alapja az Isten erejének megtapasztalása legyen, ne az emberek bölcsessége.</verse>
				<verse number="6">Igaz, a szellemileg érett hívőket mégis tanítjuk a bölcsességre. Azonban ez egészen más, mint a jelenlegi világ bölcsessége. Más, mint azoknak a bölcsessége, akik most uralkodnak a világ felett. Hiszen ezek a vezetők el fogják veszíteni a hatalmukat.</verse>
				<verse number="7">Mi Isten bölcsességét tanítjuk, amelyet ő mindeddig titokban tartott. Ezt a bölcsességet már az idők kezdete előtt arra rendelte, hogy a mi dicsőségünkre legyen.</verse>
				<verse number="8">A világ felett uralkodó hatalmasok közül senki nem ismerte fel ezt a bölcsességet. Hiszen, ha felismerték volna, nem ölték volna meg a kereszten a Dicsőség Urát, Jézust.</verse>
				<verse number="9">Mert azt mondja az Írás: „Amit még szem nem látott, amit fül soha nem hallott, emberi képzelet még soha ki nem talált, olyan dolgokat készített Isten azoknak, akik szeretik őt.” Ézs 64:4</verse>
				<verse number="10">Nekünk azonban Isten mégis megmutatta ezeket a dolgokat a Szent Szellem által! Hiszen a Szent Szellem mindent kikutat, még magának Istennek a mélységes titkait és gondolatait is.</verse>
				<verse number="11">Mert egy bizonyos ember gondolatait is csak az illető szelleme ismeri igazán. Ezért az ő belső dolgait senki más nem ismerheti. Ugyanígy, Isten gondolatait sem ismeri más, csak Isten Szelleme.</verse>
				<verse number="12">Mi azonban nem ennek a világnak a szellemét kaptuk, hanem az Istentől származó Szent Szellemet. Őt Isten azért adta nekünk, hogy általa megismerhessük, amiket Isten — ingyen kegyelemből — nekünk ajándékozott.</verse>
				<verse number="13">Amikor ezekről a dolgokról beszélünk, nem az emberek bölcsessége szerint szólunk, hanem úgy, ahogy a Szent Szellem tanít: szellemi dolgokat szellemi módon magyarázunk.</verse>
				<verse number="14">De aki nem szellemi természetű, az nem tudja felfogni az Isten Szellemétől származó dolgokat. Számára mindez csak bolondság. Egyszerűen képtelen felfogni, de nem is csoda, hiszen ezeket csak a Szent Szellem által lehet megérteni.</verse>
				<verse number="15">A szellemi ember viszont mindent meg tud vizsgálni és érteni, és képes mindent helyesen mérlegelni és értékelni. Őt magát azonban senki sem tudja igazán megérteni. Mert, ahogyan az Írás mondja:</verse>
				<verse number="16">„Ki ismeri és érti az ÚR gondolatait, tanácsot ki adhat neki?” Ézs 40:13 (Szeptuaginta) Bennünk azonban Krisztus gondolatai és szándékai élnek, és az ő gondolkozásmódja szerint gondolkozunk.</verse>
			</chapter>
			<chapter number="3">
				<verse number="1">Veletek azonban, testvéreim, eddig nem beszélhettem úgy, mint szellemi emberekkel, hanem csak úgy, mint akik a Krisztus követésében még kisgyermekek: nem szellemi, hanem testi természetűek.</verse>
				<verse number="2">Úgy tanítottalak benneteket, ahogy az anya tejjel itatja gyermekét. Igen, tejjel és nem felnőtteknek való étellel, hiszen azt még nem tudtátok volna megenni. Sőt, még most sem tudnátok,</verse>
				<verse number="3">hiszen még mindig a régi emberi természet uralkodik rajtatok! A köztetek lévő féltékenység és veszekedések ezt bizonyítják. Úgy viselkedtek, mint a hitetlenek.</verse>
				<verse number="4">Hiszen, amikor egyikőtök azt mondja: „Pált követem”, a másik meg így szól: „Én Apollós embere vagyok”, vajon nem úgy beszéltek-e, ahogy a hitetlenek szoktak?!</verse>
				<verse number="5">Mert ugyan ki az az Apollós? Kicsoda Pál? Csak Isten szolgái, akik elvezettek benneteket a hitre, ahogyan az Úr erre képessé tette őket.</verse>
				<verse number="6">Igen, én ültettem el bennetek az Isten beszédét, Apollós öntözte, de mégis Isten az, aki felnevelte.</verse>
				<verse number="7">Tehát nem az a fontos, aki elülteti, sem nem az, aki öntözi, hanem egyedül Isten, mert ő neveli fel.</verse>
				<verse number="8">Aki elülteti, meg aki öntözgeti, egy célért dolgoznak, és mindketten jutalmat kapnak érte.</verse>
				<verse number="9">Hiszen mi Isten munkatársai vagyunk, ti pedig az ő birtoka és szántóföldje vagytok. Vagy másik hasonlattal, olyanok vagytok, mint egy ház, amelynek Isten a tulajdonosa.</verse>
				<verse number="10">Mint bölcs építőmester, én alapoztam meg ezt a házat, ahogy Isten erre képessé tett. A további építést azonban már mindenkinek magának kell végeznie! Jól vigyázzatok, hogyan és mit fogtok erre az alapra építeni!</verse>
				<verse number="11">A ház alapja már készen van: Jézus Krisztus ez az alap! Más alapot senki sem készíthet.</verse>
				<verse number="12">Erre az alapra azután mindenki ráépítheti a maga házát, amelyhez különböző anyagokat használhat fel: aranyat, ezüstöt, drágaköveket, fát, szénát, vagy szalmát.</verse>
				<verse number="13">Hogy milyen anyagból épített, az az Ítélet Napján fog kiderülni. Mert az a Nap tűzzel jön el, és próbára teszi, hogy ki milyen anyagból építkezett.</verse>
				<verse number="14">Ha valakinek a háza kiállja a tűz próbáját, akkor jutalmat kap.</verse>
				<verse number="15">De ha leég a háza, veszteséget szenved. Ő maga ugyan megmenekül, de csak úgy, mint akit az égő házból mentenek ki a tűzön keresztül.</verse>
				<verse number="16">Nem tudjátok, hogy ti Isten Temploma vagytok, és Isten Szelleme lakik bennetek?!</verse>
				<verse number="17">Ha valaki rombolja és pusztítja Isten Templomát, azt Isten is el fogja pusztítani. Mert Isten Temploma szent — és ti vagytok ez a Templom.</verse>
				<verse number="18">Senki se csapja be magát! Ha valaki közületek azt gondolja, hogy a jelenlegi világ szerint bölcsnek számít, inkább legyen „bolonddá”, hogy valóban bölcs lehessen.</verse>
				<verse number="19">Miért? Mert ennek a világnak a bölcsessége Isten szemében bolondság. Ahogyan az Írás is mondja: „Isten a saját ravaszságukkal ejti csapdába a bölcseket.”</verse>
				<verse number="20">Másutt: „Az ÚR tudja, hogy a bölcsek gondolatai semmit sem érnek.”</verse>
				<verse number="21">Azért senki se dicsekedjék emberekkel, hiszen minden a tiétek:</verse>
				<verse number="22">Pál, Apollós, Kéfás, a világ, az élet, a halál, a jelen meg a jövendő is. Minden a tiétek,</verse>
				<verse number="23">ti Krisztusé vagytok, Krisztus pedig Istené.</verse>
			</chapter>
			<chapter number="4">
				<verse number="1">Mi Krisztus szolgái vagyunk, és Isten ránk bízta a titkait — így tekintsen ránk mindenki!</verse>
				<verse number="2">Akire pedig rábíztak valamit, attól elvárják, hogy hűséges és megbízható legyen.</verse>
				<verse number="3">Én azonban nem törődöm vele, mi a véleményetek rólam, és hogyan ítéltek meg engem. Az sem érdekelne, ha a bíróság ítélkezne felettem. Sőt, még én sem mondok ítéletet magamról.</verse>
				<verse number="4">Bár lelkiismeretem tiszta, ez még nem bizonyítja, hogy ártatlan vagyok. Maga az Úr fog felettem ítélkezni!</verse>
				<verse number="5">Azért ne mondjatok ítéletet senkiről idő előtt, vagyis mielőtt az Úr eljön! Várjátok meg őt! Ő majd rávilágít arra, amit ma még a sötétség takar el a szemünk elől. Napvilágra hozza még a szív legrejtettebb szándékait is. Akkor majd Istentől kapja meg mindenki az őt megillető dicséretet.</verse>
				<verse number="6">Testvéreim, mindezt tiértetek mondtam, és Apollóst, meg magamat csak a példa kedvéért említettem. Tanuljátok meg, mit jelent ez: „Ne menj túl azon, amit az Írás mond!” Ne legyetek büszkék, és ne dicsekedjetek az egyik emberrel a másik ellenében.</verse>
				<verse number="7">Ki mondta, hogy te jobb vagy, mint a másik?! Amid van, azt mind Istentől kaptad! De ha így van, akkor hogy mersz valamivel dicsekedni, mintha nem ajándékba kaptad volna?!</verse>
				<verse number="8">Azt gondoljátok, hogy már mindenetek megvan, ami szükséges. Azt hiszitek, már gazdagok vagytok. Már királynak érzitek magatokat, de nélkülünk. Bárcsak valóban királyok lennétek! Hiszen akkor mi is veletek együtt uralkodhatnánk.</verse>
				<verse number="9">Úgy gondolom, Isten nekünk, apostoloknak az utolsó helyet adta. Mindenki szeme láttára odaállított bennünket, mint akiket már halálra ítéltek. Így az egész világ bennünket néz — az angyalok is, meg az emberek is.</verse>
				<verse number="10">Mi bolondok vagyunk Krisztusért, ti pedig bölcseknek tartjátok magatokat Krisztusban. Mi gyengék vagyunk, ti pedig azt hiszitek, hogy erősek vagytok. Benneteket tisztelnek, bennünket pedig lenéznek.</verse>
				<verse number="11">Mindeddig a pillanatig ilyen az életünk: éhezünk és szomjazunk, ruhánk sincs elegendő, sokszor megvernek bennünket, hajléktalanok és hontalanok vagyunk,</verse>
				<verse number="12">saját kezünkkel keressük a kenyerünket. Akik átkoznak, azokat megáldjuk, és kitartással tűrjük, ha üldöznek bennünket.</verse>
				<verse number="13">Akik rosszat mondanak rólunk, azokról jót mondunk. Mind a mai napig úgy bánnak velünk az emberek, mintha a világ szemetje lennénk, a föld szégyene.</verse>
				<verse number="14">De nem azért írom ezeket, hogy megszégyenítselek, inkább figyelmeztetni akarlak benneteket, mint kedves gyermekeimet.</verse>
				<verse number="15">Mert lehetne akár tízezer tanítómesteretek is a Krisztusban, de édesapátok csak egy van. Mert a Krisztus Jézusban én lettem a szellemi édesapátok, hiszen az örömhírt tőlem hallottátok.</verse>
				<verse number="16">Ezért kérlek, kövessetek engem!</verse>
				<verse number="17">Éppen ezért küldtem el hozzátok Timóteust, akit szeretek, és aki hűséges szellemi gyermekem az Úrban. Ő majd eszetekbe juttatja, hogyan élek a Krisztus Jézus uralma alatt. Ezt az életmódot tanítom mindenhol, minden helyi gyülekezetben.</verse>
				<verse number="18">Néhányan közületek büszkék és önteltek lettek. Azt gondolják, hogy úgysem jutok el hozzátok.</verse>
				<verse number="19">Azonban, ha az Úr is úgy akarja, bizony meglátogatlak benneteket, mégpedig hamarosan! Akkor majd kiderül, hogy ezek a büszke emberek valóban olyan erősek, vagy csak a hangjuk nagy.</verse>
				<verse number="20">Mert Isten Királysága nem üres beszéd, hanem hatékony erő.</verse>
				<verse number="21">Mit akartok? Azért menjek hozzátok, hogy megbüntesselek benneteket, vagy szeretettel és szelíden?</verse>
			</chapter>
			<chapter number="5">
				<verse number="1">Azt a hírt hallottam, hogy szexuális bűnök is előfordulnak köztetek. Sőt, olyan bűn is, amelyre még azok között sincs példa, akik nem ismerik Istent: hogy valaki a mostoha-anyjával él együtt.</verse>
				<verse number="2">Ti meg annyira büszkék vagytok, hogy nem is bánkódtok ezen?! Miért nem külditek el magatok közül az ilyen embert?</verse>
				<verse number="3">Bár én fizikailag távol vagyok, szellemben mégis ott vagyok köztetek. Már el is határoztam, hogy mit kell tenni az ilyen emberrel. Úgy hoztam ezt az ítéletet, mintha ott lennék közöttetek.</verse>
				<verse number="4">Gyűljetek össze az Úr Jézus nevében, és én szellemben ott leszek veletek. Akkor Urunk, Jézus hatalmával</verse>
				<verse number="5">adjuk át a Sátánnak azt a férfit. Ez ugyan most a teste romlását, vagy pusztulását jelenti, azonban szelleme mégis megmenekülhet az Úr Napján.</verse>
				<verse number="6">Nem helyes, hogy dicsekedtek! Nem ismeritek a mondást: „Egy kevés kovásztól is megkel az egész tészta”?</verse>
				<verse number="7">Tisztítsátok hát ki magatok közül azt a régi „kovászt”, hogy teljesen új „tésztává” legyetek. Hiszen ti olyanok vagytok, mint a kovásztalan kenyér! Mert Krisztust, a mi pászkabárányunkat már feláldozták!</verse>
				<verse number="8">Azért a tisztaságnak és az igazságnak kovásztalan kenyerével ünnepeljünk, ne pedig a rosszaságnak és gonoszságnak régi kovászával!</verse>
				<verse number="9">Előző levelemben írtam már nektek, hogy ne legyen semmi közötök a szexuális bűnökben élő emberekhez.</verse>
				<verse number="10">De ezt nem úgy értettem, hogy ne barátkozzatok ennek a jelenlegi világnak az embereivel, akik szexuális bűnökben élnek, pénzimádók, becsapják egymást, és bálványokat imádnak. Hiszen, ha ezektől az emberektől távol akarnátok élni, ki kellene mennetek a világból.</verse>
				<verse number="11">Azt írtam nektek, hogy ne vállaljatok közösséget az olyan emberrel, aki magát Krisztusban a testvéreteknek mondja, de mégis szexuális bűnökben él, vagy a pénz a mindene, vagy bálványokat imád, vagy káromkodik, vagy részeges, vagy csaló. Az ilyennel még csak ne is egyetek együtt!</verse>
			</chapter>
			<chapter number="6">
				<verse number="1">Ha közületek valakinek a testvérével vitás ügye van, hogyan merészel a bíróságra menni?! Hiszen azok ott a bíróságon nem ismerik Istent! Nem szégyellitek magatokat?! Miért nem Isten népe elé viszitek az ügyet, hogy ők döntsenek róla?!</verse>
				<verse number="2">Nem tudjátok, hogy Isten népe fogja a világot megítélni?! Ha a világ felett fogtok ítéletet mondani, nem vagytok képesek közönséges dolgokban ítélni?!</verse>
				<verse number="3">Nem tudjátok, hogy mi angyalokat fogunk megítélni?! Tehát nyugodtan ítélhetünk egyszerű és közönséges ügyekben is!</verse>
				<verse number="4">Amikor mindennapi dolgokban vannak vitáitok, miért fogadtok el bírónak olyanokat, akiknek semmi közük a helyi gyülekezethez?!</verse>
				<verse number="5">Szégyelljétek magatokat! Hát nincs köztetek egyetlen bölcs ember sem, aki a testvérek közötti vitában igazságos ítéletet tudna hozni?!</verse>
				<verse number="6">Inkább hitetlenek bírósága elé mentek, hogy előttük egyik testvér a másikkal vitatkozzon?!</verse>
				<verse number="7">Egyáltalán, már az is szégyen és vereség, ha egyik testvér a másik ellen a bírósághoz fordul! Miért nem tűritek el inkább az igazságtalanságot?! Miért nem viselitek el, ha valaki kárt okoz nektek?</verse>
				<verse number="8">Ehelyett ti magatok vagytok igazságtalanok, és kárt okoztok a másiknak, aki ráadásul a testvéretek.</verse>
				<verse number="11">Pedig néhányan ilyenek voltak közületek is. Isten azonban megtisztított, a maga számára elkülönített, és elfogadott benneteket az Úr Jézus Krisztus nevében és Isten Szelleme által.</verse>
				<verse number="12">„Semmi sem tilos” — írtátok a leveletekben. Erre azt válaszolom: igen, de nem minden hasznos! Azt mondjátok: „Bármit megtehetek”. Igaz, de nem engedem, hogy bármi is uralkodjon rajtam — válaszolom erre.</verse>
				<verse number="13">„Az étel a gyomromnak való, a gyomrom meg az ételnek” — mondjátok. Ez igaz ugyan, de Isten ezt is, azt is félre fogja tenni, és nem lesz szükség többé rájuk. Testetek azonban nem arra való, hogy a szexuális bűnöket szolgálja, hanem, hogy az Urat szolgáljátok vele. Az Úr pedig gondot visel a testetekre is.</verse>
				<verse number="14">Ereje által Isten nemcsak Urunkat, Jézust támasztotta fel a halálból, hanem minket is fel fog támasztani.</verse>
				<verse number="15">Nem tudjátok, hogy testetek olyan szorosan hozzá tartozik Krisztushoz, mint az emberhez a testrészei? Ezért hát soha ne szakítsátok el testeteket Krisztustól, hogy egy prostituálttal kapcsoljátok össze! Ez soha ne forduljon elő!</verse>
				<verse number="16">Vagy talán nem tudjátok, hogy ha valaki egy prostituálttal szexuálisan egyesül, akkor a kettőjük teste eggyé lesz?! Ahogy az Írás mondja: „a kettő egy testté lesz”.</verse>
				<verse number="17">Aki azonban az Úrral egyesül és örökre hozzá kapcsolódik, annak a szelleme egyesül az Úr Szellemével.</verse>
				<verse number="18">Fussatok el a szexuális bűnöknek még a közeléből is! Minden más bűn, amelyet elkövet az ember, a testén kívül van; aki azonban szexuális bűnt követ el, az a saját teste ellen vétkezik.</verse>
				<verse number="19">Tudjátok meg, hogy a testetek a bennetek lakó Szent Szellem temploma! Hiszen a Szent Szellemet Istentől kaptátok, ezért többé már nem a magatok urai vagytok.</verse>
				<verse number="20">Isten nagyon drága váltságdíjat fizetett értetek! Ezért dicsőítsétek őt a testetekkel is!</verse>
			</chapter>
			<chapter number="7">
				<verse number="1">Most pedig a leveletekben feltett kérdésekre válaszolok. Azt írtátok: „Jobb, ha a férfi nem is házasodik meg”.</verse>
				<verse number="2">Én meg azt mondom: a szexuális bűnök veszélye miatt minden férfi házasodjon meg, és minden leány menjen férjhez.</verse>
				<verse number="3">A férj adja meg a feleségének, amivel tartozik neki, és ugyanígy a feleség is a férjének.</verse>
				<verse number="4">Nem a feleség rendelkezik a saját testével, hanem a férje. Hasonlóképpen a férj sem ura a maga testének, hanem a feleségét szolgálja vele.</verse>
				<verse number="5">Ne tagadjátok meg a másiktól, hogy a testetekkel szolgáljatok neki! Kivéve, ha ebben előre megegyeztek, és akkor is csak egy ideig, ameddig teljesen az imádkozásra fordítjátok minden figyelmeteket. Azután ismét legyetek együtt. Ezt azért tanácsolom, hogy a Sátán ne tudjon benneteket szexuális kívánságokkal kísérteni.</verse>
				<verse number="6">De mindezzel kedvezni akarok nektek, nem pedig parancsolni.</verse>
				<verse number="7">Szeretném, ha mindenki úgy élne, mint én! De Isten mindegyikünknek más-más ajándékot adott: az egyiknek ilyet, a másiknak másfélét.</verse>
				<verse number="8">Akik még nem élnek házasságban, vagy már özvegyek lettek, azoknak azt üzenem: jobban teszik, ha továbbra is egyedül maradnak, mint ahogyan én is élek.</verse>
				<verse number="9">De ha nem tudják magukat visszatartani, inkább házasodjanak meg, illetve menjenek férjhez. Mert jobb házasságban élni, mint a szexuális kívánság tüzében égni.</verse>
				<verse number="10">Azoknak, akik megházasodtak, üzenem — és ezek valójában az Úr parancsai: az asszony ne hagyja el a férjét, se ne váljon el tőle!</verse>
				<verse number="11">Ha pedig mégis elválik, utána ne menjen máshoz férjhez! Inkább béküljön ki a férjével! Parancsolom a férjeknek is, hogy feleségüktől ne váljanak el, se el ne hagyják őket!</verse>
				<verse number="12">A többieknek pedig én mondom, nem az Úr: ha egy hívő férfinak hitetlen felesége van, aki együtt akar vele élni, a férj ne váljon el tőle!</verse>
				<verse number="13">Ha valamelyik hívő asszonynak hitetlen férje van, aki együtt akar vele élni, az asszony ne váljon el tőle!</verse>
				<verse number="14">Mert a hitetlen férj meg van szentelve hívő felesége által, és a hitetlen feleség meg van szentelve hívő férje által. Ha nem így lenne, akkor közös gyermekeik nem tartoznának Isten népéhez, így azonban ezek a gyermekek is szentek.</verse>
				<verse number="15">Ha azonban a hitetlen férj, vagy feleség el akar válni hívő házastársától, ám váljon el! Ilyen esetben a hívő férj, vagy a hívő feleség nincs hozzákötve hitetlen házastársához, hanem szabad. Isten azonban arra hívott el benneteket, hogy egymással békességben éljetek.</verse>
				<verse number="16">Te hívő feleség, talán még megmentheted a hitetlen férjedet! Te hívő férj, talán még megmentheted a hitetlen feleségedet!</verse>
				<verse number="17">Mindenki továbbra is úgy élje az életét, ahogyan Isten azt megadta a számára. Vagyis éljen úgy, ahogyan akkor élt, amikor Isten megszólította. Így rendelkezem az összes helyi gyülekezetben.</verse>
				<verse number="18">Ha például valaki már körül volt metélve, amikor Isten megszólította, ne akarjon ezen változtatni! Akit viszont körülmetéletlen állapotban hívott el az Úr, az ne akarjon körülmetélkedni!</verse>
				<verse number="19">Mert nem az a fontos, hogy valaki körül van metélve, vagy nincs! Csak egy dolog számít: az Isten parancsainak való engedelmesség.</verse>
				<verse number="20">Mindenki maradjon meg abban az állapotában, ahogyan elhívta az Úr!</verse>
				<verse number="21">Rabszolgaként kaptad az elhívást? Ne törődj vele! Ha azonban szabaddá lehetsz, akkor használd ki az alkalmat arra, hogy felszabadulj!</verse>
				<verse number="22">Mert az Úrban elhívott rabszolga az Úr felszabadított embere. Hasonlóképpen, aki szabad emberként kapta az elhívást, az meg Krisztus rabszolgája.</verse>
				<verse number="23">Drága váltságdíjat fizetett értetek Isten, ezért ne embereket szolgáljatok!</verse>
				<verse number="24">Testvéreim, bármilyen állapotban is ért el benneteket Isten hívása, maradjatok meg abban azután is, amikor már Istennel együtt éltek.</verse>
				<verse number="25">Most szeretnék azokról írni, akik még nem házasodtak meg, illetve nem mentek férjhez. Erről ugyan nem kaptam az Úrtól parancsot, mégis szeretnék tanácsot adni nektek. Úgy mondom ezt, mint akiben meg lehet bízni, mert az Úr kegyelmet adott nekem.</verse>
				<verse number="26">Az a véleményem, hogy a mostani nehéz időkben az a helyes, ha mindenki abban az állapotban marad, ahogyan éppen most van.</verse>
				<verse number="27">Ha megnősültél, akkor ne akarj elválni! Ha nincs feleséged, ne is keress magadnak!</verse>
				<verse number="28">De ha mégis megnősülsz, nem vétkezel; és ha a leány férjhez megy, ő sem vétkezik. Az ilyeneknek azonban gondjaik lesznek a mindennapi életükben; én pedig szeretnélek benneteket ezektől megkímélni.</verse>
				<verse number="29">Ezt azért mondom, testvéreim, mert a hátralévő idő már nagyon rövid. Ezért mostantól fogva akinek van felesége, úgy éljen, mintha nem is lenne.</verse>
				<verse number="30">Aki szomorú, úgy éljen, mintha nem is lenne szomorú, aki örül, mintha nem is örülne, aki vásárol valamit, mintha semmije se lenne!</verse>
				<verse number="31">Aki ennek a világnak a dolgait használja, úgy éljen, hogy ezek a dolgok nem fontosak. Igen, így éljetek, mert ez a világ és az egész jelenlegi formája el fog múlni.</verse>
				<verse number="32">Azt szeretném, hogy gondok és aggodalmak nélkül éljetek. Az a férfi, aki nem házasodik meg, az Úr tetszését keresi, és az Úr munkájára van gondja.</verse>
				<verse number="33">Aki azonban megnősült, az a világi dolgokkal törődik, és a felesége kedvét keresi.</verse>
				<verse number="34">Így kétfelé oszlik a figyelme: kedvét keresi az Úrnak is, meg a feleségének is. Hasonlóan: az asszony, akinek már nincs férje, vagy a leány, aki még nem ment férjhez, az Úr dolgaira visel gondot, és egyedül az Urat szolgálja testével és szellemével egyaránt. Az az asszony azonban, aki férjnél van, a mindennapi dolgokkal törődik, és a férje kedvét keresi.</verse>
				<verse number="35">Mindezt azonban a ti érdeketekben mondom, nem azért, hogy korlátozzalak benneteket. Abban szeretnék segíteni, hogy helyesen és jó rendben éljetek, teljes odaadással szolgáljátok az Urat, és ebben ne akadályozzon benneteket semmi.</verse>
				<verse number="36">Ha egy férfi úgy gondolja, hogy a menyasszonya lassan túlhaladja a házasságra legalkalmasabb kort, ezért feleségül akarja venni a menyasszonyát, ám vegye feleségül. Azzal, hogy összeházasodnak, nem vétenek semmit.</verse>
				<verse number="37">Egy másik férfi azonban lehet, hogy arra a szilárd meggyőződésre jut, hogy nem akar megházasodni, és teljesen szabadon dönthet ebben, semmi nem kényszeríti. Így eldöntheti, hogy mégsem veszi feleségül azt a leányt, akit korábban eljegyzett. Ez a férfi is helyesen döntött.</verse>
				<verse number="38">Tehát az is helyesen teszi, aki a menyasszonyával összeházasodik. Aki azonban nem házasodik meg, az még helyesebben cselekszik.</verse>
				<verse number="39">A férjes asszony maradjon a férjével, amíg a férje él. De ha a férje meghal, szabadon férjhez mehet, akihez akar, csakhogy az új férj is az Úr követője legyen.</verse>
				<verse number="40">Azonban boldogabb lesz, ha nem megy újra férjhez. Ez a véleményem, és hiszem, hogy Isten Szelleme bennem lakik.</verse>
			</chapter>
			<chapter number="8">
				<verse number="1">Most pedig a bálványoknak felajánlott ételáldozatokról írok nektek. Természetesen, mindnyájan ismerjük ezeket a dolgokat. Azonban a puszta ismeret, vagy tudás még nem elég, mert az csak büszkévé tesz. A szeretet ellenben a többieket építi és bátorítja.</verse>
				<verse number="2">Ha valaki azt gondolja magáról, hogy ő már „tud valamit”, az az ember igazában még semmit sem ismer úgy, ahogy kellene.</verse>
				<verse number="3">De ha valaki igazán szereti Istent, azt az embert Isten is közelről és bensőségesen ismeri.</verse>
				<verse number="4">A bálványoknak felajánlott étel-áldozatokról tehát azt mondom: tudjuk, hogy a bálványok nem valódiak, és semmit sem számítanak. Viszont azt is tudjuk, hogy csak egyetlen igazi Isten van.</verse>
				<verse number="5">Vannak ugyan olyanok, akiket az emberek „isteneknek” neveznek — akár az égben, akár a földön legyenek is — és valóban sok ilyen „isten” és „úr” van.</verse>
				<verse number="6">Nekünk azonban csak egyetlen Istenünk van, mennyei Édesapánk, aki a Világmindenséget teremtette. Mi őérte élünk. Hasonlóképpen, egyetlen Urunk van, Jézus Krisztus, aki által van minden, és mi is általa élünk.</verse>
				<verse number="7">Ezt azonban nem mindenki tudja! Vannak, akik nemrég még tisztelték a bálványokat. Ha az ilyen ember továbbra is eszik a bálványoknak áldozott ételből, akkor úgy érzi, hogy még mindig a bálványokhoz tartozik. Nem biztos benne, hogy helyesen teszi, és bűnösnek érzi magát.</verse>
				<verse number="8">Nem az tesz bennünket Isten számára elfogadhatóvá, hogy mit eszünk, vagy mit nem. Attól nem leszünk rosszabbak, ha nem eszünk valamit, és attól sem leszünk jobbak, ha igen.</verse>
				<verse number="9">De vigyázzatok, hogy a viselkedésetek szabadsága nehogy bűnre vigye azokat, akik még gyengék a hitben!</verse>
				<verse number="10">Mert lehet, hogy neked helyes a felfogásod, és úgy érzed, hogy szabadon együtt ehetsz a többiekkel a hamis istenek templomában. Ha ezt látja egy testvéred, akinek még gyenge a hite, akkor ő is felbátorodik, és megeszi a bálványoknak áldozott ételeket. Mivel azonban ezt rossz lelkiismerettel teszi,</verse>
				<verse number="11">szellemileg tönkremegy — mégpedig te miattad! Így a te szabad gondolkozásoddal vesztét okozod a testvérednek, akiért Krisztus meghalt.</verse>
				<verse number="12">Amikor ilyen módon vétkeztek a testvéretek ellen, és megbántjátok őket, akkor valójában Krisztus ellen is vétkeztek. Igen, kárt okoztok a testvérek lelkében azzal, hogy miattatok valami olyat tesznek, amit rossznak tartanak.</verse>
				<verse number="13">Ezért, ha az, hogy én megeszek valamit, bűnbe ejti a testvéremet, akkor inkább soha többé nem eszem húst, csak ne okozzak bajt neki!</verse>
			</chapter>
			<chapter number="9">
				<verse number="1">Talán nem vagyok szabad ember?! Nem vagyok apostol?! Saját szememmel láttam Urunkat, Jézust! Vagy talán nem az én munkám eredménye az, hogy ti az Úrban vagytok?!</verse>
				<verse number="2">Ha mások nem is fogadnak el apostolnak, ti biztos elfogadtok! Igen, ti magatok vagytok rá a bizonyíték, hogy az vagyok!</verse>
				<verse number="3">Így védekezem azokkal szemben, akik megkérdőjelezik szolgálatomat. Ezt válaszolom nekik:</verse>
				<verse number="4">Talán nincs jogunk hozzá, hogy együnk és igyunk?</verse>
				<verse number="5">Vagy nincs jogunk arra, hogy magunkkal vigyük hívő feleségünket, mint a többi apostolok, az Úr testvérei és Kéfás teszik?</verse>
				<verse number="6">Vagy csupán nekem és Barnabásnak kell a magunk kezével dolgoznunk, hogy legyen mit ennünk?</verse>
				<verse number="7">Ugyan ki katonáskodik a maga költségén? Ki ültet szőlőt úgy, hogy nem eszik annak gyümölcséből? Vagy ki legelteti a nyájat úgy, hogy nem iszik a birkák tejéből?</verse>
				<verse number="8">Vajon amit mondok, csupán emberi vélemény? Hát nem ugyanezt mondja a Mózesi Törvény is?</verse>
				<verse number="9">Ott ugyanis ez van megírva: „Ne kösd be a száját a nyomtató ökörnek!” Talán Istennek csak az ökrökre van gondja?</verse>
				<verse number="10">Nem értünk parancsolta ezt? Bizony, értünk van megírva, hogy aki a földet műveli, azzal a reménységgel szánt, hogy ő is részt kap majd a termésből. Hasonlóképpen van megírva ugyanez arról a munkásról is, aki csépel.</verse>
				<verse number="11">Mi szellemi „magokat” vetettünk el köztetek, a ti érdeketekben. Vajon nagy dolog-e, ha úgy „aratunk”, hogy anyagi dolgokat kapunk tőletek cserébe?</verse>
				<verse number="12">Ha másoknak joguk van ehhez, nekünk sokkal inkább jogunk lenne rá! De mi nem éltünk ezzel a jogunkkal, és nem fogadtunk el tőletek semmit. Inkább mindent eltűrünk, hogy ne akadályozzuk Krisztus örömhírének terjedését.</verse>
				<verse number="13">Nem tudjátok, hogy akik Jeruzsálemben a templomi szolgálatot végzik, onnan kapják az élelmüket is?! Akik pedig az oltár körül szolgálnak, azok részt kapnak az oltárra vitt adományokból.</verse>
				<verse number="14">Ehhez hasonlóan rendelte az Úr is, hogy akik az örömhírt terjesztik, azok abból éljenek meg.</verse>
				<verse number="15">Én azonban ezekkel a jogokkal nem éltem. Nem is azért írom mindezt, hogy engem is tartsatok el. Inkább meghalnék, mintsem rászoruljak arra, hogy másoknak terhére legyek.</verse>
				<verse number="16">Mert ha mindenkinek elmondom az örömhírt, azzal nincs mit dicsekednem. Hiszen számomra ez kötelesség. Jaj lenne nekem, ha nem végezném ezt a munkát!</verse>
				<verse number="17">Ha a magam jószántából tenném, jutalmat érdemelnék. De nincs más választásom: köteles vagyok mindenkinek elmondani az örömhírt, hiszen ezzel vagyok megbízva.</verse>
				<verse number="18">Így tehát, mi az én jutalmam? Az, hogy mindezt ingyen teszem! Nem élek azzal a jogommal, hogy fizetést kérhetnék érte. Pedig erre jogom lenne az örömhír szerint!</verse>
				<verse number="19">Bár én minden embertől független vagyok, mégis mindenki szolgájává tettem magamat, hogy közülük a többséget megnyerjem.</verse>
				<verse number="20">A zsidóknak olyanná lettem, mint egy zsidó, hogy zsidókat nyerjek meg. A Mózesi Törvény alatt élő embereknek olyanná lettem, mint egy Törvény alatt élő, hogy megnyerjem a Törvény alatt élőket. Pedig én magam nem élek a Törvény uralma alatt.</verse>
				<verse number="21">A Törvény nélkül élőknek pedig olyanná lettem, mint egy Törvény nélkül élő, hogy megnyerjem őket is. Bár Isten törvényét egyáltalán nem utasítom el, hanem Krisztus törvénye szerint élek.</verse>
				<verse number="22">A gyengéknek olyanná lettem, mint aki gyenge, hogy megnyerjem a gyengéket. Mindenkinek mindenné lettem, hogy minden lehetséges módon megmentsek közülük néhányat.</verse>
				<verse number="23">Mindezt az örömhírért teszem, hogy részt vegyek az örömhír ügyében és áldásaiban.</verse>
				<verse number="24">Ugye tudjátok, hogy a versenypályán sok versenyző fut, de csak egyikük lesz a győztes, és ő kapja a díjat? Úgy fussatok, hogy győztesek legyetek!</verse>
				<verse number="25">Minden sportoló, aki a versenyre készül, nagy önuralommal végzi az edzéseket, és minden tekintetben fegyelmezetten él. Azért teszi ezt, hogy megnyerje a versenyt, és megkapja a győztesnek járó babér-koszorút. Ez azonban egy idő múlva elszárad és elpusztul. Mi olyan jutalmat fogunk kapni, amely örökké megmarad.</verse>
				<verse number="26">Én tehát nem céltalanul futok, hanem egy határozott cél felé. Úgy küzdök, mint egy ökölvívó, aki eltalálja az ellenfelét, és nem a levegőbe csapkod.</verse>
				<verse number="27">Keményen megfegyelmezem tehát a testemet, mint egy sportoló, és szolgámmá teszem. Mert nem akarom, hogy miközben másokat erre tanítok, engem meg kizárjanak a versenyből.</verse>
			</chapter>
			<chapter number="10">
				<verse number="1">Testvéreim, akarom, hogy tudjátok, mi történt őseinkkel, akiket Mózes vezetett. Mind a felhő alatt voltak, és gyalog mentek keresztül a tengeren.</verse>
				<verse number="2">Mind bemerítkeztek a felhőbe és a tengerbe, mint Mózes követői.</verse>
				<verse number="3">Mindannyian ugyanazt a szellemi eredetű ételt ették,</verse>
				<verse number="4">és ugyanazt a szellemi eredetű vizet itták. Ugyanis abból a szellemi kősziklából ittak, amely követte őket: az a kőszikla pedig Krisztus volt.</verse>
				<verse number="5">Ennek a népnek túlnyomó többségével Isten mégis elégedetlen volt, ezért azok meg is haltak pusztai vándorlásuk során.</verse>
				<verse number="6">Ami velük történt, intő példa számunkra, hogy ne kívánjunk gonosz dolgokat, amint ők.</verse>
				<verse number="7">Hamis isteneket se imádjatok, amint közülük sokan. Ahogy az Írás mondja: „Leült a nép, hogy egyen-igyon, és fölkelt táncolni.”</verse>
				<verse number="8">Szexuális bűnöket se kövessünk el, mint ahogyan közülük némelyek, és emiatt egyetlen napon huszonháromezren pusztultak el.</verse>
				<verse number="9">Krisztus türelmét se tegyük próbára, mint azok közül egyesek, akiket ezért kígyók pusztítottak el.</verse>
				<verse number="10">Ne elégedetlenkedjetek, mint közülük sokan, akiket ezért megölt a pusztító angyal.</verse>
				<verse number="11">Mindezek azért történtek, hogy tanuljunk a példájukból! Azért írták le, hogy figyelmeztessenek bennünket, akik ennek a korszaknak a végén élünk.</verse>
				<verse number="12">Azért aki azt gondolja, hogy ő biztosan áll, vigyázzon, nehogy elessen!</verse>
				<verse number="13">Eddig még csak olyan próbatétel ért benneteket, amely minden más embert is előbb-utóbb elér. Isten azonban hűséges, ezért nem fogja megengedni, hogy túl nehéz megpróbáltatás érjen benneteket. Sőt, amikor a próbatétel kellős közepén vagytok, utat nyit nektek, hogy kiszabaduljatok belőle. Így ki fogjátok bírni a megpróbáltatást.</verse>
				<verse number="14">Ezért kedveseim, mindenképpen kerüljétek el a hamis istenek imádatát és a nekik szentelt bálványok tiszteletét!</verse>
				<verse number="15">Úgy szólok hozzátok, mint értelmes emberekhez, gondoljátok meg jól, amit mondok!</verse>
				<verse number="16">Az „áldás-pohár”, amelynél áldást mondunk, vajon nem azt jelenti-e, hogy közösségben vagyunk Krisztussal és a vérével, vagyis a halálával? A kenyér pedig, amelyből együtt eszünk, vajon nem azt jelenti-e, hogy a Krisztus „Testének” részei vagyunk?</verse>
				<verse number="17">Csak egyetlen kenyér van előttünk ilyenkor, mi pedig sokan vagyunk. Mégis egyetlen „Testet” alkotunk sokan, mert valamennyien abból az egyetlen kenyérből veszünk egy-egy darabot.</verse>
				<verse number="18">Gondoljatok csak Izráel népére! Amikor ők az áldozati állatok húsából esznek, közösségben vannak az áldozati oltárral, igaz?</verse>
				<verse number="19">Ezzel nem azt akarom mondani, hogy a hamis isteneknek és a bálványoknak áldozott hús valami fontos dolog lenne. Azt sem gondolom, hogy a bálványok egyáltalán fontosak lennének.</verse>
				<verse number="20">Dehogyis! Azt mondom, hogy amit az emberek a bálványoknak áldoznak, azt valójában gonosz szellemeknek adják, és nem Istennek. Én azonban nem akarom, hogy a gonosz szellemekhez bármi közötök legyen.</verse>
				<verse number="21">Nem tehetitek meg, hogy az Úr poharából is isztok, meg a gonosz szellemek poharából is. Nem ehettek az Úr asztalának ételéből is, meg a gonosz szellemek asztalának ételéből is.</verse>
				<verse number="22">Vagy magunkra akarjuk haragítani az Urat? Erősebbek vagyunk, mint ő?</verse>
				<verse number="23">„Minden megengedhető” — mondjátok. „Igaz, de nem minden használ” — válaszolom erre. Igen, mindent szabad, de nem minden szolgál a többiek javára!</verse>
				<verse number="24">Ne a saját érdekeiteket tartsátok szem előtt! Inkább egymásnak segítsetek, és a másik javát keressétek!</verse>
				<verse number="25">Minden fajta húst megehettek, amelyet a boltokban árulnak. Ne kérdezzétek, honnan származik! Nyugodtan megehetitek, nem kell aggódnotok,</verse>
				<verse number="26">mert „az Úré az egész Föld és minden, ami rajta van.”</verse>
				<verse number="27">Ha tehát egy hitetlen ember vendégségbe hív benneteket, és el akartok hozzá menni, mindent megehettek, amivel megkínál. Ne kérdezzétek, honnan származik, és ne aggódjatok amiatt, hogy szabad-e megennetek.</verse>
				<verse number="28">De ha valaki azt mondja a vendégségben: „Ezt az ételt valamilyen bálványnak, vagyis hamis istennek áldozták”, akkor ne egyetek belőle! Miért ne? Hogy ne okozzatok kárt annak a hitében, aki figyelmeztetett erre. Hiszen az az ember úgy gondolhatja, hogy az ilyen ételt nem szabad megenni.</verse>
				<verse number="29">Nem arról beszélek, hogy te mit tartasz jónak, vagy rossznak, hanem arról, hogy az a másik ember rossznak tartja, ha mégis megeszed. Csak emiatt mondom, hogy ne edd meg. Mert egyébként nem kellene törődni vele, hogy az a másik mit gondol.</verse>
				<verse number="30">Hiszen én mindig hálát adok Istennek, amikor eszem. Ha pedig hálaadással eszem valamit, akkor ne hibáztasson érte senki!</verse>
				<verse number="31">Tehát akár esztek, akár isztok, vagy bármit tesztek, mindent Isten dicsőségére tegyetek!</verse>
				<verse number="32">De ne tegyetek semmi olyat, ami akár a zsidókat, akár a nem zsidókat, vagy az Isten eklézsiáját bűnre vinné!</verse>
				<verse number="33">Én is erre törekszem. Mindenkinek igyekszem a tetszését megnyerni, és nem azzal törődöm, ami nekem, hanem azzal, ami másoknak jó. Mert azt akarom, hogy mindannyian megmeneküljenek.</verse>
			</chapter>
			<chapter number="11">
				<verse number="1">Kövessétek tehát a példámat, ahogy én is követem Krisztust!</verse>
				<verse number="2">Dicsérlek benneteket, hogy minden dologban emlékeztek rám, és hűségesen követitek mindazt, amire tanítottalak benneteket.</verse>
				<verse number="3">Azt akarom azonban, hogy értsétek meg: Krisztus a „feje”, vagyis a hatalommal felruházott felettese minden férfinak. Hasonlóképpen a nő „feje” a férfi. Krisztusnak pedig az Atya-Isten a „feje”.</verse>
				<verse number="4">Ezért minden férfi, aki befedett fejjel imádkozik, vagy prófétál, szégyent hoz arra, aki az ő „feje”.</verse>
				<verse number="5">De ha egy nő imádkozik, vagy prófétál, akkor be kell takarnia a fejét valamivel, különben szégyent hoz arra, aki a „feje”. Hiszen, ha nem fedi be a fejét, az olyan, mintha kopaszra nyírták volna!</verse>
				<verse number="6">Mert ha valamelyik nő nem takarja be a fejét, akkor akár le is nyírathatja a haját. De ha szégyen lenne a számára kopaszra nyírt fejjel járni, akkor inkább takarja be a fejét!</verse>
				<verse number="7">A férfinak azonban nem illő, hogy befedje a fejét. Miért? Mert a férfit Isten úgy teremtette, hogy őrá hasonlítson, és dicsőségét tükrözze. Ehhez hasonlóan a feleség is a férje dicsőségét tükrözi.</verse>
				<verse number="8">Mert nem a férfi származik az asszonyból, hanem az asszony a férfiból.</verse>
				<verse number="9">Nem a férfit teremtette Isten az asszonyért, hanem az asszonyt a férfiért.</verse>
				<verse number="10">Ezért szükséges, hogy a nő takarja be a fejét valamivel, és így jelezze, hogy valakinek a hatalma és védelme alatt áll. Ez szükséges az angyalok miatt is.</verse>
				<verse number="11">Az Úr uralma alatt azonban az asszony is fontos a férfi számára, és a férfi is az asszony számára. Egyik sem független a másiktól.</verse>
				<verse number="12">Mert igaz, hogy az asszony a férfiból származik, de a férfiakat meg az asszonyok szülik. Végső soron azonban minden Istentől származik.</verse>
				<verse number="13">Döntsétek el magatok, illik-e, hogy egy nő úgy imádkozzon Istenhez, hogy a feje nincs betakarva semmivel!</verse>
				<verse number="14">Vagy nem arra tanít benneteket a természet is, hogy szégyen az, ha egy férfi hosszú hajat visel,</verse>
				<verse number="15">ugyanakkor pedig a nőnek dísze a hosszú haja? Hiszen ez a természet-adta fátyol a fején!</verse>
				<verse number="16">Ha valaki ebben a dologban vitatkozni akar, tudja meg, hogy a vitatkozás sem nekünk, sem az Isten gyülekezeteinek nem szokásunk.</verse>
				<verse number="17">A következő dologban, amelyben most rendelkezem, nem tudlak benneteket megdicsérni. Mert amikor összejöttök, annak több a kára, mint a haszna!</verse>
				<verse number="18">Először is, úgy hallom, hogy amikor a helyi gyülekezetben összejöttök, akkor is csoportokra váltok szét. Azt hiszem, ez valóban így is van.</verse>
				<verse number="19">Az ugyanis elkerülhetetlen, hogy véleménykülönbségek és ennek következtében különböző csoportosulások legyenek köztetek. Ez azért is szükséges, hogy mindenki előtt megmutatkozzon, kik azok, akik nem vesznek részt a pártoskodásban.</verse>
				<verse number="20">Amikor tehát összegyűltök, valójában nem is az Úrvacsorában vesztek részt,</verse>
				<verse number="21">hiszen amikor leültök enni, mindegyikőtök a saját ételét eszi, amelyet otthonról hozott. Így azután az egyik éhes marad, a másik pedig lerészegedik.</verse>
				<verse number="22">Hát nincs saját otthonotok, hogy ott egyetek és igyatok? Vagy talán nem becsülitek semmire Isten gyülekezetét, és meg akarjátok szégyeníteni a szegényeket?! Mit mondjak erre? Megdicsérjelek benneteket? Ezért biztosan nem!</verse>
				<verse number="23">Mert én közvetlenül magától az Úrtól kaptam, amire titeket is tanítottalak: az Úr Jézus azon az éjszakán, amikor elárulták, kezébe vette a kenyeret,</verse>
				<verse number="24">és hálát adott Istennek. Darabokra törte a kenyeret, szétosztotta tanítványai között, miközben ezt mondta: „Ez az én testem, amelyet értetek adok. Ti is ugyanezt tegyétek, és így emlékezzetek rám!”</verse>
				<verse number="25">Ugyanígy, a vacsora után felemelte a borral teli poharat, és ezt mondta: „Ez a pohár bor az új szövetség5 amely vérem, vagyis a halálom által lép életbe. Ti is ugyanezt tegyétek, és így emlékezzetek rám, valahányszor ebből isztok!”</verse>
				<verse number="26">Így tehát, amikor ezt teszitek — esztek ebből a kenyérből és isztok ebből a borból — akkor valójában azt hirdetitek, hogy az Úr Jézus meghalt. Ezt pedig mindaddig tegyétek, amíg az Úr maga vissza nem jön!</verse>
				<verse number="27">Aki tehát nem úgy eszik a kenyérből, vagy iszik az Úr poharából, ahogy az méltó az Úrhoz, az vétkezik az Úr teste és vére ellen.</verse>
				<verse number="28">Ezért mindenki vizsgálja meg magát, csak azután egyen abból a kenyérből és igyon abból a pohár borból.</verse>
				<verse number="29">Mert aki úgy eszi és issza, hogy nem becsüli meg az Úr testét és annak jelentőségét, az ítéletet hoz magára.</verse>
				<verse number="30">Ezért van köztetek sok gyengélkedő és beteg, és sokan ezért haltak meg.</verse>
				<verse number="31">Ha alaposan megvizsgálnánk magunkat, akkor nem kellene ítélet alá kerülnünk.</verse>
				<verse number="32">Amikor azonban az Úr ítél meg, akkor azért fegyelmez bennünket, hogy megmutassa a helyes utat. Azért teszi ezt, hogy ne kelljen véglegesen elítélnie bennünket a hitetlen emberekkel együtt.</verse>
				<verse number="33">Ezért testvéreim, ha összejöttök, hogy az Úrvacsorában részt vegyetek, várjátok meg egymást!</verse>
				<verse number="34">Ha valaki olyan éhes, hogy nem tud a többiekre várni, az előbb egyen otthon, hogy ne ítélet származzon abból, ha összejöttök! A többi kérdéseteket majd akkor beszéljük meg, amikor meglátogatlak titeket.</verse>
			</chapter>
			<chapter number="12">
				<verse number="1">Testvéreim, ami a szellemi ajándékokat illeti, nem akarom, hogy tudatlanságban maradjatok.</verse>
				<verse number="2">Emlékezzetek vissza! Mielőtt hívőkké lettetek, a néma bálványok befolyásoltak és vezettek benneteket. Ti pedig imádtátok azokat.</verse>
				<verse number="3">Ezért tudjátok meg, hogy aki Isten Szelleme által szól, az soha nem mondja, hogy: „Jézus legyen átkozott”. Ugyanakkor, senki sem mondhatja: „Jézus az Úr”, csakis a Szent Szellem által.</verse>
				<verse number="4">A szellemi ajándékok sokfélék, de mind ugyanattól a Szent Szellemtől származnak.</verse>
				<verse number="5">A szolgálatok is különfélék, de ugyanazt az Urat szolgáljuk.</verse>
				<verse number="6">Isten ereje is sok különböző módon nyilvánul meg az emberekben és az emberek által. Mégis egy és ugyanaz az Isten, aki mindezeket a dolgokat bennünk és közöttünk véghezviszi.</verse>
				<verse number="7">Azonban a Szent Szellem mindenfajta működését azért kaptuk, hogy ezzel a többieket szolgáljuk és segítsük.</verse>
				<verse number="8">Az egyik embernek például a Szent Szellem azt adja, hogy képes legyen bölcsen beszélni. A másiknak ugyanaz a Szent Szellem természetfeletti ismeretet ad, amikor beszél.</verse>
				<verse number="9">Megint másiknak ugyanaz a Szent Szellem hitet ad, másnak meg a gyógyítás ajándékait.</verse>
				<verse number="10">A másik olyan erőt kap, amellyel csodákat tud tenni, megint másik a prófétálás képességét kapja. Megint másik arra kap képességet, hogy felismerje, és azonosítani tudja a szellemeket. Van, aki a nyelveken szólás különféle fajtáit kapja, megint másik azt a képességet, hogy a nyelveken szólást megértse, és meg tudja magyarázni.</verse>
				<verse number="11">De mindezt ugyanaz a Szent Szellem cselekszi az embereken keresztül, és ő a saját belátása szerint adja az embereknek ezt, vagy azt a képességet.</verse>
				<verse number="12">Az emberi test egységes egész, de sok részből áll. Ez a sok és sokféle testrész együttesen mégis egyetlen testet alkot. Így van ez Krisztussal is.</verse>
				<verse number="13">Mert vannak közöttünk zsidók és nem zsidók, rabszolgák és szabad emberek is. De ugyanaz a Szent Szellem merített be bennünket, hogy ezáltal egyetlen „testté” egyesítsen. Ugyanazt a Szent Szellemet kaptuk, hogy igyunk belőle.</verse>
				<verse number="14">Az emberi test sem egyetlen testrészből, hanem sokból áll.</verse>
				<verse number="15">Ha például a láb azt mondaná: „Mivel nem kéz vagyok, tehát nem is tartozom a testhez”, attól még valójában a láb is része a testnek, igaz?</verse>
				<verse number="16">Vagy, ha a fül azt mondaná: „Mivel nem szem vagyok, nem is vagyok a test része” — akkor valóban nem tartozna a testhez?</verse>
				<verse number="17">Ha az egész test csak egyetlen szem volna, akkor semmit sem hallana! Ha az egész test csak a fülből állna, egyáltalán nem érezné az illatokat!</verse>
				<verse number="18">Isten azonban minden egyes testrészt beillesztett a testbe a maga helyére, és az egészet jól elrendezte — úgy, ahogyan neki tetszett.</verse>
				<verse number="19">Ha csak egyetlen testrész lenne, akkor hol lenne maga az egész test?</verse>
				<verse number="20">Azonban nem egy testrészünk van, hanem sok — a test mégis egyetlen egységes egész.</verse>
				<verse number="21">Így hát nem mondhatja a szem a kéznek: „Nincs rád szükségem!”, de a fej sem mondhatja a lábnak: „Nem kellesz!”.</verse>
				<verse number="22">Sőt, ellenkezőleg, éppen azokra a részekre van a legnagyobb szükségünk, amelyeket gyengének és kevésbé fontosnak tartunk.</verse>
				<verse number="23">Testünknek azokat a részeit gondozzuk nagyobb odafigyeléssel, amelyeket kevésbé értékeseknek tartunk. Különleges figyelemmel törődünk azokkal a tagjainkkal, amelyeket mások nem látnak.</verse>
				<verse number="24">Hiszen azoknak a testrészeknek, amelyek szem előtt vannak, nincs erre szükségük. Isten úgy építette fel a testet, hogy a kevésre becsült tagnak nagyobb megbecsülést adott.</verse>
				<verse number="25">Azért tette ezt, hogy a test részei között ne legyen ellenségeskedés, hanem a tagok kölcsönösen gondoskodjanak egymásról.</verse>
				<verse number="26">Ha valamelyik rész szenved, vele együtt szenved a test többi része is. Ha valamelyik tag megbecsülésben részesül, a többi tag is együtt örül vele.</verse>
				<verse number="27">Tehát, ti együttesen a Krisztus „Testét” alkotjátok. Egyenként pedig ennek a „Testnek” tagjai vagytok, és mindegyikőtöknek megvan a maga helye és feladata ebben a „Testben”.</verse>
				<verse number="28">Ennek megfelelően Isten elhelyezett és beépített az Eklézsiába először apostolokat, másodszor prófétákat, harmadszor tanítókat, azután olyanokat, akik Isten csodatévő erejével szolgálnak, azután, akik a gyógyítás ajándékait kapták, meg azokat, akik a többieket segítik, meg olyanokat, akik a vezetés ajándékával szolgálnak, és olyanokat, akik a nyelveken szólás különféle fajtáit kapták ajándékul.</verse>
				<verse number="29">De mindannyian apostolok-e? Mindannyian próféták? Vagy mind tanítók? Van mindegyiknek csodatévő ereje?</verse>
				<verse number="30">Mindenkiben működnek a gyógyítás ajándékai? Mindenkiben működnek-e a nyelveken szólás ajándékának különböző fajtái? Mind meg tudják magyarázni a nyelveken szólást?</verse>
				<verse number="31">De kívánjátok a Szent Szellem legértékesebb ajándékait! Most pedig megmutatom nektek a legjobb utat, az isteni szeretet útját.</verse>
			</chapter>
			<chapter number="13">
				<verse number="1">Ha képes vagyok emberek vagy angyalok nyelvén beszélni, de isteni szeretet nincs bennem, olyan leszek, mint egy zajos cintányér, vagy zörgő cimbalom.</verse>
				<verse number="2">Ha megkaptam a prófétálás ajándékát, ha értek minden titkos igazságot, ha minden tudás a birtokomban van, ha olyan erős hitem van, hogy hegyeket is elmozdítok vele — de nincs bennem isteni szeretet, az egész nem ér semmit!</verse>
				<verse number="3">Ha minden vagyonomat elosztom a szegények között, ha a testemet feláldozom, hogy elégessék — de isteni szeretet nincs bennem, semmit nem érek el vele.</verse>
				<verse number="4">Az isteni szeretet türelmes és jóságos. Ez a szeretet nem féltékeny, nem irigy, nem dicsekszik, nem büszke,</verse>
				<verse number="5">nem viselkedik gorombán, nem önző, nem gurul méregbe, nem tartja számon, ha valaki rosszul bánik vele,</verse>
				<verse number="6">nem örül az igazságtalanságnak, de együtt örül az igazsággal.</verse>
				<verse number="7">Az isteni szeretet mindent eltűr, mindig hisz, mindig remél, mindenben kitart.</verse>
				<verse number="8">Ez a szeretet soha nem fogy el. Elmúlik a prófétálás, elmúlik a nyelveken szólás, elmúlik minden tudás.</verse>
				<verse number="9">Mert töredékesek az ismereteink és a prófétálásunk is.</verse>
				<verse number="10">Amikor azonban eljön a tökéletes, a töredékes dolgok elmúlnak.</verse>
				<verse number="11">Amikor gyerek voltam, úgy beszéltem, és úgy gondolkodtam, mint a gyerekek. De mikor felnőttem, elhagytam a gyerekes dolgokat.</verse>
				<verse number="12">Mi is hasonlóképpen vagyunk: most csak úgy látjuk a valóságot, mintha egy homályos tükörben szemlélnénk. De mikor eljön a teljesség, mindent szemtől-szembe és világosan fogunk látni. Most mindent csak töredékesen ismerek és értek, de akkor majd olyan tökéletesen fogok ismerni és érteni mindent, ahogy Isten engem ismer.</verse>
				<verse number="13">Addig pedig megmarad ez a három: a hit, a remény, és a szeretet. Ezek közül azonban az isteni szeretet a legnagyobb.</verse>
			</chapter>
			<chapter number="14">
				<verse number="1">Minden erőtökkel azon igyekezzetek, hogy ez az isteni szeretet éljen és működjön bennetek! Teljes szívvel kívánjátok a Szent Szellem ajándékait, leginkább a prófétálás ajándékát!</verse>
				<verse number="2">Mert aki a nyelveken szólás ajándékát használja, nem emberekhez beszél, hanem Istenhez. Hiszen senki sem érti, mit mond, amikor a Szent Szellem által titkokról beszél.</verse>
				<verse number="3">De aki prófétál, az emberekhez szól: olyan dolgokat mond, amelyek épülésükre, bátorításukra és megerősítésükre szolgálnak.</verse>
				<verse number="4">Aki a nyelveken szólás ajándékát használja, szellemileg erősíti és építi saját magát. Aki azonban a prófétálás ajándékával szolgál, az a gyülekezetet építi.</verse>
				<verse number="5">Szeretném, ha mindegyikőtöknél működne a nyelveken szólás ajándéka! De még jobb lenne, ha prófétálnátok. Hasznosabb annak a szolgálata, aki prófétál, mint aki nyelveken szól. Kivéve, ha az, aki a nyelveken szólás ajándékával szolgál, egyúttal meg is tudja magyarázni, amit mondott, hogy az egész helyi gyülekezetnek hasznára legyen.</verse>
				<verse number="6">Így tehát testvéreim, ha elmegyek hozzátok, és nyelveken szólok, használ-e az nektek valamit? Nyilván nem! Csak azzal segíthetek nektek, ha isteni kijelentéssel, ismerettel, prófétálással, vagy tanítással szólok hozzátok.</verse>
				<verse number="7">Hiszen így van ez még az élettelen hangszerekkel is. Mondjuk fuvolán, vagy valamilyen húros hangszeren játszik valaki, de ha ezek a hangszerek nem adnak tiszta és érthető hangokat, akkor senki nem fogja felismerni, milyen éneket akarnak kísérni vele.</verse>
				<verse number="8">Vagy gondoljatok a csatára: ha a trombita nem ad jól hallható és világosan felismerhető jelzést, akkor a katonák nem értik meg, hogy itt az ideje felkészülni a harcra.</verse>
				<verse number="9">Így van ez veletek is: ha a nyelveken szólás ajándékát használva beszéltek, hogyan fogják a hallgatók megérteni, mit mondtok? Csak a levegőbe fogtok beszélni.</verse>
				<verse number="10">Milyen sokféle nyelv van a világon, és mindegyik érthető jelentést hordoz.</verse>
				<verse number="11">Mégis, ha éppen azt a bizonyos nyelvet nem ismerem, idegen leszek annak a számára, aki azon a nyelven szól hozzám, és ő is idegen lesz a számomra.</verse>
				<verse number="12">Ugyanez vonatkozik rátok is. Mivel nagyon akarjátok a Szent Szellem ajándékait, tehát azon igyekezzetek, hogy elsősorban a helyi gyülekezet építésére, megerősítésére szolgáló ajándékok működjenek közöttetek!</verse>
				<verse number="13">Ebből következik, hogy aki a nyelveken szólás ajándékát használja, imádkozzon érte, hogy meg is tudja magyarázni, amit mondott!</verse>
				<verse number="14">Ha ugyanis nyelveken imádkozom, a szellemem ugyan imádkozik, de az értelmem nem vesz részt benne.</verse>
				<verse number="15">Akkor mit tegyek? Imádkozom a szellememmel is, de az értelmemmel is. Dicséretet énekelek a szellememmel is, de énekelni fogok az értelmemmel is.</verse>
				<verse number="16">Máskülönben, ha te csak szellemeddel mondasz áldást, vagyis a nyelveken szólás ajándékát használod, hogyan mondhatja rá a másik ember, hogy „Ámen”? Hiszen egyáltalán nem is érti, mit mondasz!</verse>
				<verse number="17">Te ugyan szépen adsz hálát, de ez a másiknak szellemileg semmit sem használ!</verse>
				<verse number="18">Hálát adok Istennek, hogy a nyelveken szólás ajándéka bennem jobban működik, mint bárkinél közületek.</verse>
				<verse number="19">Mégis, ha a helyi gyülekezetben vagyok, inkább akarok valamelyik érthető nyelven öt szót mondani, hogy ezzel is tanítsalak benneteket, mint tízezer szót a nyelveken szólás ajándékával, amelyből senki sem ért semmit.</verse>
				<verse number="20">Testvéreim, a gondolkodásotok ne legyen gyerekes, hanem felnőtthöz méltó. Csak a gonoszságban legyetek olyanok, mint a csecsemők!</verse>
				<verse number="21">Mert ez van az Írásban: „Olyanok által fogok ehhez a néphez szólni, akik más nyelveken beszélnek, és idegenek szájával fogok beszélni népemhez, de még úgy sem hallgatnak rám” Ézs 28:11-12 — ezt mondja az Úr.</verse>
				<verse number="22">Ezért a nyelveken szólás ajándéka a hitetlenek számára bizonyíték, nem a hívőknek szól. A prófétálás azonban nem a hitetleneknek szól, hanem a hívőknek.</verse>
				<verse number="23">Gondoljátok meg: az egész helyi gyülekezet összejön, és ti mind egyszerre beszéltek a nyelveken szólás ajándékát használva. Ha ekkor valaki bejön közétek, aki nem tartozik hozzátok, vagy hitetlen, biztosan azt fogja hinni, hogy mind őrültek vagytok.</verse>
				<verse number="24">De képzeljétek csak el: a gyülekezetben mind prófétáltok, és akkor jön be közétek egy idegen, vagy hitetlen ember. Az ott elhangzó próféciák megmutatják a bűneit, és meggyőzik azt az idegent, hogy bűnös.</verse>
				<verse number="25">Így azután, mivel a szíve titkai kiderülnek, az idegen a földre borulva imádja Istent, és azt fogja mondani: „Bizony, Isten itt van közöttetek!”</verse>
				<verse number="26">Összefoglalva tehát, ezeket javasolom, testvéreim: amikor összejöttök, mindegyikőtök hozzon valamit. Az egyik énekeljen egy zsoltárt, a másik tanítson, a harmadik mondja el, amit Isten kijelentett neki, más valaki szolgáljon a nyelvek ajándékával, valaki pedig magyarázza meg — de mindenkinek az legyen a célja, hogy szellemileg erősítse és építse a gyülekezetet!</verse>
				<verse number="27">Ha a nyelvek ajándékával akarnak szólni a testvérek, ketten vagy legfeljebb hárman beszéljenek. De csak egyik a másik után, valaki pedig magyarázza meg!</verse>
				<verse number="28">Ha nincs senki, aki meg tudná magyarázni, akkor a nyelveken szóló ne beszéljen a helyi gyülekezet előtt, hanem hallgasson: csak magában és Istennek mondja el!</verse>
				<verse number="29">Két, vagy három testvér szólhat a prófétálás ajándékával. De amit egyikük mond, azt a többi vizsgálja és ítélje meg!</verse>
				<verse number="30">Lehet, hogy miközben az egyikük beszél, valaki más is kap Istentől üzenetet. Ekkor az, aki éppen beszél, hallgasson el, és engedje szólni a másikat!</verse>
				<verse number="31">Mert valamennyien prófétálhattok, de csak egyik a másik után. Így mindenki tanulhat, és bátorítást kaphat belőle.</verse>
				<verse number="32">A próféták szellemei ugyanis engedelmeskednek a prófétáknak.</verse>
				<verse number="33">Hiszen Isten nem a rendetlenség, hanem a békesség Istene.</verse>
				<verse number="34">Mint Isten népének minden helyi gyülekezetében, úgy nálatok is, az összejöveteleken az asszonyok maradjanak csendben, és ne beszéljenek! Maradjanak meg az engedelmességben, amint azt a Mózes Törvénye is mondja.</verse>
				<verse number="35">Ha pedig valamit meg akarnak érteni, azt otthon kérdezzék meg a férjüktől, mert szégyenletes dolog, ha az asszony a helyi gyülekezet összejövetelén beszél.</verse>
				<verse number="36">Vajon Isten üzenete tőletek eredt, vagy egyedül csak hozzátok jutott el?!</verse>
				<verse number="37">Ha valaki azt gondolja magáról, hogy ő próféta, vagy szellemi ember, akkor fel kell ismernie, hogy amit nektek írok, az az Úr parancsa!</verse>
				<verse number="38">Ha ezt nem ismeri el, akkor őt sem fogja az Úr elismerni.</verse>
				<verse number="39">Tehát, testvéreim, teljes szívvel kívánjátok, hogy a prófétálás ajándéka működjön bennetek, de ne tiltsátok, vagy akadályozzátok a nyelveken szólás ajándékát se!</verse>
				<verse number="40">Azonban minden a megfelelő módon és szép rendben történjen közöttetek!</verse>
			</chapter>
			<chapter number="15">
				<verse number="1">Emlékeztetlek benneteket testvéreim arra az örömhírre, amelyet tőlem hallottatok, és amelyet el is fogadtatok. Ez lett a hitetek alapja,</verse>
				<verse number="2">és ezáltal fogtok megmenekülni. De csak akkor, ha hűségesek maradtok az üzenethez, amelyet tőlem hallottatok. Ha nem, akkor hiába lettetek hívőkké.</verse>
				<verse number="3">Elsősorban azt az üzenetet adtam át nektek, amelyet én is kaptam. Elmondtam nektek a legfontosabbat: hogy Krisztus a mi bűneink miatt halt meg — pontosan úgy, ahogy az Írás mondja.</verse>
				<verse number="4">Miután Krisztus meghalt, eltemették, de a harmadik napon feltámadt — pontosan úgy, ahogy az Írás előre megmondta.</verse>
				<verse number="5">Feltámadása után láthatóan megjelent Kéfásnak, azután a tizenkét apostolnak,</verse>
				<verse number="6">azután egy alkalommal több, mint ötszáz testvér szeme láttára, amikor ők együtt voltak. Közülük a legtöbben még most is élnek, bár néhányan már meghaltak.</verse>
				<verse number="7">Megjelent Jakabnak is, majd ismét az apostoloknak.</verse>
				<verse number="8">Végül nekem is láthatóan megjelent Jézus — nekem, aki olyan vagyok, mint a túl későn született gyermek.</verse>
				<verse number="9">Mert én vagyok a legkisebb az apostolok között. Sőt, nem is vagyok méltó, hogy apostolnak nevezzenek, mert üldöztem Isten Eklézsiáját.</verse>
				<verse number="10">Isten kegyelme által mégis azzá lettem, aki vagyok. Elmondhatom, hogy irántam való kegyelmét nem vesztegettem hiába, sőt, sokkal többet dolgoztam, mint a többi apostolok. Valójában nem is én tettem mindezt, hanem Istennek velem lévő kegyelme.</verse>
				<verse number="11">De nem is az a fontos, hogy tőlem, vagy más apostoloktól hallottátok az örömhírt — hiszen mindannyian ugyanazt az örömhírt mondjuk — és ez az, amelyet hittel befogadtatok.</verse>
				<verse number="12">Krisztust úgy mutattuk be nektek, mint aki feltámadt a halottak közül. Akkor hogyan mondhatják közületek néhányan, hogy a halottak soha nem fognak feltámadni?!</verse>
				<verse number="13">Hiszen ha a halottak valóban nem támadnak fel, akkor Krisztus sem támadt volna fel.</verse>
				<verse number="14">De ha Krisztus valóban nem támadt volna fel, akkor nincs semmi értelme annak az üzenetnek sem, amelyet nektek mondtunk. Sőt, akkor a ti hiteteknek se lenne semmi értelme!</verse>
				<verse number="15">Ráadásul, Istennel kapcsolatban is hazudtunk volna. Miért? Mert azt mondtuk, hogy feltámasztotta Krisztust. Pedig, ha úgy van, ahogy egyesek mondják, hogy a halottak soha nem támadnak fel, akkor mi is hazugok lennénk.</verse>
				<verse number="16">Mert ha a halottak tényleg soha nem támadnak fel, akkor Krisztus sem támadt fel.</verse>
				<verse number="17">Ha pedig Krisztus valóban nem támadt fel, akkor semmit sem ér a hitetek, és még mindig a bűneitekben éltek.</verse>
				<verse number="18">Ezen felül még azok a testvérek is végleg elvesztek volna, akik eddig a Krisztusban való hitben haltak meg.</verse>
				<verse number="19">Ha Krisztusban való reménységünk csak erre a földi életre volna érvényes, akkor minden embernél szánalmasabbak lennénk!</verse>
				<verse number="20">De az igazság az, hogy Krisztus valóban feltámadt a halottak közül! Ő támadt fel legelőször azok közül, akik hitben haltak meg.</verse>
				<verse number="21">A halál annak következtében éri el az embereket, amit egy ember tett. De a halottak feltámadása is egy emberen keresztül fog történni.</verse>
				<verse number="22">Mert ahogyan Ádám után minden ember meghal annak következtében, amit Ádám tett — ugyanúgy Krisztus által is minden ember fel fog támadni, annak következtében, amit Krisztus tett.</verse>
				<verse number="23">Mindenki a maga idejében támad fel. Legelsőként Krisztus, azután az ő visszajövetelekor következnek azok, akik hozzá tartoznak.</verse>
				<verse number="24">Végül a befejezés, amikor Krisztus minden más uralkodót megfoszt a hatalmától: mindenkit, akinek hatalma és ereje van, és véget vet az uralmuknak. Azután átadja az uralmat az Atya-Istennek.</verse>
				<verse number="25">Mert Krisztusnak addig kell uralkodnia, amíg az Atya-Isten az összes ellenségét Krisztus uralma alá nem kényszeríti.</verse>
				<verse number="26">A Halál lesz az utolsó ellenség, aki erre a sorsra jut.</verse>
				<verse number="27">Mert az Írás azt mondja: „Isten mindent az ő lába alá vetett”. Amikor azt mondja, hogy „mindent a lába alá vetett”, ez természetesen azt jelenti, hogy az Atya-Isten kivételével. Hiszen az Atya-Isten maga viszi ezt véghez!</verse>
				<verse number="28">Amikor már minden és mindenki Krisztus uralma alatt lesz, akkor maga a Fiú is aláveti magát az Atya-Isten uralmának. Igen, az Atya mindent a Fiú uralma alá helyez. Végül pedig a Fiú is aláveti magát az Atyának — így azután az Atya-Isten tökéletesen uralkodni fog minden és mindenki felett.</verse>
				<verse number="29">Egyébként pedig, mit tesznek azok, akik a halottakért merítkeznek be? Ha a halottak egyáltalán nem támadnak fel, akkor ezek az emberek miért merítkeztek be értük?</verse>
				<verse number="30">Mi is miért nézünk szembe állandóan a veszélyekkel?</verse>
				<verse number="31">Naponta halálos veszélyben élek, és kész vagyok a halálra. Testvéreim, ez olyan igaz, mint a veletek való dicsekvésem Urunk, a Krisztus Jézus által.</verse>
				<verse number="32">Ha csak emberi módon küzdöttem volna a „vadállatokkal” Efezusban, annak mi értelme lett volna? Ha a halottak soha nem támadnak fel, akkor igaza van annak, aki azt mondja: „Együnk, igyunk, mert holnap úgyis meghalunk!”</verse>
				<verse number="33">Ne engedjétek magatokat becsapni! „A rossz társaság elrontja a jellemes embert is!”</verse>
				<verse number="34">Térjetek végre észre, és ne vétkezzetek többé! Mert vannak közöttetek, akik nem is ismerik Istent igazán — azért mondom ezt, hogy elszégyelljék magukat!</verse>
				<verse number="35">De azt kérdezhetné valaki: „Hogyan támadnak fel a halottak? Milyen testben jönnek vissza az életbe?”</verse>
				<verse number="36">Ezek ostoba kérdések! Gondolj arra, mikor elveted a vetőmagot: csak akkor fog kihajtani, ha előbb már „meghalt” a földben.</verse>
				<verse number="37">Az a mag, amelyet elvetsz, nem is hasonlít a kifejlett növényre, például búzára, vagy valamilyen más növényre.</verse>
				<verse number="38">Isten azonban felnöveszti, és arra a mintára formálja, amelyet annak a bizonyos növénynek tervezett. Minden egyes fajnak a saját alakját adja.</verse>
				<verse number="39">Az élőlények különböző csoportjainak a teste és formája is különböző. Más az emberi test, más a négylábú állatok teste, megint más a madaraké, vagy a halaké.</verse>
				<verse number="40">Az égitestek pedig egészen mások, mint a földi élőlények. Bizony, nagy különbség van az égitestek szépsége és a földi élőlények szépsége között!</verse>
				<verse number="41">Még az égitestek sem egyformák: más a Nap ragyogása, más a Hold fényessége, megint másféle a csillagok fénye. Sőt, még a csillagok fénye sem egyforma!</verse>
				<verse number="42">Így van ez a halottak feltámadásával is. Az emberi test, amelyet „elvetünk” a földbe, romlandó, és el is pusztul. Az a test viszont, amely feltámad, nem romlik meg soha: elpusztíthatatlan!</verse>
				<verse number="43">Amikor eltemetjük a holttestet, az egyáltalán nem szép látvány. De mikor feltámad, dicsőséges lesz! Amikor eltemetjük, semmi erő nincs benne már. De mikor majd feltámad, telve lesz erővel!</verse>
				<verse number="44">Amikor eltemetjük, közönséges emberi testet temetünk el. De mikor feltámad, az már szellemi test lesz! Igen, ahogyan van hús-vér emberi test, van szellemi test is.</verse>
				<verse number="45">Erről beszél az Írás: „Az első ember, Ádám, élő lélekké lett”. Az „utolsó Ádám” azonban életet adó szellem.</verse>
				<verse number="46">De nem ez a szellemi ember jött először, hanem a lelki, vagyis a természetes ember. Csak azután jött a szellemi ember.</verse>
				<verse number="47">Az első ember a földből származik, hiszen Isten a földből formálta. A második ember a Mennyből jött.</verse>
				<verse number="48">Amilyen volt az első, a földből való ember, olyanok a többi földi emberek is. Viszont, amilyen az a Mennyből való ember, olyanok azok is, akik szintén a Mennyből származnak.</verse>
				<verse number="49">Ahogyan hasonlítunk az első földi emberre, úgy fogunk hasonlítani arra a mennyei emberre is.</verse>
				<verse number="50">Ezt azért mondom, testvéreim, mert ezzel a földi hús-vér testünkkel nem vehetünk részt Isten Királyságában. Hiszen az, ami el fog pusztulni, nem vehet részt abban, ami örökkévaló.</verse>
				<verse number="51">De figyeljetek, elárulok nektek egy titkot: nem mindannyian fogunk meghalni, de mindannyian át fogunk változni!</verse>
				<verse number="52">Ez nagyon hirtelen fog történni, egy szempillantás alatt, az utolsó trombita hangjára. Felhangzik a trombitaszó, és azok, akik hitben haltak meg, feltámadnak a romlástól mentes örök életre. Mi pedig, akik akkor még élünk, át fogunk változni.</verse>
				<verse number="53">Ez a mostani testünk romlandó, ezért feltétlenül szükséges, hogy átváltozzon olyan testté, amely már mentes a romlástól. Mostani testünk halandó, ezért át kell változzon halhatatlan testté.</verse>
				<verse number="54">Amikor ez majd megtörténik: a romlandó és halandó test átváltozik romlástól mentes és halhatatlan testté, akkor teljesedik be, amit az Írás mond: „A halál teljes és végleges vereséget szenvedett” Ézs 25:8</verse>
				<verse number="55">„Halál, hová lett győzelmed?! Halál, hová lett a fegyvered?!” Hós 13:14</verse>
				<verse number="56">Ugyanis a halál fegyvere a bűn, a bűn erejét pedig a Törvény adja.</verse>
				<verse number="57">De hálát adunk Istennek, hogy Urunk, Jézus Krisztus által győztesekké tesz bennünket!</verse>
				<verse number="58">Mivel ez így van, kedves testvéreim, legyetek szilárdak, hogy senki ne tudjon kimozdítani benneteket a helyetekről! Mindig teljes erővel és odaadással végezzétek az Úr munkáját! Hiszen jól tudjátok, hogy ez a munka nem céltalan és nem eredménytelen.</verse>
			</chapter>
			<chapter number="16">
				<verse number="1">Most arról akarok nektek írni, hogyan gyűjtsetek pénzt Isten népének megsegítésére. Ti is úgy tegyetek, mint ahogy azt a Galáciában élő helyi gyülekezeteknek mondtam!</verse>
				<verse number="2">Minden hét első napján tegyetek félre annyi pénzt, amennyit erre tudtok szánni. Így gyűjtsétek össze, amit tudtok, annak megfelelően, hogy mennyi a jövedelmetek. Ne akkor kezdjetek gyűjteni, amikor hozzátok érkezem!</verse>
				<verse number="3">Akkor majd kiválasztok közületek néhány embert, hogy vigyék el az összegyűlt pénzt Jeruzsálembe. Olyanokat fogok választani, akiket ti javasoltok, és ajánlólevelet is küldök velük.</verse>
				<verse number="4">Ha pedig úgy látszik jónak, akkor magam is elmegyek, és ezek az emberek elkísérnek.</verse>
				<verse number="5">Az a tervem, hogy előbb átutazom Macedónián, és utána megyek hozzátok, mert az biztos, hogy Macedónián átutazom.</verse>
				<verse number="6">Nálatok azonban ott is szeretnék maradni egy ideig. Lehet, hogy a telet is nálatok töltöm, azután majd elkísérhettek a további utamon.</verse>
				<verse number="7">Most azért nem megyek hozzátok, mert akkor csak átutazóban és rövid ideig láthatnálak benneteket. Azt remélem ugyanis, hogy nálatok hosszabb időt tölthetek, ha az Úr is úgy akarja.</verse>
				<verse number="8">Azután Efezusba megyek, ahol pünkösdig maradok.</verse>
				<verse number="9">Ott ugyanis, nagy lehetőség nyílt meg előttem, hogy az Úr munkáját hatékonyan végezzem, de sok az ellenség is.</verse>
				<verse number="10">Ha Timóteus megérkezik, legyen gondotok rá, hogy jól érezze magát nálatok, mert az Úr munkáját végzi ő is, akárcsak én!</verse>
				<verse number="11">Ne becsüljétek le őt, hanem segítsétek, és békességgel küldjétek hozzám, mert várom a többi testvérrel együtt!</verse>
				<verse number="12">Ami testvérünket, Apollóst illeti, nagyon kértem, hogy menjen el hozzátok a testvérekkel együtt. Ő azonban most nem akart, de más alkalommal el fog menni hozzátok.</verse>
				<verse number="13">Éberen őrködjetek, szilárdan álljatok meg a hitben, viselkedjetek úgy, mint bátor férfiakhoz illik, legyetek erősek!</verse>
				<verse number="14">Mindent az isteni szeretet által tegyetek!</verse>
				<verse number="15">Tudjátok, hogy Sztefanász és családja voltak az első hívők Akhájában, és hogy ők Isten népének szolgálatára szánták magukat. Ezért kérlek titeket,</verse>
				<verse number="16">fogadjátok el az ilyen emberek vezetését, és engedelmeskedjetek nekik — meg mindazoknak, akik velük együtt szolgálnak és dolgoznak az Úr munkájában!</verse>
				<verse number="17">Örülök, hogy Sztefanász, Fortunátusz és Akhaikosz megérkezett hozzám, és kárpótoltak azért, hogy olyan messze vagytok!</verse>
				<verse number="18">Felüdítették a szellememet, akárcsak a tiéteket is. Becsüljétek meg az ilyen embereket!</verse>
				<verse number="19">Köszöntenek benneteket Ázsia tartományában élő helyi gyülekezetek! Sok szeretettel köszönt benneteket az Úrban Akvila és Priszka, meg az a helyi gyülekezet, amely az ő házuknál szokott összejönni.</verse>
				<verse number="20">Köszöntenek benneteket a testvérek mindannyian. Köszöntsétek egymást szent csókkal!</verse>
				<verse number="21">Ezt a köszöntést én írom, a saját kezemmel: PÁL.</verse>
				<verse number="22">Ha valaki nem szereti az Urat, legyen átkozott! Marana tha!</verse>
				<verse number="23">Az Úr Jézus kegyelme legyen veletek!</verse>
				<verse number="24">Istentől származó szeretetem legyen veletek a Krisztus Jézusban!</verse>
			</chapter>
		</book>
		<book number="47">
			<chapter number="1">
				<verse number="1">Páltól és Timóteustól, aki testvérünk a Krisztusban. Én, Pál, a Krisztus Jézus apostola vagyok, mert Isten ezt így akarta. Szól ez a levél Isten Korinthus városában élő helyi gyülekezetének és Isten népének egész Akhájában.</verse>
				<verse number="2">Atyánk, az Isten és Urunk, Jézus Krisztus adjon nektek kegyelmet és békességet!</verse>
				<verse number="3">Áldott legyen az Isten, aki Urunknak, Jézus Krisztusnak Atyja, aki tele van irgalommal. Olyan Isten, aki minden vigasztalás forrása.</verse>
				<verse number="4">Igen, ő vigasztal meg bennünket minden helyzetben, amikor bajok vesznek körül, hogy mi is meg tudjunk vigasztalni másokat, amikor ők vannak bajban, és nekik van rá szükségük. Ugyanazzal a vigasztalással segítünk nekik, amivel Isten is megvigasztal bennünket.</verse>
				<verse number="5">Mert amilyen bőségesen kijut nekünk Krisztus szenvedéseiből, ugyanolyan bőséges vigasztalást is kapunk Krisztus által.</verse>
				<verse number="6">Ha bajok vesznek körül bennünket, az is a ti vigasztalásotokat és megmeneküléseteket szolgálja. Ha pedig vigasztalást kapunk, az is a ti javatokra szolgál, és nektek is vigasztalást jelent. Azért van ez így, hogy legyen erőtök türelmesen elviselni ugyanazokat a szenvedéseket, amelyek minket is érnek.</verse>
				<verse number="7">Biztosak vagyunk benne, hogy mivel társaink vagytok szenvedésünkben, társaink lesztek a vigasztalásunkban is.</verse>
				<verse number="8">Testvéreim, tudjatok róla, hogy Ázsiában igen nagy bajokat és szenvedéseket kellett elviselnünk, amelyeket saját erőnkből nem tudtunk volna kibírni. Akkora teher nehezedett ránk, hogy már teljesen feladtuk a reményt, hogy ezt túléljük,</verse>
				<verse number="9">és felkészültünk rá, hogy meg kell halnunk. De ez is csak azért történt, hogy többé ne magunkban bízzunk, hanem Istenben, aki még a halottakat is feltámasztja.</verse>
				<verse number="10">Ő pedig valóban megszabadított bennünket a halálos veszedelemből! Sőt, újra és újra meg fog szabadítani. Őbenne reménykedünk, hogy a jövőben is megszabadít bennünket,</verse>
				<verse number="11">ha ti is segíteni fogtok azzal, hogy imádkoztok értünk. Akkor azután sokan és sokféleképpen fognak hálát adni Istennek értünk, és azért a kegyelemért, amit ő ránk árasztott, válaszul az imádságaikra.</verse>
				<verse number="12">Mert mi azzal dicsekszünk, hogy minden dologban tiszta szívvel, isteni egyszerűséggel és őszinteséggel jártunk el. Nem emberi bölcsességgel, hanem Isten kegyelmével végeztük el, ami ránk volt bízva. A saját lelkiismeretünk is bizonyítja, hogy ez így igaz. Különösképpen érvényes ez arra, ahogyan közöttetek viselkedtünk.</verse>
				<verse number="13">Mert amit nektek írtunk, abban nincs semmi hátsó szándék. Ezért, ha elolvassátok, meg is érthetitek — és valóban remélem, hogy teljesen meg fogtok érteni engem és a leveleimet is!</verse>
				<verse number="14">Hiszen vannak közöttetek, akik már meg is értettek minket, és felismerték, hogy büszkék lehetnek ránk. Hasonlóan ahhoz, ahogyan mi is dicsekedni fogunk veletek az Úr Jézus Napján.</verse>
				<verse number="15">Ami engem illet, én mindig is biztos voltam ebben. Ezért határoztam el, hogy először titeket látogatlak meg, hogy kétszeres áldást kapjatok.</verse>
				<verse number="16">Azt terveztem ugyanis, hogy tőletek Macedóniába, onnan visszatérőben pedig újra hozzátok megyek. Azután ti segítettetek volna továbbutazni Júdeába.</verse>
				<verse number="17">Ezt a tervemet azonban meg kellett változtatnom. Azt hiszitek, hogy meggondolatlanul tettem? Vagy, hogy amit tervezek, emberi módon tervezem, vagyis azt mondom „igen, igen”, de közben azt gondolom „nem, nem”?</verse>
				<verse number="18">Amilyen biztos, hogy Isten megbízható, és amit mond, azt komolyan is gondolja, olyan biztos, hogy amit nektek mondunk, az is megbízható. Ha azt mondjuk, hogy „igen”, akkor az soha nem jelentheti azt, hogy „nem”!</verse>
				<verse number="19">Mert Isten Fia, Jézus Krisztus, akit nektek Szilvánusz, Timóteus és én bemutattunk, nem olyan, hogy egyszerre jelentene „igen”-t és „nem”-et. Jézus maga az isteni „ igen!”</verse>
				<verse number="20">Mert valahány ígérete van Istennek, az mind Jézus Krisztus által vált „igen”-né! Ezért a végső „Ámen” is őáltala lesz meg. Ez pedig rajtunk keresztül valósul meg, és Isten dicsőségére fog szolgálni.</verse>
				<verse number="21">Mert Isten az, aki veletek együtt megerősít bennünket Krisztusban. Ő az, aki különleges módon megáldott,</verse>
				<verse number="22">és megjelölt bennünket, hogy látható legyen: az övéi vagyunk. Ő adta szívünkbe a Szent Szellemet is, aki maga a biztosíték arra, hogy amit Isten megígért, azt mind meg is fogjuk kapni.</verse>
				<verse number="23">Isten a tanúm rá, csak azért nem mentem még vissza hozzátok Korinthusba, nehogy megbántsalak benneteket.</verse>
				<verse number="24">Ez nem azt jelenti, hogy uralkodni akarnánk rajtatok, vagy ellenőrzést gyakorolni a hitetek fölött, hiszen erősen álltok ebben a hitben. Ellenkezőleg, a munkatársaitok vagyunk, hogy örömötök teljes legyen.</verse>
			</chapter>
			<chapter number="2">
				<verse number="1">Elhatároztam tehát, hogy amikor ismét meglátogatlak benneteket, nem okozok nektek újabb fájdalmat és szomorúságot.</verse>
				<verse number="2">Mert ha megszomorítlak benneteket, akkor engem ki vidámít meg? De ti fel tudtok engem vidítani — éppen ti, akiket én szomorítottam meg!</verse>
				<verse number="3">Azért is írtam nektek erről, hogy amikor megérkezem, ne kelljen miattatok szomorkodnom. Hiszen éppen azt várnám, hogy ti szerezzetek nekem örömet! Mert meg vagyok győződve róla, hogy az én örömem a tiétek is.</verse>
				<verse number="4">Amikor előző levelemet írtam, sokat aggódtam miattatok. Igen, azt a levelet sírva írtam nektek, sok-sok szomorúsággal és fájdalommal. De nem azért, hogy nektek okozzak szomorúságot, hanem azért, hogy megtudjátok, mennyire szeretlek benneteket.</verse>
				<verse number="5">Ha pedig valaki közületek szomorúságot okozott, az nem engem bántott meg, hanem titeket, mindnyájatokat. Ezt túlzás nélkül mondhatom.</verse>
				<verse number="6">Így tehát elég neki az a büntetés, amit a többiektől kapott.</verse>
				<verse number="7">Most már inkább bocsássatok meg neki, és vigasztaljátok meg, nehogy túlságosan bánkódjon, és a nagy szomorúság megártson neki!</verse>
				<verse number="8">Kérlek benneteket, most inkább éreztessétek vele, hogy mégis szeretitek!</verse>
				<verse number="9">Ezért írok most, hogy lássam, vajon mindenben engedelmeskedtek-e.</verse>
				<verse number="10">Akinek pedig ti megbocsáttok, annak én is. Mert ha volt egyáltalán mit megbocsátanom, akkor is a ti érdeketekben bocsátottam meg, Krisztussal együtt.</verse>
				<verse number="11">Igen, feltétlenül szükséges, hogy megbocsássunk egymásnak, különben becsaphat bennünket a Sátán. Hiszen jól ismerjük a szándékait.</verse>
				<verse number="12">Azért mentem Tróászba, hogy mindenkinek hirdessem a Krisztus örömhírét. Ott az Úr jó lehetőséget adott nekem erre.</verse>
				<verse number="13">Mégsem volt nyugalma szellememnek, mivel nem találkoztam Titusszal, aki a Krisztusban testvérem. Ezért elbúcsúztam az ottani testvérektől, és továbbmentem Macedóniába.</verse>
				<verse number="14">Hálás vagyok Istennek, aki Krisztus uralma alatt mindig diadalmenetében vezet bennünket! Isten az, aki rajtunk keresztül mindenhol érzékelhetővé teszi az emberek számára, hogy ő kicsoda és milyen. Ez a felismerés pedig úgy terjed, mint egy drága parfüm édes illata.</verse>
				<verse number="15">Mert mi valóban olyanok vagyunk, mint a Krisztustól Istenhez felszálló füstölőszer jó illata. Ezt pedig azok is érzik, akik a megmenekülés felé haladnak, és azok is, akik el fognak veszni.</verse>
				<verse number="16">Az utóbbiak ezt az illatot olyannak érzik, mint a halál bűzös leheletét, amely a halál közelségét jelzi. Akik pedig a megmenekülés felé sietnek, megelevenítő, felüdítő illatnak érzik, amely az örök életre vezet. De vajon ki alkalmas erre a feladatra?</verse>
				<verse number="17">Mi azonban nem „üzletelünk” Isten üzenetével, és nem arra használjuk, hogy a magunk hasznát keressük vele, mint sokan mások teszik. Nem! Mi Krisztus uralma alatt és Isten jelenlétében tiszta szívből mondjuk az igazságot mindenkinek. Hiszen bennünket maga Isten bízott meg ezzel a feladattal.</verse>
			</chapter>
			<chapter number="3">
				<verse number="1">Azt gondoljátok, hogy ismét dicsekedni akarunk? Szükséges-e, hogy ajánlóleveleket kérjünk valakitől hozzátok, vagy tőletek másokhoz?</verse>
				<verse number="2">Nem! A mi „ajánlólevelünk” a szívünkbe van írva, és ezt mindenki ismeri és olvassa. Bizony, ti magatok vagytok a mi ajánlólevelünk!</verse>
				<verse number="3">Mert nyilvánvaló, hogy Krisztustól származó „levél” vagytok, amelyet általunk küldött. De ezt a levelet nem tintával írták, hanem az élő Isten Szellemével, és nem kőtáblára, hanem az emberek szívébe.</verse>
				<verse number="4">Azért merjük ezt mondani, mert Krisztus által teljes bizalmunk van Istenben.</verse>
				<verse number="5">Nem úgy értem ezt, hogy önmagunkban, a saját erőnkből képesek lennénk bármi jót tenni. Ellenkezőleg, Isten az, aki képessé tesz bennünket erre.</verse>
				<verse number="6">Igen, ő tett alkalmassá minket arra, hogy az Új Szövetség szolgái legyünk. Az Új Szövetség nem írott Törvény, hanem a Szent Szellemtől származik. Az írott Törvény ugyanis a halálba vezet, a Szent Szellem pedig megelevenít.</verse>
				<verse number="7">A Törvényt kőbe vésett betűkkel rögzítették, és a halálba vezetett. A szolgálata mégis olyan dicsőséges volt, hogy Izráel népe rá se tudott tekinteni Mózesre, annyira ragyogott az arca Isten dicsőségétől! Pedig ez a dicsőség hamarosan elmúlt!</verse>
				<verse number="8">Akkor mennyivel dicsőségesebb a Szent Szellem szolgálata!</verse>
				<verse number="9">Dicsőséges dolog a Törvényt szolgálni, vagyis rábizonyítani az emberekre bűneiket, és elítélni őket. De sokkal dicsőségesebb az a szolgálat, amely Isten számára elfogadhatóvá teszi az embereket!</verse>
				<verse number="10">Annak a régi szolgálatnak is volt bizonyos dicsősége. Ez azonban elhalványul, ha összehasonlítjuk az új szolgálattal, amely sokkal dicsőségesebb.</verse>
				<verse number="11">Az a régi elmúlt, mégis dicsőséges volt. Mennyivel dicsőségesebb tehát az, ami örökké megmarad!</verse>
				<verse number="12">Mivel mi ebben reménykedünk, teljesen nyíltan és félelem nélkül beszélünk.</verse>
				<verse number="13">Nem olyanok vagyunk, mint Mózes, aki eltakarta az arcát, hogy Izráel népe ne láthassa. Nem akarta, hogy lássák, amikor az arcán ragyogó dicsőség elhalványul, és végleg eltűnik.</verse>
				<verse number="14">Izráel népének gondolkodásmódja valóban elsötétült, ezért nem értenek meg sok mindent. Ráborult az a bizonyos „takaró” a szívükre, és ott is maradt mind a mai napig. Ezért nem értik meg a zsidók az Írást, amikor olvassák. Nem is csoda, hiszen az a „takaró” csak akkor tűnik el, ha az Úrhoz fordulnak.</verse>
				<verse number="15">Igen, mindmáig, amikor csak a zsidók Mózes Törvényét olvassák, ez a „takaró” fedi be a szívüket, hogy ne érthessék meg.</verse>
				<verse number="16">De amikor valaki megváltozik, és az Úrhoz fordul, az a „takaró” eltűnik.</verse>
				<verse number="17">Az Úr a Szellem. Ahol pedig az Úr Szelleme, ott szabadság van.</verse>
				<verse number="18">A mi arcunk azonban nincsen eltakarva. Ezért állandóan az Úr dicsőségét tükrözzük vissza. Eközben pedig fokozatosan átváltozunk, és egyre jobban hasonlítunk őhozzá. Igen, a dicsőségnek egyre magasabb szintjére jutunk, mert ezt az Úr viszi véghez, aki maga a Szellem.</verse>
			</chapter>
			<chapter number="4">
				<verse number="1">Isten, aki kegyelmet adott nekünk, ilyen szolgálatot bízott ránk. Ezért nem veszítjük el a bátorságunkat, és nem adjuk fel!</verse>
				<verse number="2">Elutasítjuk azokat a szégyellnivaló dolgokat, amiket az emberek titkolnak. Nem ravaszkodunk, és nem hamisítjuk meg Isten üzenetét. Ellenkezőleg, az igazságot mondjuk és tesszük, mindenki előtt nyilvánvaló módon. Így mutatjuk meg az embereknek, hogy kik vagyunk mi valójában Isten szemében.</verse>
				<verse number="3">Az az örömhír, amit hirdetünk, mégis el van takarva, és érthetetlen egyesek számára. De csak azoknak, akik a teljes pusztulás felé mennek.</verse>
				<verse number="4">Ezek a hitetlenek nem képesek az örömhírt megérteni, mert ennek a világnak az „istene”, azaz a Sátán elsötétítette a gondolkodásukat, hogy ne láthassák az örömhír fényét. Az örömhír pedig Krisztus dicsőségéről szól, aki minden tekintetben olyan, mint maga Isten.</verse>
				<verse number="5">Mert mi nem magunkról, hanem Jézus Krisztusról beszélünk, és azt bizonyítjuk, hogy ő az Úr. Magunkat pedig úgy tekintjük, mint a ti szolgáitokat, Jézus kedvéért.</verse>
				<verse number="6">Isten egyszer régen azt mondta: „Ragyogjon fel a világosság a sötétségből!” Ő gyújtott világosságot a mi szívünkben is. Emiatt tudtuk felismerni és megismerni az Isten dicsőségét Jézus Krisztusban, az ő személyében és jellemében.</verse>
				<verse number="7">Az, hogy Jézust ismerjük, igen nagy kincs! Mégis „cserépkorsóban”, vagyis emberi testünkben hordozzuk. Így azután teljesen nyilvánvaló, hogy ez a rendkívül nagy erő Istentől származik, nem pedig tőlünk.</verse>
				<verse number="8">Mindenfelől bajok és nehézségek vesznek körül bennünket, mégsem szenvedünk vereséget! Sokszor nem tudjuk, mit tegyünk, de mégsem esünk végleg kétségbe!</verse>
				<verse number="9">Üldöznek, de Isten nem hagy el bennünket. Néha földre tipornak, de nem tudnak egészen elpusztítani.</verse>
				<verse number="10">Mindig testünkben hordozzuk Jézus halálát, hogy az élete is láthatóvá legyen bennünk.</verse>
				<verse number="11">Életünk folyamán állandóan halálos veszélyeknek vagyunk kitéve Jézusért, hogy Jézus élete látható legyen halandó testünkben.</verse>
				<verse number="12">Ezért a halál bennünk végzi a munkáját, az élet pedig bennetek.</verse>
				<verse number="13">Az Írás azt mondja: „Hittem, azért szóltam.” Bennünk is a hitnek ugyanaz a szelleme van. Mi is azért szólunk, mert hiszünk.</verse>
				<verse number="14">Mert tudjuk, hogy Isten, aki feltámasztotta az Úr Jézust a halálból, ugyanúgy bennünket is fel fog támasztani, és veletek együtt maga elé állít.</verse>
				<verse number="15">Mindez értetek történik. A célja pedig az, hogy egyre több és több ember fogadja el és adja tovább Isten kegyelmét, és egyre többen adjanak hálát Isten dicsőségéért.</verse>
				<verse number="16">Ez az oka, hogy nem adjuk fel, és nem fáradunk bele a szolgálatba. Igaz, testünk egyre idősebb és gyengébb, a „belső emberünk” mégis napról napra megújul.</verse>
				<verse number="17">Mert a mostani, könnyen elviselhető szenvedéseink csak rövid ideig tartanak, mégis örök dicsőséget szereznek számunkra! Ez a dicsőség pedig olyan csodálatos, hogy össze sem lehet hasonlítani a szenvedéseinkkel.</verse>
				<verse number="18">Nem a látható dolgokat tartjuk szem előtt, hanem a láthatatlanokra figyelünk. Ugyanis ami látható, az hamar elmúlik, ami pedig láthatatlan, az örökké megmarad.</verse>
			</chapter>
			<chapter number="5">
				<verse number="1">Tudjuk, hogy ez a „sátor”, amelyben itt a földön élünk — vagyis a testünk — egyszer el fog pusztulni. De Isten örökké tartó lakóhelyet készített számunkra a Mennyben, amelyet nem emberek építettek.</verse>
				<verse number="2">Ezért amíg ebben a földi testben élünk, sóhajtozunk, mert nagyon szeretnénk már beköltözni mennyei otthonunkba.</verse>
				<verse number="3">Amikor majd beköltözhetünk oda, az olyan lesz, mintha felöltöztetnének bennünket, és akkor valóban nem leszünk meztelenek!</verse>
				<verse number="4">Most, amíg ebben a földi testben élünk, sok teher nehezedik ránk, s ezért sokszor sóhajtozunk. Mégsem kívánjuk „levetni” ezt a testet. Inkább azt szeretnénk, ha erre a földi testre „rávehetnénk” azt a mennyei testet. Akkor majd ezt a halandó testet teljesen elnyeli az örök élet.</verse>
				<verse number="5">Aki pedig bennünket éppen erre készített fel, az maga Isten! Ő adta nekünk a Szent Szellemet, aki annak a biztosítéka, hogy mindazt, amit Isten megígért, valóban meg is fogjuk kapni.</verse>
				<verse number="6">Ezért minden körülmények között bátran tekintünk előre. Hiszen tudjuk, hogy amíg ebben a földi testben élünk, távol vagyunk az Úrtól.</verse>
				<verse number="7">Annak megfelelően élünk, amit hiszünk, és nem ahhoz igazodva, amit látunk.</verse>
				<verse number="8">De bátrak vagyunk, és bízunk Istenben. Jobban szeretnénk kiköltözni ebből a földi testből, és hazaköltözni az Úrhoz.</verse>
				<verse number="9">De akár ebben a testben élünk, akár hazaköltözünk, arra törekszünk, hogy az Úr kedvében járjunk.</verse>
				<verse number="10">Mert kivétel nélkül mindannyiunknak oda kell állnunk a Krisztus Ítélőszéke elé! Ott fogja mindenki megkapni, amit megérdemel, aszerint, hogy ebben a földi testben jót, vagy rosszat tett.</verse>
				<verse number="11">Mi tudjuk, mit jelent az Urat tisztelni és félni! Ezért igyekszünk meggyőzni az embereket az igazságról. Isten pedig jól ismer bennünket. Reméljük azonban, hogy ti is meg tudjátok ítélni, és felismeritek, hogy kik vagyunk!</verse>
				<verse number="12">Nem is akarjuk magunkat újra igazolni. Inkább lehetőséget adunk nektek, hogy büszkék legyetek ránk. Így majd tudtok válaszolni azoknak, akik képmutató módon látszólagos dolgokkal dicsekednek.</verse>
				<verse number="13">Ha úgy tűnik, hogy elment az eszünk, Istenért van így, ha bölcsek vagyunk, az meg értetek van.</verse>
				<verse number="14">Mert bennünket Krisztus szeretete irányít és sürget. Meg vagyunk győződve róla, hogy ha egy ember — Jézus — meghalt mindenkiért, akkor valójában minden ember meghalt.</verse>
				<verse number="15">Jézus azért halt meg mindenkiért, hogy akik élnek, többé ne önmaguknak éljenek. Igen, ő meghalt és feltámadt, hogy az emberek érte éljenek.</verse>
				<verse number="16">Ezért mostantól fogva nem úgy gondolkodunk az emberekről, ahogyan a hitetlenek. Igaz, régen mi is úgy gondolkoztunk Krisztusról, mint ők, de ez már teljesen megváltozott.</verse>
				<verse number="17">Így hát, ha valaki Krisztusban van, az már az Új Teremtéshez tartozik: ami benne régi volt, az elmúlt, és minden tekintetben újjá, vagyis új teremtéssé lett!</verse>
				<verse number="18">Mindez Istentől származik, aki Krisztus által kibékített és újra egyesített önmagával bennünket. Sőt, ránk bízta, hogy mi is segítsünk más embereknek abban, hogy kibéküljenek vele.</verse>
				<verse number="19">Isten ugyanis maga volt jelen Krisztusban, amikor kibékítette az embereket önmagával, és nem hibáztatta őket a bűneik miatt. Ezt az üzenetet pedig, amely az Istennel való kibékülésről szól, ránk bízta.</verse>
				<verse number="20">Ezért úgy élünk az emberek között, mint Krisztus követei. Úgy kérünk és biztatunk benneteket, mintha Isten szólna általunk: „Krisztus helyett kérünk, béküljetek ki Istennel!”</verse>
				<verse number="21">Mert Isten értünk azonosította a bűnnel Jézust, pedig ő nem követett el semmi bűnt. Azért tette ezt, hogy mi viszont Krisztus által elfogadhatóvá váljunk Isten számára.</verse>
			</chapter>
			<chapter number="6">
				<verse number="1">Mint Isten munkatársai, kérünk benneteket, hogy úgy éljetek, mint akik nem hiába kapták Isten kegyelmét!</verse>
				<verse number="2">Mert ő mondja: „A kegyelem idején meghallgattalak, a megmenekülés napján megsegítettelek.” Ézs 49:8 Bizony, most van a kegyelem ideje! Most van a megmenekülés napja!</verse>
				<verse number="3">Mi azon igyekezünk, hogy az emberek ne mondhassanak semmi rosszat a szolgálatunkról. Ezért nem teszünk semmi olyat, ami másoknak bajt okozhat.</verse>
				<verse number="4">Minden dologban úgy ajánljuk magunkat, mint akik Isten szolgái. Türelmesen elviseljük a nehéz körülményeket, a szorult helyzeteket, a bajokat, és amikor hiányt szenvedünk valamiben.</verse>
				<verse number="5">Sokszor megvernek bennünket, börtönbe zárnak, és a tömeg ellenünk támad. Van, amikor keményen kell dolgoznunk, néha nincs mit ennünk, vagy nem alhatunk éjjel.</verse>
				<verse number="6">Mi valóban Isten szolgái vagyunk! Ezt bizonyítja, hogy senki sem vádolhat bennünket bűnnel, ezt bizonyítja a tudásunk, a türelmünk, jóságunk, a bennünk élő Szent Szellem. Ezt bizonyítja képmutatás nélküli szeretetünk,</verse>
				<verse number="7">az igazság üzenete, amit hirdetünk, és Isten ereje, amely megmutatkozik rajtunk keresztül. Ezt bizonyítja, hogy Istennel összhangban élünk, és teljesen fel vagyunk fegyverkezve a szellemi támadó és védekező fegyverekkel.</verse>
				<verse number="8">Ezekkel harcolunk, amikor az emberek dicsérnek, vagy szidnak bennünket, amikor rosszat, vagy jót mondanak rólunk. Néha csalóknak tartanak minket, pedig csak igazat mondunk.</verse>
				<verse number="9">Sokan egyáltalán nem törődnek velünk, mások pedig jól ismernek. Néha úgy látszik, már közel vagyunk a halálhoz, mégis élünk! A szenvedések sokszor megkínoznak, de mégsem ölnek meg bennünket!</verse>
				<verse number="10">Sok szomorúság ér bennünket, ugyanakkor mégis tele vagyunk örömmel. Igaz, hogy a pénztárcánk majdnem üres, mégis sok embert mi tettünk gazdaggá. Valóban nincs semmi vagyonunk, mégis minden a miénk!</verse>
				<verse number="11">Korinthusi testvéreink, mi mindent őszintén elmondtunk nektek! Kinyitottuk előttetek a szívünket.</verse>
				<verse number="12">Értsétek meg, a mi szívünkben bőven van hely a számotokra! Azonban ti ezt nem viszonozzátok: nem akartok a szívetekbe fogadni bennünket.</verse>
				<verse number="13">Úgy beszélek veletek, mint a saját gyermekeimmel: nyissátok meg a szíveteket előttünk, és fogadjatok be minket!</verse>
				<verse number="14">Ti nem olyanok vagytok, mint a hitetlenek, ezért ne kapcsolódjatok hozzájuk! Mi köze lehet egymáshoz két embernek, ha az egyik Istennel összhangban akar élni, a másik meg nem tiszteli Isten törvényeit? Milyen közös dolga lehet a világosságnak a sötétséggel?</verse>
				<verse number="15">Miben egyezhet meg egymással Krisztus és a Sátán? Lehet-e valamilyen közösség hívő és hitetlen ember között?</verse>
				<verse number="16">Mi köze van Isten templomának a bálványokhoz? Mert mi az élő Isten temploma vagyunk, ahogyan Isten maga mondta: „Velük együtt fogok lakni, és közöttük járok, Istenük leszek, ők pedig népemmé lesznek.” 3Móz 26:11-12</verse>
				<verse number="17">„Ezért jöjjetek ki közülük, és váljatok külön tőlük, így szól az ÚR. Hozzá se érjetek ahhoz, ami nem tiszta, és magamhoz fogadlak titeket!” Ézs 52:11</verse>
				<verse number="18">„Édesapátok leszek, ti pedig fiaim és leányaim lesztek, így szól a Mindenható ÚR.” 2Sám 7:14</verse>
			</chapter>
			<chapter number="7">
				<verse number="1">Kedveseim, micsoda ígéretek ezek — és éppen nekünk szólnak! Ezért hát tisztítsuk meg magunkat minden olyan dologtól, amely akár a testünket, akár a szellemünket bemocskolja. Kitartóan és egészen szánjuk oda magunkat és egész életünket Istennek, ezzel tiszteljük őt!</verse>
				<verse number="2">Kérlek, fogadjatok be a szívetekbe! Senkit nem bántottunk meg, senkit nem károsítottunk meg, senkit nem használtunk ki.</verse>
				<verse number="3">Nem azért mondom ezt, hogy hibáztassalak titeket, hiszen a szívembe zártalak benneteket. Mert akár élünk, akár meghalunk, együtt leszünk veletek.</verse>
				<verse number="4">Őszintén beszélek veletek, és nagyon büszke vagyok rátok. Minden gondom ellenére tele vagyok örömmel és vigasztalással.</verse>
				<verse number="5">Amikor megérkeztünk Macedóniába, nem találtunk nyugalmat. Mindenféle gondok és bajok gyötörtek: kívülről támadások értek, belül félelem támadott bennünket.</verse>
				<verse number="6">Isten azonban megvigasztalja azokat, akiket a földre tapostak. Igen, ő vigasztalt meg minket azzal, hogy Titusz megérkezett.</verse>
				<verse number="7">De nem csak ezzel, hanem azzal a bátorítással is, amelyet tőletek kapott. Mert jó híreket hozott tőletek: hogy mennyire szeretnétek már találkozni velünk, hogy mennyire szomorúak vagytok amiatt, amit rosszul tettetek, és hogy mennyire ragaszkodtok hozzánk. Ennek azután nagyon megörültem.</verse>
				<verse number="8">Mert lehet, hogy előző levelemmel szomorúságot okoztam nektek, de már nem bánom. Igaz, korábban azt hittem, hogy rosszul tettem, de most már látom, hogy az a levél csak egy kis időre szomorított el benneteket.</verse>
				<verse number="9">Most már örülök, hogy megírtam azt a levelet. Persze, nem annak, hogy szomorúságot okoztam vele, hanem annak, hogy ezáltal megváltoztattátok a gondolkodásotokat és szíveteket. Az ilyen fajta szomorúság Isten akarata szerint változtat meg benneteket, és így az a levél semmi bajt nem okozott nektek.</verse>
				<verse number="10">Mert az a fajta szomorúság, amely Isten akarata szerint változtatja meg a gondolkodásotokat és a szíveteket, végül a megmeneküléshez vezet — az ilyet utólag soha nem kell megbánni. Ezzel szemben a hitetlen emberekre jellemző szomorúság a halálba vezet.</verse>
				<verse number="11">A ti szomorúságotok nyilván Isten akarata szerinti változásokat okozott bennetek: nagy igyekezetet, védekezést, bosszankodást, félelmet és ragaszkodást. Felkeltette bennetek a vágyat, hogy újra találkozhassunk. Sőt, meg is akartátok büntetni azt, aki vétkezett. Ezek a dolgok mind azt bizonyítják, hogy ártatlanok vagytok.</verse>
				<verse number="12">Ha tehát írtam is nektek, nem a miatt az ember miatt írtam, aki valami rosszat tett. Sem nem a miatt, akit megbántottak. Azért írtam, hogy ti magatok is lássátok meg Isten szemével, milyen nagy igyekezet van bennetek irántunk.</verse>
				<verse number="13">Így azután megvigasztalódtunk és felbátorodtunk. Igen, mi magunk is felbátorodtunk, de még jobban megörültünk annak, hogy Titusznak örömet szereztetek, és a szellemét felvidítottátok.</verse>
				<verse number="14">Ugyanis előzőleg sok jót mondtam Titusznak rólatok, sőt, dicsekedtem veletek. Nagyon örülök, hogy ezzel nem vallottam szégyent, mert ő úgy tapasztalta, hogy amit rólatok mondtam, mind igaz.</verse>
				<verse number="15">Így azután Titusz még jobban szeret benneteket. Örömmel emlékezik arra az engedelmességre, tiszteletre, sőt félelemre, amellyel fogadtátok.</verse>
				<verse number="16">Szívből örülök én is, hogy minden tekintetben megbízhatok bennetek.</verse>
			</chapter>
			<chapter number="8">
				<verse number="1">Hadd mondjam el nektek, milyen kegyelmet adott Isten a Macedóniában élő helyi gyülekezeteknek.</verse>
				<verse number="2">Ezek a testvéreink nagyon szegények, sok szenvedést és megpróbáltatást kellett elviselniük. Ennek ellenére olyan nagy öröm lakik bennük, hogy bőségesen adakoztak másoknak.</verse>
				<verse number="3">Elmondhatom, hogy annyit adtak, amennyit csak tudtak. Sőt, talán még annál is többet! Mindezt pedig önként tették, senki sem mondta nekik.</verse>
				<verse number="4">Újra meg újra könyörögve kérték, hogy adakozásukkal Isten népét szolgálhassák.</verse>
				<verse number="5">De nem csak azt tették, amit reméltünk, hanem még annál is többet: először önmagukat adták oda az Úrnak, azután nekünk is, azután adták az ajándékaikat. Ez az, amit Isten akar!</verse>
				<verse number="6">Ezért kértük meg Tituszt, hogy fejezze be köztetek az isteni kegyelemnek ezt a munkáját: az adományok gyűjtését. Hiszen ő volt az, aki ezt elkezdte.</verse>
				<verse number="7">Minden dologban meggazdagodtatok: hitben, beszédben, tudásban, mindenféle igyekezetben, és a szeretetben, amelyet tőlünk tanultatok. Most hát legyetek bőkezűek az adakozásban is!</verse>
				<verse number="8">Nem parancsként mondom, hogy adakozzatok, de szeretném kipróbálni, hogy igazi szeretet van-e bennetek. Ezért mondtam el nektek, hogy mások milyen bőségesen adakoznak.</verse>
				<verse number="9">Mert tudjátok, hogy Urunk, Jézus Krisztus mennyire gazdag volt, mégis teljesen szegénnyé lett értetek. Ezzel mutatta meg, mennyire szeret benneteket. Az ő szegénysége által gazdagodtatok meg.</verse>
				<verse number="12">Mert ha valóban adni akartok, akkor ajándékotok kedves és elfogadható lesz. Mégpedig ahhoz mérten lesz kedves, amitek van. Hiszen senkitől nem kérnek többet, mint amit képes adni.</verse>
				<verse number="13">Nem arról van szó, hogy amiatt, hogy másokon segítetek, nektek meg hiányotok támadjon.</verse>
				<verse number="14">Inkább a kiegyenlítésre törekedjetek. Hiszen most a ti adományotok fogja kipótolni, ami a testvéreiteknek hiányzik. Máskor meg éppen fordítva: ők fogják a bőségükből kipótolni a ti hiányotokat. Így lesz egyenlőség,</verse>
				<verse number="15">ahogyan az Írás mondja: „Aki sokat szedett, az sem tudott túl sokat összegyűjteni, de aki keveset szedett, annak sem lett túl kevés, amit összegyűjtött.” 2Móz 16:18</verse>
				<verse number="16">Hálát adok Istennek, hogy ugyanazt a szeretetet adta Titusz szívébe, mint amely bennünk is van.</verse>
				<verse number="17">Szívesen fogadta kérésünket, és maga is azon volt, hogy meglátogasson titeket, mivel valóban nagyon szeretne segíteni.</verse>
				<verse number="18">Elküldtük vele együtt azt a testvért is, akinek minden helyi gyülekezetben jó híre van. Azért dicsérik, mert az örömhír terjesztését szolgálja.</verse>
				<verse number="19">Sőt, a helyi gyülekezetek azzal is megbízták, hogy útitársunk legyen, és segítsen a pénzadományok gyűjtésében. Ezt a szolgálatot azért végezzük, hogy dicsőséget szerezzünk az Úrnak, és megmutassuk, hogy valóban segíteni akarunk a testvéreinknek.</verse>
				<verse number="20">Ezzel akarjuk biztosítani, hogy senki se bírálhasson bennünket amiatt, ahogyan ezt a nagy összegű pénzt kezeljük.</verse>
				<verse number="21">Mert nemcsak az Úr előtt, hanem az emberek előtt is gondunk van arra, hogy jó hírünk legyen.</verse>
				<verse number="22">Elküldtük velük együtt még azt a testvérünket is, aki mindig készséges volt, hogy segítsen. Ő már többször is bebizonyította, hogy megbízható segítőtárs. Most még sokkal lelkesebb, mert nagyon bízik bennetek.</verse>
				<verse number="23">Titusz a munkatársam a közöttetek végzett munkámban. A többi testvér pedig, akik vele utaznak, a helyi gyülekezetek küldöttei. Mindannyian Krisztus dicsőségére végzik a munkájukat.</verse>
				<verse number="24">Fogadjátok hát őket szeretettel! Mutassátok meg nekik, hogy nem hiába dicsekszünk veletek a többi helyi gyülekezet előtt!</verse>
			</chapter>
			<chapter number="9">
				<verse number="1">Azt hiszem, felesleges is arról írnom, hogy Isten Jeruzsálemben élő népét segítsétek meg.</verse>
				<verse number="2">Hiszen tudom, hogy valóban segíteni akarjátok őket. El is dicsekedtem veletek a macedón testvéreknek. Mondtam nekik, hogy tavaly óta már ti, ott Akhájában készen álltok arra, hogy segítsetek. Erre azután a macedón testvérek is elhatározták, hogy ők is adakozni fognak a jeruzsálemieknek.</verse>
				<verse number="3">Most mégis elküldöm hozzátok ezeket a testvéreket. Nem akarom ugyanis, hogy a veletek való dicsekedésemmel szégyent valljak. Azért küldtem őket, hogy időben felkészülhessetek, mint ahogy korábban mondtam.</verse>
				<verse number="4">Ha azután a macedón testvérek megérkeznek velem együtt hozzátok, remélem, nem találnak benneteket felkészületlenül! Nehogy szégyent valljunk, azaz, hogy nehogy ti megszégyenüljetek, ha kiderül, hogy mégis hiába bíztam bennetek.</verse>
				<verse number="5">Ezért kértem a testvéreket, hogy menjenek előre hozzátok, és készítsék elő adományaitokat, amelyeket korábban megígértetek. Azt szeretném, ha adományotok úgy lenne elkészítve, mint önként adott nagylelkű ajándék. Nem akarom, hogy kényszerből és kelletlenül adjatok akár egy fillért is.</verse>
				<verse number="6">Vegyétek figyelembe, hogy aki kevés magot vet a földbe, az kevés termést is fog aratni! Aki pedig bőven veti a magokat, annak az aratása is bőséges lesz.</verse>
				<verse number="7">Mindenki annyit adjon bele a gyűjtésbe, amennyit előre elhatározott. Ne adjon senki kényszerből, se úgy, hogy később megbánja. Azt az embert szereti Isten, aki szívesen és jókedvűen ad.</verse>
				<verse number="8">Mert ő képes rá, hogy rátok zúdítsa minden kegyelmét, és elárasszon jóságával. Annyira meg tud áldani benneteket, hogy minden körülmények között mindent bőségesen megkapjatok, amire csak szükségetek van. Sőt, még azon felül is, hogy bőségesen adakozhassatok a rászorulóknak.</verse>
				<verse number="9">Amint meg van írva: „Bőkezűen adott a szegényeknek, jótettei nem merülnek feledésbe.” Zsolt 112:9</verse>
				<verse number="10">Isten vetőmagot ad annak, aki a vetést végzi, az éhezőnek meg kenyeret. Ő fog nektek is szellemi vetőmagokat adni, és megszaporítja a magokat, amelyeket a földbe vetettetek. Így lesz bőséges, amit arattok. Ez is tőle származik: így viszonozza nektek, amit másoknak adtatok.</verse>
				<verse number="11">Ilyen módon fogtok mindenben meggazdagodni, hogy mindig bőkezűen tudjatok adakozni a rászorulóknak. Ez pedig — rajtunk keresztül — azt fogja eredményezni, hogy akik kapják, hálát adnak érte Istennek.</verse>
				<verse number="12">Mert ez a szolgálat, amelyet ti az adakozással végeztek, kettős haszonnal jár. Egyrészt Isten népének segíttek vele, másrészt azok, akik az adományokat kapják, hálásan megköszönik Istennek.</verse>
				<verse number="13">Az adakozásnak ez a szolgálata bizonyítja, hogy a hitetek valódi. A testvérek pedig dicsőítik Istent, mert példát mutattok nekik. Látják, hogy ti hűségesek vagytok a Krisztus örömhíréhez, és bőkezűen adakoztok nemcsak nekik, hanem másoknak is.</verse>
				<verse number="14">Amikor pedig viszonzásul imádkoznak majd értetek, kívánnak majd látni titeket, mivel Isten jósága olyan bőségesen kiáradt rátok.</verse>
				<verse number="15">Istenem, hálásan köszönöm ajándékodat, amely kimondhatatlanul csodálatos!</verse>
			</chapter>
			<chapter number="10">
				<verse number="1">Krisztus szelídségével és gyöngédségével kérlek titeket én, Pál. Egyesek ugyan azt mondják, hogy mikor közöttetek vagyok, félénken viselkedek, és csak a távolból vagyok ilyen határozott.</verse>
				<verse number="2">Szóval, el fogok menni hozzátok. De kérlek benneteket, ne kényszerítsetek rá, hogy keményen bánjak azokkal, akik úgy gondolják, hogy mi csak emberi módon viselkedünk!</verse>
				<verse number="3">Mert igaz, hogy ebben a világban élünk, de nem úgy harcolunk, ahogyan az emberek szoktak.</verse>
				<verse number="6">Felkészültünk arra is, hogy ezekkel a fegyverekkel minden engedetlenséget megbüntessünk, de majd csak akkor, ha a ti engedelmességetek már tökéletes lesz.</verse>
				<verse number="7">Gondoljátok meg ezeket a nyilvánvaló tényeket: ha valaki meg van győződve arról, hogy ő Krisztusé, akkor vegye észre, hogy ugyanúgy mi is Krisztushoz tartozunk!</verse>
				<verse number="8">Lehet, hogy valaki azt gondolja, túlságosan sokat dicsekszem azzal a hatalommal, amelyet az Úr arra adott, hogy építselek benneteket, s nem arra, hogy ártsak vele. De gondolja meg, hogy én nem fogok ezzel a hatalommal szégyent vallani!</verse>
				<verse number="9">Nem akarom azt a látszatot kelteni, mintha csak a leveleimmel ijesztgetnélek benneteket.</verse>
				<verse number="10">Mert vannak közöttetek, akik azt mondják: „Pál levelei szigorúak és kemények, de ő maga gyenge, és beszéde semmit nem ér”.</verse>
				<verse number="11">Az ilyen emberek gondolják meg, hogy pontosan olyanok leszünk személyesen is, amikor meglátogatunk benneteket, mint amilyenek vagyunk a távolból írt levelünk által!</verse>
				<verse number="12">Mert mi nem vagyunk vakmerőek, akik magukat nagyra tartják. Nem, mi nem hasonlítjuk össze magunkat ilyenekkel! Nem veszik észre, hogy milyen értelmetlen dolog, amikor saját magukhoz mérik magukat. Milyen ostobák!</verse>
				<verse number="13">Mi azonban nem fogunk túlságosan dicsekedni. Csak azzal a munkával dicsekszünk, amelyet Isten ránk bízott. Ebben azonban ti is benne vagytok, hiszen hozzátok is eljutottunk.</verse>
				<verse number="14">Mert mi nem ok nélkül dicsekszünk! Ez lenne a helyzet, ha soha nem mentünk volna el hozzátok. De bizony elmentünk! Sőt, mi voltunk az elsők, akik a Krisztus örömhírét hozzátok elvitték!</verse>
				<verse number="15">Csak arról beszélünk, amit magunk végeztünk, nem dicsekszünk mások eredményeivel. Viszont abban reménykedünk, hogy hitetek megerősödésével ti is egyre jobban segíteni fogtok, hogy a szolgálatunk kiterjeszkedjen.</verse>
				<verse number="16">Mert az a szándékunk, hogy a Korinthus városán túli vidékeken is hirdessük az örömhírt. Semmiképpen nem akarunk olyan munkával dicsekedni, amelyet valaki más végzett a maga területén.</verse>
				<verse number="17">Mert: „Aki dicsekszik, azzal dicsekedjen, amit az ÚR tett”!</verse>
				<verse number="18">Mert nem az a megbízható, aki önmagát annak tartja, hanem az, akit az Úr tart megbízhatónak.</verse>
			</chapter>
			<chapter number="11">
				<verse number="1">Bárcsak elviselnétek tőlem egy kis „bolondságot” — sőt, kérlek, viseljetek el engem is!</verse>
				<verse number="2">Isten féltő szeretetével féltelek titeket, mivel a Vőlegény számára akarlak titeket felkészíteni, ahogyan a menyasszonyt eljegyzik a vőlegény számára. Igen, én „eljegyeztelek” benneteket Krisztus számára, és arra törekszem, hogy úgy vigyelek hozzá, mint tökéletes menyasszonyát.</verse>
				<verse number="3">Attól félek azonban, hogy a gondolataitok eltávolodnak a Krisztus iránti őszinte egyenességtől és tiszta hűségtől. Ez történt akkor régen Évával is, amikor a „Kígyó”, vagyis a Sátán becsapta, és ez megtörténhet veletek is!</verse>
				<verse number="4">Mert azt türelmesen elviselitek, ha egy idegen elmegy hozzátok, és mást mond Jézusról, mint amit mi. Készek vagytok arra is, hogy más szellemet, vagy más örömhírt fogadjatok be, mint amelyet már befogadtatok. Akkor talán engem is türelmesen elviselhetnétek!</verse>
				<verse number="5">Úgy gondolom, semmivel sem vagyok kisebb azoknál a „híres apostoloknál”!</verse>
				<verse number="6">Lehet, hogy nem tudok olyan szépen szónokolni, mint ők, de tudás dolgában nem maradok el tőlük — ezt már minden tekintetben bizonyítottam előttetek.</verse>
				<verse number="7">Ingyen hirdettem nektek Isten örömhírét. Megaláztam magam, hogy ti legyetek fontosak. Talán rosszul tettem?!</verse>
				<verse number="8">Más helyi gyülekezetektől elfogadtam a pénzbeli támogatást, hogy titeket ingyen szolgálhassalak.</verse>
				<verse number="9">Amikor pedig nálatok voltam, és szükségem volt valamire, nem szóltam róla senkinek. A Macedóniából jött testvérek azonban támogattak az adományaikkal. Így nem voltam a terhetekre, de nem is leszek ezután se.</verse>
				<verse number="10">Akhája egész tartományában senki nem veheti el tőlem ezt a dicsekedést! Ezt úgy mondom, mint akiben Krisztus igazsága lakik.</verse>
				<verse number="11">Mit gondoltok, miért nem akartam elfogadni tőletek semmit? Talán azért, mert nem szeretlek benneteket?! Dehogyis! Isten jól tudja, mennyire szeretlek titeket.</verse>
				<verse number="12">De továbbra is ezt fogom tenni, hogy azok az „apostolok” ne dicsekedhessenek. Mert azt akarják elhitetni veletek, hogy az ő munkájuk is ugyanaz, mint a miénk.</verse>
				<verse number="13">Ezek hamis apostolok. Becsapják az embereket, és elhitetik velük, hogy ők Krisztus apostolai.</verse>
				<verse number="14">De ez nem is csoda, hiszen maga a Sátán is elhiteti az emberekkel, hogy ő a világosság angyala.</verse>
				<verse number="15">Nem meglepő tehát, ha a Sátán szolgái olyan álarcot vesznek fel, hogy az igazság szolgáinak látsszanak. Végül azonban megkapják, amit a tetteik szerint megérdemeltek.</verse>
				<verse number="16">Megint csak azt mondom, hogy senki se tartson engem bolondnak! De ha mégis annak gondoltok, akkor fogadjatok el így, hogy egy kicsit én is dicsekedhessem!</verse>
				<verse number="17">Ezt most nem úgy mondom, mintha az Úr szólna, hanem úgy, mintha a dicsekedés miatt valóban ostoba lennék.</verse>
				<verse number="18">Sokan dicsekednek emberi módon, hadd dicsekedjek én is!</verse>
				<verse number="19">Hiszen ti olyan „bölcsek” vagytok, hogy eltűritek a „bolondokat”.</verse>
				<verse number="20">Igen, eltűritek, ha valaki szolgájává tesz benneteket. Eltűritek, ha kihasznál, élősködik, vagy uralkodik rajtatok, ha azt hiszi, hogy sokkal különb nálatok. Eltűritek még azt is, ha pofon üt titeket.</verse>
				<verse number="21">Szégyenkezve mondom, hogy mi „túl gyengék” voltunk, hogy ilyen dolgokat tegyünk veletek! De ha valaki merészel dicsekedni, akkor én is dicsekedni fogok! Úgy mondom ezt, mintha bolond lennék.</verse>
				<verse number="22">Ha ezek a hamis apostolok héberek — hát, én is az vagyok! Izráel népéhez tartoznak? — én is! Ábrahám utódai? — Én is az vagyok!</verse>
				<verse number="23">Ha ők Krisztus szolgái, akkor én még inkább az vagyok! — Milyen bolond dolog így dicsekedni! — Hiszen többet dolgoztam, mint ők! Többször börtönbe zártak, többször megkorbácsoltak, többször forogtam halálos veszedelemben, mint ők.</verse>
				<verse number="24">A zsidóktól ötször kaptam 39 korbácsütést,</verse>
				<verse number="25">háromszor bottal vertek meg, egyszer megköveztek, háromszor szenvedtem hajótörést, egy éjszakát és egy napot hányódtam a tenger hullámain.</verse>
				<verse number="26">Gyakran utaztam, sokszor voltam veszélyes helyzetekben: folyókon, rablók között, a saját népem között, a nem zsidók között, városban, pusztában, tengeren és hamis testvérek között.</verse>
				<verse number="27">Sokat fáradoztam és vesződtem, gyakran átvirrasztottam az éjszakát, éheztem és szomjaztam, gyakran nem volt mit ennem, sokszor fáztam, vagy nem volt ruhám.</verse>
				<verse number="28">Ezek mellett a külső bajok és nehézségek mellett állandóan hordozom az összes helyi gyülekezet gondját-baját.</verse>
				<verse number="29">Ha valaki a testvérek között erőtlen, én is viselem a gyengeségét! Ha valaki vétkezik, vele együtt engem is éget a szégyen!</verse>
				<verse number="30">Ha már dicsekednem kell, akkor a gyengeségeimmel dicsekszem.</verse>
				<verse number="31">Az Úr Jézus Istene és Atyja, aki örökké áldott, tudja, hogy igazat mondok.</verse>
				<verse number="32">Amikor Damaszkusz városában voltam, el akartak fogni. Ezért Aretász király helytartója őriztette a várost.</verse>
				<verse number="33">Akkor az ablakon keresztül egy kosárban leeresztettek a városfalon kívülre, és így menekültem meg a kezéből.</verse>
			</chapter>
			<chapter number="12">
				<verse number="1">Bár semmi haszna sincs a dicsekedésnek, mégis hadd beszéljek az Úrtól kapott látomásokról és kijelentésekről!</verse>
				<verse number="2">Ismerek egy embert a Krisztusban, akit tizennégy évvel ezelőtt felvittek egy időre a harmadik Mennybe. Hogy ezt testében élte át, vagy a teste nélkül, azt csak Isten tudja.</verse>
				<verse number="3">Csak azt tudom, hogy azt az embert — akár a testében, akár testén kívül, azt csak Isten tudná megmondani —</verse>
				<verse number="4">felvitték a Paradicsomba, és ott olyan dolgokat mondtak neki, amelyeket nem lehet, de nem is szabad elmondania.</verse>
				<verse number="5">Ilyen dolgokkal dicsekszem, nem saját magammal. Vagy, ha mégis magammal, akkor is csak a gyengeségeimmel.</verse>
				<verse number="6">Pedig ha dicsekedni akarnék, nem lennék ostoba, mert igazat mondanék. De nem akarom, hogy bárki is többnek tartson, mint amilyennek lát, vagy amilyennek annak alapján gondol, amit tőlem hallott.</verse>
				<verse number="7">Hogy el ne bízzam magam az Úrtól kapott különleges kijelentések miatt, egy „tövist” kaptam a testembe, a Sátán egyik angyalát. Azért kaptam, hogy állandóan verjen engem, hogy el ne bizakodjam.</verse>
				<verse number="8">Emiatt háromszor kértem az Urat, hogy szabadítson meg ettől a „tövistől”.</verse>
				<verse number="9">Ő azonban ezt válaszolta: „Elég az a kegyelem, amelyet kaptál, mert erőm erőtlenséged által éri el a célját.” Ezért boldogan dicsekszem gyengeségeimmel, hogy Krisztus ereje lakjon bennem.</verse>
				<verse number="10">Örömmel elviselem a gyengeségeimet, amikor az emberek bántanak, vagy rosszat mondanak rólam, amikor különböző nehézségek és bajok vesznek körül, amikor az emberek üldöznek és rosszul bánnak velem. Mindezekben mégis örömömet lelem, mert amikor gyenge vagyok, akkor vagyok igazán erős.</verse>
				<verse number="11">Úgy beszélek, mint egy bolond, de ti kényszerítettetek rá. Igazában nektek kellett volna jót mondanotok rólam. Hiszen semmivel sem vagyok kisebb, mint azok a ti „híres apostolaitok” — még akkor sem, ha közöttetek nincs sok becsületem.</verse>
				<verse number="12">Amikor nálatok voltam, olyan dolgokat tettem, amelyek teljes mértékben bizonyítják, hogy valóban apostol vagyok! Láttátok a jeleket, csodákat és hatalmas erőket, amelyek a szolgálatomban megmutatkoztak.</verse>
				<verse number="13">Így hát ti is megkaptatok mindent, amit a többi helyi gyülekezet. Talán csak egy valamit nem: hogy tőletek nem fogadtam el semmiféle anyagi támogatást. Bocsássátok meg nekem ezt az „igazságtalanságot”!</verse>
				<verse number="14">Most tehát kész vagyok harmadszor is elmenni hozzátok. De most sem fogok tőletek semmit sem kérni vagy elfogadni. Engem nem az érdekel, amitek van, hanem titeket magatokat szeretnélek látni. Hiszen nem a gyerekeknek kell vagyont gyűjteniük a szüleik számára, hanem fordítva!</verse>
				<verse number="15">Én pedig szívesen költöm rátok minden pénzemet. Sőt, saját magamat is szívesen odaadom a lelketekért. Ha én ennyire szeretlek benneteket, ti vajon kevésbé szerettek engem?</verse>
				<verse number="16">Igen, az világos, hogy én magam nem használtalak ki benneteket. Azt gondoljátok, hogy ez csak ügyes csel volt, hogy becsapjalak titeket?!</verse>
				<verse number="17">Vajon valamelyik testvér, akit hozzátok küldtem, becsapott benneteket, és elfogadott pénzt, vagy ajándékot tőletek? Nem!</verse>
				<verse number="18">Valóban, Tituszt én kértem, hogy látogasson meg titeket, és vele együtt küldtem el azt a másik testvért is. Vajon Titusz kihasznált benneteket, és elfogadott valamit tőletek? Ugye, hogy nem! Ti magatok láttátok, hogy Titusz és én ugyanúgy viselkedtünk közöttetek. Igen, mi ugyanabban a Szellemben teszünk mindent, és ugyanazon az úton járunk!</verse>
				<verse number="19">Most lehet, hogy azt gondoljátok: ez az ember egyre csak magát próbálja védeni és mentegetni. De egészen másról van szó! Amit írtam, azt Isten előtt, Krisztusban mondom, és a ti érdeketekben! Benneteket szeretnélek mindezzel megerősíteni, akiket annyira szeretek!</verse>
				<verse number="20">Mert félek, hogy amikor megérkezem hozzátok, nem olyannak talállak benneteket, mint szeretnélek, és ti is olyannak találtok engem, amilyennek nem szeretnétek. Félek, hogy veszekedést, irigységet, haragot, önzést, rágalmazást, vádaskodást, büszkeséget és rendetlenséget találok közöttetek.</verse>
				<verse number="21">Félek, hogy amikor odamegyek, ismét megaláz engem az én Istenem közöttetek: szomorkodni és szégyenkezni fogok miattatok. Sírni fogok azok miatt, akik vétkeztek, és nem akarták megváltoztatni az életüket, akik nem fordítottak hátat a szexuális és egyéb szégyenletes bűneiknek.</verse>
			</chapter>
			<chapter number="13">
				<verse number="1">Ez lesz a harmadik látogatásom nálatok. Emlékezzetek rá, hogy meg van írva: „Minden vádat két vagy három embernek kell megerősítenie, akik bizonyítják, hogy igaz!”</verse>
				<verse number="2">Legutóbb, a második látogatásom alkalmával személyesen figyelmeztettem azokat, akik korábban vétkeztek. Most, hogy távol vagyok, ismét figyelmeztetek mindenkit, aki vétkezik: amikor ismét hozzátok megyek, nem leszek elnéző a bűnösökhöz!</verse>
				<verse number="3">Szeretnétek biztosan tudni, hogy általam valóban a Krisztus szól? Meg fogjátok látni, hogy ő egyáltalán nem gyenge, hanem nagyon is erőteljes közöttetek!</verse>
				<verse number="4">Igaz ugyan, hogy amikor megfeszítették, akkor gyenge volt, de most már Isten ereje által él. Az is igaz, hogy Krisztusban mi is gyengék vagyunk, de az is igaz, hogy őbenne Isten ereje által élünk mi is — értetek!</verse>
				<verse number="5">Vizsgáljátok meg magatokat, hogy valóban hitben éltek-e! Tegyétek próbára magatokat! Vagy talán nem tudjátok, hogy Jézus Krisztus bennetek él?! Természetesen ez csak akkor igaz, ha valóban hitben éltek!</verse>
				<verse number="6">De remélem, hogy felismeritek: mibennünk igazán Krisztus él!</verse>
				<verse number="7">Azért imádkozunk Istenhez, hogy semmi rosszat ne tegyetek. Nem az a fontos, hogy rajtunk lássátok és elismerjétek, hogy bennünk Krisztus él. Fontosabb, hogy valóban azt tegyétek, ami jó és helyes. Még akkor is, ha rólunk azt gondoljátok, hogy bennünk nem él Krisztus.</verse>
				<verse number="8">A valósággal szemben úgysem tehetünk semmit, csak a valóságért.</verse>
				<verse number="9">Mert ha mi gyengék vagyunk is, mégis örülünk, ha ti erősek vagytok! Azért imádkozunk, hogy ti egyre erősebbek és tökéletesebbek legyetek.</verse>
				<verse number="10">Ezeket a dolgokat azért írom most, amikor távol vagyok, hogy amikor megérkezem, ne kelljen szigorúan bánnom veletek. Mert az Úr a szellemi felépítésetekre és megerősítésetekre adott hatalmat nekem, nem arra, hogy romboljalak benneteket.</verse>
				<verse number="11">Testvéreim, most búcsúzom: törekedjetek a tökéletességre, vegyétek komolyan a figyelmeztetésünket, és tegyétek meg, amire kértelek benneteket! Legyetek egyetértésben, és éljetek békességben egymással, akkor Isten, aki a szeretet és a békesség forrása, veletek lesz!</verse>
				<verse number="12">Köszöntsétek egymást szent csókkal! Az itteni testvérek köszöntenek benneteket!</verse>
				<verse number="13">Az Úr Jézus Krisztus kegyelme, Isten szeretete és a Szent Szellem közössége legyen veletek!</verse>
			</chapter>
		</book>
		<book number="48">
			<chapter number="1">
				<verse number="1">Üdvözlet Páltól. Engem nem emberek választottak apostollá, és nem is ők küldtek a szolgálatba. Jézus Krisztus hívott el, és az Atya Isten, aki feltámasztotta Jézust a halálból.</verse>
				<verse number="2">Ezt a levelet a velem levő testvéreim nevében is küldöm a Galácia tartományában élő helyi gyülekezeteknek.</verse>
				<verse number="3">Azért imádkozom, hogy Atyánk, az Isten és az Úr Jézus Krisztus adjon nektek kegyelmet és békességet.</verse>
				<verse number="4">Jézus önmagát áldozta fel a mi bűneinkért, hogy kiszabadítson bennünket ennek a mostani világnak a gonoszságából. Ez Atyánknak, az Istennek akarata volt.</verse>
				<verse number="5">Övé a dicsőség mindörökké. Ámen!</verse>
				<verse number="6">Meglep, hogy ilyen gyorsan elfordultatok Istentől, aki Krisztus kegyelmére hívott meg titeket, és átpártoltatok egy másik örömhírhez.</verse>
				<verse number="7">De nincs más örömhír! Csak néhány ember megzavar titeket, és el akarja ferdíteni a Krisztusról szóló örömüzenetet.</verse>
				<verse number="8">Az igazi örömhír az, amit mi hirdettünk nektek. De, még ha mi magunk, vagy egy Mennyből jött angyal hirdetne is valami másfajta örömhírt, legyen átkozott!</verse>
				<verse number="9">Ismétlem: ha valaki más örömhírt hirdetne nektek, mint amelyet tőlünk elfogadtatok, átkozott legyen!</verse>
				<verse number="10">Vajon az emberek kedvét keresem, vagy Istenét? Azt hiszitek, hogy az embereknek igyekszem a kedvében járni? Bizony, ha még mindig emberek tetszését keresném, nem lennék Krisztus szolgája.</verse>
				<verse number="11">Testvéreim, szeretném, ha tudnátok, hogy az örömhír, amelyet tanítottam nektek, nem emberektől származó üzenet volt.</verse>
				<verse number="12">Hiszen nem emberektől kaptam, és senki sem tanította nekem, hanem maga Jézus Krisztus ismertette meg velem.</verse>
				<verse number="13">Ugye hallottátok, hogy életem korábbi szakaszában, amikor a zsidó vallás szerint éltem, hogyan viselkedtem? Akkor könyörtelenül üldöztem, sőt megpróbáltam elpusztítani Isten Eklézsiáját.</verse>
				<verse number="14">A zsidó vallás gyakorlásában sok kortársamat megelőzve, minden erőmmel igyekeztem követni őseim tanításait.</verse>
				<verse number="15">Istennek azonban már születésem előtt különleges terve volt velem. Ezért kegyelme által szolgálatába hívott,</verse>
				<verse number="16">hogy Fiát rajtam keresztül ismerjék meg. Elküldött, hogy hirdessem a Krisztusról szóló örömhírt a nem zsidó népeknek. Attól kezdve senkitől sem kértem tanácsot, vagy segítséget.</verse>
				<verse number="17">Még azokat sem látogattam meg Jeruzsálemben, akik előbb voltak apostolok, mint én, hanem azonnal elmentem Arábiába, majd később visszatértem Damaszkuszba.</verse>
				<verse number="18">Három évvel később Jeruzsálembe mentem, hogy megismerkedjem Péterrel, és nála is maradtam tizenöt napig.</verse>
				<verse number="19">De a többi apostollal nem találkoztam, csak Jakabbal, az Úr testvérével.</verse>
				<verse number="20">Isten előtt mondom, hogy ez, amit írok, nem hazugság!</verse>
				<verse number="21">Később Szíria és Cilicia vidékére mentem.</verse>
				<verse number="22">Júdea Krisztushoz tartozó helyi gyülekezeteiben azonban még személyesen nem ismertek engem.</verse>
				<verse number="23">Csak ennyit hallottak rólam: „Ez az ember egykor üldözött minket, de most ugyanazt a hitet tanítja, amelyet valamikor el akart pusztítani.”</verse>
				<verse number="24">Ezek a hívők azután Istent magasztalták értem.</verse>
			</chapter>
			<chapter number="2">
				<verse number="1">Tizennégy évvel később Barnabás kíséretében újból felmentem Jeruzsálembe, és magammal vittem Tituszt is.</verse>
				<verse number="2">Azért indultam el, mert Isten mutatta, hogy így kell tennem. Ez alkalommal külön a vezetőknek mondtam el azt az örömhírt, amelyet a nem zsidóknak hirdetek. Azt akartam elérni, hogy ezek a vezetők fogadják el, amit tanítok, hogy eddigi és mostani munkám kárba ne vesszen.</verse>
				<verse number="3">És bár a velem levő Titusz görög származású volt, mégsem kényszerítették arra, hogy körülmetélkedjen.</verse>
				<verse number="4">Szükséges volt, hogy szóljak ezekről a kérdésekről, mivel néhányan befurakodtak közénk, akik magukat a testvéreinknek mutatták. Ezek alattomos szándékkal ki akarták kémlelni azt a szabadságot, amelyet Krisztus Jézusban kaptunk, hogy szolgává tegyenek bennünket.</verse>
				<verse number="5">Mi azonban egy pillanatra sem léptünk vissza, és semmiben sem adtunk igazat nekik, hogy az örömhír igazságát megőrizzük számotokra.</verse>
				<verse number="6">A tekintélyes vezetők semmiben sem változtatták meg tanításomat. Nem törődök vele, hogy tekintélyesek, vagy nem, hiszen Isten előtt mindenki egyforma.</verse>
				<verse number="7">Sőt, belátták, hogy Isten nekem különleges feladatot adott: azt, hogy a nem zsidó népeknek hirdessem az örömhírt, ugyanúgy, ahogy Péter tette ezt a zsidók között.</verse>
				<verse number="8">Mert Isten, akitől az erőt kaptuk, Pétert a zsidók közé küldte apostolnak, engem viszont a nem zsidó népek közé küldött apostolnak.</verse>
				<verse number="9">Jakab, Péter és János, akiket a gyülekezet tekintélyes vezetőinek tartanak, felismerték Istentől kapott különleges ajándékomat, és annak jeleként, hogy elfogadnak szolgatársuknak, barátságosan kezet fogtak velem és Barnabással. Abban egyeztünk meg, hogy mi a nem zsidók közé megyünk az örömhírt terjeszteni, ők pedig a zsidók között teszik ugyanezt.</verse>
				<verse number="10">Csak arra kértek bennünket, hogy soha ne feledkezzünk meg a szegényekről. Ezt magam is mindig fontosnak tartottam.</verse>
				<verse number="11">Amikor Péter Antiókhiába érkezett, nyíltan szembeszálltam vele, mivel helytelenül viselkedett.</verse>
				<verse number="12">Ez úgy történt, hogy amikor Péter először jött Antiókhiába, együtt evett a nem zsidókkal. Azután néhány férfi érkezett Jeruzsálemből, akiket Jakab küldött. Ettől kezdve Péter visszahúzódott, és megszakított a nem zsidókkal minden kapcsolatot. Ugyanis félt azoktól a zsidóktól, akik azt gondolták, hogy minden nem zsidót körül kell metélni.</verse>
				<verse number="13">Péter képmutató viselkedéséhez csatlakoztak a jelenlevő hívő zsidók is. Még Barnabást is rávették a képmutatásra.</verse>
				<verse number="14">Mikor tehát láttam, hogy nem az örömhír igazsága szerint viselkednek, mindnyájuk előtt felelősségre vontam Pétert: „Ha te zsidó létedre magad sem tartod meg a zsidó szokásokat, akkor miért kényszeríted a nem zsidókat, hogy zsidó módra éljenek?”</verse>
				<verse number="15">Mi ugyan zsidónak születtünk — nem „bűnösnek”, mint a nem zsidók —</verse>
				<verse number="16">mégis jól tudjuk, hogy az ember nem a Törvény szerinti tettei alapján lesz Isten számára elfogadható. Isten egyedül a Jézus Krisztusban való hit által fogad el bennünket. Mi ugyanis azért hittünk a Krisztus Jézusban, hogy Isten számára elfogadhatóvá váljunk. Isten azért fogadott el bennünket, mert hittünk Krisztusban, nem pedig a Törvény szerinti tettek alapján. Ezek által ugyanis soha senki sem válhat Isten számára elfogadhatóvá.</verse>
				<verse number="17">Mi zsidók azért jöttünk Krisztushoz, hogy Isten számára elfogadhatók legyünk. És ekkor ismertük fel, hogy mi is bűnösök vagyunk. Talán ez azt jelenti, hogy Krisztus tesz minket bűnössé?! Semmi esetre sem!</verse>
				<verse number="18">Valóban helytelen lenne, ha újból azt tanítanám, amit egyszer már elhagytam.</verse>
				<verse number="19">A Törvény által meghaltam a Törvény számára. Ugyanis maga a Törvény ölt meg, hogy attól kezdve Istennek éljek.</verse>
				<verse number="20">Krisztussal együtt engem is keresztre feszítettek, és meghaltam. Ezért többé ez már nem is az én életem, hanem Krisztusé, aki bennem él. Ezt az életet, amelyet most testben élek, az Isten Fiába vetett hit által élem, aki annyira szeretett engem, hogy önmagát adta értem.</verse>
				<verse number="21">Mindazt, amit Isten kegyelemből ajándékozott nekünk, nem teszem értelmetlenné. Miért? Mert ha a Törvény megtartása tenne elfogadhatóvá Isten előtt, akkor Krisztus halála értelmetlen lenne.</verse>
			</chapter>
			<chapter number="3">
				<verse number="1">Ó, ti ostoba galaták! Ki tudott ennyire becsapni titeket?! Hiszen úgy írtuk le Jézus Krisztus kereszthalálát, mintha a szemetek előtt feszítették volna meg őt!</verse>
				<verse number="2">Csak azt szeretném megtudni tőletek: vajon azért kaptátok-e a Szent Szellemet, mert megtartottátok a Törvény előírásait, vagy pedig azért, mert mikor meghallottátok az örömhírt, hittetek benne?</verse>
				<verse number="3">Hogyan lehettek ennyire ostobák, hogy a Szent Szellemben elkezdett új életeteket most emberi erővel akarjátok folytatni?!</verse>
				<verse number="4">Olyan sok minden történt veletek! Talán minden hiába volt?! Remélem, hogy nem!</verse>
				<verse number="5">Mit gondoltok, Isten azért adja Szent Szellemét nektek, vagy azért munkálkodik hatalmas csodákkal köztetek, mert megtartottátok a Törvény előírásait? Nem! Azért teszi mindezt, mert mikor meghallottátok az örömhírt, hittetek benne.</verse>
				<verse number="6">Isten beszéde ezt mondja: „Ábrahám hitt Istenben, Isten pedig elfogadta a hitét. Így lett Ábrahám Isten számára elfogadható.”</verse>
				<verse number="7">Értsétek meg tehát, hogy akik hisznek Istenben, azok Ábrahám igazi gyermekei!</verse>
				<verse number="8">Az Írás előre megmondta, hogy Isten a nem zsidókat a hitük által fogja elfogadhatónak tekinteni. Ezt az örömhírt Isten előre megmondta Ábrahámnak, amikor megígérte neki: „Rajtad keresztül áldom meg a Föld minden nemzetségét.” Ezt Ábrahám elhitte, ezért Isten megáldotta őt.</verse>
				<verse number="9">Sőt, a hívő Ábrahámmal együtt azokat is mind megáldja, akik hasonlóképpen hisznek.</verse>
				<verse number="10">Viszont, akik abban bíznak, hogy a Törvény előírásainak megtartása teszi őket Isten számára elfogadhatóvá, azokra átok nehezedik, amint meg van írva: „Átok sújt mindenkit, aki nem engedelmeskedik mindenben a Törvény előírásainak.”</verse>
				<verse number="11">Világos tehát, hogy a Törvény megtartása által senki sem lesz Isten szemében elfogadható, mert „aki hit által elfogadható lett Isten számára, az élni fog.”</verse>
				<verse number="12">A Törvény alapja azonban nem a hit. Éppen ellenkezőleg! Az Írás azt mondja: „Csak az élhet a Törvény által, aki megtartja azt.”</verse>
				<verse number="13">Krisztus azonban kiváltott bennünket a Törvény átka alól, amikor helyettünk vette magára az átkot. Az Írás ezt így magyarázza: „Átok sújt mindenkit, akit fára függesztve végeznek ki.”</verse>
				<verse number="14">Így az Ábrahámnak ígért áldás Krisztus Jézusban a nem zsidókra is érvényes, hogy hitük által megkapják a megígért Szent Szellemet.</verse>
				<verse number="15">Testvéreim, hadd mondjak most egy példát a mindennapi életből: egy érvényes szerződést senki sem érvényteleníthet, és nem is egészíthet ki.</verse>
				<verse number="16">Isten ígéretet tett Ábrahámnak és utódjának. Nem azt olvassuk, hogy „a te utódaidnak” többes számban, mintha sok emberről lenne szó, hanem egyes számban: „a te utódodnak”, aki maga Jézus Krisztus.</verse>
				<verse number="17">Ezzel azt szeretném megértetni veletek, hogy az Istennel kötött Szövetséget — amely már korábban is érvényes volt — a négyszázharminc évvel később adott Törvény nem tehette érvénytelenné. Így azután az Ábrahámnak tett ígéret érvényben maradt.</verse>
				<verse number="18">Ha ugyanis a Törvény megtartásáért kapnánk örökséget, akkor az nem függne az ígérettől. Isten viszont az Ábrahámnak tett ígérete alapján, és azon keresztül áldotta meg Ábrahámot.</verse>
				<verse number="19">Akkor tehát mi a Törvény célja? Azért kaptuk, hogy rámutasson azokra a bűnökre, amelyeket az emberek elkövetnek. A Törvény addig működött, amíg el nem jött Ábrahám utóda, akiről az ígéret szólt. A Törvényt Isten adta az angyaloknak, akik elhozták Mózesnek, aki közvetített Isten és az emberek között.</verse>
				<verse number="20">Közvetítőre azonban nincs szükség ott, ahol nincs két fél, Isten ugyanis egyetlen Egy.</verse>
				<verse number="21">Ez azt jelentené, hogy a Törvény Isten ígéretei ellen van? Szó sincs róla! Mert ha olyan törvényt kaptunk volna, amely képes életet adni az embereknek, akkor ezáltal válhatnánk Isten számára elfogadhatóvá.</verse>
				<verse number="22">Az Írás azonban azt mondja, hogy az egész emberiség a bűn rabságában él, és csakis a hit alapján kaphatják meg az ígéretet azok, akik Jézus Krisztusban hisznek.</verse>
				<verse number="23">Mielőtt azonban elérkezett ez a hit, a Törvény őrzött bennünket, és egészen addig raboskodtunk, amíg Isten meg nem ismertette velünk az eljövendő hitet.</verse>
				<verse number="24">Így tehát Krisztus megérkezése előtt a Törvény volt a Krisztushoz vezető nevelőnk, hiszen azóta már hit által válhatunk Isten számára elfogadhatóvá.</verse>
				<verse number="25">De miután ez a hit megérkezett, többé már nincs szükség arra, hogy a nevelőnk felügyeljen ránk.</verse>
				<verse number="26">Ti mindnyájan Isten gyermekei vagytok Krisztus Jézusban, és ez a hitetek által valósult meg.</verse>
				<verse number="27">Mivel mindenki, aki Krisztusba merítkezett be, Krisztust öltötte magára.</verse>
				<verse number="28">Ezért nincs többé különbség zsidó és görög, rabszolga és szabad, vagy férfi és nő között, mert Krisztus Jézusban mindannyian egyek vagytok.</verse>
				<verse number="29">Mióta Krisztushoz tartoztok, azóta Ábrahám utódai vagytok. Isten ígérete szerint így örökösökké lettetek.</verse>
			</chapter>
			<chapter number="4">
				<verse number="1">Ezzel azt szeretném mondani, hogy amíg az örökös kiskorú, addig semmiben sem különbözik a rabszolgától, pedig már akkor is minden az övé.</verse>
				<verse number="2">Mégis nevelőszülők és gondviselők felügyelete alatt él az apja által meghatározott ideig.</verse>
				<verse number="3">Ugyanígy mi is, amikor még olyanok voltunk, mint a gyermekek, haszontalan emberi szabályok szolgái voltunk.</verse>
				<verse number="4">De amikor eljött a megfelelő idő, Isten elküldte Fiát, aki asszonytól született. A Fiú a Törvény ideje alatt élt,</verse>
				<verse number="5">hogy felszabadítsa a Törvény uralma alatt élőket, és hogy bennünket Isten a maga fiaivá fogadhasson.</verse>
				<verse number="6">Mivel tehát gyermekei vagytok, Isten elküldte Fiának Szellemét a szívünkbe, aki így kiált: „Abbá!”, azaz: „Édesapám!”</verse>
				<verse number="7">Így azután többé már nem vagy szolga, hanem fiú. Ha pedig fiú, akkor örökös is, akit maga Isten tett azzá.</verse>
				<verse number="8">Régen, amikor még nem ismertétek Istent, olyan istenek rabjai voltatok, akik valójában nem is istenek.</verse>
				<verse number="9">De most már ismeritek Istent — vagy sokkal inkább: Isten megismert benneteket. De akkor miért tértetek vissza azokhoz a gyenge és értelmetlen szabályokhoz? Talán újra azok rabjai akartok lenni?</verse>
				<verse number="10">Gondosan betartjátok a különleges napokat, hónapokat, évszakokat és éveket.</verse>
				<verse number="11">Aggódom miattatok! Lehet, hogy hiába volt minden értetek végzett munkám?!</verse>
				<verse number="12">Testvéreim, kérlek benneteket, legyetek olyanok, mint én! Hiszen, korábban én is olyan voltam, mint ti. Egészen mostanáig nem adtatok okot arra, hogy panaszom legyen rátok.</verse>
				<verse number="13">Hiszen jól tudjátok, hogy először a betegségem miatt maradtam tovább, és hirdettem nektek az örömhírt.</verse>
				<verse number="14">És bár betegségem terhet jelentett számotokra, ti mégsem néztetek le, és nem utasítottatok vissza, hanem úgy fogadtatok, mint Isten angyalát, vagy mint magát Krisztus Jézust.</verse>
				<verse number="15">Hová tűnt a korábbi lelkesedésetek? Emlékszem, hogy megtettetek volna bármit, hogy segítsetek rajtam. Állítom, ha rajtatok múlik, még a saját szemeteket is kivettétek volna, hogy nekem adjátok.</verse>
				<verse number="16">Csak nem azért váltam ellenségetekké, mert megmondom nektek az igazságot?!</verse>
				<verse number="17">Azok az emberek nagy érdeklődést mutatnak irántatok, és minden áron azon mesterkednek, hogy titeket elszakítsanak tőlem, és szembefordítsanak velem. A szándékuk azonban nem tiszta. Azt akarják elérni, hogy csak őket kövessétek.</verse>
				<verse number="18">Az persze helyes, ha valaki a jó célokra törekedve lelkesen dolgozik. Ezt tegyétek is, akár közöttetek vagyok, akár nem!</verse>
				<verse number="19">Drága gyermekeim! Most ismét olyan fájdalmakon megyek keresztül, mint a gyermekét szülő anya. Ez addig tart, amíg igazán hasonlóvá nem váltok Krisztushoz.</verse>
				<verse number="20">Szeretnék most ott lenni nálatok, és egészen más hangnemben beszélni veletek, mert bizonytalanságban vagyok felőletek.</verse>
				<verse number="21">Ti, akik még mindig a Törvény uralma alatt akartok élni, mondjátok csak, nem halljátok a Törvény szavait?</verse>
				<verse number="22">Az Írásban ugyanis azt olvassuk, hogy Ábrahámnak két fia volt. Az egyiket Hágár, a rabszolganő szülte, a másikat pedig Sára, aki szabad volt.</verse>
				<verse number="23">A rabszolganő fia úgy született, mint mindenki más. A szabad asszony fia azonban Isten ígérete alapján született.</verse>
				<verse number="24">Ennek az igaz történetnek másik jelentése is van. A két asszony ugyanis a két szövetséget jelképezi. Az egyik szövetséget Isten a Sínai-hegyen kötötte népével, amikor a Törvényt adta nekik. Akikre ez érvényes, azok szolgák. Hágár, aki maga is szolga volt,</verse>
				<verse number="25">az Arábiában levő Sínai-hegyet jelképezi, és ugyanakkor a mostani Jeruzsálemet is, hiszen ez a város népével együtt a Törvény rabszolgája.</verse>
				<verse number="26">Sára, a szabad asszony a Mennyei Jeruzsálemet jelképezi. A Mennyei Jeruzsálem pedig szabad — ő a mi anyánk.</verse>
				<verse number="27">Mert az Írás így beszél róla: „Örülj, te meddő asszony, aki még sohasem szültél! Légy vidám, és ujjongva kiálts, akinek nem lehetnek szülési fájdalmai, mert több gyermeke lesz az elhagyott asszonynak, mint annak, aki férjnél van.” Ézs 54:1</verse>
				<verse number="28">Testvéreim, ti is ugyanannak az ígéretnek az alapján születtetek, mint Izsák.</verse>
				<verse number="29">De ahogyan annak idején a természetes módon született gyermek üldözte azt, aki a Szent Szellem ereje által született, ma is ugyanez történik.</verse>
				<verse number="30">Mit mond erről az Írás? „Kergesd el a rabszolganőt a fiával együtt, mert a fia nem fog együtt örökölni a szabad asszony fiával!”</verse>
				<verse number="31">Tehát, testvéreim, mi nem a rabszolganő, hanem a szabad asszony leszármazottjai vagyunk.</verse>
			</chapter>
			<chapter number="5">
				<verse number="1">Krisztus azért szabadított fel bennünket, hogy éljünk is ebben a szabadságban. Ezért ne engedjétek magatokat újra rabszolgává tenni!</verse>
				<verse number="2">Figyeljetek! Én, Pál mondom nektek, hogy ha körülmetélkedtek, akkor Krisztus nem jelent semmi áldást számotokra.</verse>
				<verse number="3">Megismétlem, hogy aki hagyja magát körülmetélni, annak az egész Törvényt meg kell tartania!</verse>
				<verse number="4">Ti, akik Mózes Törvénye által akartok Isten számára elfogadhatók lenni, elszakítottátok magatokat Krisztustól, és így kiléptetek a kegyelemből.</verse>
				<verse number="5">Mi ugyanis azt reméljük, hogy a hit erejével leszünk Isten számára elfogadhatók. Ezért bizakodva várjuk, hogy a Szent Szellem segítségével ez meg is történjen.</verse>
				<verse number="6">Krisztus Jézusban ugyanis sem a körülmetélkedés, sem a körülmetéletlenség nem ér semmit, sokkal inkább a szeretet által munkálkodó hit.</verse>
				<verse number="7">A futásotok igazán szépen indult. Ki akadályozott meg titeket abban, hogy az igazságnak engedelmeskedjetek?</verse>
				<verse number="8">Ez a félrevezetés nem Istentől való, aki elhívott titeket.</verse>
				<verse number="9">Egy kevés kovász is elég, hogy az egész tészta megkeljen tőle.</verse>
				<verse number="10">Bízom az Úrban, hogy ti sem fogtok eltérni attól a gondolkodástól, amelyre tanítottalak benneteket. De aki összezavar titeket — bárki is legyen az — megkapja méltó büntetését.</verse>
				<verse number="11">Testvéreim! Ha én még mindig a körülmetélkedést terjesztem, amint azt egyesek állítják, akkor miért üldöznek engem továbbra is? Ebben az esetben a Kereszt egyáltalán nem okozna botrányt.</verse>
				<verse number="12">Bárcsak azok, akik titeket megzavarnak, a körülmetélkedésük mellett még kasztrálnák is magukat!</verse>
				<verse number="13">Testvéreim! Isten benneteket szabadságra hívott el! Csak ne használjátok ezt a szabadságot bűnös természetetek kívánságainak kielégítésére! Inkább szeretettel szolgáljatok egymásnak!</verse>
				<verse number="14">Az egész Törvény ugyanis ebben az egy mondatban foglalható össze: „Szeresd a másik embert, mint saját magadat!”</verse>
				<verse number="15">De ha tovább is marakodtok, végül még elpusztítjátok egymást!</verse>
				<verse number="16">Ezért azt javaslom, engedjétek, hogy a Szent Szellem irányítsa a viselkedéseteket. Akkor bűnös természetetek kívánságai nem fognak érvényesülni.</verse>
				<verse number="17">Mert a bűnös természet a Szent Szellem ellen támad, a Szent Szellem pedig bűnös természetünk ellen. Ezek tehát állandó harcban állnak egymással. Ebből következik, hogy nem azt teszitek, amit szeretnétek.</verse>
				<verse number="18">Ha azonban engeditek, hogy a Szent Szellem vezessen benneteket, akkor nem vagytok Mózes Törvényének uralma alatt.</verse>
				<verse number="19">Nyilvánvaló, hogy bűnös természetünkből ilyen dolgok származnak: paráznaság, erkölcstelenség, szexuális bűnök,</verse>
				<verse number="20">bálványimádás, varázslás, ellenségeskedés, veszekedés, féltékenység, harag, önzés, széthúzás, megosztottság,</verse>
				<verse number="21">irigykedés, részegeskedés, vad mulatozás és ezekhez hasonlók. Figyelmeztetlek benneteket, ahogy azt már korábban is tettem, hogy akik így élnek, nem öröklik Isten Királyságát!</verse>
				<verse number="22">A Szent Szellem pedig ezeket teremti meg bennünk: szeretet, öröm, békesség, türelem, szívesség, jóság, hűség,</verse>
				<verse number="23">szelídség és önuralom. Nincs olyan törvény, amely ezeket elítélné.</verse>
				<verse number="24">Akik pedig Krisztus Jézushoz tartoznak, azok már megfeszítették bűnös természetüket, szenvedélyeikkel és vágyaikkal együtt.</verse>
				<verse number="25">Mivel a Szent Szellem által kaptunk új életet, ezért a Szent Szellem vezetését kell követnünk!</verse>
				<verse number="26">Ne legyünk büszkék, ne ingereljük egymást, és ne irigykedjünk egymásra!</verse>
			</chapter>
			<chapter number="6">
				<verse number="1">Testvéreim! Lehet, hogy közületek valaki valami rosszat tesz. Az ilyen testvért gyengéden és szelíden azok igazítsák helyre, akik a Szent Szellem szerint élnek! De ők is vigyázzanak magukra, nehogy ugyanabba a kísértésbe essenek!</verse>
				<verse number="2">Segítsetek egymásnak, amikor valakit gondok és bajok vesznek körül! Így engedelmeskedtek igazán Krisztus törvényének.</verse>
				<verse number="3">Ha valaki nem akar másoknak segíteni, mert olyan fontosnak tartja magát, akkor valójában senki, csupán magát csapja be.</verse>
				<verse number="4">Mindenki a saját munkáját értékelje! Akkor csakis a maga munkájával dicsekedhet, és nem a máséval!</verse>
				<verse number="5">Hiszen mindenkinek saját magáért kell felelősséget vállalnia.</verse>
				<verse number="6">Akit pedig az Isten beszédére tanítanak, az viszonozza ezt a tanítójának: adjon neki abból, amije van.</verse>
				<verse number="7">Ne áltassátok magatokat, Istent nem lehet becsapni! Amit vet az ember, azt fogja aratni is.</verse>
				<verse number="8">Aki azért vet, hogy kielégítse bűnös természetének kívánságait, annak ez a bűnös természet örök halált terem, és azt is fogja learatni. Aki viszont a Szent Szellem tetszésére vet, az a Szent Szellemből arat örök életet.</verse>
				<verse number="9">Ne fáradjatok bele, hogy jót tegyetek! Ha kitartóan végezzük munkánkat, akkor időben aratunk majd!</verse>
				<verse number="10">Rajta hát! Amíg van lehetőségünk, addig tegyünk jót mindenkivel, de leginkább azokkal, akik hitünk családjához tartoznak!</verse>
				<verse number="11">Nézzétek csak, milyen óriási betűkkel írok most a saját kezemmel!</verse>
				<verse number="12">Akik embereknek akarnak tetszeni, azok megpróbálják rátok erőltetni, hogy körülmetélkedjetek. Ezt azonban csak azért teszik, hogy Krisztus Keresztjéért ne üldözzék őket.</verse>
				<verse number="13">Ők körül vannak metélve ugyan, de maguk sem tartják be a Törvény előírásait. Csak azért akarják, hogy körülmetélkedjetek, hogy majd ezzel a testi formasággal dicsekedhessenek.</verse>
				<verse number="14">Engem azonban Isten őrizzen attól, hogy mással dicsekedjem, mint Urunk Jézus Krisztus Keresztjével! A kereszten a világ meghalt a számomra, és én is meghaltam a világnak.</verse>
				<verse number="15">Mert sem a körülmetélkedés, sem a körülmetéletlenség nem számít. Kizárólag az új teremtménynek van értéke.</verse>
				<verse number="16">Békesség és irgalom mindazoknak, akik ezen igazság szerint élnek, és Isten Izráelének!</verse>
				<verse number="17">Ezentúl senki ne okozzon kellemetlenséget nekem, mert én olyan sebhelyeket hordozok a testemen, amelyek világosan mutatják, hogy Jézusé vagyok.</verse>
				<verse number="18">Testvéreim! Imádkozom, hogy Urunk, Jézus Krisztusnak kegyelme legyen veletek! Ámen.</verse>
			</chapter>
		</book>
		<book number="49">
			<chapter number="1">
				<verse number="1">Üdvözlet Páltól, aki Isten akaratából Jézus Krisztus apostola, Isten szent népének, akik Efezusban laknak, és hisznek a Krisztus Jézusban.</verse>
				<verse number="2">Atyánk, az Isten és Urunk, Jézus Krisztus adjon nektek kegyelmet és békességet!</verse>
				<verse number="3">Áldott legyen az Isten, Urunknak, Jézus Krisztusnak Atyja, aki megáldott bennünket a Krisztus által a mennyei birodalomban minden szellemi áldással.</verse>
				<verse number="4">Ő annyira szeretett bennünket, hogy a Krisztusban már a világ teremtése előtt kiválasztott minket. Azért tette ezt, hogy szent népévé legyünk, akik az ő szemében tökéletesek.</verse>
				<verse number="5">Előre elhatározta, hogy minket saját gyermekeivé fogad Jézus Krisztus által. Így akarta, és így tetszett neki.</verse>
				<verse number="6">Azért tette, hogy dicséretet szerezzen dicsőséges kegyelmének, amellyel megajándékozott bennünket szeretett Fia, Jézus Krisztus által.</verse>
				<verse number="7">A Fiú által kaptuk megváltásunkat, az ő vére, vagyis halála által. Őrajta keresztül kaptuk meg bűneinkre a bocsánatot, Isten kegyelmének gazdagsága szerint.</verse>
				<verse number="8">Isten elárasztott bennünket kegyelmével, mindenféle bölcsességgel és megértéssel.</verse>
				<verse number="9">Megmutatta nekünk titkos tervét, amelyet tetszése szerint készített, és Krisztus által akar megvalósítani.</verse>
				<verse number="10">E terv szerint, amikor erre megérik az idő, Isten mindent egybeszerkeszt Krisztusban: mindent, ami a Mennyben és a Földön van, és őt teszi mindennek fejévé.</verse>
				<verse number="11">Isten Krisztusban kiválasztott bennünket. Ezt már előre elhatározta, mert így felelt meg céljának. Isten ugyanis mindent a saját elhatározása és akarata szerint cselekszik.</verse>
				<verse number="12">Bennünket, akik elsőként reménykedtünk a Krisztusban, Isten arra választott ki, hogy dicséretet szerezzünk dicsőségének.</verse>
				<verse number="13">Ez rátok is vonatkozik. Ti is hallottátok az igazság üzenetét, a megszabadulás örömhírét, és hittetek Krisztusban. Isten pedig Krisztusban megjelölt benneteket egy különleges jellel: a megígért Szent Szellemmel.</verse>
				<verse number="14">A Szent Szellem a biztosítéka annak, hogy meg fogjuk kapni, amit Isten a népének ígért. Ez a biztosíték addig érvényes, amíg eljön az ideje, hogy örökségünket valóban meg is kapjuk. Mindennek a célja Isten dicsőségének dicsérete.</verse>
				<verse number="17">Azért imádkozom, hogy Urunk, Jézus Krisztus Istene, a dicsőséges Atya-Isten adja nektek a Szent Szellemet, aki bölccsé tesz benneteket, és igazán megismerteti veletek Istent.</verse>
				<verse number="18">Azt kérem Istentől, hogy nyissa meg szívetek szemét, hogy valóban megértsétek, milyen reménységre hívott meg titeket. Így fogjátok megérteni, milyen gazdag és nagy az az örökség, amit Isten a népének akar adni.</verse>
				<verse number="19">Imádkozom, hogy megtudjátok, milyen mérhetetlenül nagy Isten ereje, amely értünk működik, akik hiszünk. Istennek ez az ereje mutatkozott meg akkor is,</verse>
				<verse number="20">amikor Krisztust feltámasztotta a halálból, és a mennyei helyekre, a jobbjára ültette.</verse>
				<verse number="21">Ezzel Krisztus hatalmasabb lett, mint az összes uralkodó, hatalmasság, erő vagy király, vagy bármilyen más hatalom; de nemcsak ebben, hanem a következő korokban is.</verse>
				<verse number="22">Isten tehát mindent Krisztus lába, vagyis a hatalma alá helyezett. Ugyanakkor az Eklézsiának pedig mindenek felett Krisztust tette a „fejévé”.</verse>
				<verse number="23">Az Eklézsia ugyanis Krisztus „Teste”, amely telve van Krisztussal, aki mindent, minden tekintetben teljessé tesz.</verse>
			</chapter>
			<chapter number="2">
				<verse number="1">Régebben halottak voltatok vétkeitek és bűneitek miatt.</verse>
				<verse number="2">Ezekben a bűnökben éltetek, mint a többiek, a jelenlegi korszakhoz igazodva. Azt a gonosz szellemi fejedelmet követtétek, aki most a levegőbeli hatalmasságok felett uralkodik. Ez a szellem működik mindazokon keresztül, akik nem engedelmeskednek Istennek.</verse>
				<verse number="3">Valamikor mi is mindnyájan közéjük tartoztunk, és bűnös természetünk kívánságait követtük. Igyekeztünk kielégíteni, amit bűnös természetünk kívánt, és a saját elgondolásainkat akartuk megvalósítani. Így tehát ránk is, mint mindenki másra, Isten jogos haragja következett volna.</verse>
				<verse number="6">Sőt, Krisztussal együtt fel is támasztott a halálból, és vele együtt mennyei helyekre ültetett bennünket. Mindez a miénk, akik Krisztus uralma alatt vagyunk.</verse>
				<verse number="7">Isten azért tette ezt, hogy megmutassa a jövendő korszakoknak is kegyelme határtalan gazdagságát. Krisztus Jézusban adta nekünk ezt a kegyelmet,</verse>
				<verse number="8">mert a kegyelem tette lehetővé, hogy a hit által megmeneküljetek. Ezt nem ti vittétek véghez, hanem Isten ajándékozta nektek.</verse>
				<verse number="9">De nem is a jócselekedetek eredménye, hogy senki ne dicsekedhessen.</verse>
				<verse number="10">Hiszen minket Isten a saját kezével alkotott: arra teremtett bennünket Krisztus Jézusban, hogy jó dolgokat vigyünk véghez. Ezeket a dolgokat Isten már előre elkészítette, hogy ez legyen az élet útja a számunkra.</verse>
				<verse number="11">Ezért emlékezzetek rá, hogy régen emberi származásotok szerint ti a nem zsidó népek közé tartoztatok. Ezért benneteket „körülmetéletlen”-nek hívtak azok, akik magukat „körülmetélteknek” nevezik. Ezt a körülmetélést a zsidók maguk végzik el a testükön.</verse>
				<verse number="12">Emlékezzetek rá, hogy akkor még a Krisztus nélkül éltetek, és nem tartoztatok Izráel népének közösségébe. Ezért semmi közötök nem volt Istennek a saját népével kötött szövetségeihez, amelyekhez ígéretek is kapcsolódnak. Reménység nélkül éltetek ebben a világban, és nem ismertétek Istent.</verse>
				<verse number="13">Igen, valamikor Istentől távol éltetek, de most Krisztus Jézusban közel kerültetek hozzá. Valóban, Krisztus vére — vagyis halála — által jöttetek közel Istenhez.</verse>
				<verse number="14">Mert a Krisztus Jézus a békességünk. Ő tette eggyé a zsidókat és a nem zsidókat. Ez a két csoport kölcsönösen gyűlölte egymást. El voltak választva, mintha fal lett volna közöttük. A Krisztus azonban ledöntötte ezt a gyűlöletből emelt falat, amikor a saját testét feláldozta.</verse>
				<verse number="15">Ugyanakkor félretolta az útból a Törvény szabályait és rendelkezéseit is, hogy a saját uralma alatt ebből a két csoportból egyetlen új embert teremtsen, és így békesség legyen közöttük.</verse>
				<verse number="16">Azt akarta, hogy ebből a két csoportból egy Test legyen, és kibékítse őket Istennel a saját halála árán. Amikor Krisztus meghalt a kereszten, akkor ezzel a két csoport közötti gyűlölködésnek is véget vetett.</verse>
				<verse number="17">Eljött, és a békesség örömhírét hozta a nem zsidó népeknek, akik távol voltak Istentől. De ugyanígy a zsidóknak is békességet hirdetett, akik közel voltak Istenhez.</verse>
				<verse number="18">Mert Krisztus által ugyanaz a Szent Szellem nyitott szabad utat az Atyához mindkettőnknek.</verse>
				<verse number="19">Ezért most már ti sem vagytok többé idegenek, akik a nem zsidó népek közül jöttetek. Polgártársai lettetek Isten népének, és tagjai Isten nagy családjának.</verse>
				<verse number="20">Isten szellemi értelemben beleépített benneteket abba a templomba, amelynek alapját az apostolok és próféták alkotják. Az épület legfontosabb sarokköve azonban maga Krisztus Jézus.</verse>
				<verse number="21">Ő tartja össze az egész épületet, és ő építi fel, hogy az Úrban szent templommá legyen.</verse>
				<verse number="22">Az ő uralma alatt a többiekkel együtt ti is folyamatosan beépültök ebbe a templomba, amely azért készül, hogy Isten maga lakjon benne a Szent Szellem által.</verse>
			</chapter>
			<chapter number="3">
				<verse number="1">Mindezek miatt vagyok én, Pál, most fogságban. Igen, Krisztus Jézus foglya vagyok tiértetek, akik a nem zsidók közül valók vagytok.</verse>
				<verse number="2">Biztosan hallottatok már arról, hogy Isten milyen munkát bízott rám: hogy kegyelmével gazdálkodjak a ti érdeketekben.</verse>
				<verse number="3">Talán arról is hallottatok, hogy Isten közvetlenül megmutatta nekem azt a titkos tervét, amelyről az előbb röviden írtam már.</verse>
				<verse number="4">Ha ezt elolvassátok, megértitek belőle, mi az én felfogásom Krisztus titkáról.</verse>
				<verse number="5">Isten mostanáig nem mutatta meg ezt a titkot az embereknek. Most azonban a Szent Szellem által a szent apostoloknak és prófétáknak kijelentette.</verse>
				<verse number="6">Ez a titok pedig a következő: az örömhír által a nem zsidók is örökölhetik ugyanazokat a dolgokat, amiket Isten a zsidóknak ígért, és ők is ugyannak a Testnek a részei lehetnek. Igen, Krisztus Jézusban ők is ugyanúgy megkaphatják, amiket Isten ígért, mint a zsidók.</verse>
				<verse number="7">Ennek az örömhírnek elterjesztésével bízott meg Isten engem, a szolgáját. Irántam való jóindulatából adta nekem ezt az ajándékot, amit meg sem érdemeltem. Így mutatta meg bennem a hatalmát.</verse>
				<verse number="8">Én vagyok a legeslegkisebb Isten népe között, mégis nekem adta Isten azt az ajándékot, hogy Krisztus gazdagságát hirdessem a nem zsidóknak. Ez a gazdagság olyan hatalmas, hogy az egészet senki sem tudja megérteni.</verse>
				<verse number="9">Isten azt is rám bízta, hogy mindenkinek mondjam el ezt a titkos tervét. Isten, aki a mindenséget teremtette, örök idők óta mindeddig titokban tartotta ezt.</verse>
				<verse number="10">Ennek a tervnek az a célja, hogy a mennyei helyeken lévő hatalmasoknak és fejedelmeknek Isten megmutassa a maga sokféle bölcsességét az Eklézsia által.</verse>
				<verse number="11">Ez így felel meg Isten örök tervének, amelyet Urunkban, Krisztus Jézusban teljesített be.</verse>
				<verse number="12">Így hát Krisztus uralma alatt, és Krisztusban való hitünk által bátran és bizalommal odamehetünk Istenhez.</verse>
				<verse number="13">Ezért arra kérlek benneteket, hogy ne szomorkodjatok az én szenvedéseim miatt, mert ezeket a szenvedéseket értetek vállaltam, és nektek szereznek dicsőséget.</verse>
				<verse number="14">Mindezeket látva, letérdelek az Atya-Isten előtt, és imádom őt,</verse>
				<verse number="15">akitől minden mennyei és földi család a nevét kapja.</verse>
				<verse number="16">Arra kérem, hogy dicsőséges gazdagsága szerint és a Szent Szellem által erősítse meg a belső embert bennetek,</verse>
				<verse number="17">hogy Krisztusban való hitetek által ő maga lakjon a szívetekben. Kérem, hogy mélyen gyökerezzetek bele az isteni szeretetbe, és egész életetek erre épüljön.</verse>
				<verse number="18">Hogy ilyen módon képesek legyetek Isten egész népével együtt megérteni, milyen széles, mennyire hosszú, milyen magas és mennyire mély Krisztus szeretete.</verse>
				<verse number="19">Ezt emberi értelemmel fel sem lehet fogni. Én mégis azért imádkozom, hogy tapasztaljátok meg szeretetét, és hogy Isten maga töltsön be titeket teljesen.</verse>
				<verse number="20">A bennünk működő ereje által Isten mérhetetlenül többet tud tenni, mint amire kérjük, vagy amit el tudunk képzelni.</verse>
				<verse number="21">Dicsőség Istennek mindezért az Eklézsiában és a Krisztus Jézusban, minden nemzedékben örök időkig! Ámen!</verse>
			</chapter>
			<chapter number="4">
				<verse number="1">Ezért én, aki fogságban vagyok az Úrért, arra kérlek benneteket, hogy Istentől kapott meghívásotokhoz méltóan éljetek!</verse>
				<verse number="2">Legyetek mindig alázatosak, szelídek, türelmesek, és isteni szeretettel viseljétek el egymást!</verse>
				<verse number="3">A Szent Szellem a békesség kötelével vesz körül, és így köt össze benneteket. Minden igyekezettel arra törekedjetek, hogy ezt az egységet őrizzétek meg!</verse>
				<verse number="4">Csak egy Test van és egy Szent Szellem, mint ahogy ugyanarra az egy reménységre hívott meg Isten benneteket.</verse>
				<verse number="5">Csak egy Úr van, egy hit és egy bemerítkezés.</verse>
				<verse number="6">Csak egy Isten van — mindenek Atyja — aki uralkodik minden felett, mindenen keresztül cselekszik, és mindenhol jelen van.</verse>
				<verse number="7">Közülünk mindenki kapott valamilyen kegyelmet, annak megfelelően, hogy Krisztus milyen ajándékot adott neki.</verse>
				<verse number="8">Ezért mondja az Írás „Amikor felment a magasságba, foglyokat vitt magával, és ajándékokat adott az embereknek.” Zsolt 68:19</verse>
				<verse number="9">Amikor azt mondja, hogy „felment”, az azt jelenti, hogy előzőleg Krisztus lejött a Földre.</verse>
				<verse number="10">Jézus Krisztus az, aki alászállt, majd felemelkedett az egek fölé, hogy azután betöltse a világmindenséget.</verse>
				<verse number="11">Igen, ő az, aki apostolokat, prófétákat, evangélistákat, pásztorokat és tanítókat adott ajándékul az embereknek.</verse>
				<verse number="12">Azért adta őket, hogy felkészítsék és kiképezzék Isten népét feladatukra, a szolgálatra — hogy ezáltal felépítsék és megerősítsék a Krisztus „Testét”.</verse>
				<verse number="13">Meddig fog tartani ez az építés? Addig, amíg mindannyian ugyanúgy fogunk hinni, amíg ugyanúgy megismerjük Isten Fiát, amíg mindannyian egészen felnőtté válunk, és minden tekintetben Krisztusra fogunk hasonlítani.</verse>
				<verse number="14">Akkor majd nem leszünk többé olyanok, mint a kisgyerekek. A különböző tanítások nem fognak ide-oda dobálni és elsodorni bennünket, mint a szél és a hullámok a csónakot. Akkor majd nem fog többé befolyásolni bennünket az emberek tévútra vezető ravaszsága.</verse>
				<verse number="15">Nem! Mi az igazságot mondjuk, de isteni szeretettel. Növekedjünk fel, hogy egyre jobban és minden tekintetben hasonlítsunk Krisztusra! Mert Krisztus a „Fej”, és mi vagyunk az ő „Teste”.</verse>
				<verse number="16">A „Test” pedig egészen Krisztustól függ. Ő kapcsolja, és tartja össze annak részeit. Ahogyan minden egyes „testrész” a saját feladatát végzi, úgy növekszik, épül és erősödik az isteni szeretet által az egész „Test”.</verse>
				<verse number="17">Ezért mondom nektek — sőt, figyelmeztetlek benneteket az Úr nevében — hogy többé már ne éljetek úgy, mint a hitetlen nem zsidó emberek. Őket hiábavaló gondolatok vezérelik,</verse>
				<verse number="18">gondolkozásuk elsötétült. Istentől, aki az élet forrása, elszakadtak, mert tudatlanok, és a szívük megkeményedett.</verse>
				<verse number="19">Mindenféle gonosz és rossz dolgot tesznek, de már nem is szégyellik magukat, annyira elmerültek ezekben.</verse>
				<verse number="20">Ti azonban Krisztust egészen másmilyennek ismertétek meg!</verse>
				<verse number="21">Tudom, hogy már hallottatok róla, és őbenne meg is tanítottak titeket az igazságra. Igen, az igazság Jézusban található!</verse>
				<verse number="22">Megtanítottak benneteket rá, hogy a korábbi gonosz életmódotokat hagyjátok el, és vessétek le a „régi embert”. Ez ugyanis teljesen megromlott a saját vágyai miatt, amelyek rossz irányba vezették.</verse>
				<verse number="23">Megtanítottak benneteket arra is, hogy gondolkodásotokat teljesen meg kell újítanotok,</verse>
				<verse number="24">és hogy fel kell öltözzétek az „új embert”, akit Isten úgy teremtett, hogy hozzá hasonlítson, igazságosságban és szentségben éljen.</verse>
				<verse number="25">Ezért soha többé ne hazudjatok! „Minden ember igazat mondjon”, hiszen mindannyian ugyanahhoz a „Testhez” tartozunk!</verse>
				<verse number="26">„Még ha haragudtok is, de ne vétkezzetek!” Mielőtt a nap véget ér, szabaduljatok meg a haragtól!</verse>
				<verse number="27">Ne adjatok helyet magatokban a Sátánnak, ne adjatok neki semmi lehetőséget!</verse>
				<verse number="28">Aki eddig lopott, többé ne lopjon, hanem dolgozzon, és végezzen hasznos munkát, hogy még a szegényeknek is adhasson valamit!</verse>
				<verse number="29">Soha többé ne káromkodjatok, ne használjatok csúnya szavakat. Csak olyat mondjatok, ami a javát szolgálja annak, aki hallja! Legyen a beszédetek kedves és építő!</verse>
				<verse number="30">Isten Szent Szellemét ne szomorítsátok el! Hiszen Isten a Szent Szellem által előre megjelölt benneteket arra az időre, amikor elnyeritek a teljes megváltást! Ez a megjelölés mutatja, hogy Istenhez tartoztok, és az övéi vagytok.</verse>
				<verse number="31">Tisztítsátok ki magatokból a keserűséget, haragot, indulatosságot és mindenféle egyéb gonoszságot. Soha ne kiabáljatok mérgesen a másikra, ne kívánjatok rosszat senkinek, ne átkozódjatok!</verse>
				<verse number="32">Ellenkezőleg, legyetek mindig kedvesek és együttérzők! Bocsássatok meg egymásnak, amiként Isten is megbocsátott nektek Krisztusban.</verse>
			</chapter>
			<chapter number="5">
				<verse number="1">Isten szeretett gyermekei vagytok, ezért őt utánozzátok!</verse>
				<verse number="2">Akármit tesztek, isteni szeretetben tegyétek! Éljetek úgy, ahogyan Krisztus szeretett bennünket, és feláldozta magát értünk! Ez kedves volt Istennek, mint az illatos füstölő-áldozat.</verse>
				<verse number="3">Nyoma se legyen köztetek semmiféle szexuális bűnnek, romlottságnak, vagy kapzsiságnak, hiszen ezek a dolgok nem illenek Isten népéhez!</verse>
				<verse number="4">Ocsmány szavak, káromkodás, bolond beszéd vagy mocskos viccelődés sem illenek hozzátok. Sokkal inkább, hogy hálát adjatok Istennek.</verse>
				<verse number="5">Tudjátok meg, hogy aki szexuális bűnben él, tisztátalan, vagy pénzimádó az egy sem kaphat helyet a Krisztus és Isten Királyságában! Aki pénzimádó, az valójában bálványt imád.</verse>
				<verse number="6">Nehogy valaki becsapjon benneteket üres hazugságokkal, mert ezek miatt fog Isten haragja rázúdulni az engedetlen emberekre.</verse>
				<verse number="7">Ne legyen hát többé semmi közötök ilyesmihez!</verse>
				<verse number="8">Igaz, hogy valamikor ti is sötétségben éltetek, most azonban világosság vagytok, mert közösségben vagytok az Úrral. Éljetek ezért úgy, ahogyan a világosság gyermekeihez illik!</verse>
				<verse number="9">Hiszen a világosság mindenféle jóságot, igazságosságot és igazságot eredményez.</verse>
				<verse number="10">Mindig igyekezzetek mérlegelni, mi tetszik az Úrnak!</verse>
				<verse number="11">Többé ne vegyetek részt azokban a hiábavaló dolgokban, amelyeket a sötétségben élő emberek szoktak tenni! Sőt, inkább leplezzétek le, és mutassátok meg, hogy ezek a dolgok rosszak!</verse>
				<verse number="12">Mert még beszélni is szégyen azokról a gonoszságokról, amiket ők titokban elkövetnek.</verse>
				<verse number="13">Ám minden cselekedet nyilvánvalóvá lesz, amikor fény derül rá,</verse>
				<verse number="14">és minden, ami napvilágra kerül, az maga is világosság. Ezért mondjuk: „Ébredj fel, te alvó! Támadj fel a halálból, s a Krisztus fénye ragyog rád!”</verse>
				<verse number="15">Ezért nagyon ügyeljetek arra, hogyan éltek! Ne legyetek ostobák, hanem bölcsek!</verse>
				<verse number="16">Aki okos, minden lehetőséget kihasznál, mert gonosz időkben élünk.</verse>
				<verse number="17">Ne legyetek tehát ostobák, hanem ismerjétek fel, és értsétek meg az Úr akaratát!</verse>
				<verse number="18">Többé már ne részegeskedjetek, mert az megvadít, és bolondságra vezet! Ellenkezőleg, inkább a Szent Szellem töltsön be újra meg újra benneteket!</verse>
				<verse number="19">Zsoltárokkal, himnuszokkal és a Szent Szellemtől kapott énekekkel bátorítsátok egymást! Énekeljetek az Úrnak teljes szívvel! Énekeljetek neki új éneket!</verse>
				<verse number="20">Urunk, Jézus Krisztus nevében adjatok hálát mindig, mindenért Istennek, az Atyának!</verse>
				<verse number="21">Legyetek készségesek az egymás iránti engedelmességre Krisztus iránti tiszteletből!</verse>
				<verse number="22">Minden feleség úgy engedelmeskedjen a férjének, mint az Úrnak!</verse>
				<verse number="23">Mert az asszony „feje” a férje, ahogyan az Eklézsia „feje” Krisztus. Az Eklézsia Krisztus „Teste”—és Krisztus ennek a „Testnek” a Megmentője.</verse>
				<verse number="24">Ahogy az Eklézsia engedelmeskedik Krisztusnak, ugyanúgy az asszonyok is minden dologban engedelmeskedjenek a férjüknek!</verse>
				<verse number="25">Férjek, ti pedig úgy szeressétek feleségeteket, ahogy Krisztus szerette az Eklézsiát. Odaadta érte a saját életét,</verse>
				<verse number="26">hogy felkészítse és megtisztítsa az övéit Isten élő beszéde által. Hasonlít ez ahhoz, ahogy valaki megfürdik a vízben, hogy tiszta legyen.</verse>
				<verse number="27">Krisztus azért halt meg, hogy az Eklézsiát felkészítse a maga számára, mint dicsőséges, szent és tökéletes szépségű menyasszonyát.</verse>
				<verse number="28">Ugyanígy szeresse minden férj is a saját feleségét! Ahogyan a saját testét szereti, úgy szeresse a feleségét! Mert aki a feleségét szereti, az egyúttal önmagát is szereti.</verse>
				<verse number="29">A saját testét senki sem gyűlöli, hanem táplálja és gondozza. Ugyanígy táplálja és gondozza Krisztus is az Eklézsiát.</verse>
				<verse number="30">Hiszen mi Krisztus „Testének” részei vagyunk.</verse>
				<verse number="31">Ahogy meg van írva: „Ezért a férfi elhagyja apját és anyját, ragaszkodik a feleségéhez, és a kettő eggyé lesz.”</verse>
				<verse number="32">Mélységes titok ez! Én azonban most Krisztusra és az Eklézsiára gondolok.</verse>
				<verse number="33">Ugyanakkor azonban minden férfi úgy szeresse a feleségét, mint saját magát! Az asszonyok pedig tiszteljék férjüket!</verse>
			</chapter>
			<chapter number="6">
				<verse number="1">Gyermekek, engedelmeskedjetek szüleiteknek az Úr akarata szerint, mert ez így helyes!</verse>
				<verse number="2">Meg van írva: „Tiszteld apádat és anyádat!” Ez az első parancsolat, amelyhez ígéret is kapcsolódik:</verse>
				<verse number="3">„Akkor majd jó dolgod lesz, és sokáig élsz itt a földön.”</verse>
				<verse number="4">Apák, ne ingereljétek haragra gyermekeiteket, hanem az Úr útmutatása szerint neveljétek és fegyelmezzétek őket!</verse>
				<verse number="5">Szolgák, engedelmeskedjetek földi uratoknak! Ezt félelemmel, tisztelettel és igaz szívvel tegyétek, mintha közvetlenül Krisztusnak engedelmeskednétek!</verse>
				<verse number="6">Ne csak akkor dolgozzatok, amikor szem előtt vagytok! Ne csak az emberek tetszését keressétek! Szívvel-lélekkel végezzétek a munkátokat, mint akik Istennek dolgoznak, és a Krisztusnak szolgálnak!</verse>
				<verse number="7">Örömteli szívvel dolgozzatok, mintha nem is embereket szolgálnátok, hanem közvetlenül az Urat!</verse>
				<verse number="8">Jusson eszetekbe, hogy ha valaki — akár szolga, akár szabad — valami jót tesz, az Úrtól kap jutalmat!</verse>
				<verse number="9">Hasonlóképpen, ti is, akiknek szolgáitok vannak, bánjatok jól velük, és többé ne fenyegessétek őket! Jusson eszetekbe, hogy Uratok, Jézus a Mennyben van! Ő azonban a ti szolgáitoknak is Ura, aki mindenkit igazságosan ítél.</verse>
				<verse number="10">Végül pedig, erősödjetek meg az Úrban, az ő hatalmas ereje által!</verse>
				<verse number="11">Öltözzetek fel abba a teljes fegyverzetbe, amit Isten ad, hogy képesek legyetek ellenállni a Sátán minden cselének és ravaszságának!</verse>
				<verse number="12">Hiszen mi nem emberek ellen harcolunk, hanem szellemi természetű uralkodók és fejedelmek ellen, a jelenlegi sötét világot irányító hatalmas és gonosz szellemek ellen, akik a magasságban vannak.</verse>
				<verse number="13">Ezért szükséges, hogy vegyétek fel és használjátok mindazokat a fegyvereket, amelyeket Isten ad nektek. Így lesztek képesek ellenállni azon a gonosz napon. Így tudtok majd mindvégig harcolni, és megállni a gonosszal szemben.</verse>
				<verse number="14">Tehát álljatok erősen, és vegyétek fel derekatokra az igazság övét! Melletekre az igazságosság páncélját kössétek fel!</verse>
				<verse number="15">Legyetek állandóan készen rá, hogy a békesség örömhírét mindenkinek elmondjátok, ez legyen a saru a lábatokon!</verse>
				<verse number="16">Mindezek fölé vegyétek a hitet, ez legyen a pajzsotok, amellyel elolthatjátok a gonosz minden tüzes nyilát!</verse>
				<verse number="17">Vegyétek fel az Isten szabadítását, ez legyen a sisak a fejeteken! Vegyétek kezetekbe a kardot, amelyet a Szent Szellem ad! Ez a kard az Isten beszéde.</verse>
				<verse number="18">Minden helyzetben imádkozzatok a Szent Szellem által. Gyakoroljátok az imádkozás minden fajtáját! Erre mindig legyetek készen, maradjatok éberek, és tartsatok ki az imádkozásban! Ne hagyjátok abba az imádkozást Isten embereiért és népéért!</verse>
				<verse number="19">Állhatatosan imádkozzatok értem is, hogy mikor megszólalok, tudjam, mit kell mondanom, és bátran hirdessem mindenkinek az örömhír titkát!</verse>
				<verse number="20">Ezt az örömhírt képviselem itt, a rabságban is. Imádkozzatok értem, hogy bátran szólhassak, ahogyan kell!</verse>
				<verse number="21">Hogy ti is megtudjátok, miként megy a sorom, és hogyan élek, Tükhikosz, aki szeretett testvérünk és az Úr hűséges szolgája, majd mindent elmond nektek.</verse>
				<verse number="22">Azért küldöm őt hozzátok, hogy megtudjátok, mi van velem, és megvigasztaljon benneteket.</verse>
				<verse number="23">Adjon az Atya Isten és az Úr Jézus Krisztus minden testvéremnek békességet és isteni szeretetet a hittel együtt!</verse>
				<verse number="24">Isten kegyelme nyugodjon mindazokon, akik el nem múló szeretettel szeretik Urunkat, Jézus Krisztust!</verse>
			</chapter>
		</book>
		<book number="50">
			<chapter number="1">
				<verse number="1">Üdvözlet Páltól és Timóteustól, Krisztus Jézus szolgáitól, mindazoknak, akik Jézus Krisztus által Isten népéhez tartoznak Filippi városában, az idős gyülekezeti vezetőknek és diakónusoknak.</verse>
				<verse number="2">Atyánk, az Isten és az Úr, Jézus Krisztus adjon nektek kegyelmet és békességet!</verse>
				<verse number="3">Hálát adok Istenemnek valahányszor rátok gondolok.</verse>
				<verse number="4">Mindig örömmel imádkozom értetek,</verse>
				<verse number="5">és hálás vagyok Istennek azért a segítségért, amit tőletek kaptam az örömhír terjesztésében. Ti valóban segítettetek nekem ebben az első naptól fogva mindmáig.</verse>
				<verse number="6">Igen, Isten kezdte el veletek és közöttetek ezt a jó dolgot. Ő folytatja is mindaddig, amíg Krisztus Jézus vissza nem jön, és addig a napig tökéletesen be is fogja fejezni. Ebben egészen biztos vagyok.</verse>
				<verse number="7">Tudom, hogy igazam van, amikor így gondolkozom rólatok, hiszen szívembe zártalak benneteket. Mindnyájan társaim vagytok Isten kegyelmében. Most is, amikor fogságban vagyok, meg akkor is, amikor az örömhírt védem, és annak igazságát bizonyítom.</verse>
				<verse number="8">Isten a tanúm, mennyire szeretnélek már látni benneteket, mert Krisztus Jézus szeretetével szeretlek titeket.</verse>
				<verse number="9">Amikor értetek imádkozom, azt kérem, hogy egyre jobban növekedjen bennetek az isteni szeretet, meg ezzel együtt az igazság ismerete és mindenféle megértés,</verse>
				<verse number="10">hogy ezáltal minden helyzetben képesek legyetek felismerni, ami a legjobb, és azt válasszátok, hogy ilyen módon tiszták és ártatlanok legyetek a Krisztus eljövetelének napjára,</verse>
				<verse number="11">hogy Jézus Krisztus segítségével sok olyan tettet vigyetek véghez, amely tetszik Istennek, és ezzel dicsőséget és dicséretet szerezzetek neki.</verse>
				<verse number="12">Testvéreim, szeretném, ha tudnátok, hogy minden, ami eddig velem történt, elősegítette az örömhír terjedését.</verse>
				<verse number="13">Az egész császári palota őrsége, sőt mindenki más is megtudta, hogy engem azért tartanak rabságban, mert Krisztust szolgálom.</verse>
				<verse number="14">Ezért sokan, akik testvéreink az Úrban, felbátorodtak, és félelem nélkül hirdetik Isten üzenetét.</verse>
				<verse number="15">Igaz, vannak olyan testvérek is, akik ezt féltékenységből és versengésből teszik. Mások azonban jó szívvel és szándékkal hirdetik Krisztust.</verse>
				<verse number="16">Hiszen tudják, hogy Isten azzal bízott meg, hogy megvédjem az örömhírt.</verse>
				<verse number="17">Vannak, akik nem őszinte szívvel, hanem önző szándékkal beszélnek Krisztusról. Azt hiszik, hogy ezzel még nehezebbé teszik számomra a fogságot.</verse>
				<verse number="18">De mit számít ez?! Akár jó, akár rossz szándékkal teszik, mégis csak Krisztust ismertetik meg az emberekkel. Ez a fontos! Ennek szívből örülök, és mindig is örülni fogok,</verse>
				<verse number="19">mert tudom, hogy ez a börtönből való kiszabadulásomhoz vezet. Ebben ti is segíttek azzal, hogy imádkoztok értem, és segít Jézus Krisztus Szelleme is.</verse>
				<verse number="20">Erősen kívánom, és nagyon bízom benne, hogy nem fogok szégyent vallani semmiben. Sőt, azt várom, hogy bennem bátran megmutatkozzon, hogy Krisztus mindenkinél hatalmasabb. Azt várom, hogy ez most is így lesz, mint ahogy eddig is így volt. Azt várom, hogy ez így lesz, akár élek, akár meghalok, ebben állhatatosan bízom, és ezt akarom.</verse>
				<verse number="21">Hiszen számomra az élet Krisztust jelenti. Ha pedig meg kell halnom, az tiszta nyereség.</verse>
				<verse number="22">Igaz viszont, hogy ha tovább élhetek ebben a testben, akkor tovább örülhetek munkám eredményének, ezért nem is tudom, melyiket válasszam.</verse>
				<verse number="23">Egyszerre kétféle kívánság van bennem. Szeretnék már kilépni ebből a földi életből, és Krisztushoz költözni, mert az számomra sokkal-sokkal jobb.</verse>
				<verse number="24">A ti számotokra azonban az a jobb, ha továbbra is közöttetek élek, mert szükségetek van rám.</verse>
				<verse number="25">Mivel ebben biztos vagyok, tudom, hogy itt maradok még veletek. Segíteni fogok nektek, hogy felnőjetek a hitben, és sok örömötök legyen ebben.</verse>
				<verse number="26">Ezért amikor újból meglátogatlak benneteket, még több okotok lesz arra, hogy Krisztus Jézusban dicsekedjetek velem.</verse>
				<verse number="27">Mindenesetre ügyeljetek arra, hogy a Krisztusról szóló örömhírhez méltóan éljetek. Akkor akár meg tudlak látogatni titeket, akár nem, jó híreket fogok hallani felőletek. Azt szeretném hallani, hogy erősek vagytok, és egy szívvel-lélekkel küzdötök azért, amit az örömhírből származó hit jelent.</verse>
				<verse number="28">Azt szeretném, ha semmiképpen sem ijednétek meg az ellenfeleitektől. Ha bátrak vagytok, ez az ő számukra annak a bizonyítéka, hogy el fognak pusztulni. Számotokra pedig azt bizonyítja, hogy győzni fogtok, és ez Istentől van.</verse>
				<verse number="29">Isten megadta nektek, hogy Krisztusban higgyetek. De ez még nem minden! Azzal is megajándékozott benneteket, hogy szenvedjetek Krisztusért.</verse>
				<verse number="30">Amikor nálatok voltam, láttátok, hogyan harcoltam azokkal, akik az örömhír ellenségei. Halljátok, hogy most is ilyen harcaim vannak. De most nektek magatoknak is ugyanilyen küzdelmeket kell átélnetek.</verse>
			</chapter>
			<chapter number="2">
				<verse number="1">Kérhetek tőletek valami vigasztalást a Krisztusban? Van-e bennetek szeretetteljes vigasztalás? Valóban közösségünk van egymással a Szent Szellemben? Van bennetek gyengéd együttérzés irántam?</verse>
				<verse number="2">Ha igen, akkor tegyétek meg, amire kérlek titeket! Ezzel nagy örömöt fogtok szerezni. Legyen a gondolkozásotok összhangban egymással, legyen bennetek ugyanaz az isteni szeretet egymás iránt, éljetek teljes egyetértésben, és ugyanarra a célra törekedjetek!</verse>
				<verse number="3">Ne irányítson benneteket az önzés, irigység, vagy büszkeség! Ellenkezőleg, alázatosak legyetek, és adjatok a másiknak több tiszteletet, mint amit magatoknak kívántok!</verse>
				<verse number="4">Ne csak a magatok érdekeit nézzétek, hanem mindenki törődjön a testvérei érdekeivel is!</verse>
				<verse number="5">Az a gondolkodásmód és szándék uralkodjon bennetek, amely a Krisztus Jézust jellemezte!</verse>
				<verse number="6">Ő ugyanis minden tekintetben Istenhez hasonló, sőt, egyenrangú Istennel. Ehhez azonban nem ragaszkodott mindenáron, mint jogos tulajdonához,</verse>
				<verse number="7">hanem önként lemondott mindenről, és vállalta, hogy szolga legyen. Amikor a Földön megszületett és emberré lett, valóban olyan is volt, mint egy szolga.</verse>
				<verse number="8">Külsejét tekintve úgy élt, mint egyszerű ember, megalázkodott, és tökéletesen engedelmeskedett Istennek. Még akkor is engedelmes volt, amikor emiatt meg kellett halnia. Igen, a kereszten történt halála pillanatáig engedelmes maradt,</verse>
				<verse number="9">ezért Isten a legmagasabb méltóságra emelte. Olyan nevet és hatalmat adott neki, amely minden más név és hatalom fölött áll.</verse>
				<verse number="10">Isten azért tette ezt, mert azt akarja, hogy Jézus nevére mindenki hajoljon meg. Igen, Jézus előtt minden személy hódolattal meg fog hajolni a Mennyben, a Földön és a föld alatt is.</verse>
				<verse number="11">Mindenki el fogja ismerni, és megvallja: „Jézus Krisztus az Úr”. Ez pedig dicsőségére lesz az Atya Istennek.</verse>
				<verse number="12">Szeretett testvéreim, ti mindig engedelmesek voltatok, amikor közöttetek éltem. Most, hogy távol vagyok, még fontosabb, hogy engedelmeskedjetek. Tegyétek teljessé, és biztossá a megmeneküléseteket! Mindezt pedig Isten iránti teljes tisztelettel, sőt istenfélelemmel vigyétek véghez!</verse>
				<verse number="13">Hiszen maga Isten az, aki bennetek munkálkodik. Segít benneteket, hogy akarjátok azt tenni, ami Istennek örömet szerez. Ő ad hozzá erőt, hogy valóban meg is tudjátok tenni ezeket.</verse>
				<verse number="14">Mindent elégedetlenség és panaszkodás nélkül tegyetek!</verse>
				<verse number="15">Akkor Isten ártatlan és tiszta gyermekei lesztek, akikben senki sem talál hibát. A gonosz és romlott emberek között úgy ragyogtok, mint a csillagok a sötét éjszakában.</verse>
				<verse number="16">Igen, így fényletek közöttük, amikor Isten életet adó üzenetét mondjátok nekik. Ezért azután dicsekedni fogok veletek a Krisztus Napján, amikor ő visszajön. Akkor látni fogom, hogy nem hiába dolgoztam közöttetek. Akkor látszik meg, hogy a versenypályát végigfutottam, és győztem.</verse>
				<verse number="17">Hitetek által egész életetek olyan, mint Isten oltárán az áldozat. Lehet, hogy ehhez az áldozathoz a saját halálomat is hozzá kell adnom. De, még ha így is történne, akkor is boldog leszek, és együtt örülök veletek.</verse>
				<verse number="18">Ti is örüljetek ennek velem együtt!</verse>
				<verse number="19">Remélem, hogy az Úr Jézus segítségével hamarosan elküldhetem hozzátok Timóteust, hogy a jó hírek, amiket rólatok fog hozni, felvidítsanak.</verse>
				<verse number="20">Nincs senki más, aki ennyire hasonló lenne hozzám a gondolkodásában. Ő igazán szívén viseli a sorsotokat.</verse>
				<verse number="21">A többiek ugyanis csak a saját érdekeikkel törődnek, nem a Jézus Krisztus dolgaival.</verse>
				<verse number="22">Ismeritek Timóteust, és tudjátok, hogy úgy szolgált velem együtt az örömhír terjesztésében, ahogy a fiú az apjának segít.</verse>
				<verse number="23">Az a tervem, hogy hamarosan elküldöm hozzátok, de előbb meg kell várnom, hogyan alakul az én sorsom.</verse>
				<verse number="24">Sőt, bízom az Úrban, hogy hamarosan én magam is meglátogatlak benneteket.</verse>
				<verse number="25">Úgy gondoltam, itt az ideje, hogy Epafroditoszt visszaküldjem hozzátok. Ő kedves testvérem, munkatársam és harcostársam is. Azért küldtétek hozzám, hogy ebben a helyzetben segítsen és szolgáljon nekem.</verse>
				<verse number="26">De most visszaküldöm, mert már nagyon hiányoztatok neki. Epafroditoszt az is nyugtalanította, hogy megtudtátok, hogy ő beteg volt.</verse>
				<verse number="27">Igaz, valóban beteg volt, sőt majdnem meg is halt. Isten azonban könyörült rajta. De nemcsak rajta, hanem rajtam is, hogy egyéb szomorúságaimra ne jöjjön újabb bánat.</verse>
				<verse number="28">Ezért még inkább haza akartam küldeni, hogy mikor találkoztok, újra együtt örülhessetek. Így én is megnyugodhatok.</verse>
				<verse number="29">Fogadjátok hát nagy örömmel az Úrban, mert megérdemli, hogy tiszteljétek!</verse>
				<verse number="30">Ő ugyanis Krisztus munkája miatt került oly közel a halálhoz. Életét kockáztatta, hogy engem szolgálhasson helyettetek is.</verse>
			</chapter>
			<chapter number="3">
				<verse number="1">Most pedig örüljetek az Úrban, testvéreim! Számomra nem fárasztó, ha újra ezt írom, titeket viszont megerősít.</verse>
				<verse number="2">Vigyázzatok, maradjatok távol a gonosz emberektől, akik olyanok, mint a kutyák! Legyetek óvatosak, és maradjatok távol azoktól, akik gonosz ügyet szolgálnak, és azoktól is, akik körülmetélnek!</verse>
				<verse number="3">Az igazi körülmetéltek ugyanis mi vagyunk, akik Istent az ő Szelleme által imádjuk. Mi Krisztus Jézusban dicsekszünk. Nem bízunk magunkban, sem abban, amit magunktól meg tudunk tenni.</verse>
				<verse number="4">Én ugyan bízhattam volna a származásomban, mégsem teszem. Ha valaki ilyen előnyökben bízik, akkor én még sokkal inkább bízhatnék.</verse>
				<verse number="5">Én ugyanis Izráel népéhez tartozom, mert Benjámin törzséből származom. Születésem után a nyolcadik napon körülmetéltek. Héber, azaz zsidó vagyok, akárcsak minden ősöm. Úgy követtem a Törvényt, mint farizeus.</verse>
				<verse number="6">Lelkes és elszánt voltam, ami abból is látszik, ahogyan az eklézsiát, Jézus követőit üldöztem. Senki sem találhatott hibát abban, ahogyan a Törvényt követtem.</verse>
				<verse number="7">Régen ezek a dolgok nagyon fontosak voltak a számomra. De most úgy látom, hogy Krisztussal összehasonlítva semmit sem érnek.</verse>
				<verse number="8">De nemcsak ezeket, hanem az összes többi dolgot is teljesen értéktelennek tartom ahhoz képest, hogy egyre jobban megismerhetem Uramat, Krisztus Jézust. Mert őt megismerni mindennél sokkal jobb és értékesebb. Krisztusért mindezekről lemondtam, pedig valamikor értékesek voltak nekem. Most már tudom, hogy mindez csak értéktelen szemét! Azért mondtam le ezekről, hogy Krisztust megnyerjem,</verse>
				<verse number="9">és benne élhessek. Mivel hiszek Krisztusban, Isten elfogad engem. Ez azonban nem amiatt van, mert igyekeztem a Törvényt megtartani. Isten ugyanis a hitem miatt fogad el.</verse>
				<verse number="10">Az a célom, hogy egyre jobban megismerjem Krisztust, és megtapasztaljam azt az erőt, amellyel Isten feltámasztotta őt a halálból. Közösséget akarok vállalni Krisztussal a szenvedéseiben is. Egyre jobban hasonlítani szeretnék hozzá, még a halálomban is.</verse>
				<verse number="11">Mindezt pedig abban a reményben, hogy én is részt fogok venni a halottak közül való feltámadásban.</verse>
				<verse number="12">Igaz, még nem értem el ezt a célt. Még nem vagyok olyan, mint amilyennek Isten akarja, hogy legyek. De állandóan azon igyekezem, hogy ezt a célt elérjem, és erősen megragadjam, ahogy Krisztus is erősen megragadott engem.</verse>
				<verse number="13">Testvéreim, tudom, hogy ezt most még nem értem el, de erre az egy dologra figyelek: elfelejtem azt, ami már mögöttem van, és teljes erővel igyekszem előre.</verse>
				<verse number="14">Azért küzdök, hogy elérjem ezt a célt, és megkapjam a győztesnek járó mennyei jutalmat. Isten maga hívott el bennünket arra Krisztus Jézus által, hogy ezt a díjat megkapjuk.</verse>
				<verse number="15">Akik szellemileg érettek vagyunk, mind így kellene gondolkozzunk. De ha valamiben más lenne a véleményetek, Isten majd azt is megmutatja nektek.</verse>
				<verse number="16">Amit viszont már megértettünk, azt az igazságot követnünk is kell.</verse>
				<verse number="17">Testvéreim, ti is mindannyian kövessétek az én példámat! Azokra figyeljetek, akik úgy élnek, ahogyan mi példát mutattunk nektek!</verse>
				<verse number="18">Mert sokan vannak, akik úgy élnek, mint a Krisztus keresztjének ellenségei. Ezekről már sokszor beszéltem nektek, és most sírva mondom ismét.</verse>
				<verse number="19">Az ő sorsuk a pusztulás. Nem Istent imádják, hanem a saját testi kívánságaikat szolgálják. Szégyellni való dolgokat tesznek, és még büszkék is rá! Csak földi dolgokon jár az eszük.</verse>
				<verse number="20">A mi igazi hazánk azonban a Menny. Szabadítónkat, az Úr Jézus Krisztust is a Mennyből várjuk: onnan fog visszajönni.</verse>
				<verse number="21">Ő fogja megváltoztatni jelenlegi földi testünket, hogy hasonló legyen az ő dicsőséges testéhez. Jézus ereje fogja ezt a változást véghezvinni. Ugyanezzel az erővel fog uralkodni minden és mindenki fölött.</verse>
			</chapter>
			<chapter number="4">
				<verse number="1">Testvéreim, úgy szeretnék már találkozni veletek! Hiszen nagyon szeretlek benneteket: ti vagytok az én örömöm és győzelmi jutalmam! Továbbra is kövessétek az Urat, aki szeret titeket, és maradjatok benne!</verse>
				<verse number="2">Evódiát és Szüntükhét kérem, hogy egyezzenek meg, és legyenek összhangban egymással az Úrban!</verse>
				<verse number="3">Téged pedig, hűséges munkatársam, arra kérlek, hogy segíts ennek a két asszonynak. Hiszen ők is együtt küzdöttek velem az örömhír terjesztésében, akárcsak Kelemen és a többi munkatársaim, akiknek nevét beírták az Élet Könyvébe.</verse>
				<verse number="4">Mindig örüljetek az Úrban!</verse>
				<verse number="5">Újra mondom: örüljetek! Mindenki lássa meg, hogy szelídek és kedvesek vagytok! Közel van már az Úr!</verse>
				<verse number="6">Ne aggódjatok semmi miatt! Bármilyen helyzetben vagytok is, imádkozzatok! Kérjétek Istentől, amire szükségetek van! De amikor imádkoztok, mindig adjatok hálát Istennek!</verse>
				<verse number="7">Isten békessége megőrzi majd szíveteket és gondolataitokat a Krisztus Jézusban. Ez a békesség olyan hatalmas, hogy minden képzeletet felülmúl!</verse>
				<verse number="8">Végül, testvéreim, azokon a dolgokon gondolkodjatok, amik igazak, dicséretre méltók, igazságosak, tisztességesek, szépek, tiszteletre méltók, kiválók és dicséretesek.</verse>
				<verse number="9">Amit megtanultatok, elfogadtatok, hallottatok és láttatok tőlem, azt továbbra is tegyétek meg, és veletek lesz a békesség Istene.</verse>
				<verse number="10">Nagyon boldog voltam az Úrban, mert hosszú idő után ismét gondoskodtatok rólam. Tudom, hogy már korábban is gondoltatok rám, de nem volt rá lehetőségetek, hogy ezt megmutassátok.</verse>
				<verse number="11">Ezt azonban nem azért mondom, mintha valamiben hiányt szenvednék. Mert megtanultam, hogy mindig elégedett legyek azzal, amim éppen van.</verse>
				<verse number="12">Tudom, hogyan éljek, amikor szegény vagyok, és azt is, hogyan éljek a gazdagsággal. Ismerem a jóllakást és az éhezést, a szükséget és a bőséget is. Megtanultam, hogyan nézzek szembe bármikor, bármilyen helyzettel.</verse>
				<verse number="13">Mert mindenre van erőm Krisztus által, aki megerősít!</verse>
				<verse number="14">Mégis jól tettétek, hogy segítettetek, amikor szükségem volt rá!</verse>
				<verse number="15">Ti magatok is emlékeztek rá, mikor az örömhír terjesztését elkezdtem. Amikor Macedóniából elindultam, egyetlen más helyi gyülekezettel sem volt ilyen kölcsönös segítésre épülő kapcsolatom, csak veletek.</verse>
				<verse number="16">Ti már akkor is többször küldtetek ajándékot nekem, amikor Thesszalonikában jártam. Valóban szükségem is volt a segítségetekre.</verse>
				<verse number="17">Ezt nem azért mondom, mintha ajándékokat várnék. Inkább arra vágyom, hogy áldást kapjatok. Mert aki ad, az áldást nyer.</verse>
				<verse number="18">Mindenem megvan, ami csak szükséges, sőt még azon felül is. Amióta ajándékotokat Epafroditosz elhozta, több is van, mint ami szükséges. Ez az ajándék olyan volt, mint az Istennek felajánlott jó illatú és kedves áldozat. Ezt Isten szívesen fogadja.</verse>
				<verse number="19">Isten dicsőséges gazdagsága mind a Krisztus Jézusban található. Ehhez a gazdagsághoz mérten fog az én Istenem gondoskodni mindenről, amire szükségetek van.</verse>
				<verse number="20">Dicsőség Atyánknak és Istenünknek örökké!</verse>
				<verse number="21">Köszöntsetek mindenkit, aki Isten népéhez tartozik: mindenkit, aki Krisztus Jézusban van! A velem lévő testvérek is köszöntenek benneteket.</verse>
				<verse number="22">Köszöntésüket küldik nektek mindazok, akik itt Isten népéhez tartoznak. Külön is köszöntenek benneteket a császár udvarából való testvérek.</verse>
				<verse number="23">Urunk, Jézus Krisztus kegyelme legyen veletek!</verse>
			</chapter>
		</book>
		<book number="51">
			<chapter number="1">
				<verse number="1">Üdvözlet Páltól, aki Isten akaratából Jézus Krisztus apostola, és Timóteus testvértől,</verse>
				<verse number="2">Isten Kolosséban élő népének, akik hűséges testvéreink Krisztusban. Atyánk, az Isten adjon nektek kegyelmet és békességet!</verse>
				<verse number="3">Hálát adunk Istennek, Urunk Jézus Krisztus Atyjának minden egyes alkalommal, amikor értetek imádkozunk.</verse>
				<verse number="4">Hálát adunk, mert hallottuk, hogy hisztek Krisztus Jézusban, és igazán szeretitek Isten minden gyermekét.</verse>
				<verse number="5">Ez a hit és szeretet pedig abból a reménységetekből fakad, amely a Mennyben van félretéve a számotokra. Erről a reménységről akkor hallottatok először, amikor az igazság üzenetét, az örömhírt megismertétek.</verse>
				<verse number="6">Ez az üzenet hozzátok is eljutott, akárcsak a többi néphez szerte a világon. Igen, az örömhír egyre jobban terjed, és mindenhol felvirágzást és fejlődést eredményez. Nálatok is így van ez, amióta csak hallottátok, és igazán megismertétek Isten kegyelmét.</verse>
				<verse number="7">Ezt az örömhírt Epafrásztól, szeretett szolgatársunktól hallottátok először, aki hűségesen szolgálja Krisztust a ti érdeketekben.</verse>
				<verse number="8">Tőle hallottuk, milyen erős isteni szeretet él bennetek a Szent Szellem által.</verse>
				<verse number="9">Ezért, amióta csak ezeket a jó híreket hallottuk felőletek, szüntelen imádkozunk értetek. Azt kérjük Istentől, hogy akaratának teljes megértése által töltsön be titeket mindenféle szellemi bölcsességgel és megismeréssel.</verse>
				<verse number="10">Azt kérjük, hogy az életetek méltó legyen az Úrhoz, sok örömet szerezzetek neki, sokféle jó tettet vigyetek véghez, egyre jobban és mélyebben ismerjétek meg Istent.</verse>
				<verse number="11">Kérjük, hogy Isten a saját dicsőségének hatalma szerint erősítsen meg benneteket minden tekintetben, hogy állhatatosan és türelmesen ki tudjatok tartani minden körülmények között, sőt, mindezt örömmel és hálaadással tegyétek.</verse>
				<verse number="12">Igen, adjatok hálát az Atyának! Mert ő tett benneteket alkalmassá, hogy a világosságban részt vegyetek a mennyei örökségben. Ezt az örökséget is ő készítette el népe számára.</verse>
				<verse number="13">Az Atya mentett ki bennünket a sötétség hatalmából, és ő vitt át szeretett Fia Királyságába.</verse>
				<verse number="14">Mert a Fiú által szabadultunk meg, és kaptunk a bűneinkre bocsánatot.</verse>
				<verse number="15">Istent nem láthatja egyetlen ember sem. Jézus azonban hitelesen megmutatja, hogy Isten milyen. Jézus feljebbvaló minden teremtett lénynél,</verse>
				<verse number="16">mert Isten Jézus által teremtett mindent a Mennyben és a Földön: minden látható és láthatatlan lényt, még a trónokat, urakat, uralkodókat és fejedelmeket is. Isten mindezeket a Fia közreműködésével és Fia számára teremtette.</verse>
				<verse number="17">A Fiú minden teremtménynél előbb létezett, és hatalmával ő tartja fenn az egész világmindenséget.</verse>
				<verse number="18">Ő a „feje” a „testnek”, vagyis az Eklézsiának. Ő a forrása mindennek. Ő a legelső, aki a halálból feltámadt, ezért mindenben és minden tekintetben övé az első hely.</verse>
				<verse number="19">Mert Isten úgy látta jónak, hogy az ő teljessége éljen a Fiúban,</verse>
				<verse number="20">és a Fiú által kössön békét mindenkivel, aki a Földön, vagy a Mennyben lakik. Isten ezt a békét Jézus vére által kötötte meg, amikor Jézus meghalt a kereszten.</verse>
				<verse number="21">Ti régebben távol éltetek Istentől. Gondolkodásotok szerint és gonosz tetteitek miatt Isten ellenségei voltatok,</verse>
				<verse number="22">de Jézus most mégis kibékített benneteket Istennel. Ez Jézus Krisztus halála által történt, amikor Jézus itt élt a földön, emberi testben. Isten ezt azért tette, hogy szentek, hibátlanok és ártatlanok legyetek, amikor majd maga elé állít benneteket.</verse>
				<verse number="23">Jézus Krisztus ezt valóban meg is fogja tenni, ha mindvégig kételkedés nélkül és szilárdan bíztok benne, és belekapaszkodtok abba a reménybe, amit az örömhír adott nektek. Ezt az örömhírt, amelynek én, Pál, a szolgája lettem, már az egész világon mindenkinek hirdetik.</verse>
				<verse number="24">Annak ellenére, hogy most értetek testi szenvedéseket kell elviselnem, mégis örülök. Ugyanis még sok olyan dolog van, amit Krisztusnak el kell szenvednie a „testében”, vagyis az Eklézsiában. Én pedig elfogadom azt, ami ebből nekem jutott, és elszenvedem ezeket az én testemben az ő „testéért”.</verse>
				<verse number="25">Ezt a „testet”, vagyis az Eklézsiát szolgálom Isten megbízása alapján, amelyet a ti érdeketekben adott nekem. Igen, Isten rám bízta, hogy üzenetét teljesen megismertessem veletek.</verse>
				<verse number="26">Ez az üzenet pedig az a titkos igazság, amely a korábbi korszakokban az előbbi nemzedékek elől el volt rejtve. Most azonban Isten megmutatta az övéinek.</verse>
				<verse number="27">Ugyanis azt akarta, hogy népe világosan megértse, milyen nagy és dicsőséges ez a titkos igazság a nem zsidó emberek között. Ez a titkos igazság pedig maga Krisztus, aki bennetek lakik. Ő a mi egyedüli reménységünk arra nézve, hogy majd részt vehetünk Isten dicsőségében.</verse>
				<verse number="28">Mi Krisztust ismertetjük meg mindenkivel. Mindenféle bölcsességgel tanítunk, biztatunk és figyelmeztetünk mindenkit, hogy amikor majd Isten színe elé kerül, már elérje Krisztusban a teljességet.</verse>
				<verse number="29">Ez a célja minden erőfeszítésemnek, ezért küzdök Krisztus erejével, amely erőteljesen működik bennem.</verse>
			</chapter>
			<chapter number="2">
				<verse number="1">Testvéreim, akarom, hogy tudjatok róla, milyen sokat küzdök értetek, meg mindazokért a Laodicea városában és máshol élőkért, akik személyesen nem ismernek engem.</verse>
				<verse number="2">Azért küzdök, hogy mindannyian felbátorodjanak, és az isteni szeretet kösse össze őket. Azt akarom, hogy megtapasztalják a valódi megértésből származó bizonyosságot. Azért küzdök, hogy egyre mélyebben megértsék az Isten titkos igazságát, amely nem más, mint maga Krisztus.</verse>
				<verse number="3">Benne rejtette el Isten a bölcsesség és tudás minden kincsét.</verse>
				<verse number="4">Mindezt azért mondom, hogy senki se tudjon benneteket becsapni olyan tanításokkal, amik jónak látszanak, de valójában hamisak.</verse>
				<verse number="5">Testben ugyan most távol vagyok, szellemben azonban ott vagyok veletek, és örülök, mert látom, hogy rend van köztetek, és rendíthetetlenül bíztok Krisztusban.</verse>
				<verse number="6">Éppen ezért, mivel befogadtátok Jézust, mint Krisztust és Urat, egész életmódotokat igazítsátok hozzá!</verse>
				<verse number="7">Mélyen gyökerezzetek bele Krisztusba, és ő legyen az a szilárd alap, amelyre életetek felépül. Erősödjön meg a benne való hitetek, és mindenben szüntelen adjatok hálát Istennek — ahogyan azt tanították nektek.</verse>
				<verse number="8">Vigyázzatok, nehogy valaki félrevezessen benneteket okoskodással, csalóka és értelmetlen elméletekkel, amelyeket emberek találnak ki. Ezek a dolgok csupán a hitetlenek haszontalan gondolatai, és nem Krisztustól származnak.</verse>
				<verse number="9">Mert Jézus Krisztusban él az Isten egész teljessége testi alakban.</verse>
				<verse number="10">Ti is Krisztusban teljesedtetek be, aki az összes uralkodó és fejedelem fölött uralkodik.</verse>
				<verse number="11">A benne való hit által benneteket is „körülmetéltek”, de ezt nem emberek tették veletek, hanem maga Krisztus. Ezzel a „körülmetéléssel” levetettétek a régi emberi természetet.</verse>
				<verse number="12">Ez akkor történt, amikor bemerítkeztetek, és ezzel Krisztussal együtt eltemettek titeket. Ugyanakkor azonban Krisztussal együtt fel is támasztott benneteket Isten, mert hittetek hatalmában, amelyet akkor mutatott meg, amikor feltámasztotta Krisztust a halottak közül.</verse>
				<verse number="13">Ti ugyanis szellemileg halottak voltatok a bűneitek miatt, és azért, mert a régi emberi természet uralkodott rajtatok. Isten azonban Krisztussal együtt nektek is új életet adott, miután megbocsátotta minden bűnünket.</verse>
				<verse number="14">Az adósság-listát, amely felsorolta azokat a dolgokat, amiket Isten törvényei ellen tettünk, odaszegezte a Keresztre, így ez a lista már nem érvényes, mert Isten végérvényesen áthúzta.</verse>
				<verse number="15">Isten a szellemi fejedelmeket és uralkodókat Krisztus Keresztje által megfosztotta hatalmuktól, és felvonultatta őket diadalmenetében, mint győztes hadvezér a foglyait.</verse>
				<verse number="16">Ezért ne engedjétek, hogy bárki is elítéljen benneteket amiatt, hogy mit esztek, vagy isztok, vagy a zsidó vallási ünnepekkel kapcsolatban. Ilyenek például az Újhold ünnepe, vagy a Szombat ünnepe.</verse>
				<verse number="17">Mindezek a vallási ünnepek és szokások csak árnyékai a közeledő valódi dolgoknak, amelyek Jézus Krisztusban vannak.</verse>
				<verse number="18">Ne veszítsétek el a győztesnek járó jutalmatokat olyanok miatt, akik élvezik az alázatoskodást, az angyalokat imádják, és mindig a látomásaikról beszélnek. Ezek minden ok nélkül többnek mutatják magukat, mint amik, mert régi emberi természetük szerint gondolkodnak.</verse>
				<verse number="19">Az ilyenek nem ragaszkodnak a „Fejhez”, vagyis Krisztushoz. Pedig Krisztus kapcsolja és tartja össze a „Test” részeit az izületek és inak által. Így növekszik a „Test”, amelyet Isten nevel föl.</verse>
				<verse number="20">Mivel Krisztussal együtt ti is meghaltatok, ezért felszabadultatok ennek a világnak a haszontalan tanításai alól. Akkor miért viselkedtek úgy, mintha még mindig ehhez a világhoz tartoznátok? Miért követtek olyan szabályokat,</verse>
				<verse number="21">amelyek ezt mondják: „Ne vedd a kezedbe!” „Ne egyél ilyet!” „Még csak hozzá se érj!”</verse>
				<verse number="22">Hiszen ezek olyan dolgokra vonatkoznak, amik elhasználásra valók és nem maradnak meg sokáig. Ha ilyen szabályokat akartok betartani, akkor csak emberek tanításait és parancsait követitek, és nem Isten gondolatait.</verse>
				<verse number="23">Ezek a szabályok bölcs dolgoknak látszanak, de csak a vallásoskodást szolgálják, amelyre a hamis alázatosság és a test gyötrése jellemző. De valójában semmi hasznuk sincs, mert csak a régi emberi természet kívánságainak kielégítését szolgálják.</verse>
			</chapter>
			<chapter number="3">
				<verse number="1">Mivel Krisztussal együtt feltámadtatok a halálból, a mennyei dolgokra törekedjetek, hiszen Krisztus is ott ül most Isten jobb oldalán!</verse>
				<verse number="2">A mennyei dolgokon gondolkozzatok, ne a földieken járjon az eszetek!</verse>
				<verse number="3">Hiszen meghaltatok, az új életetek pedig Krisztussal együtt Istenben van elrejtve.</verse>
				<verse number="4">Krisztus a mi életünk. Amikor ő majd megjelenik, akkor vele együtt ti is dicsőségesen megjelentek.</verse>
				<verse number="5">Ezért öljétek meg magatokban a régi emberi természetet, és annak minden megnyilvánulását: a szexuális bűnöket, minden gonosz kívánságot és szenvedélyt, meg a gazdagság után való vágyakozást, hiszen az a bálványimádás egyik fajtája.</verse>
				<verse number="6">Ilyen bűnök miatt sújt le Isten haragja az engedetlenekre.</verse>
				<verse number="7">Régen ti is így éltetek, és ilyen gonosz dolgokat tettetek.</verse>
				<verse number="8">Most azonban már ne haragudjatok többé senkire, ne dühöngjetek, ne mondjatok, vagy tegyetek semmi olyat, amivel valakit megbántanátok, ne mondjatok rosszat a másikról, se ne káromkodjatok!</verse>
				<verse number="9">Többé ne hazudjatok egymásnak, hiszen mindez a „régi ember” szokása volt. Ti azonban már levetkőztétek azt a régi természetet, és annak szokásait.</verse>
				<verse number="10">Viszont felöltöztétek az „új embert”, aki állandóan megújul, és így egyre inkább hasonlít Teremtőjéhez, Istenhez, és egyre jobban megismeri őt.</verse>
				<verse number="11">Ebben az új állapotban már nem fontos, hogy valaki eredetileg zsidó, vagy nem zsidó, körülmetélt vagy körülmetéletlen, más népből származó idegen, tanulatlan, rabszolga vagy szabad volt. Csak maga Krisztus a fontos, csak ő a lényeges a hívőkben, bárhonnan származnak is.</verse>
				<verse number="12">Ezért legyetek mindenki iránt együttérzők, kedvesek, alázatosak, türelmesek! Hiszen Isten kiválasztott benneteket a maga számára, és szeret titeket!</verse>
				<verse number="13">Viseljétek hát el egymást, és bocsássatok meg egymásnak, ha valami panaszotok van a másikra! Ahogyan az Úr megbocsátott nektek, ti is úgy bocsássatok meg egymásnak!</verse>
				<verse number="14">Legfőképpen pedig szeressétek egymást, mert az isteni szeretet teszi az egységeteket teljessé.</verse>
				<verse number="15">Isten arra hívott el benneteket, hogy Krisztustól származó békesség uralkodjon a szívetekben, és mindig hálásak legyetek Istennek, hiszen mindnyájan Krisztus „testének” tagjai vagytok!</verse>
				<verse number="16">Krisztus beszéde és tanítása teljes gazdagságában éljen bennetek, és lakjon veletek együtt! Tanítsátok és tanácsoljátok egymást mindenféle bölcsességgel! Isten iránti őszinte hálával énekeljetek zsoltárokat, himnuszokat, és a Szent Szellemtől származó énekeket!</verse>
				<verse number="17">Mindent, amit csak tesztek, vagy mondotok, az Úr Jézus nevében tegyetek és mondjatok! Így adjatok általa szüntelenül hálát Istennek, az Atyának!</verse>
				<verse number="18">Asszonyok, éljetek a férjetek fennhatósága és védelme alatt, mert ez illik azokhoz, akik az Úr hatalma alatt vannak!</verse>
				<verse number="19">Férfiak, isteni szeretettel szeressétek feleségeteket, és ne viselkedjetek durván velük!</verse>
				<verse number="20">Gyermekek, mindenben fogadjatok szót a szüleiteknek, mert ez így illik azokhoz, akik az Úrhoz tartoznak.</verse>
				<verse number="21">Apák, ne követeljetek túl sokat a gyermekeitektől, nehogy elkeseredjenek!</verse>
				<verse number="22">Rabszolgák, minden helyzetben engedelmeskedjetek földi uratoknak, még akkor is, mikor nem látnak benneteket! Őszinte szívvel engedelmeskedjetek nekik, az Úr iránti tiszteletből!</verse>
				<verse number="23">Minden munkátokat szívvel-lélekkel végezzétek, mint akik nem embereknek, hanem az Úrnak dolgoznak.</verse>
				<verse number="24">Gondoljatok arra, hogy az Úr majd megjutalmaz benneteket: mennyei örökséget kaptok tőle! Krisztust szolgáljátok, mert ő a ti igazi Uratok!</verse>
				<verse number="25">Ha pedig valaki valami rosszat tesz, az Úr is rosszal fizet neki, mert ő mindenkivel igazságosan bánik.</verse>
			</chapter>
			<chapter number="4">
				<verse number="1">Ti pedig, akiknek rabszolgáitok vannak, bánjatok jól és igazságosan velük, hiszen nektek is van uratok a Mennyben.</verse>
				<verse number="2">Az Isten imádásában és az imádkozásban legyetek mindig kitartóak, éberek és hálás szívűek.</verse>
				<verse number="3">Imádkozzatok értünk is, Isten adjon nekünk alkalmat, hogy üzenetét hirdessük! Imádkozzatok, hogy elmondhassuk a titkos igazságot magáról Jézus Krisztusról! E titkos igazság miatt vagyok most börtönben.</verse>
				<verse number="4">Kérlek, imádkozzatok értem, hogy ezt a titkot úgy tudjam hirdetni, ahogyan kell!</verse>
				<verse number="5">Bölcsen viselkedjetek azok között, akik még nem hisznek Jézusban, és jól használjátok ki az időtöket!</verse>
				<verse number="6">Amikor velük beszéltek, legyetek mindig bölcsek és kedvesek hozzájuk! Akkor majd mindig tudni fogjátok, kinek mit válaszoljatok.</verse>
				<verse number="7">Tükhikosz majd elmondja nektek, mi történt velem, és hogy vagyok. Ő szeretett testvérem, aki az Úrnak hűségesen szolgál velem együtt.</verse>
				<verse number="8">Éppen azért küldöm most őt hozzátok, hogy megtudjátok, mi van velünk, és így megvigasztaljon benneteket.</verse>
				<verse number="9">Vele megy hűséges és szeretett testvérünk, Onézimosz is, aki közétek tartozik. Ők majd elmondanak nektek mindent, ami velünk történt.</verse>
				<verse number="10">Köszönt benneteket Arisztarkhosz, aki velem együtt raboskodik, és Márk, Barnabás unokatestvére is. Márkról már írtam nektek: fogadjátok őt szeretettel, amikor hozzátok érkezik.</verse>
				<verse number="11">Köszönt titeket Jusztusz, akinek a másik neve Jézus. A zsidók közül csak ők dolgoznak velem együtt Isten királyi uralmának kiterjesztésében. Ők viszont valóban nagy vigasztalást jelentenek a számomra.</verse>
				<verse number="12">Epafrász, aki közétek tartozik, szintén köszöntését küldi. Ő is Krisztus Jézus szolgája, aki imádságaiban állandóan küzd értetek. Azért imádkozik, hogy szellemileg érettek legyetek, és minden helyzetben egészen biztosan tudjátok, mi az Isten akarata.</verse>
				<verse number="13">Bizony, nagyon sokat fáradozik értetek, és azokért, akik Laodiceában és Hierápoliszban laknak.</verse>
				<verse number="14">Köszönt még benneteket kedves barátunk, Lukács doktor, és Démász.</verse>
				<verse number="15">Köszöntsétek a Laodiceában élő testvéreket, valamint Nimfát és a házánál levő helyi gyülekezetet is.</verse>
				<verse number="16">Miután felolvastátok ezt a levelet, gondoskodjatok róla, hogy olvassák fel a laodiceai helyi gyülekezetben is. Ti pedig vegyétek át, és olvassátok fel azt a levelet, amelyet a laodiceai gyülekezetnek írtam!</verse>
				<verse number="17">Mondjátok meg Arkhipposznak: „Legyen gondod a szolgálatra, amit az Úr bízott rád, és azt gondosan végezd!”</verse>
				<verse number="18">Ezt a köszöntést én, Pál írom, saját kezemmel. Emlékezzetek rám, mert most börtönben vagyok! Az Úr kegyelme maradjon veletek!</verse>
			</chapter>
		</book>
		<book number="52">
			<chapter number="1">
				<verse number="1">Üdvözlet Páltól, Szilvánusztól és Timóteustól, a Thesszalonika városában élő gyülekezetnek, amely Istené, az Atyáé és Urunké, Krisztus Jézusé. Kegyelem nektek és békesség!</verse>
				<verse number="2">Mindig hálát adunk Istennek miattatok, amikor csak értetek imádkozunk.</verse>
				<verse number="3">Ilyenkor mindig megköszönjük Istennek a munkátokat, amelyhez az energiát a hitetek adja. Hálát adunk Istennek szolgálatotokért, amelyre az isteni szeretet indít benneteket. Hálát adunk, hogy kitartóan reménykedtek Urunkban, Jézus Krisztusban.</verse>
				<verse number="4">Jól tudjuk, testvéreim, hogy Isten szeret és kiválasztott benneteket.</verse>
				<verse number="5">Hiszen amikor az örömhírt elvittük hozzátok, az nem csak üres beszéd volt. Bizony, az örömhír nagy erővel és a Szent Szellem által érkezett meg hozzátok, és annak a teljes bizonyosságával, hogy ez az igazság! Emlékeztek rá, hogyan éltünk közöttetek, és hogy mindent értetek tettünk.</verse>
				<verse number="6">Ti pedig követtétek a példánkat és az Úr példáját. Nagy örömmel befogadtátok a tanításunkat, pedig sok szenvedést kellett elviselnetek. Azt az örömet pedig a Szent Szellem keltette bennetek.</verse>
				<verse number="7">Így azután egész Macedóniában és Akhájában ti lettetek a példaképei mindazoknak, akik később hívők lettek.</verse>
				<verse number="8">Igen, az Úr üzenete, az örömhír valóban tőletek kiindulva terjedt el. De nem csak Macedóniában és Akhájában, hanem még azon túl is. Mindenfelé híre ment, hogy ti Istenben hisztek. Ezért nekünk erről nem is kell beszélnünk,</verse>
				<verse number="9">mert az emberek maguk újságolják nekünk, hogyan történt mindez. Hogyan fogadtatok minket, hogyan fordultatok el a bálványoktól az élő és igazi Istenhez, hogy ezután őt szolgáljátok,</verse>
				<verse number="10">és hogyan várjátok vissza Fiát, Jézust. Igen, a Mennyből várjátok vissza Jézust, akit az Atya feltámasztott a halottak közül, és aki megment bennünket Isten közelgő haragjától.</verse>
			</chapter>
			<chapter number="2">
				<verse number="1">Testvéreim, magatok is jól tudjátok, hogy amikor nálatok jártunk, az nem volt eredménytelen.</verse>
				<verse number="2">Mielőtt hozzátok érkeztünk volna, Filippiben megvertek és bántalmaztak bennünket — amint tudjátok. Isten azonban mégis felbátorított bennünket, hogy városotokban is mindenkinek hirdessük az Istentől származó örömhírt. Valóban el is mondtuk, pedig Thesszalonikában is sokan ellenünk voltak.</verse>
				<verse number="3">A mi üzenetünk és tanításunk igaz, a szándékaink tiszták, viselkedésünk teljesen egyenes és őszinte.</verse>
				<verse number="4">Bennünket maga Isten tett próbára, és talált alkalmasnak arra, hogy ránk bízza az örömhírt. Ezért azt nem úgy hirdetjük, hogy azzal az emberek tetszését nyerjük meg, hanem Istenét, mert ő vizsgálja meg szívünket és szándékainkat.</verse>
				<verse number="5">Jól tudjátok, hogy soha nem hízelegtünk nektek. Nem próbáltuk senkitől kicsalni a pénzét. Isten tudja, hogy ez igaz.</verse>
				<verse number="6">Nem igyekeztünk az emberek elismerését megszerezni, sem a tiéteket, sem másokét.</verse>
				<verse number="7">Pedig Krisztus apostolai vagyunk, és használhattuk volna ezt a tekintélyünket. Mi azonban olyan gyengéden bántunk veletek, ahogyan egy édesanya dajkálja gyermekét.</verse>
				<verse number="8">Annyira megszerettünk titeket, hogy nemcsak az örömhírt adtuk át nektek, hanem még saját lelkünket is odaadtuk volna értetek. Bizony, valóban nagyon kedvesek vagytok nekünk!</verse>
				<verse number="9">Emlékezzetek csak vissza, testvéreim, milyen keményen dolgoztunk, amikor nálatok voltunk! Éjjel-nappal saját kezünkkel dolgoztunk, hogy ne legyünk terhetekre, és ne nektek kelljen gondoskodnotok rólunk. Így adtuk át nektek az Istentől származó örömhírt.</verse>
				<verse number="10">Ti vagytok a tanúink, és Isten is, hogy milyen becsületesen, igazságosan és ártatlanul éltünk közöttetek, hívők között.</verse>
				<verse number="11">Úgy bántunk veletek, mint édesapa a gyermekeivel:</verse>
				<verse number="12">vigasztaltunk és bátorítottunk benneteket. Kértük, hogy Isten tetszésére éljetek, hiszen ő királyi uralmába és dicsőségébe hív benneteket.</verse>
				<verse number="13">Azért is mindig hálát adunk Istennek, hogy befogadtátok üzenetét, amelyet átadtunk nektek. De nem úgy fogadtátok, mintha csak emberek beszéde lenne, hanem úgy, mint Isten szavát — mint ahogy valóban az is. Isten beszéde pedig hatékonyan működik bennetek, akik hisztek benne.</verse>
				<verse number="14">Testvéreim, ti is hasonlóvá lettetek Istennek azokhoz a helyi gyülekezeteihez, amelyek a Jézus Krisztusba vetett hit által élnek Júdea tartományában. Hiszen ti is ugyanúgy szenvedtetek a saját országotok hitetlen népétől, ahogyan ők szenvedtek a júdeai hitetlenektől.</verse>
				<verse number="15">Ezek a hitetlen júdeaiak ölték meg az Úr Jézust és a prófétákat, és ők kényszerítettek minket, hogy Júdeát sietve elhagyjuk. Ezek nem tetszenek Istennek, és minden ember ellenségei.</verse>
				<verse number="16">Hiszen próbálnak megakadályozni minket abban, hogy a nem zsidóknak is elmondjuk az örömhírt. Pedig szükséges, hogy a nem zsidó népek is hallják az örömhírt, hogy ők is megmenekülhessenek. Ezek a hitetlen júdeaiak mindig csak újabb és újabb bűnökkel gyarapítják vétkeiket, amíg végleg betelik a pohár. És valóban: Isten haragja utolérte őket.</verse>
				<verse number="17">Testvéreim, egy kis ideig el kellett válnunk tőletek, bár gondolatban mindig is veletek maradtunk. Az utóbbi időben azonban már nagyon-nagyon szerettünk volna látni benneteket.</verse>
				<verse number="18">Ezért minden erőnkkel igyekeztünk eljutni hozzátok. Különösen én, Pál, aki többször is megpróbáltam hozzátok utazni, a Sátán azonban mindeddig megakadályozott ebben.</verse>
				<verse number="19">Ugyan ki más lehetne a mi reménységünk, örömünk és győzelmi koronánk, ha majd megállunk Urunk, Jézus előtt, amikor visszajön?!</verse>
				<verse number="20">Bizony, ti vagytok a mi dicsőségünk és örömünk!</verse>
			</chapter>
			<chapter number="3">
				<verse number="1">Mi magunk nem tudtunk hozzátok menni, de várni sem tudtunk tovább. Ezért elhatároztuk, hogy inkább egyedül maradunk Athénben, de</verse>
				<verse number="2">elküldjük hozzátok Timóteust, aki testvérünk és társunk Isten munkájában, és a Krisztusról szóló örömhír terjesztésében. Azért küldtük hozzátok, hogy megerősítse hiteteket, bátorítson benneteket,</verse>
				<verse number="3">és hogy senkit se tudjanak megfélemlíteni azok a bajok és nehézségek, amik most körülvesznek benneteket. Hiszen jól tudjátok, hogy ezeket nem kerülhetjük el!</verse>
				<verse number="4">Emlékezzetek rá, hogy amikor nálatok jártunk, már akkor figyelmeztettünk titeket, hogy számíthattok ilyen bajokra és nehézségekre! Látjátok, pontosan így is történt!</verse>
				<verse number="5">Így hát elküldtem hozzátok Timóteust, mert nem tudtam tovább várni. Tudni akartam, erős-e a hitetek. Aggódtam miattatok, vajon nem győzött-e le benneteket a Kísértő, vagyis a Sátán valamilyen túl erős kísértéssel. Vajon nem veszett-e kárba a közöttetek végzett munkánk?</verse>
				<verse number="6">Timóteus éppen most érkezett vissza tőletek. Örömmel számolt be arról, hogy hitben és szeretetben éltek, jó szívvel emlékeztek ránk, és nagyon szeretnétek már találkozni velünk, mint ahogy mi is veletek.</verse>
				<verse number="7">Ezzel nagyon megörvendeztetett, és felbátorított bennünket, mert láttuk, hogy erős a hitetek. Sok baj és nehézség közepette is megvigasztalódtunk.</verse>
				<verse number="8">Szinte újjáéledünk, amikor halljuk, hogy milyen szilárdan megmaradtok az Úrban.</verse>
				<verse number="9">Hogyan is tudnánk Istennek illendően megköszönni, hogy ennyi örömöt szereztetek nekünk? Mennyire hálásak vagyunk értetek! Isten előtt éjjel-nappal örömmel</verse>
				<verse number="10">és teljes szívvel-lélekkel imádkozunk értetek, hogy végre szemtől-szembe láthassunk benneteket, és kipótolhassuk hitetek hiányosságait.</verse>
				<verse number="11">Azért imádkozunk, hogy Istenünk, Mennyei Édesapánk, és Urunk, Jézus segítsen meg minket, és végre valóban eljussunk hozzátok!</verse>
				<verse number="12">Azért imádkozunk, hogy isteni szeretettel szeressétek egymást, és ez a szeretet egyre erősebben működjön bennetek. De ne csak egymást szeressétek, hanem mindenki mást is — ugyanúgy, ahogy mi szeretünk benneteket.</verse>
				<verse number="13">Azért imádkozunk, hogy az Úr erősítse meg a szíveteket; és azért is, hogy amikor Urunk, Jézus összes szentjeivel együtt visszajön a Földre, addigra Istenünk, Édesapánk tegyen benneteket tökéletesen tisztává és szentté.</verse>
			</chapter>
			<chapter number="4">
				<verse number="1">Testvéreim, most szeretnék valami másról írni. Tanítottunk titeket arra, hogyan éljetek Istennek tetsző módon, és valóban úgy is éltek. Ezért most kérünk és biztatunk benneteket az Úr Jézus nevében, hogy ebben jussatok még előbbre!</verse>
				<verse number="2">Hiszen jól tudjátok, mit parancsoltunk nektek Jézus Krisztus nevében.</verse>
				<verse number="3">Isten azt akarja, hogy váljatok szentekké, és távolodjatok el minden szexuális bűntől.</verse>
				<verse number="4">Azt akarja, hogy mindegyikőtök tanulja meg, hogyan kell a saját teste fölött uralkodnia. Olyan tisztességes módon bánjatok a testetekkel, hogy az valóban csak Istennek szolgáljon.</verse>
				<verse number="5">Ne adjátok át testeteket a szenvedélyes kívánságoknak, vagy szexuális bűnöknek, mint a hitetlenek, akik nem ismerik Istent.</verse>
				<verse number="6">A testvéreiteknek ne okozzatok kárt, és ne csapjátok be egymást, mert ezt megbünteti az Úr! Erre már régebben figyelmeztettünk benneteket.</verse>
				<verse number="7">Az Úr szent életre hívott el bennünket, és nem arra, hogy bűnben éljünk!</verse>
				<verse number="8">Ezért, aki nem akar engedelmeskedni ennek a tanításnak, az nem emberek tanácsát utasítja el, hanem Istennel szemben engedetlen. Pedig Isten a saját Szellemét adta nekünk!</verse>
				<verse number="9">A testvéri szeretetről nem is kell nektek írnom, hiszen titeket már maga Isten megtanított arra, hogyan szeressétek egymást.</verse>
				<verse number="10">Ti valóban szeretitek minden testvéreteket egész Macedóniában! Csak arra biztatlak, hogy ezt folytassátok!</verse>
				<verse number="11">Tartsátok becsületbeli dolognak, hogy csendesen és békésen éljetek! Mindenki gondosan végezze a maga dolgát, és saját kezével keresse meg a kenyerét! Ezt már korábban is parancsoltuk nektek.</verse>
				<verse number="12">Ha ezt megfogadjátok, még a hitetlenek is tisztelni fognak, és nem szorultok mások segítségére.</verse>
				<verse number="13">Tudjátok, hogy a hitetlenek, akiknek nincs miben reménykedniük, gyászolnak és szomorkodnak azok miatt, akik már meghaltak. Azt akarjuk, hogy ti ne bánkódjatok, hanem tudjátok, hogy mi lesz a sorsa azoknak a testvéreinknek, akik már meghaltak.</verse>
				<verse number="14">Mert ha hisszük, hogy Jézus meghalt, azután pedig feltámadt a halálból, akkor azt is hisszük, hogy Isten visszahozza azokat a testvéreinket is Jézussal együtt, akik benne bízva haltak meg.</verse>
				<verse number="15">Ezt pedig úgy mondjuk nektek, mintha maga az Úr mondaná: mi, akik még akkor is élni fogunk, amikor az Úr visszajön, nem fogjuk megelőzni azokat a testvéreinket, akik már korábban meghaltak.</verse>
				<verse number="16">Akkor maga az Úr fog leszállni a Mennyből! Felhangzik egy hangos parancsszó, az angyalok fejedelmének hangja, és Isten trombitajele. Erre azok fognak feltámadni, akik úgy haltak meg, hogy hittek Krisztusban. Ők lesznek az elsők.</verse>
				<verse number="17">Ezután mi következünk, akik akkor életben leszünk. Feltámadott testvéreinkkel együtt az Úr fölemel magához bennünket a felhőkön a magasba. Együtt fogunk mindannyian szemtől-szembe találkozni az Úrral fönt, a levegőben. Ettől a pillanattól fogva pedig mindörökké együtt fogunk lakni Urunkkal!</verse>
				<verse number="18">Ezzel vigasztaljátok és bátorítsátok egymást!</verse>
			</chapter>
			<chapter number="5">
				<verse number="1">Úgy gondolom, a kijelölt időszakokról és időpontokról nem kell külön írnom nektek, testvéreim.</verse>
				<verse number="2">Hiszen jól tudjátok, hogy az Úr Napja olyan váratlanul fog megérkezni, mint az éjjeli tolvaj.</verse>
				<verse number="3">Amikor majd mindenki azt mondja: „Most teljes béke és biztonság uralkodik!”, hirtelen rájuk tör a pusztulás. Olyan váratlanul fog ez bekövetkezni, ahogy a szülési fájdalmak rátörnek a terhes asszonyra. Ezek elől semmiképpen nem tudnak elmenekülni!</verse>
				<verse number="4">Ti azonban, testvéreim, nem a sötétségben éltek. Ezért számotokra az Úr Napja nem váratlanul fog megérkezni, mint a tolvaj.</verse>
				<verse number="5">Hiszen ti mindannyian a világosságban éltek, és a nappalhoz tartoztok. Nincs semmi közünk az éjszakához és a sötétséghez.</verse>
				<verse number="6">Ne legyünk hát olyanok, mint a hitetlen emberek! Ne aludjunk, hanem éberen őrködjünk, és legyünk elővigyázatosak!</verse>
				<verse number="7">Mert aki aludni akar, éjszaka alszik, és a részegesek is éjszaka részegednek le.</verse>
				<verse number="8">Mi azonban, akik a nappalhoz tartozunk, legyünk józanok és elővigyázatosak! Vegyük fel magunkra a hit és az isteni szeretet páncélját, amely a mellünket védi! Fejünkre vegyük fel a „sisakot”: vagyis bizakodva várjuk teljes megszabadulásunkat!</verse>
				<verse number="9">Istennek nem az a terve velünk, hogy haragja elpusztítson, hanem hogy elérjük a teljes megszabadulást Urunk, Jézus Krisztus által!</verse>
				<verse number="10">Hiszen Jézus azért halt meg értünk, hogy mi vele élhessünk! Nem számít, hogy életben leszünk még, amikor visszajön, vagy addigra már meghalunk, mindenképpen vele együtt fogunk élni!</verse>
				<verse number="11">Ezzel bátorítsátok és erősítsétek egymást, ahogy azt teszitek is!</verse>
				<verse number="12">Arra kérünk titeket, testvéreim, hogy becsüljétek meg és tiszteljétek azokat, akik az Úrban a vezetőitek! Ők sokat dolgoznak értetek, tanítanak és tanácsolnak benneteket!</verse>
				<verse number="13">Kérlek, hogy ezért a munkájukért becsüljétek meg, és nagyon szeressétek őket! Egymással békességben éljetek!</verse>
				<verse number="14">Nagyon kérünk benneteket, testvéreim, hogy figyelmeztessétek azokat, akik nem akarnak dolgozni és rendesen élni! Viszont biztassátok azokat, akik bátortalanok és segítsétek a gyengéket! Mindenkivel szemben legyetek türelmesek!</verse>
				<verse number="15">Senki a gonosz dolgokat ne viszonozza gonoszsággal, hanem mindig a jóra törekedjetek! De ne csak egymás között, hanem mindenkivel szemben így viselkedjetek!</verse>
				<verse number="16">Mindig örüljetek!</verse>
				<verse number="17">Szüntelen imádkozzatok!</verse>
				<verse number="18">Minden helyzetben adjatok hálát Istennek — mert ez az Isten akarata a Krisztus Jézusban!</verse>
				<verse number="19">A Szent Szellemet ne akadályozzátok abban, hogy a munkáját végezze!</verse>
				<verse number="20">A prófétai ajándékot és üzeneteket ne becsüljétek le!</verse>
				<verse number="21">Viszont mindent gondosan vizsgáljatok meg, hogy valóban Istentől származik-e! Ha igen, akkor ahhoz ragaszkodjatok,</verse>
				<verse number="22">de maradjatok távol mindentől, ami gonosznak látszik!</verse>
				<verse number="23">Azért imádkozunk, hogy Istenünk, a Békesség Istene, tegyen benneteket tisztává, hogy csak hozzá tartozzatok. Azért imádkozunk, hogy Isten mindenestől őrizzen meg benneteket: szellemeteket, lelketeket és testeteket egyaránt, amíg Urunk, Jézus Krisztus vissza nem jön!</verse>
				<verse number="24">Isten, aki hív benneteket, hűséges és megbízható, ezért mindezt meg is fogja tenni.</verse>
				<verse number="25">Testvéreim, imádkozzatok értünk is!</verse>
				<verse number="26">Szent csókkal köszöntsetek minden testvért!</verse>
				<verse number="27">Meg kell ígérnetek, hogy ezt a levelet az összes testvér előtt felolvassátok!</verse>
				<verse number="28">Urunk, Jézus Krisztus kegyelme legyen veletek!</verse>
			</chapter>
		</book>
		<book number="53">
			<chapter number="1">
				<verse number="1">Üdvözlet Páltól, Szilvánusztól és Timóteustól, a thesszalonikai gyülekezetnek, amely az Atya-Istené és Urunké, Jézus Krisztusé.</verse>
				<verse number="2">Isten, a mi Édesapánk és Urunk, Jézus Krisztus adjon nektek kegyelmet és békességet!</verse>
				<verse number="3">Testvéreim, értetek mindig hálát kell adnunk Istennek! Igen, erre minden okunk megvan, mert a hitetek olyan csodálatosan erősödik, és az egymás iránti isteni szeretet folyton növekszik bennetek.</verse>
				<verse number="4">Ezért dicsekszünk is veletek az Isten gyülekezeteiben. Elmondjuk, hogy ti milyen türelmes kitartással és hittel viselitek el az üldözést, a sokféle bajt és nehézséget, amely körülvesz benneteket.</verse>
				<verse number="5">Ez is azt bizonyítja, hogy Isten igazságos, és ítéletei helyesek. Hiszen azt akarja, hogy bemehessetek Királyságába, ezért kell most elviselnetek ezeket a szenvedéseket.</verse>
				<verse number="6">Isten igazságossága viszont megköveteli, hogy szenvedéssel fizessen majd azoknak, akik nektek most szenvedést okoznak.</verse>
				<verse number="7">Nektek pedig, akik most szenvedtek, velünk együtt megpihenést és nyugalmat fog adni. Mikor? Amikor az Úr Jézus tüzes lángok között megjelenik a Mennyből, hatalmas angyalaival együtt.</verse>
				<verse number="8">Akkor fogja megbünteti azokat, akik nem ismerik Istent, és nem akarnak engedelmeskedni az örömhírnek, amely Urunkról, Jézus Krisztusról szól.</verse>
				<verse number="9">Ezeknek az engedetleneknek örökké tartó pusztulás lesz a büntetésük. Örökre távol maradnak az Úrtól és dicsőséges hatalmától.</verse>
				<verse number="10">Mindez akkor történik meg, amikor az Úr eljön. Akkor mindenki dicsőíteni fogja őt, mert meg fogják látni dicsőségét azokban, akik teljesen az övéi. Igen, mindenki csodálni fogja őt azok miatt, akik benne hisznek. Ezek közé tartoztok ti is, hiszen hittel elfogadtátok, amit Jézusról mondtunk.</verse>
				<verse number="11">Ez az, amiért szüntelenül imádkozom értetek. Azt kérem Istentől, hogy tegyen titeket méltóvá arra, hogy ezt el is érjétek, hiszen erre hívott el benneteket. Azt kérem, hogy Isten hatalma által teljesen véghez tudjátok vinni mindazt, amit jósága meg akar tenni rajtatok keresztül, mindazt, amire a hitetek indít benneteket.</verse>
				<verse number="12">Azért imádkozom, hogy Urunk, Jézus legyen még dicsőségesebb bennetek és általatok. Ti pedig szintén dicsőséget kapjatok Jézusban és általa. Mindez pedig Istenünk és Urunk, Jézus Krisztus kegyelme által valósul meg.</verse>
			</chapter>
			<chapter number="2">
				<verse number="1">Most pedig, testvéreim, Urunk, Jézus Krisztus visszajöveteléről szeretnék írni nektek, és arról, hogyan fog bennünket összegyűjteni, és hogyan találkozunk vele.</verse>
				<verse number="2">Kérünk, hogy ne féljetek, se ne zavarodjatok össze, ha azt mondja valaki, hogy az Úr Napja már itt is van! Mert vannak, akik ezt állítják, és bizonyos szellemek üzenetére, vagy tanításokra hivatkoznak. Még az is lehet, hogy olyan hamis levelet mutatnak nektek, amelyről azt állítják, hogy mi írtuk.</verse>
				<verse number="3">Semmiképpen ne engedjétek, hogy valaki becsapjon benneteket! Mert mielőtt az Úr Napja eljönne, még más dolgoknak is meg kell történniük. Előbb az Istentől való elfordulás ideje következik, és megjelenik a Bűn Embere, aki pusztulásra van ítélve.</verse>
				<verse number="4">Ő az, aki szembeszáll majd mindennel, és mindenkivel amit, vagy akit „Isten”-nek neveznek, és imádnak az emberek. Saját magát mindezek fölé akarja emelni, egészen addig, hogy a trónját Isten templomába helyezi, és azt mondja magáról, hogy ő az Isten.</verse>
				<verse number="5">Emlékeztek rá, hogy beszéltem már erről, amikor nálatok voltam?</verse>
				<verse number="6">Azt is tudjátok, mi tartja vissza most még a Bűn Emberét, hogy csak akkor fog megjelenni, amikor annak eljön az ideje.</verse>
				<verse number="7">Igaz ugyan, hogy a törvénytelenség ereje titokban már működik, de valaki most még féken tartja. Amikor majd ezt a valakit félreteszik az útból,</verse>
				<verse number="8">akkor fog megjelenni a Bűn Embere. Őt azonban az Úr Jézus meg fogja ölni a leheletével, és teljesen el fogja pusztítani megjelenésének ragyogó dicsőségével.</verse>
				<verse number="9">A Bűn Emberének megjelenése a Sátán munkájának eredménye lesz. Ennek a személynek a működését nagy erők, hamis jelek és csodák fogják kísérni.</verse>
				<verse number="10">Mindenféle gonosz trükkel igyekszik becsapni azokat, akik a pusztulás felé haladnak, mert visszautasították az igazságot. Pedig, ha szerették volna, megmenekülhettek volna.</verse>
				<verse number="11">Mivel azonban nem az igazságot szerették, Isten megengedte, hogy a megtévesztés és hazugság ereje uralkodjon rajtuk, és hogy elhiggyék a hazugságot.</verse>
				<verse number="12">Mindez pedig azért történik, hogy akik nem hittek az igazságban, hanem a gonoszságban lelték örömüket, ítélet alá kerüljenek.</verse>
				<verse number="13">Értetek azonban, testvéreim, mindig hálát adunk Istennek, mert titeket szeret az Úr. Hálát adunk, mert benneteket Isten már kezdettől fogva arra választott ki, hogy megmeneküljetek. Igen, ezt az igazságban való hit által és a Szent Szellem által éritek el, aki szentté tesz benneteket.</verse>
				<verse number="14">Mert Isten erre hívott el titeket az örömhír által, amit tőlünk hallottatok. Arra hívott, hogy ti is részesüljetek Urunk, Jézus Krisztus dicsőségében.</verse>
				<verse number="15">S mivel ez így van, kérlek, hogy minden tekintetben álljátok meg a helyeteket! Kitartóan ragaszkodjatok a tanításhoz, amit tőlünk élőszóban, vagy levélben kaptatok!</verse>
			</chapter>
			<chapter number="3">
				<verse number="1">Végül pedig arra kérünk, testvérek, hogy imádkozzatok értünk! Imádkozzatok azért, hogy az Úr üzenete mindenhol gyorsan és akadálytalanul terjedjen és győzzön, ahogy nálatok is történt!</verse>
				<verse number="2">Imádkozzatok, hogy Isten szabadítson és védjen meg bennünket minden rossz és gonosz embertől! Mert sajnos, nem mindenki hisz Jézusban.</verse>
				<verse number="3">Az Úr azonban hűséges, megerősít és megvéd titeket a gonosztól!</verse>
				<verse number="4">Az Úrra való tekintettel bízunk bennetek, hogy megtartjátok mindazt, amit tanácsoltunk és parancsoltunk nektek, de nemcsak most, hanem a jövőben is.</verse>
				<verse number="5">Az Úr irányítsa szíveteket Isten szeretetére és Krisztus mellett való állhatatos kitartásra!</verse>
				<verse number="6">Most pedig az Úr Jézus Krisztus nevében parancsoljuk nektek, testvérek, hogy vonuljatok vissza, és maradjatok távol minden olyan hívő embertől, aki rendetlenül él, és nem akar dolgozni! Mert az ilyen ember nem a szerint a tanítás szerint él, amit tőlünk kaptatok!</verse>
				<verse number="7">Hiszen jól tudjátok, milyen példát mutattunk nektek. Amikor köztetek éltünk, soha nem lustálkodtunk.</verse>
				<verse number="8">Nem ettük ingyen senkinek a kenyerét, hanem mindig fizettünk érte. Éjjel-nappal keményen dolgoztunk, hogy ne nektek kelljen gondoskodnotok rólunk.</verse>
				<verse number="9">Pedig jogunk lett volna rá, de mi nem éltünk ezzel a jogunkkal, hanem saját munkánkkal tartottuk el magunkat. Ezzel akartunk példát mutatni nektek, hogy kövessetek bennünket.</verse>
				<verse number="10">Ezért is parancsoltuk nektek, amikor nálatok voltunk: „Aki nem akar dolgozni, ne is egyen!”</verse>
				<verse number="11">Mindezt azért mondjuk, mert hallottuk, hogy vannak közöttetek, akik rendetlenül élnek, és nem akarnak dolgozni. Sőt, ahelyett, hogy a saját dolgukat végeznék, beleavatkoznak mások dolgába.</verse>
				<verse number="12">Az ilyeneknek megparancsoljuk, és sürgetjük őket az Úr Jézus Krisztus nevében, hogy ne másokkal foglalkozzanak, hanem maradjanak nyugton, dolgozzanak, és a maguk keresetéből éljenek!</verse>
				<verse number="13">Ti azonban, testvérek, ne fáradjatok bele, hogy tisztességesen dolgozzatok!</verse>
				<verse number="14">Ha valaki közületek nem akar engedelmeskedni annak, amit ebben a levélben írtunk, jegyezzétek meg azt az embert, és ne tartsatok vele kapcsolatot, hogy szégyellje el magát!</verse>
				<verse number="15">De azért ne tekintsétek ellenségnek, csak figyelmeztessétek, ahogyan testvéreinket szoktuk!</verse>
				<verse number="16">Maga a Békesség Ura adjon nektek mindig és minden körülmények között békességet! Az Úr legyen veletek!</verse>
				<verse number="17">Ezt a köszöntést én, Pál, írtam a saját kezemmel. Minden levelemet így szoktam befejezni, s ebből tudhatjátok, hogy valóban én küldöm. Így írok.</verse>
				<verse number="18">A mi Urunk, Jézus Krisztus kegyelme legyen veletek!</verse>
			</chapter>
		</book>
		<book number="54">
			<chapter number="1">
				<verse number="1">Pál, Jézus Krisztus apostola üdvözletét küldi. Én, Pál, azért lettem apostol, mert megmentő Istenünk és Krisztus Jézus, a reménységünk, így parancsolta.</verse>
				<verse number="2">A levél Timóteusnak szól, aki az én igazi fiam a hit által. Az Atya-Isten és Urunk, Krisztus Jézus adjon neked kegyelmet, könyörületet és békességet!</verse>
				<verse number="3">Amikor Macedóniába utaztam, kértelek, hogy maradj Efezusban. Most is erre kérlek, mert vannak ott bizonyos emberek, akik téves dolgokat tanítanak. Parancsold meg nekik, hogy ezt hagyják abba,</verse>
				<verse number="4">ne foglalkozzanak kitalált történetekkel és a családjuk bizonytalan eredetével! Ezek a dolgok csak arra jók, hogy vitatkozzanak rajtuk, és nem Isten munkáját viszik előre. Isten tervei ugyanis hit által valósulnak meg.</verse>
				<verse number="5">Azért parancsolom ezt, hogy a hívőkben felébredjen Isten szeretete, amelyhez tiszta szív, jó lelkiismeret és őszinte hit szükséges.</verse>
				<verse number="6">Néhányan azonban letértek erről az útról, és haszontalan dolgokról beszélnek.</verse>
				<verse number="7">Ezek másokat akarnak a Törvényre tanítani, de valójában maguk sem értik, amiről beszélnek. Sőt, még azt sem, amiről állítják, hogy abban egészen biztosak.</verse>
				<verse number="8">Tudjuk, hogy a Törvény jó, ha megfelelő módon élnek vele.</verse>
				<verse number="9">Azt is tudjuk, hogy a Törvény nem azok ellen készült, akik jót tesznek. Olyanok miatt adták, akik a Törvényt semmibe veszik, lázadók, Istent nem tisztelik, bűnösök, istentelenek, hitetlenek, apa-gyilkosok, anya-gyilkosok, gyilkosok,</verse>
				<verse number="10">paráznák, homoszexuálisok, rabszolga-kereskedők, hazugok, hamisan tanúskodók. Szóval, olyan emberek miatt, akik ellenkeznek az egészséges tanítással.</verse>
				<verse number="11">Ez a tanítás pedig része annak a dicsőséges örömüzenetnek, amely áldott Istenünktől származik, s amelynek hirdetésével engem megbízott.</verse>
				<verse number="12">Hálát adok Urunknak, Krisztus Jézusnak, aki engem megerősített, hogy megbízhatónak tartott, és rám bízta ezt a szolgálatot.</verse>
				<verse number="13">Igen, megbízott bennem, annak ellenére, hogy régebben gonosz dolgokat mondtam Jézusról, üldöztem a tanítványait, és erőszakos voltam. Isten mégis könyörült rajtam, mert nem tudtam, hogy amit teszek, az rossz. Ugyanis, akkor még nem ismertem Jézust.</verse>
				<verse number="14">Urunk bőségesen árasztotta rám kegyelmét, és megajándékozott azzal a hittel és szeretettel, amely Krisztus Jézusban található.</verse>
				<verse number="15">Amit most mondok, az igaz. Bárcsak mindenki felismerné és elfogadná: Krisztus Jézus azért jött a világra, hogy a bűnösöket megmentse! Ezek közül pedig én vagyok a legbűnösebb.</verse>
				<verse number="16">De Krisztus Jézus éppen azért könyörült meg rajtam, a legnagyobb bűnösön, hogy így mutassa meg mindenkinek, milyen határtalan nagy a türelme. Azt akarta, hogy példa legyek azok számára, akik majd utánam fognak Jézusban hinni, és így eljutnak az örök életre.</verse>
				<verse number="17">Minden tisztelet és dicsőség az örökkévaló, halhatatlan és láthatatlan Királyé, az egyetlen Istené örökké. Ámen!</verse>
				<verse number="18">Timóteus fiam, kérlek, hogy azok szerint járj el, amiket neked parancsolok. Ez megegyezik azokkal a próféciákkal, amelyeket még régen kaptál. Használd azokat a próféciákat, mint a fegyvereket, és harcold végig ezt a küzdelmet.</verse>
				<verse number="19">Közben pedig folyamatosan tartsd meg a hitet, és mindig azt tedd, amit helyesnek tartasz. Vannak, akik nem őrizték meg tisztán a lelkiismeretüket, ezért a hitük hajótörést szenvedett.</verse>
				<verse number="20">Ezek közül való Hümenaiosz és Alexandrosz is, akiket átadtam a Sátánnak, hogy tanulják meg: ne mondjanak gonosz dolgokat Isten ellen.</verse>
			</chapter>
			<chapter number="2">
				<verse number="1">Mindenekelőtt arra kérlek benneteket, imádkozzatok minden emberért! Könyörögjetek Istenhez, kérjétek, hogy adja meg, amire szükségük van, és adjatok hálát érte, amikor megadja!</verse>
				<verse number="2">Imádkozzatok a királyokért és mindazokért, akik hatalmat kaptak, hogy nyugodt és békés életet élhessünk, teljes istenfélelemmel és tisztességgel.</verse>
				<verse number="3">Ez jó dolog, és tetszik Istennek, Megmentőnknek.</verse>
				<verse number="4">Ő ugyanis azt akarja, hogy mindenki megmeneküljön, és megismerje az igazságot.</verse>
				<verse number="5">Csak egyetlen Isten van, és egyetlen híd Isten és az emberek között: az emberré lett Krisztus Jézus.</verse>
				<verse number="6">Igen, Jézus odaadta magát, hogy kifizesse a váltságdíjat minden emberért. A legalkalmasabb időben jött, és bebizonyította mindenkinek, hogy Isten valóban azt akarja, hogy minden ember megmeneküljön.</verse>
				<verse number="7">Ugyanebből a célból küldött engem is Isten, hogy ezt az örömhírt hirdessem. Ezért választott ki, hogy apostola legyek, hogy tanítsam a nem zsidó népeket a hitre és az igazságra. Ez a színtiszta igazság, nem hazudok!</verse>
				<verse number="8">Tehát azt akarom, hogy imádkozzanak a férfiak mindenhol! De amikor imádkoznak, és felemelik a kezüket, szentek legyenek, ne legyen a szívükben harag, vagy kételkedés.</verse>
				<verse number="9">Az asszonyok és leányok pedig ne feltűnő módon, hanem szerényen öltözködjenek, tisztességes ruhákat viseljenek. Ne hordjanak különleges frizurát, aranyat, gyöngyöket, vagy drága ruhákat.</verse>
				<verse number="10">Inkább azzal díszítsék magukat, hogy Istennek tetsző dolgokat tesznek, mert ez illik azokhoz, akik azt mondják, hogy Istent imádják.</verse>
				<verse number="11">Viselkedjenek csendesen, de tanuljanak, meghallgatva a tanítást, és készségesen engedelmeskedjenek.</verse>
				<verse number="12">Azt viszont nem engedem, hogy a tanítás szolgálatát nők végezzék, vagy uralkodjanak a férfiakon, inkább viselkedjenek csendesen.</verse>
				<verse number="13">Miért mondom ezt? Mert Isten Ádámot teremtette először, és csak azután Évát.</verse>
				<verse number="14">Nem Ádámot csapta be a Kísértő, hanem az asszonyt, aki emiatt vétkezett.</verse>
				<verse number="15">Mégis megmenekülnek az asszonyok is a gyermekek felnevelése közben. Igen, meg fognak menekülni, ha józanul kitartanak a hitben, a szeretetben, és az Istennek odaszánt életben.</verse>
			</chapter>
			<chapter number="3">
				<verse number="1">Igaz ez a mondás: „Ha valaki gyülekezeti vezető szeretne lenni, jó dolgot kíván.”</verse>
				<verse number="2">Ezeknek a vezetőknek azonban úgy kell élniük, hogy senki ne kritizálhassa őket jogosan! Az ilyen férfi legyen hűséges a feleségéhez. Bölcs, fegyelmezett, tiszteletreméltó, vendégszerető és jó tanító legyen.</verse>
				<verse number="3">Nem részeges, kötekedő, verekedő, vagy aki a pénzt szereti, hanem legyen szelíd és békés természetű!</verse>
				<verse number="4">Legyen igazi családfő: nevelje a gyermekeit engedelmességre, és szüleik iránti tiszteletre!</verse>
				<verse number="5">Hiszen ha valaki a saját családját sem tudja kormányozni, hogyan lenne képes akkor gondot viselni a helyi gyülekezetre, amely Istené?!</verse>
				<verse number="6">Ne legyen gyülekezeti vezető olyan, aki még csak nem régen kezdte el Jézust követni! Az ilyen ugyanis könnyen beképzelt és büszke lesz, és ugyanolyan ítélet alá kerül, mint a Sátán.</verse>
				<verse number="7">Fontos, hogy a gyülekezeti vezetőnek a gyülekezeten kívüliek között is jó híre legyen! Ha megfelel ezeknek a követelményeknek, akkor nem fogják kritizálni, és nem esik a Sátán csapdájába.</verse>
				<verse number="8">Hasonlóképpen a diakónusok olyan férfiak legyenek, akiknek tekintélyük van mások előtt. Ne legyenek kétszínűek, részegesek, ne akarjanak csalással meggazdagodni.</verse>
				<verse number="9">Kövessék a hitet, amit Isten megismertetett velünk, és mindig azt tegyék, amiről meg vannak győződve, hogy helyes.</verse>
				<verse number="10">Előbb ki kell próbálni őket, és csak akkor végezzék ezt a szolgálatot, ha megbízhatónak bizonyultak.</verse>
				<verse number="11">Hasonlóképpen, a nők esetében is követelmény, hogy mások szemében tiszteletreméltóak legyenek, ne pletykáljanak, legyenek józan gondolkodásúak, és minden tekintetben megbízhatóak.</verse>
				<verse number="12">A diakónusok is legyenek hűségesek a feleségükhöz, gyermekeiket és családjukat jól irányítsák.</verse>
				<verse number="13">Akik folyamatosan jól végzik diakónusi szolgálatukat, megbecsülést szereznek maguknak, és Krisztus Jézusban való hitük megerősödik.</verse>
				<verse number="14">Mindezeket abban a reményben írom neked, Timóteus, hogy hamarosan eljutok hozzád.</verse>
				<verse number="15">Ha mégis késnék, ebből a levelemből megértheted, hogyan kell élni és viselkedni Isten családjában. Ez a család pedig az Élő Isten eklézsiája, amely támasza és szilárd alapja az igazságnak.</verse>
				<verse number="16">Kétségtelenül nagy a titka az istenfélő életnek, amelyet Isten kijelentett nekünk: Jézus Krisztus emberi formában megjelent közöttünk, a Szent Szellem bizonyította, hogy igazságos volt, és látták őt az angyalok. Hirdették a népeknek, szerte a világon hittek benne, és felment dicsőségben a Mennybe.</verse>
			</chapter>
			<chapter number="4">
				<verse number="1">A Szent Szellem világosan mondja, hogy az utolsó időkben lesznek, akik letérnek a hit útjáról, megtévesztő gonosz szellemeket és azok tanításait követik.</verse>
				<verse number="2">Ezeket a hamis tanításokat olyanok terjesztik, akik képmutatók és hazugok, becsapják a többieket, érzéketlenek az igazság iránt, és nem tudnak különbséget tenni a jó és rossz között. Olyanok, mintha az értelmüket már tönkretették volna.</verse>
				<verse number="3">Ezek arra tanítják az embereket, hogy ne házasodjanak meg, és bizonyos ételeket ne egyenek. Pedig mindezt Isten teremtette. Ezért a hívők, akik megismerték az igazságot, hálaadással és nyugodtan megehetik ezeket.</verse>
				<verse number="4">Hiszen minden jó, amit Isten teremtett! Amit ő teremtett, azt nem kell visszautasítani, ha hálaadással esszük meg.</verse>
				<verse number="5">Minden, amit Isten teremtett, szentté válik Isten beszéde és a hívő ember imádsága által.</verse>
				<verse number="6">Ezekre tanítsd a testvéreket! Így leszel Krisztus Jézus jó szolgája, akin látszik, hogy a hit igazságain és a helyes tanításon nőtt fel. Te hűségesen követted ezt a jó tanítást.</verse>
				<verse number="7">Az emberek — főleg az öregasszonyok — mindenféle ostoba és közönséges történeteket mesélnek, amelyek nem egyeznek Isten igazságaival. Ezeket kerüld el és utasítsd el! Viszont azon igyekezz, hogy az istenfélelemben és Isten helyes módon való szolgálatában gyakorold magad!</verse>
				<verse number="8">Igaz, a testünk edzésének is van valami haszna, de sokkal hasznosabb az istenfélelem és az Isten helyes szolgálatának gyakorlása, mert ez mind a jelenlegi, mind a jövendő örök életben áldásokat eredményez.</verse>
				<verse number="9">Ez így igaz, fogadd el, amit mondok!</verse>
				<verse number="10">Hiszen azért dolgozunk és küzdünk teljes erőnkkel, mert az Élő Istenben reménykedünk és bízunk, aki minden embernek Megmentője. De különösképpen Megmentője azoknak, akik benne hisznek!</verse>
				<verse number="11">Parancsold meg, és tanítsd ezeket a dolgokat!</verse>
				<verse number="12">Igaz, hogy még fiatal vagy, de emiatt senki se becsüljön le téged! Éppen ellenkezőleg, te legyél a példa a testvéreknek! Mutasd meg nekik, hogyan éljenek. Légy példa a számukra abban, amit mondasz, ahogyan élsz, a benned élő isteni szeretettel, hiteddel, és életed tisztaságával!</verse>
				<verse number="13">Addig is, míg megérkezem hozzád, olvass fel a többieknek az Írásokból, bátorítsd, biztasd és tanítsd őket!</verse>
				<verse number="14">Ne hanyagold el a benned levő szellemi ajándékot, hanem használd! Ezt az ajándékot prófétai üzenet által kaptad, amikor a gyülekezet vezetői rád tették a kezüket.</verse>
				<verse number="15">Ezekkel a dolgokkal foglalkozz minden erőddel! Ezekben élj teljes odaszánással, akkor majd mindenki látni fogja, hogyan fejlődsz ezekben.</verse>
				<verse number="16">Viselj gondot magadra, és figyelj arra, amit tanítasz! Légy kitartó ezekben! Ezzel magadat is megmented, és azokat is, akik hallgatnak rád.</verse>
			</chapter>
			<chapter number="5">
				<verse number="1">Idősebb férfival soha se bánj, vagy beszélj gorombán! Még ha helyre kell igazítanod, akkor is úgy kérleld, mintha édesapád lenne! A fiatalabb férfiakkal úgy bánj, mintha öcséddel vagy bátyáddal beszélnél!</verse>
				<verse number="2">Idősebb asszonnyal úgy bánj, mint édesanyáddal, a fiatalabbakkal, mint húgoddal vagy nővéreddel! De mindig tiszta szándék legyen benned!</verse>
				<verse number="3">Gondoskodj azokról az özvegyasszonyokról, akik teljesen egyedül élnek!</verse>
				<verse number="4">De ha egy özvegyasszonynak vannak gyermekei, vagy unokái, akkor elsősorban azoknak kell megtanulniuk, hogy gondoskodjanak a saját családtagjaikról. Így viszonozzák szüleiknek vagy nagyszüleiknek a gondoskodást!</verse>
				<verse number="5">Az az özvegyasszony, aki teljesen egyedül él, Istenben bízik, hogy gondot visel róla. Az ilyen özvegy éjjel-nappal kitartóan imádkozik, és könyörög Istenhez.</verse>
				<verse number="6">Az olyan özvegyasszony azonban, aki csak az élvezeteket hajszolja, már életében halottnak számít.</verse>
				<verse number="7">Parancsold meg a hívőknek, hogy ezek szerint éljenek, és viseljenek gondot a saját családjukra! Ne adjanak alkalmat senkinek, hogy vádolhassa őket!</verse>
				<verse number="8">Ha egy hívő mégsem gondoskodik a rokonairól, különösen pedig a saját családjáról, akkor valójában megtagadta a hitet, és rosszabb még a hitetlennél is.</verse>
				<verse number="9">Csak olyan özvegyasszonyt lehet felírni az özvegyek listájára, aki legalább hatvan éves, és hűséges volt a férjéhez,</verse>
				<verse number="10">akiről mindenki tudja, hogy mennyi jót tett: felnevelte gyermekeit, szívesen fogadta házában a vendégeket, szolgálta a testvéreket, a bajba jutott embereken segített, és mindig készen állt arra, hogy valami jót tegyen.</verse>
				<verse number="11">Hatvan évnél fiatalabb özvegyasszonyokat ne írj fel az özvegyek listájára. Mert amikor testi kívánságaik erősebbek lesznek, mint az a kívánságuk, hogy Krisztust szolgálják, újra férjhez akarnak menni.</verse>
				<verse number="12">Ezzel nem tartják meg korábbi ígéretüket, és ítélet alá kerülnek.</verse>
				<verse number="13">Ráadásul az ilyen fiatalabb özvegyasszonyok megszokják, hogy kerüljék a munkát, és házról-házra járjanak. De nemcsak munkakerülők lesznek, hanem pletykákat terjesztenek, beleavatkoznak mások ügyeibe, és olyan dolgokat mondanak, amit nem kellene.</verse>
				<verse number="14">Éppen ezért azt akarom, hogy a fiatalabb özvegyasszonyok inkább menjenek férjhez, neveljenek gyermekeket, viseljék gondját a saját családjuknak és a háztartásuknak! Így az ellenségünknek nem fognak semmi okot adni a vádolásra.</verse>
				<verse number="15">Azért mondom ezt, mert vannak olyan fiatalabb özvegyasszonyok, akik már le is tértek a jó útról, és a Sátánt követik.</verse>
				<verse number="16">Ha egy hívő asszony rokonai között vannak özvegyasszonyok, akkor ez a hívő asszony maga tartsa el őket. Ne a helyi gyülekezetre nehezedjen ez a teher. Így csak a teljesen egyedül élő özvegyeket kell támogatnia a gyülekezetnek.</verse>
				<verse number="17">Azok a gyülekezeti vezetők, akik jól végzik a gyülekezetben munkájukat, kétszeres anyagi támogatást és megbecsülést érdemelnek. Különösen azok, akik az Isten üzenetével és a tanítással foglalkoznak.</verse>
				<verse number="18">Miért? Mert az Írás azt mondja: „A cséplést végző ökörnek ne kösd be a száját, és engedd, hogy egyen is, miközben tapossa a gabonát!”, és: „A munkásnak add meg a maga fizetését!”</verse>
				<verse number="19">Ne hallgass arra, aki gyülekezeti vezetőt vádol, csak akkor, ha két vagy három másik ember is tanúsítja, hogy igazat mond!</verse>
				<verse number="20">Akik folyamatosan vétkeznek, azoknak határozottan mondd meg, hogy amit tesznek, az rossz! De ezt az egész helyi gyülekezet előtt kell megtenned. Így a többieket is figyelmezteted, hogy ne vétkezzenek.</verse>
				<verse number="21">Megparancsolom neked, Timóteus, hogy kövesd ezeket az utasításaimat! Úgy mondom ezt, mint aki tudom, hogy Isten, Krisztus Jézus és a kiválasztott angyalok előtt állok. Senkivel ne kivételezz!</verse>
				<verse number="22">Gondold meg jól, mielőtt kijelölsz valakit gyülekezeti vezetőnek, és ráteszed a kezed, hogy megerősítsd a kijelölését! Ne siess ezzel! Vigyázz, hogy téged ne terheljen a felelősség mások bűnei miatt! Őrizd meg tisztán magadat ettől!</verse>
				<verse number="23">Timóteus, te eddig kizárólag vizet ittál. Ezentúl igyál egy kevés bort is, mert jót fog tenni a gyomrodnak, és nem fogsz olyan gyakran gyengélkedni!</verse>
				<verse number="24">Vannak, akiknek a bűnei jól láthatók. Ezek a nyilvánvaló bűnök mutatják, hogy ítélet vár rájuk. De vannak olyanok is, akiknek a bűnei csak később derülnek ki.</verse>
				<verse number="25">Hasonló a helyzet a jótettekkel is: vannak, amiket jól lehet látni. Más jótettek nincsenek szem előtt — de ezek sem maradnak örökké rejtve!</verse>
			</chapter>
			<chapter number="6">
				<verse number="1">Akik rabszolgák, és keményen dolgozniuk kell, őszintén tiszteljék és becsüljék a gazdájukat, hogy Isten nevét és a tanításunkat senki ne szidalmazza!</verse>
				<verse number="2">Vannak olyan hívő rabszolgák, akiknek a gazdájuk is hívő, tehát testvérek. Ez azonban nem jelenti azt, hogy gazdájuk kevesebb tiszteletet érdemel. Éppen ellenkezőleg, még jobban kell szolgálniuk a gazdájukat, szeretett hívő testvérüket! Timóteus, tanítsd ezeket a testvéreknek, és biztasd őket, hogy eszerint éljenek!</verse>
				<verse number="3">Azonban vannak, akik másképpen tanítanak: olyan dolgokat, amelyek nincsenek összhangban Urunk, Jézus Krisztus egészséges tanításával. Ezek a hamis tanítók nem fogadják el azt a tanítást, amelynek az igazi istenfélelem és Isten helyes szolgálata az alapja.</verse>
				<verse number="4">Ezek a hamis tanítók nagyra tartják magukat, de semmihez sem értenek igazán. Valójában az a betegségük, hogy szeretnek vitatkozni, és bizonyos szavak miatt huzakodni. Ebből azonban csak irigység, veszekedés, egymás sértegetése és gonosz gyanúsítás származik.</verse>
				<verse number="5">Állandóan viszálykodnak, megromlott a gondolkozásuk, és nem ismerik az igazságot. Úgy gondolják, Isten szolgálata arra való, hogy ezzel sok pénzt szerezzenek.</verse>
				<verse number="6">Természetesen az istenfélelem és Isten helyes szolgálata valóban nagy haszonnal jár, de csak akkor, ha igazán elégedett vagy azzal, amid van.</verse>
				<verse number="7">Gondold meg: amikor világra jöttünk, semmit sem hoztunk magunkkal. Világos, hogy el sem vihetünk semmit, amikor meghalunk.</verse>
				<verse number="8">Ha tehát van ennivalónk és ruhánk, elégedjünk meg vele!</verse>
				<verse number="9">Akik arra vágyakoznak, hogy meggazdagodjanak, csapdába kerülnek, és kísértések veszik körül őket. Ostoba vágyaikat követik, és maguknak ártanak vele. A vesztükbe rohannak, s végül elpusztulnak.</verse>
				<verse number="10">Pénzimádatukból sokféle baj és gonoszság származik. A pénz utáni sóvárgás már letérített a hit útjáról egyeseket, akik ezen felül még rengeteg szenvedést is okoztak saját maguknak.</verse>
				<verse number="11">Te azonban, Timóteus, Isten embere vagy! Tehát menekülj el, és maradj távol ezektől a dolgoktól! Teljes erővel azon igyekezz, hogy Isten tetszése szerint élj, és őt szolgáld! Küzdj a hitért, az isteni szeretetért, a türelmes kitartásért, szelídségért — hogy ezek uralkodjanak benned!</verse>
				<verse number="12">Folytasd a küzdelmet a hit szép harcában! Ragadd meg, és ne engedd ki a kezedből az örök életet — hiszen Isten erre hívott el, amikor sok ember előtt megvallottad Jézusban való hitedet.</verse>
				<verse number="13">Isten előtt, aki életet ad mindenkinek, és Krisztus Jézus előtt parancsolom neked ezeket. Krisztus Jézus az, aki ugyanerről a nagyszerű igazságról tanúskodott Poncius Pilátus előtt.</verse>
				<verse number="14">Tehát, azt parancsolom, hogy mindent annak megfelelően tegyél, ahogy mondtam neked! Kövesd ezeket az utasításokat hiánytalanul és bűntelenül, egészen addig, amíg Urunk, Jézus Krisztus vissza nem jön!</verse>
				<verse number="15">Mert ő vissza fog jönni! Mikor? A legalkalmasabb időpontban, amikor áldott Istenünk elküldi őt. Igen, ő az egyetlen uralkodó, a királyok Királya és az urak Ura!</verse>
				<verse number="16">Egyedül övé a halhatatlanság, aki az emberek számára megközelíthetetlen világosságban lakik, és akit ember még nem látott, és nem is láthat. Egyedül őt illeti a tisztelet, és övé az örök hatalom örökké! Ámen!</verse>
				<verse number="17">A gazdagoknak, akik a mostani világban sok vagyonra tettek szert, mondd meg, hogy ne legyenek gőgösek, és ne a bizonytalan gazdagságban bízzanak! Inkább Istenben, aki bőségesen megad mindent, amire szükségünk van, és örömünket szolgálja.</verse>
				<verse number="18">Parancsold meg nekik, hogy a jó tettekben legyenek gazdagok! Legyenek nagylelkű adakozók, szívesen osszák meg másokkal, amijük van!</verse>
				<verse number="19">Ha ezt teszik, kincset gyűjtenek maguknak a Mennyben. Ez lesz a jövőjük biztos alapja, és képessé teszi őket, hogy megragadják a valóságos életet.</verse>
				<verse number="20">Timóteus, Isten sok dolgot bízott rád. Őrizd meg ezeket! Tartsd magad távol azoktól, akik ostoba dolgokat beszélnek, amelyek nem Istentől valók! Kerüld el azokat, akik az igazság ellen érvelnek! Ezek azt mondják, hogy ők tudják, mi az „igazi ismeret” — ez azonban csak üres fecsegés!</verse>
				<verse number="21">Egyesek, akik állítják, hogy bennük megvan ez az „igazi ismeret”, már el is fordultak a hittől. Isten kegyelme legyen mindnyájatokkal!</verse>
			</chapter>
		</book>
		<book number="55">
			<chapter number="1">
				<verse number="1">Üdvözlet Páltól, Jézus Krisztus apostolától. Isten akarta, hogy apostol legyek, és hirdessem azt az életet, amelyet Isten megígért, és amely Jézus Krisztusban található.</verse>
				<verse number="2">Timóteusnak, szeretett fiamnak szól ez a levél. Az Atya-Isten és Urunk, Jézus Krisztus adjon neked kegyelmet, irgalmat és békességet.</verse>
				<verse number="3">Amikor imádkozom, éjjel és nappal, mindig érted is könyörgök, és hálát adok Istennek. Akárcsak őseim, én is tiszta lelkiismerettel szolgálom Istent.</verse>
				<verse number="4">Eszembe jut, hogyan sírtál, és már nagyon szeretnék újra találkozni veled! Hogy fogunk örülni, ha megint láthatjuk egymást!</verse>
				<verse number="5">Eszembe jut, milyen igazi és őszinte hit lakik benned. Ugyanez a hit élt előbb nagyanyádban, Lóiszban, majd édesanyádban, Eunikében. Meg vagyok róla győződve, hogy benned is ugyanez az igazi hit lakik.</verse>
				<verse number="6">Éppen ezért emlékeztetlek arra az ajándékra, amit Isten neked adott. Tudom, hogy ez benned él, mert én tettem rád a kezemet — így kaptad meg. Tehát, azt akarom, hogy használd is ezt az ajándékot: eközben fog megerősödni és egyre jobban működni benned, mint ahogy a kis lángocskából nagy tűz lesz.</verse>
				<verse number="7">Hiszen a Szent Szellem, akit Isten adott nekünk, nem a gyávaság szelleme, hanem az erőnek, isteni szeretetnek, kiegyensúlyozottságnak és fegyelmezettségnek Szelleme.</verse>
				<verse number="8">Tehát ne legyél gyáva, hanem bátran beszélj az embereknek Urunkról! Ne szégyellj engem se, aki az Úrért vagyok fogságban! Vállald velem együtt a szenvedést az örömhírért! Isten megadja hozzá az erőt,</verse>
				<verse number="9">hisz ő az, aki megmentett, és elhívott, hogy szent népévé tegyen bennünket. De nem azért, mintha bármivel kiérdemeltük volna. Egyáltalán nem! Azért tette, mert így látta helyesnek, és mert kegyelme erre indította. Hiszen Isten már a világ kezdete előtt elhatározta, hogy Jézus Krisztus által megkegyelmez nekünk.</verse>
				<verse number="10">Ez a kegyelem eddig nem mutatkozott meg láthatóan. Most azonban, amióta Megváltónk, Jézus Krisztus eljött, már mindenki láthatja, hiszen ő még a halált is legyőzte! Az örömhír által pedig megmutatta az örök és elpusztíthatatlan életre vezető utat.</verse>
				<verse number="11">Ennek az örömhírnek a hirdetésére választott ki engem Isten. Ő tett apostollá és tanítóvá.</verse>
				<verse number="12">Emiatt kell most elszenvednem a fogságot, de nem szégyellem, mert ismerem Jézust, akiben hiszek. Meg vagyok győződve, hogy meg tudja őrizni azt a kincset, amit rám bízott, amíg elérkezik az a Nap.</verse>
				<verse number="13">Soha ne téveszd szem elől azt az egészséges tanítást, amit tőlem hallottál! Ragaszkodj hozzá, ezt tanítsd, és ezt kövesd, azzal a hittel és szeretettel, amelynek a Krisztus Jézus a forrása.</verse>
				<verse number="14">A bennünk élő Szent Szellem segítségével őrizd meg ezt a drága kincset, amit Isten rád bízott!</verse>
				<verse number="15">Amint te is tudod, az Ázsia tartományaiból valók mind elfordultak tőlem, még Fügelosz és Hermogenész is.</verse>
				<verse number="16">Az Úr könyörüljön meg Onéziforosz családján, mert ő sokszor meglátogatott és felüdített engem! Soha nem szégyellte, hogy börtönben vagyok.</verse>
				<verse number="17">Sőt, amikor Rómába jött, addig keresett, amíg meg nem talált.</verse>
				<verse number="18">Az Úr könyörüljön rajta, amikor az a Nap elérkezik! Te is jól tudod, hogy Onéziforosz milyen sokféle módon segített nekem, amikor Efezusban voltam.</verse>
			</chapter>
			<chapter number="2">
				<verse number="1">Timóteus, te olyan vagy nekem, mintha a saját fiam lennél! Erősödj meg a kegyelemben, amit élvezünk, mivel Krisztus Jézushoz tartozunk.</verse>
				<verse number="2">Másokkal együtt te is hallottad a tanításaimat. Te is ugyanezt tanítsd! Add át, és bízd rá ezeket az igazságokat olyanokra, akik hűségesek, és akikben megbízol! De olyanok legyenek, akik majd másokat is meg tudnak ezekre tanítani!</verse>
				<verse number="3">Vállald velem együtt a közös szenvedéseket és nehézségeket, mint Krisztus Jézus jó katonája.</verse>
				<verse number="4">Aki katonai szolgálatot teljesít, nem foglalkozik az élet közönséges dolgaival. Csak azon igyekszik, hogy a parancsnoka meg legyen vele elégedve!</verse>
				<verse number="5">Aki atlétikai versenyen indul, be kell tartsa a szabályokat, különben nem kaphatja meg a győztesnek járó aranyérmet!</verse>
				<verse number="6">A földjén szorgalmasan dolgozó gazda kell hogy elsőként kapjon a föld terméséből!</verse>
				<verse number="7">Gondolkozz el ezeken a dolgokon! Az Úr segít majd megérteni, mit akarok ezekkel mondani.</verse>
				<verse number="8">Soha ne felejtsd el egy pillanatra sem, hogy Jézus Krisztus, aki Dávid király családjából származik, feltámadt a halálból! Róla szól az én örömhírem.</verse>
				<verse number="9">Ezt hirdetem mindenkinek, és emiatt kell szenvednem: láncra vertek, mint egy bűnözőt. Isten beszéde azonban nincs megbilincselve!</verse>
				<verse number="10">De mindent szívesen elviselek azokért, akiket Isten kiválasztott, hogy Jézus Krisztus által megmeneküljenek, és így részesüljenek az örökkévaló dicsőségben.</verse>
				<verse number="11">Bizony, igaz tanítás ez: Ha Jézussal együtt meghaltunk, vele együtt fogunk élni is.</verse>
				<verse number="12">Ha türelmesen kitartunk, vele együtt fogunk uralkodni. Ha megtagadjuk, ő is megtagad bennünket.</verse>
				<verse number="13">Ha hűtlenek vagyunk, ő még akkor is hű marad, mert magát meg nem tagadhatja.</verse>
				<verse number="14">Emlékeztesd az embereidet ezekre! Figyelmeztesd őket Isten jelenlétében, hogy ne vitatkozzanak bizonyos szavakon, mert ennek semmi értelme! Sőt, az ilyen vitatkozás kárt okoz azokban, akik hallgatják!</verse>
				<verse number="15">Igyekezz mindent megtenni, hogy Isten tetszését elnyerjed! Légy Istennek olyan szolgája, akinek nem kell szégyenkeznie Ura előtt semmiért, és aki helyesen tanítja és alkalmazza Isten igazságait!</verse>
				<verse number="16">Kerüld el az értelmetlen vitatkozásokat, mert ezek csak eltávolítják az embereket Istentől!</verse>
				<verse number="17">Az ilyen beszédek úgy terjednek, mint a veszélyes fertőzés a testben. Hümenaiosz és Filétosz is azok közé tartoznak, akik ilyen dolgokat mondanak.</verse>
				<verse number="18">Hiszen azt tanítják, hogy a halottak feltámadása már meg is történt, s ezzel némelyek hitét megzavarják. Bizony, ezzel a tévedéssel nagyot hibáztak!</verse>
				<verse number="19">Isten azonban olyan erős alapot épített, amelyet senki sem tud lerombolni. Erre ez a két dolog van felírva: „Az Úr jól tudja, ki tartozik hozzá!” és „Aki azt mondja magáról, hogy az Úrhoz tartozik, az hagyjon fel minden hamissággal és gonoszsággal, és távolodjon el azoktól!”</verse>
				<verse number="20">Egy nagy háztartásban nemcsak aranyból és ezüstből, hanem fából és cserépből készült edények is vannak. Egyiket különleges és ünnepi alkalmakon használják, a másikat meg közönséges célokra.</verse>
				<verse number="21">Így tehát, ha valaki megtisztítja magát minden hamisságtól és gonoszságtól, akkor olyan edény lesz belőle, akit dicsőséges feladatokra fognak használni. Igen, akkor az az ember szent lesz, hasznos eszköz a Mester kezében, és minden jó munkára alkalmas.</verse>
				<verse number="22">Fuss el az ifjúkori kívánságok elől, és maradj távol tőlük! Viszont teljes erővel törekedj arra, hogy Isten tetszése szerint élj! Törekedj a hitre, isteni szeretetre és békességre mindazokkal együtt, akik tiszta szívvel bíznak az Úrban!</verse>
				<verse number="23">Kerüld el az ostoba és értelmetlen vitatkozásokat! Ezekből csak veszekedés lesz, te is jól tudod.</verse>
				<verse number="24">Az Úr szolgája pedig ne veszekedjen senkivel! Legyen kedves és türelmes mindenkihez, és gyakorlott a tanításban!</verse>
				<verse number="25">Szelíden és udvariasan igazítsa helyre azokat, akik ellenkeznek vele! Abban a reményben foglalkozzon velük, hogy Isten talán mégis megváltoztatja ezeknek az ellenkezőknek a szívét és gondolkodását, és akkor felismerik az igazságot.</verse>
				<verse number="26">A Sátán ezeket csapdába ejtette, hogy azt tegyék, amit ő akar. De még ezek az emberek is észhez térhetnek, és kimenekülhetnek a csapdából.</verse>
			</chapter>
			<chapter number="3">
				<verse number="1">Értsd meg, hogy az utolsó időkben nehéz lesz helytállni.</verse>
				<verse number="2">Mert az emberek önzők lesznek, pénzimádók, dicsekvők és büszkék, gonosz dolgokat fognak mondani másokról, szüleiknek nem engedelmeskednek; hálátlanok és gonoszok lesznek.</verse>
				<verse number="3">Hiányozni fog belőlük a mások iránti szeretet, nem akarnak megbocsátani, szívesen mondanak rosszat másokról, mértéktelenek, féktelenek, gyűlölik a jót.</verse>
				<verse number="4">Elárulják a barátaikat, gondolkodás nélkül vakmerően cselekszenek, büszkék, és nem Istent szeretik, hanem inkább az élvezeteket hajszolják.</verse>
				<verse number="5">Eközben megtartják ugyan a vallásosság külső látszatát, de a valódi istenfélelem erejét elutasítják. Maradj távol az ilyen emberektől, Timóteus!</verse>
				<verse number="6">Közülük valók, akik ravaszul behálóznak és elcsábítanak olyan asszonyokat, akik gyenge akaratúak. Ezek az asszonyok tele vannak bűnökkel, és mindenféle kívánságok vonzzák őket,</verse>
				<verse number="7">mindig igyekeznek új tanításokat hallani, de sohasem tudják az igazságot valóban megismerni.</verse>
				<verse number="8">Emlékezz Jannészra és Jambrészra, akik Mózes ellenfelei voltak! Ugyanígy van ezekkel a zavaros gondolkodású emberekkel is, akiknek hite nem állta ki a próbát: ellenkeznek az igazsággal.</verse>
				<verse number="9">De ők is kudarcot fognak vallani, mint Jannész és Jambrész: mindenki látni fogja, hogy milyen ostobák.</verse>
				<verse number="10">Timóteus, te ismersz engem. Ismered, és szorgalmasan követted tanításaimat. Közelről láttad, hogyan élek. Tudod, mi az életcélom, megismerted a hitemet, türelmemet, kitartásomat és a bennem lévő isteni szeretetet.</verse>
				<verse number="11">Tudod, hogyan üldöztek és mit kellett elszenvednem. Tudod, mi történt velem Antiókhiában, Ikóniumban és Lisztrában. Milyen üldözéseket éltem át! De az Úr mindegyikből kiszabadított!</verse>
				<verse number="12">Bizony, akik Isten akarata szerint akarnak élni Krisztus Jézusban, azokat mind üldözni fogják!</verse>
				<verse number="13">A gonoszok és csalók egyre mélyebbre süllyednek a gonoszságba. Miközben másokat becsapnak, saját magukat is becsapják.</verse>
				<verse number="14">Te azonban, Timóteus, tarts ki amellett, amit tanultál, és amiről meggyőződtél, hogy igaz! Hiszen jól ismered azokat, akik ezekre az igazságokra tanítottak téged.</verse>
				<verse number="15">Már gyermekkorod óta ismered a szent Írásokat is, amelyekből megértheted a megmenekülés titkát. Ez a megmenekülés pedig a Krisztus Jézusban való hit által érhető el.</verse>
				<verse number="16">Istentől származik az egész Írás, amely hatékonyan használható a tanításra. Alkalmas arra, hogy meggyőzően rávilágítson a bűneinkre, helyreigazítson és helyreállítson bennünket, engedelmességre neveljen. Azt is megmutatja, hogyan éljünk Isten útja szerint.</verse>
				<verse number="17">Mindez pedig azt a célt szolgálja, hogy az Isten embere tökéletes legyen: minden tekintetben felkészült és alkalmas legyen mindenféle jó munkára.</verse>
			</chapter>
			<chapter number="4">
				<verse number="1">Timóteus, ezt a parancsot úgy adom neked, mintha Isten és Krisztus Jézus előtt állnánk. Mert Krisztus Jézus vissza fog jönni a Földre, ítélni fog élők és halottak felett, és uralkodni fog, mint király!</verse>
				<verse number="2">Tehát, azt parancsolom neked, hogy hirdesd Isten üzenetét! Igen, hirdesd Isten szavát az embereknek akár kedvező, akár kedvezőtlen a helyzet! Győzd meg, igazítsd helyre, bátorítsd, figyelmeztesd és tanítsd az embereket, és mindezt nagy türelemmel végezd!</verse>
				<verse number="3">Azért írom ezt, mert eljön az idő, amikor az emberek hallani sem akarják többé az egészséges tanítást. Inkább olyan tanítókat keresnek maguknak, akik azt fogják mondani, amit az emberek hallani szeretnének.</verse>
				<verse number="4">Akkor az emberek elfordulnak az igazságtól, és inkább a kitalált, misztikus történetek érdeklik őket.</verse>
				<verse number="5">Te azonban őrizd meg a józanságodat, és bármilyen nehézséggel kell szembenézned, viseld el! Hirdesd az örömhírt! Kitartóan végezd mindazokat a szolgálatokat, amelyeket Isten rád bízott!</verse>
				<verse number="6">Ami engem illet, életem a befejezéséhez közeledik, és hamarosan elköltözöm innen. Életem Isten oltárára kerül, mint ahogy az italáldozatot kiöntik.</verse>
				<verse number="7">Végigküzdöttem a szép harcot, végigfutottam a versenypályán, a hitet mindvégig megőriztem.</verse>
				<verse number="8">Vár a koronám, a győztesnek járó jutalom. Ezt azok kapják, akik Isten tetszésére éltek a földön. Maga az Úr, az Igazságos Bíró fogja átnyújtani nekem azon a Napon. De nemcsak nekem, hanem mindazoknak, akik szeretettel és vágyakozva várják őt vissza.</verse>
				<verse number="9">Siess! Amilyen gyorsan csak tudsz, jöjj hozzám!</verse>
				<verse number="10">Démász ugyanis elhagyott engem, mert jobban szerette ezt a mostani világot, és Thesszalonikába ment. Kreszcensz Galáciába utazott, Titusz pedig Dalmáciába.</verse>
				<verse number="11">Egyedül Lukács maradt mellettem. Amikor eljössz, hozd magaddal Márkot, mert hasznos lenne a segítsége!</verse>
				<verse number="12">Tükhikoszt elküldtem Efezusba.</verse>
				<verse number="13">A kabátomat Karposz házában hagytam, Troászban. Kérlek, hozd magaddal azt is, amikor jössz, meg a könyveimet is. Különösen a pergamen-tekercsekre van szükségem!</verse>
				<verse number="14">Alexander, az ötvös mester sok bajt okozott nekem. Az Úr majd megbünteti a tettei szerint.</verse>
				<verse number="15">Figyelj oda erre az emberre, és kerüld el, mert nagyon erősen ellenkezett azzal, amit tanítottunk!</verse>
				<verse number="16">Amikor első bírósági tárgyalásomra sor került, senki nem támogatott, hanem mindenki magamra hagyott. Isten bocsásson meg nekik!</verse>
				<verse number="17">De az Úr nem hagyott el, hanem mellém állt, és megerősített, hogy az igazság üzenetét a nem zsidó embereknek elmondhassam. Mert Isten azt akarja, hogy a nem zsidók is mindannyian hallják az örömhírt. Azután megmenekültem az oroszlán fogai közül.</verse>
				<verse number="18">De az Úr meg fog védeni engem minden más gonosztól is, és biztos kézzel elvezet Mennyei Királyságába. Dicsőség neki örökkön-örökké! Ámen.</verse>
				<verse number="19">Add át köszöntésemet Priszkának és Akvilának, meg Onéziforosz családjának!</verse>
				<verse number="20">Erasztosz Korinthusban maradt. Trofimoszt Milétoszban hagytam, mert beteg volt.</verse>
				<verse number="21">Siess, próbálj meg ideérni még a tél előtt! Köszöntését küldi Eubulosz, Pudensz, Linosz, Klaudia és az összes többi testvér is.</verse>
				<verse number="22">Az Úr legyen szellemeddel, és kegyelme mindnyájatokkal!</verse>
			</chapter>
		</book>
		<book number="56">
			<chapter number="1">
				<verse number="1">Üdvözlet Páltól, aki Isten szolgája és Jézus Krisztus apostola. Isten engem azért küldött el, hogy akiket Isten kiválasztott, azoknak a hitét erősítsem, és segítsek nekik, hogy igazán megismerjék az igazságot, amely az Isten szolgálatára vezet.</verse>
				<verse number="2">Ez a hit és ez a megismerés abból a reménységből származik, hogy örök életünk lesz. Ezt az örök életet Isten már az idők kezdete előtt megígérte nekünk, és ő nem hazudik.</verse>
				<verse number="3">A legalkalmasabb időben mindenkivel megismertette ezt az örök életet, üzenetének kihirdetésén keresztül. Megmentő Istenünk rám bízta, hogy üzenetét mindenkinek mondjam el. Igen, nekem Isten parancsolta, hogy ezt a munkát végezzem.</verse>
				<verse number="4">Titusznak szól ez a levél, aki olyan, mintha a fiam lenne, mivel mindkettőnkben ugyanaz a hit él. Atyánk, az Isten, és Megmentőnk, Krisztus Jézus adjon neked kegyelmet és békességet!</verse>
				<verse number="5">Azért hagytalak téged egy időre még Kréta szigetén, hogy fejezd be azokat a dolgokat, amelyek elintézetlenül maradtak, és jelölj ki minden városban gyülekezeti vezetőket, ahogyan meghagytam neked.</verse>
				<verse number="6">Gyülekezeti vezetőknek olyan emberek alkalmasak, akiket nem lehet jogosan vádolni semmilyen bűnnel, akik hűségesek a feleségükhöz, akiknek a gyermekei engedelmesek, hisznek Jézusban és rendes életet élnek.</verse>
				<verse number="7">Mert a gyülekezeti vezető Isten népére visel gondot, ezért szükséges, hogy kifogástalan életet éljen, és ne lehessen jogosan vádolni. Szükséges, hogy ne legyen önfejű, vagy beképzelt, ne legyen hirtelen haragú, vagy részeges, se kötekedő, verekedő, vagy olyan, aki mások kárára próbál meggazdagodni.</verse>
				<verse number="8">Legyen vendégszerető, a jóra hajlandó, szélsőségektől mentes, józan gondolkodású és igazságos. Isten tetszésére éljen és uralkodjon önmagán.</verse>
				<verse number="9">Ragaszkodjon azokhoz az igazságokhoz, amelyeket tanítunk, és éljen azok szerint. Legyen képes rá, hogy az embereket az egészséges tanítással bátorítsa, az ellenkezőket pedig meggyőzze.</verse>
				<verse number="10">Ez azért is fontos, mert sokan vannak engedetlenek, lázadó természetűek, akik haszontalan dolgokról beszélnek, és másokat rossz útra vezetnek. Főként azokra gondolok, akik a zsidók közül jöttek.</verse>
				<verse number="11">A gyülekezeti vezetőnek képesnek kell lennie arra, hogy az ilyeneket meggyőzze, és elhallgattassa. Ezek az engedetlenek egész családokat tönkretesznek azzal, hogy hamis dolgokat tanítanak, amelyeket nem lenne szabad. Mindezt azért teszik, hogy ilyen aljas módon szerezzenek pénzt.</verse>
				<verse number="12">Az egyik krétai próféta ezt mondta: „A krétaiak folyton hazudnak, gonosz vadállatok, lusta népség, mindig csak a hasukkal törődnek.”</verse>
				<verse number="13">Ez a mondás igaz. Éppen ezért, szigorúan figyelmeztesd őket, hogy kövessék az egészséges tanítást!</verse>
				<verse number="14">Mondd meg nekik, hogy ne foglalkozzanak többé kitalált zsidó történetekkel, se ne kövessék azokat, amiket az igazságnak hátat fordító emberek találtak ki.</verse>
				<verse number="15">A tiszta embernek minden tiszta. Annak azonban, aki hitetlen, és bűnök nyomják a lelkét, semmi sem tiszta, mivel a gondolkodásmódja megromlott, és már nem tudja megkülönböztetni a jót a rossztól.</verse>
				<verse number="16">Az ilyenek azt állítják, hogy ismerik Istent, de amit tesznek, az ennek éppen az ellenkezőjét bizonyítja. Ezek az emberek utálatosak, engedetlenek, és már képtelenek bármiféle jóra.</verse>
			</chapter>
			<chapter number="2">
				<verse number="1">Te azonban, Titusz, tanítsd meg az embereknek, mit kell tenniük, hogy az egészséges tanítást kövessék.</verse>
				<verse number="2">Az idősebb férfiakat arra tanítsd, hogy legyenek józanok és mértéktartók, tiszteletre méltóak és bölcsek, hogy kövessék az egészséges tanítást, legyenek szeretetteljesek és türelmesek!</verse>
				<verse number="3">Hasonlóképpen, tanítsd az idősebb asszonyokat, hogy tiszteletre méltóan viselkedjenek, ahogy ez Isten népéhez illik. Tanítsd őket, hogy ne mondjanak senkiről rosszat, és ne legyenek részegesek! Inkább másokat is tanítsanak a jóra.</verse>
				<verse number="4">Arra neveljék a fiatal asszonyokat, hogy szeressék a férjüket és gyermekeiket,</verse>
				<verse number="5">legyenek megfontoltak, tiszták, otthonukat tartsák szép rendben, legyenek kedvesek, és engedelmeskedjenek a férjüknek, hogy ne hozzanak szégyent arra a tanításra, amelyet Istentől kaptunk.</verse>
				<verse number="6">Hasonlóképpen, a fiatalabb férfiakat is biztasd, hogy legyenek mértékletesek és bölcsek!</verse>
				<verse number="7">Úgy élj, hogy légy a fiatalok példaképe! Amikor tanítasz, mutass példát nekik a tisztaságra, becsületességre és tisztességre!</verse>
				<verse number="8">Minden, amit mondasz, legyen egészséges és igaz, hogy senki se vádolhasson érte! Így még az sem mondhat semmi rosszat rólad, aki ellenkezik veled, hanem kénytelen lesz elhallgatni.</verse>
				<verse number="9">A rabszolgákat arra tanítsd, hogy mindenben engedelmeskedjenek a gazdájuknak, és igyekezzenek a kedvükben járni. Ne beszéljenek vissza a gazdájuknak,</verse>
				<verse number="10">ne lopjanak tőlük, legyenek hűségesek és teljesen megbízhatók! Mert ha így szolgálnak, akkor megmentő Istenünk tanítását mások számára is vonzóvá teszik.</verse>
				<verse number="11">Mert Isten megmentő kegyelme már eljött és látható lett minden ember számára.</verse>
				<verse number="12">Ez a kegyelem arra nevel bennünket, hogy forduljunk el az istentelenségtől és a gonosz kívánságoktól, és hogy mértékletesen, bölcsen, igazságosan és istenfélelemmel éljünk ebben a jelenlegi világban.</verse>
				<verse number="13">Így várjuk azt a napot, amikor megláthatjuk nagy Istenünknek és Megmentőnknek, Jézus Krisztusnak dicsőségét. Ő a mi áldott reménységünk, aki dicsőségesen fog visszajönni!</verse>
				<verse number="14">Önmagát adta oda értünk, hogy megszabadítson minden gonoszságtól, és megtisztítson bennünket, hogy egyedül csak az ő népe legyünk, amely mindig arra igyekszik, hogy helyesen cselekedjen.</verse>
				<verse number="15">Ezeket tanítsd az embereknek, bátorítsd, figyelmeztesd és igazítsd helyre őket — mindezt teljes határozottsággal, hogy senki se tudja figyelmen kívül hagyni, amit mondasz.</verse>
			</chapter>
			<chapter number="3">
				<verse number="1">Emlékeztesd őket, hogy rendeljék alá magukat azoknak, akik hatalmat kaptak és uralkodnak felettük, és engedelmeskedjenek nekik! Legyenek hajlandók mindig jót tenni!</verse>
				<verse number="2">Ne mondjanak rosszat senkiről, éljenek békességben mindenkivel, legyenek udvariasak! Viselkedjenek mindenkivel kedvesen és szelíden!</verse>
				<verse number="3">Azért mondom ezt, mert régen mi is ostobák és engedetlenek voltunk, rossz úton jártunk, különböző szenvedélyek és élvezetek rabjai voltunk. Gonoszságban és irigységben éltünk, az emberek gyűlöltek bennünket, és mi is gyűlöltük őket.</verse>
				<verse number="4">Amikor azonban Isten megmentő kegyelme eljött és látható lett minden ember számára,</verse>
				<verse number="5">akkor minket is megmentett. De nem azért, amit mi tettünk, hogy Isten számára elfogadhatók legyünk, hanem mert ő megkönyörült rajtunk. Megmentett bennünket az újjászületés „fürdője” által, és megújított a Szent Szellem által.</verse>
				<verse number="6">Isten bőségesen ránk árasztotta a Szent Szellemet Jézus Krisztuson keresztül, aki a Megmentőnk.</verse>
				<verse number="7">Isten most már a kegyelmén keresztül néz ránk, ezért fogadott el bennünket. Azért adta Szent Szellemét, aki bennünk él, hogy örökösei lehessünk. Ez felel meg annak a reménységnek, hogy örök életet ad nekünk.</verse>
				<verse number="8">Igen, ez a tanítás igaz! Azt akarom, hogy erősítsd meg a testvéreket, hogy ezekben a dolgokban mindnyájan egészen biztosak legyenek! Akik Istenben hisznek, igyekezzenek a jó és hasznos dolgokban elöl járni! Mert ez így helyes, és mindenkinek a javát szolgálja.</verse>
				<verse number="9">Kerüld el a származással kapcsolatos ostoba vitatkozásokat és a Mózes Törvénye körüli veszekedéseket! Ezek értelmetlen és haszontalan dolgok.</verse>
				<verse number="10">Ha valaki vitatkozásokat és viszálykodást okoz, akkor figyelmeztesd! Ha mégis folytatja, újból figyelmeztesd. De ha akkor sem hagyja abba, akkor ne állj vele szóba többé!</verse>
				<verse number="11">Hiszen te is jól tudod, hogy az ilyen ember letért a helyes útról, eltévesztette a célt, és magában hordja az ítéletét.</verse>
				<verse number="12">Amikor Artemászt vagy Tükhikoszt elküldöm hozzád, igyekezz hozzám jönni Nikopoliszba, mert úgy határoztam, hogy ott töltöm a telet!</verse>
				<verse number="13">Zénászt, a törvénytudót és Apollóst segítsd, és lásd el mindennel, amire csak szükségük van az utazás során! Gondoskodj róla, hogy semmi ne hiányozzon nekik!</verse>
				<verse number="14">A mi embereinknek is meg kell tanulniuk, hogy igyekezzenek jót tenni, és segítsenek, ha másoknak szüksége van rá. Így lesznek hasznosak.</verse>
				<verse number="15">Köszöntésüket küldik mindazok, akik itt vannak velem. Te is add át köszöntésünket mindenkinek, akik szeretnek bennünket, és ugyanabban az igaz hitben élnek! Isten kegyelme legyen mindnyájatokkal!</verse>
			</chapter>
		</book>
		<book number="57">
			<chapter number="1">
				<verse number="1">Pál, Jézus Krisztus foglya és Timóteus testvér üdvözletünket küldjük Filemonnak, kedves munkatársunknak.</verse>
				<verse number="2">Üdvözöljük Appiát, nővérünket, Arkhipposzt, a harcostársunkat, és az egész helyi gyülekezetet, amely Filemon házában szokott összejönni.</verse>
				<verse number="3">Atyánk, az Isten, és az Úr Jézus Krisztus adjon nektek kegyelmet és békességet!</verse>
				<verse number="4">Mindig hálát adok Istenemnek, amikor érted imádkozom, Filemon,</verse>
				<verse number="5">mert hallom, milyen hűséges vagy az Úr Jézushoz, és mennyire szereted azokat, akik Istenhez tartoznak.</verse>
				<verse number="6">Azért imádkozom, hogy a benned élő hit közössége vezessen el téged azoknak a jó dolgoknak a teljes felismerésére, amelyeket Krisztusért megtehetünk.</verse>
				<verse number="7">Testvérem, sokszor megmutattad, hogy isteni szeretettel szereted a testvéreket, és ezzel felvidítottad őket. Engem is megvigasztaltál, és nagy örömet szereztél.</verse>
				<verse number="8">Filemon, valamit meg kellene tenned. Igaz, ezt nyíltan meg is parancsolhatnám neked,</verse>
				<verse number="9">a szeretet kedvéért mégis inkább kérlek. Én kérlek, Pál, aki már megöregedett, és aki most Krisztus Jézusért vagyok fogságban.</verse>
				<verse number="10">Onézimoszért szeretnélek kérni valamire, aki itt a fogságban lett a fiammá. Mert ő olyan a számomra, mintha valóban a fiam lenne.</verse>
				<verse number="11">Igaz, régebben haszontalan szolgád volt, Filemon, de most már neked is, nekem is hasznos lett.</verse>
				<verse number="12">Most visszaküldöm Onézimoszt hozzád, és vele a szívemet is.</verse>
				<verse number="13">Szerettem volna magam mellett tartani, amíg fogságban vagyok az örömhírért. Ha ő itt maradt volna, helyetted is segített volna nekem.</verse>
				<verse number="14">De belegyezésed nélkül nem akartam semmit tenni, hogy ne kényszerből tegyél jót, hanem önként és a saját elhatározásodból.</verse>
				<verse number="15">Onézimosz talán azért hagyott el téged kis időre, hogy most örökre visszakapd.</verse>
				<verse number="16">De már nem úgy, mint rabszolgát, hanem jóval többet: kedves testvéredet! Nagyon megszerettem őt, de te még jobban fogod szeretni. Nemcsak úgy, mint akármelyik embert, hanem mint az Úrban testvéredet.</verse>
				<verse number="17">Ha tehát igazán barátodnak tartasz, akkor úgy fogadd vissza Onézimoszt, mintha engem fogadnál.</verse>
				<verse number="18">Ha bármivel megkárosított téged, vagy tartozna neked, én megfizetem helyette.</verse>
				<verse number="19">Én, Pál, saját kezemmel írom ezt: mindent visszafizetek, amivel Onézimosz tartozik neked, Filemon. Igaz, te magad is tartozol nekem: az életeddel — de ezt nem is kell mondanom.</verse>
				<verse number="20">Testvérem, kérlek, tedd meg nekem ezt a szívességet az Úrért! Vidámíts fel engem Krisztusban!</verse>
				<verse number="21">Úgy írom ezt a levelet, hogy biztos vagyok benne, megteszed, amire kérlek, sőt, még annál is többet.</verse>
				<verse number="22">Egyúttal kérlek, készíts elő a számomra egy szobát a házadban! Remélem, hogy Isten válaszolni fog imádságaitokra, és hamarosan meglátogatlak benneteket.</verse>
				<verse number="23">Köszöntését küldi Epafrász, aki velem együtt raboskodik Jézus Krisztusért.</verse>
				<verse number="24">Munkatársaim: Márk, Arisztarkhosz, Démász és Lukács is köszöntenek.</verse>
				<verse number="25">Az Úr Jézus Krisztus kegyelme legyen a szellemetekkel!</verse>
			</chapter>
		</book>
		<book number="58">
			<chapter number="1">
				<verse number="1">Régen a próféták által beszélt Isten az őseinkkel. Sokszor és sokféleképpen szólt hozzájuk.</verse>
				<verse number="2">De most, ezekben az utolsó napokban a saját Fián keresztül szólt hozzánk. A Fia által teremtette Isten a világot, és mindent neki adott örökségül.</verse>
				<verse number="3">A Fiú az Isten dicsőségének kisugárzása, és benne mutatkozik meg igazán, hogy Isten kicsoda és milyen. Hatalmas szavával a Fiú tartja össze és irányítja az egész világmindenséget. Ő az, aki az embereket megtisztította bűneiktől, azután a Felséges Isten jobb oldalára ült a Mennyben.</verse>
				<verse number="4">Isten a Fiának sokkal nagyobb rangot és hatalmat adott, mint az angyaloknak, ezért a Fiú maga is sokkal hatalmasabb az angyaloknál.</verse>
				<verse number="5">Isten soha egyetlen angyalnak sem mondott ilyet: „Te vagy a fiam, ma lettem az Édesapád”, Zsolt 2:7 vagy ezt: „Apja leszek, ő meg a fiam lesz.” 2Sám 7:14</verse>
				<verse number="6">Viszont, amikor Isten elsőszülött Fiát behozza ebbe a világba, így szól róla: „Imádva boruljanak a Fiú elé Isten összes angyalai!” 5Móz 32:43</verse>
				<verse number="7">Az angyalokról ezt mondja Isten: „Angyalait szelekké teszi, szolgáit pedig tűz lángjaivá.” Zsolt 104:4</verse>
				<verse number="8">De a Fiúról így beszél: „Trónod, ó Isten, örökre megmarad, igazságos ítéletek által uralkodsz királyságodban.</verse>
				<verse number="9">Mindig az igazságot szeretted, és gyűlölted a gonoszt, ezért öntötte Isten, a te Istened az öröm olaját fejedre, ezért emelt a társaid fölé.” Zsolt 45:7-8</verse>
				<verse number="10">Ezt is a Fiúról mondja Isten: „Kezdetben te alapoztad meg a Földet, Uram, és a Menny is a kezed munkája.</verse>
				<verse number="11">Azok el fognak tűnni, de te örökre megmaradsz. Azok elhasználódnak, ahogy a ruhák elkopnak,</verse>
				<verse number="12">és összehajtod őket, mint a köpenyt. Újakra fogod őket cserélni, mint az elkopott ruhákat. De te mindig ugyanaz maradsz, életed évei sohasem érnek véget.” Zsolt 102:26-28</verse>
				<verse number="13">Isten sohasem mondta ezt egyik angyalnak sem: „Ülj mellém, a jobb oldalamra, amíg ellenségeidet hatalmad alá kényszerítem!” Zsolt 110:1</verse>
				<verse number="14">Az angyalok mindannyian szellemek, akik Istent szolgálják. Isten küldi őket, hogy segítsenek azoknak, akik meg fognak menekülni.</verse>
			</chapter>
			<chapter number="2">
				<verse number="1">Ha pedig ez így van, még gondosabban kell követnünk azokat az igazságokat, amelyekre megtanítottak bennünket. Vigyázzunk, hogy senki és semmi el ne térítsen ezektől!</verse>
				<verse number="2">Amit Isten az angyalokon keresztül mondott, az érvényesnek és igaznak bizonyult. Ezért amikor Izráel népe nem engedelmeskedett a Törvénynek, és ellene szólt, vagy tett valamit, megkapta méltó büntetését.</verse>
				<verse number="3">De Isten megmentő kegyelme, amelyet felkínált nekünk, sokkal hatalmasabb! Ezért még kevésbé kerülhetjük el a büntetést, ha nem törődünk vele! Hiszen először maga az Úr Jézus hirdette Isten megmentő kegyelmét! Akik pedig személyesen hallották őt beszélni, bizonyítják, hogy mindez igaz.</verse>
				<verse number="4">De maga Isten is bizonyította, hogy ez az üzenet igaz: jelekkel, csodákkal, sokféle természetfeletti jelenséggel és a Szent Szellem ajándékaival. Ezeket az ajándékokat Isten úgy osztja szét az emberek között, ahogy akarja.</verse>
				<verse number="5">Isten nem angyalokat választott ki arra, hogy a következő világ-korszakban uralkodjanak. Erről a következő korszakról beszélünk most.</verse>
				<verse number="6">Az Írásban ez található: „Micsoda az ember, hogy törődsz vele, Istenem, vagy az ember fia, hogy gondolsz rá?</verse>
				<verse number="7">Rövid időre alacsonyabb rangúvá tetted az angyaloknál, azután megkoronáztad őt dicsőséggel, méltósággal,</verse>
				<verse number="8">és mindent uralma alá helyeztél.” Zsolt 8:4-6 Amikor Isten mindent Jézus Krisztus uralma alá helyezett, nem hagyott ki semmit. Igaz, most még nem látjuk, hogy minden az ő uralma alatt van.</verse>
				<verse number="9">Azt azonban látjuk, hogy Isten dicsőséggel és méltósággal koronázta meg Jézust, aki rövid ideig valóban alacsonyabb rangú volt az angyaloknál. Azért kapta ezt a dicsőséget, mert szenvedett és meghalt. Isten kegyelme miatt kellett Jézusnak meghalnia minden emberért.</verse>
				<verse number="10">Isten teremtett mindent a világon, és minden az ő dicsőségére szolgál. Mivel Isten sok fiát be akarja vezetni a dicsőségébe, ezért Jézust a szenvedései által tette tökéletessé. Ez így volt helyes, mert Jézus az, aki Isten fiait bevezeti a dicsőségbe.</verse>
				<verse number="11">Jézus az, aki az embereket Isten számára különválasztja. De mind ő, mind pedig azok, akiket különválaszt, ugyanabból a családból származnak. Ezért nem is szégyelli őket Jézus a testvéreinek nevezni,</verse>
				<verse number="12">hanem azt mondja: „Istenem, rólad beszélek testvéreimnek, és dicséreted éneklem összegyűlt testvéreimmel együtt.” Zsolt 22:23</verse>
				<verse number="13">Azt is mondja: „Istenben bízom én”, Ézs 8:17 meg ezt is: „Itt vagyok, és velem együtt a gyermekek is, akiket Istentől kaptam.” Ézs 8:18</verse>
				<verse number="14">Ezek a „gyermekek” közönséges emberek, akiknek emberi testük van. Ezért Jézus is ugyanilyen emberi testben járt a Földön. Azért kellett ennek így lennie, hogy Jézus a saját halálával legyőzze a Sátánt, aki a Halál felett uralkodik.</verse>
				<verse number="15">Igen, Jézus emberré lett, és meghalt, hogy az embereket megszabadítsa a halálfélelemtől, amely őket egész életükben rabszolgaságban tartotta.</verse>
				<verse number="16">Nyilvánvaló, hogy Jézus nem az angyaloknak nyújtott segítő kezet, hanem Ábrahám utódainak.</verse>
				<verse number="17">Ezért kellett Jézusnak minden tekintetben hasonlóvá válnia a testvéreihez. Csak így lehetett könyörületes és hűséges Főpap, aki Istent szolgálja. Csak így szerezhette meg Isten bocsánatát a nép bűneire.</verse>
				<verse number="18">Jézus megtapasztalt minden kísértést és szenvedést. Ezért most valóban tud segíteni azoknak, akiket ugyanezek a kísértések tesznek próbára.</verse>
			</chapter>
			<chapter number="3">
				<verse number="1">Ezért mindnyájan figyeljetek Jézusra! Őrá gondoljatok, aki hitünk Apostola és Főpapja. Nektek mondom ezt, szent testvéreim, akiket Isten elhívott.</verse>
				<verse number="2">Jézus hűséges volt Istenhez, aki apostollá és főpappá tette — ahogy Mózes is hűséges volt Isten családjában.</verse>
				<verse number="3">Amikor valaki házat épít, akkor jobban megbecsülik az építőt, mint az épületet. Ugyanez a helyzet Jézussal is: sokkal nagyobb tiszteletet érdemel, mint Mózes.</verse>
				<verse number="4">Mert minden házat felépített valaki, de Isten az, aki mindent felépített.</verse>
				<verse number="5">Mózes hűségesen szolgált Isten egész családjában, de csak szolga volt. Az volt a dolga, hogy tanúskodjon azokról, amiket Isten később akart mondani.</verse>
				<verse number="6">Krisztus azonban úgy uralkodik Isten családja felett, mint a fiú. Isten családjának tagjai pedig mi vagyunk, de csak akkor, ha mindvégig megőrizzük Istenbe vetett örömteli bizalmunkat, és a reménységünkkel való dicsekedést.</verse>
				<verse number="7">Ezért, ahogyan a Szent Szellem mondja: „Ma, ha meghalljátok Isten hangját,</verse>
				<verse number="8">ne makacskodjatok, mint amikor Isten ellen fellázadtatok a próbatétel napján a pusztában,</verse>
				<verse number="9">ahol őseitek próbára tették türelmemet, pedig negyven éven keresztül látták tetteimet.</verse>
				<verse number="10">Ezért megharagudtam arra a népre, és azt mondtam: ezek mindig rosszul gondolkoznak, és sohasem értették meg, hogy mit akarok.</verse>
				<verse number="11">Ezért haragomban megesküdtem: sohasem fognak bemenni nyugalmamba.” Zsolt 95:7-11</verse>
				<verse number="12">Vigyázzatok testvérek! Ne legyen közöttetek senki, akinek a szíve gonoszul és hitetlenül elfordul az élő Istentől!</verse>
				<verse number="13">Inkább bátorítsátok egymást minden nap. Biztassátok egymást, amíg még tart a „mai nap”, hogy közületek senki ne legyen makacs és keményszívű a bűn hamissága miatt!</verse>
				<verse number="14">Mert mi mindannyian Krisztus részestársaivá lettünk. De csak akkor, ha mindvégig szilárdan megtartjuk azt a bizalmat, amely kezdetben bennünk élt.</verse>
				<verse number="15">Az Írás ezt mondja: „Ma, ha meghalljátok Isten hangját, ne makacskodjatok, mint amikor Isten ellen fellázadtatok!” Zsolt 95:7-8</verse>
				<verse number="16">Kik voltak azok, akik hallották Isten hangját, és mégis fellázadtak ellene? Akiket Mózes kivezetett Egyiptomból!</verse>
				<verse number="17">Kikre haragudott Isten negyven éven keresztül? Azokra, akik vétkeztek, és a pusztában haltak meg.</verse>
				<verse number="18">Kiknek esküdött meg Isten, hogy sohasem léphetnek be a nyugalmába? Azoknak, akik engedetlenek voltak!</verse>
				<verse number="19">Látjuk tehát, hogy ők a hitetlenségük miatt nem mehettek be oda.</verse>
			</chapter>
			<chapter number="4">
				<verse number="1">Istennek az az ígérete, hogy bemehetünk a nyugalmába, még ma is érvényes. Nagyon vigyázzunk tehát, nehogy elmulasszuk ezt a lehetőséget!</verse>
				<verse number="2">Hiszen nekünk is ugyanúgy hirdették az örömhírt, mint Izráel népének. De nekik akkor nem használt az üzenet, mert amikor hallották, nem fogadták el, és nem hittek benne.</verse>
				<verse number="3">Mi azonban, akik hiszünk, beléphetünk Isten nyugalmába! Isten megmondta: „Ahogy haragomban megesküdtem, ők sohasem fognak bemenni nyugalmamba.” Zsolt 95:11 Igen, ezt Isten mondta, pedig ő a világ teremtése óta minden munkáját befejezte!</verse>
				<verse number="4">Mert valahol az Írásban ezt mondta a hetedik napról: „A hetedik napon Isten abbahagyta minden munkáját és megpihent.”</verse>
				<verse number="5">Az előbbi helyen mégis azt mondja: „Ők sohasem fognak bemenni nyugalmamba!”</verse>
				<verse number="6">Máig is érvényes tehát, hogy egyesek be fognak menni Isten nyugalmába, ugyanakkor azok, akik akkor régen hallották az örömhírt, nem léptek be, mert engedetlenek voltak.</verse>
				<verse number="7">Ezért Isten újra ad egy lehetőséget, és ezt így nevezi: „ma”. Erről a napról sok idő múltán maga Isten mondta Dávid által azt, amit már az előbb is idéztünk: „Ma, ha meghalljátok Isten hangját, ne makacskodjatok!” Zsolt 95:7-8</verse>
				<verse number="8">Mert ha Józsué bevezette volna Izráel népét Isten nyugalma helyére, Isten nem beszélt volna később egy másik napról.</verse>
				<verse number="9">Ebből láthatjuk, hogy Isten népét még mindig várja a szombat-napi nyugalom.</verse>
				<verse number="10">A teremtéskor Isten befejezte a munkáját, és utána megpihent. Ezért aki belép Isten nyugalmába, az is befejezi a munkáját, abbahagyja erőfeszítéseit, és utána megpihen.</verse>
				<verse number="11">Tegyünk meg mindent, ami tőlünk telik, hogy beléphessünk abba a nyugalomba! Ne kövessük azok példáját, akik nem engedelmeskedtek Istennek!</verse>
				<verse number="12">Mert amit Isten kimond, az élő beszéd, erőteljes és hatékony. Isten szava élesebb, mint a legélesebb kétélű kard. Mélyen belénk hatol, egészen addig, ahol a szellem és a lélek közötti határ húzódik. Igen, Isten beszéde behatol a csontjaink találkozásáig, sőt a csontjaink belsejébe is: megítéli és szétválogatja szívünk gondolatait és szándékait.</verse>
				<verse number="13">Senki és semmi sem rejtőzhet el Isten tekintete elől! Ő mindent tisztán és világosan lát, tekintete előtt minden és mindenki meztelen. És ő az, akinek egyszer valamennyien számot kell adnunk!</verse>
				<verse number="14">Hatalmas Főpapunk maga Jézus, az Isten Fia, aki felment a Mennybe! Ezért bátran valljuk meg, hogy hiszünk Jézusban, és ragaszkodjunk hozzá!</verse>
				<verse number="15">Főpapunk megérti gyengeségeinket, hiszen ő is megtapasztalta mindazokat a kísértéseket és próbákat, amelyek az embereket érik. Mindenféle próbán győzelmesen keresztülment, és sohasem vétkezett.</verse>
				<verse number="16">Ha pedig Jézus a Főpapunk, akkor bátran és bizalommal menjünk az Atya-Isten kegyelmének Trónjához! Őnála bőségesen megtaláljuk azt a megbocsátást, segítséget és kedvességet, amire éppen most van szükségünk.</verse>
			</chapter>
			<chapter number="5">
				<verse number="1">A régi Izráelben a főpap a nép közül származott — Isten közülük választotta ki. Az volt a feladata, hogy népe nevében ajándékokat és bűnért való áldozatokat vigyen Istennek. Így segített az embereknek az Istennel való kapcsolatukban.</verse>
				<verse number="2">Ezek a főpapok is együtt éreztek a tudatlanokkal, bűnösökkel, és megértők voltak irántuk. Hiszen ők is ugyanolyan emberek voltak, mint a többiek: hajlamosak minden vétekre.</verse>
				<verse number="3">Éppen ezért a főpapok nemcsak a nép bűneiért, hanem a saját bűneikért is kötelesek voltak áldozatot vinni Istennek.</verse>
				<verse number="4">Főpapnak lenni nagy megtiszteltetés volt. De ezt a tisztséget senki sem szerezhette meg magának. Csak az lehetett főpap, akit Isten maga választott ki erre, mint például Áront is.</verse>
				<verse number="5">Ugyanígy, Krisztus sem maga szerezte azt a dicsőséget, hogy főpap legyen. Isten tette őt főpappá, amikor azt mondta neki: „Te vagy a fiam, ma lettem az édesapád.” Zsolt 2:7</verse>
				<verse number="6">Egy másik helyen az Írásban pedig ezt mondja Krisztusnak: „Örökké pap leszel, úgy, mint Melkisédek volt.” Zsolt 110:4</verse>
				<verse number="7">Amikor Jézus emberi testben itt élt a Földön, hangos kiáltásokkal, sírva imádkozott és könyörgött az Atya-Istenhez, aki meg tudta őt szabadítani a halál hatalmából. És mivel Jézus tisztelettel és valódi istenfélelemmel közeledett az Atyához, ő teljesítette is, amit Jézus kért.</verse>
				<verse number="8">Bár Jézus valóban Isten Fia volt, mégis a szenvedései által tanulta meg az engedelmességet.</verse>
				<verse number="9">Azután, mikor már tökéletes lett, ő lett az örök élet forrása azok számára, akik engedelmeskednek neki,</verse>
				<verse number="10">mert Isten őt tette Melkisédekhez hasonló főpappá.</verse>
				<verse number="11">Sokat kellene még beszélnünk erről, de alig tudnám elmagyarázni, mert a szellemi igazságokat még nehezen értitek meg.</verse>
				<verse number="12">Ilyen hosszú idő után már nektek kellene másokat tanítanotok! Most mégis arra van szükségetek, hogy valaki Isten tanításának ABC-jét ismételje át veletek. Olyan tanításra van szükségetek, mint a kis gyerekeknek való tej, mert nem bírjátok a felnőtteknek való ételt.</verse>
				<verse number="13">Aki csak tejet iszik, az még csecsemő. Az ilyen ember még járatlan és tapasztalatlan az isteni igazságokról szóló tanítás megértésében.</verse>
				<verse number="14">Az igazi ételek a szellemi értelemben felnőtteknek valók, aki már megtanulták, hogyan kell a jót a rossztól megkülönböztetni.</verse>
			</chapter>
			<chapter number="6">
				<verse number="1">Ezért hagyjuk el a Krisztusról szóló alapvető tanításokat, és igyekezzünk szellemileg felnőtté válni! Ne kezdjük újra előlről az ABC-t: a kezdőknek való tanítást az Istenben való hitről és a gonosz dolgok elhagyásáról,</verse>
				<verse number="2">a bemerítésekről, a kézrátételről, a halottak feltámadásáról és az örök ítéletről!</verse>
				<verse number="3">Tovább kell mennünk, és komolyabb tanításokkal kell foglalkoznunk. A továbbiakban ezt is fogjuk tenni, ha Isten megengedi.</verse>
				<verse number="7">Úgy van ez, mint a termőföld, amely gyakran kap esőt, és bőséges termést hoz gazdájának, aki megműveli. Az ilyen földet Isten megáldja.</verse>
				<verse number="8">De az a föld, amely csak töviseket és gazt terem, haszontalan. Az ilyen földet az a veszély fenyegeti, hogy Isten megátkozza, és tűzzel pusztítja el.</verse>
				<verse number="9">Ezzel figyelmeztetni szeretnélek benneteket, kedves testvéreim, de biztos vagyok benne, hogy rátok jobb dolgok várnak, amelyek által meg fogtok menekülni.</verse>
				<verse number="10">Mert Isten nem igazságtalan, hogy elfelejtkezzen munkátokról. Nem felejti el a szeretetet sem, amellyel segítettétek, és ma is segítitek népét.</verse>
				<verse number="11">Azt kívánjuk, hogy mindannyian szorgalmasan végezzétek ezt a munkát egész életetekben. Így azután meg is fogjátok kapni, amiben most reménykedtek!</verse>
				<verse number="12">Ne legyetek lusták! Azokat kövessétek, akik hittel és türelemmel végül megkapták, amit Isten ígért nekik!</verse>
				<verse number="13">Ábrahámnak Isten ígéretet tett. De mivel Istennél senki sincs nagyobb, ezért saját magára esküdött, hogy amit ígért, azt meg is fogja tenni.</verse>
				<verse number="14">Azt mondta Ábrahámnak: „Bőségesen megáldalak, és nagyon-nagyon sok utódot adok neked.”</verse>
				<verse number="15">Ábrahámnak sokáig és türelmesen várnia kellett, de végül mégis megkapta, amit Isten ígért.</verse>
				<verse number="16">Az emberek között az a szokás, hogy olyan valakire esküsznek, aki nagyobb náluk. Így erősítik meg ígéretüket, és ezzel vetnek véget a vitának.</verse>
				<verse number="17">Hasonlóképpen, amikor Isten egészen világosan meg akarta mutatni, hogy ígéreteit biztosan teljesíteni fogja, ő is megesküdött. Azoknak akarta ezt megmutatni, akik később valóban meg is kapták, amit Isten nekik ígért. Tehát, Isten egyrészt megígért valamit, másrészt azt esküjével erősítette meg.</verse>
				<verse number="18">Ez a két dolog sohasem változik! Isten nem hazudhat, amikor ígér valamit, és nem hazudhat, amikor megesküszik. Ez erős biztatást jelent, és reménységet ad nekünk. Hiszen odamenekültünk Istenhez, és belekapaszkodtunk abba a reménységbe, amit ő adott nekünk.</verse>
				<verse number="19">Ez a reménység olyan a lelkünk számára, mint a csónak számára az erős és biztonságos horgony. Ez a „remény-horgony” a mennyei Templomban, a függöny mögött, a mennyei Szentek Szentjében kapaszkodik meg,</verse>
				<verse number="20">ott, ahová Jézus bement. Értünk ment be oda, hogy utat készítsen a számunkra. Hiszen mindörökké Jézus lett a Főpap, Melkisédekhez hasonlóan.</verse>
			</chapter>
			<chapter number="7">
				<verse number="1">Ez a Melkisédek Sálem királya és a Magasságos Isten papja volt. Ábrahám éppen hazafelé tartott a csatából, ahol több királyt is legyőzött. Ekkor találkozott Melkisédekkel, aki megáldotta.</verse>
				<verse number="2">Ábrahám pedig neki adta hadizsákmánya tizedrészét. Melkisédek neve kettős jelentésű. Először is: „igazságosság királya”, azután „Sálem királya”, vagyis „békesség királya”.</verse>
				<verse number="3">Apjáról, anyjáról, vagy származásáról semmit sem tudunk. Életének sem a kezdete, sem a vége nem ismert. Isten Fiához hasonlít: örökké pap marad.</verse>
				<verse number="4">Látjátok hát, milyen hatalmas ez a Melkisédek, hogy még Ábrahám ősapánk is neki adta zsákmánya tizedrészét!</verse>
				<verse number="5">A Törvény azt parancsolja, hogy Izráelben a papok — Lévi utódai — szedjenek tizedet a néptől, vagyis saját testvéreiktől. Pedig azok is Ábrahám utódai.</verse>
				<verse number="6">Melkisédek nem volt Lévi utóda, mégis tizedet kapott Ábrahámtól! Meg is áldotta Ábrahámot, aki Istentől ígéreteket kapott.</verse>
				<verse number="7">Pedig nyilvánvaló, hogy aki áld, hatalmasabb annál, akit megáld.</verse>
				<verse number="8">A régi Izráelben a papok, akik a tizedet kapták a többiektől, maguk is halandó emberek voltak. Melkisédekről viszont azt mondja az Írás, hogy örökké él.</verse>
				<verse number="9">Úgy is mondhatnánk, hogy a tizedet szedő Lévi Ábrahámon keresztül adott tizedet Melkisédeknek.</verse>
				<verse number="10">Hiszen Lévi akkor még meg sem született: Ábrahám testében volt, amikor Ábrahám Melkisédekkel találkozott.</verse>
				<verse number="11">A Törvényt Isten a lévita papsággal együtt adta a népnek. De ezen az úton a szellemi tökéletességet nem lehet elérni. Ezért volt szükség arra, hogy egy teljesen másféle pap jöjjön. Ez az új pap Melkisédekre hasonlít, és nem Áron családjából való!</verse>
				<verse number="12">Ha pedig a papság rendszere megváltozik, akkor vele együtt a Törvénynek a papságra vonatkozó része is meg kell változzon.</verse>
				<verse number="13">Jézus Krisztus, akiről beszélünk, nem Lévi törzséből származott, hanem egy másikból. Abból a másik törzsből pedig senki sem végzett papi szolgálatot az oltárnál.</verse>
				<verse number="14">Mert nyilvánvaló, hogy Urunk, Jézus, Júda törzséből származott. Mózes pedig semmit nem mondott Júda törzsével kapcsolatban a papokról.</verse>
				<verse number="15">Még világosabb, hogy milyen nagy változást jelent ez, amikor Jézus, ez a Melkisédekhez hasonló, másfajta pap megjelenik.</verse>
				<verse number="16">Ő ugyanis nem emberekre vonatkozó rend alapján lett pap, hanem a benne lévő elpusztíthatatlan élet hatalma által.</verse>
				<verse number="17">Mert Jézus Krisztusról ezt mondja az Írás: „Örökké pap vagy, Melkisédekhez hasonlóan.”</verse>
				<verse number="18">A régi rend már félre van állítva, mert gyengének és eredménytelennek bizonyult,</verse>
				<verse number="19">hiszen senkit sem tudott tökéletessé tenni. De most Isten ennél sokkal jobb reménységet adott nekünk, amely által közel jöhetünk hozzá.</verse>
				<verse number="20">Az is fontos, hogy Isten az esküjével tette Jézust főpappá. A régi Izráelben pedig eskü nélkül léptek szolgálatba a papok,</verse>
				<verse number="21">Jézus azonban úgy lett főpap, hogy Isten megesküdött, és ezt mondta neki: „Megesküdött az ÚR, és vissza nem vonja soha: »Te mindörökké pap leszel.«” Zsolt 110:4</verse>
				<verse number="22">Ez azt is jelenti, hogy Jézus maga a biztosíték a szövetségre Isten és a népe között. Ez az új szövetség pedig jobb, mint a régi.</verse>
				<verse number="23">A régi Izráelben sok főpap következett egymás után. Mivel halandó emberek voltak, nem maradhattak örökké szolgálatban.</verse>
				<verse number="24">Jézus azonban örökké él, így örökké pap marad.</verse>
				<verse number="25">Ezért mindig meg tudja menteni azokat, akik az ő segítségével jönnek Istenhez. Hiszen Jézus örökké él, mindig segít nekünk, ha Istenhez jövünk, és a mi érdekünkben szól Isten előtt.</verse>
				<verse number="26">Ilyen Főpapra van szükségünk, aki szent, tiszta, hibátlan, akit nem befolyásolnak a bűnösök, és akit Isten a Menny fölé emelt!</verse>
				<verse number="27">Nem olyan, mint azok a főpapok a régi időkben, akiknek naponta kellett áldozatokat vinni Istennek: először a saját bűneikért, azután a nép bűneiért. Jézusnak ezt nem kell már végeznie. Ő csak egyetlen egy áldozatot vitt Istennek, de az mindörökre érvényes: saját magát áldozta fel!</verse>
				<verse number="28">Mert a Törvény embereket tesz főpappá, akikben megvannak az emberi gyengeségek. A Törvény után azonban Isten szava és esküje következik. Ezzel tette főpappá a Fiút, aki örökre tökéletes.</verse>
			</chapter>
			<chapter number="8">
				<verse number="1">Látjátok, nekünk ilyen Főpapunk van! Ez a lényege annak, amit eddig mondtunk. Igen, Jézus a Mennyben a Felséges Isten trónjának jobb oldalán ül,</verse>
				<verse number="2">és főpapként szolgál a mennyei Szentek Szentjében, az igazi Templomban, amelyet az Úr épített, nem az emberek.</verse>
				<verse number="3">Minden főpapnak az a dolga, hogy ajándékokat és áldozatokat vigyen Isten elé. A mi Főpapunk, Jézus sem kivétel.</verse>
				<verse number="4">De ha még mindig földön élő ember lenne, nem is lehetne pap, hiszen már megvannak azok, akik a Törvény szerint ajándékokat mutatnak be.</verse>
				<verse number="5">Az a szolgálat azonban, amelyet a földi papok végeznek, csak másolata és árnyéka a valódi, mennyei dolgoknak! Ez abból is látható, hogy amikor Mózes a Szent Sátor felállításához készült, Isten így figyelmeztette: „Vigyázz, hogy mindent annak a mintájára készíts, amit a hegyen mutattam neked!”</verse>
				<verse number="6">Az a szolgálat, amit Isten Jézusra bízott, sokkal magasabb rendű, mint a földi papoké. Ugyanígy, az Új Szövetség, amelyet Jézus hozott létre, sokkal magasabb rendű, mint a Régi Szövetség, mert sokkal jobb ígéretekre épült.</verse>
				<verse number="7">Ha a Régi Szövetség tökéletes lett volna, nem lett volna szükség helyette másikra.</verse>
				<verse number="8">De azzal Isten nem volt megelégedve, ezért így szólt a népéhez: „Eljön az idő — mondja az Úr —, amikor új szövetséget kötök Izráel népével és Júda népével,</verse>
				<verse number="9">de ez az új nem olyan lesz, mint a régi, amit őseikkel kötöttem azon a napon, amikor kézen fogva kivezettem őket Egyiptom földjéről. Mivel nem maradtak hűségesek a régi szövetséghez, én is elfordultam tőlük — mondja az ÚR.</verse>
				<verse number="10">Azok után a napok után majd új szövetséget kötök Izráel népével, mondja az ÚR, és az ilyen lesz: törvényeimet beírom értelmükbe, bevésem a szívükbe, Istenükké leszek, ők pedig népemmé lesznek.</verse>
				<verse number="11">Nem lesz többé szükség rá, hogy valaki a testvérét, vagy társát tanítsa. Nem mondja neki: »Ismerd meg az URat«, mert mind ismerni fognak engem, a legkisebbtől a legnagyobbig.</verse>
				<verse number="12">Mert megbocsátom gonoszságaikat, és bűneikre többé nem emlékezem.” Jer 31:31-34</verse>
				<verse number="13">Isten „újnak” nevezte ezt a szövetséget — ez azt jelenti, hogy a Régi Szövetség már nem használható. Ami pedig régi és használhatatlan, az hamarosan el is fog tűnni.</verse>
			</chapter>
			<chapter number="9">
				<verse number="1">A Régi Szövetségben sok szabály és előírás volt az istentiszteletről és annak helyéről,</verse>
				<verse number="2">a Szent Sátorról, amelyet emberek építettek. Ennek első részében volt a hétágú mécses-tartó, és az Istennek felajánlott szent kenyerek asztala. Ezt a helyet Szentélynek nevezték.</verse>
				<verse number="3">A második függöny mögött volt a Szentek Szentje.</verse>
				<verse number="4">Ebben volt az arany Füstölő-oltár, és a Szövetség Ládája, amelyet mindenhol arany borított. A ládában volt egy aranykorsó, ebben manna; meg Áron botja, amely egyszer kivirágzott; és a Szövetség kőtáblái.</verse>
				<verse number="5">A láda fölött pedig a dicsőséges kérubok, akik beárnyékolták a kegyelem helyét. De most nincs arra idő, hogy ezekről részletesen beszéljünk.</verse>
				<verse number="6">A Szent Sátorban úgy volt minden elrendezve, ahogy az előbb elmondtam. A papok naponta bementek az első sátorba, hogy ott imádják Istent, és papi szolgálatukat elvégezzék.</verse>
				<verse number="7">A második sátorba azonban egyedül a főpap mehetett be, ő is csak évente egyszer. Akkor is csak úgy, ha vért vitt magával. Ezt a vért a saját bűneiért és a nép bűneiért kellett bevinnie, hogy felajánlja Istennek. De csak azokért a bűnökért, amelyeket az emberek úgy követtek el, hogy nem tudták, hogy bűn az, amit tesznek.</verse>
				<verse number="8">Ezzel pedig azt mutatja meg a Szent Szellem, hogy amíg az első sátor áll, addig nem lehet a Szentek Szentjébe bemenni.</verse>
				<verse number="9">Ez a példa a mi korunkra is vonatkozik. Azt jelenti, hogy az Istennek felajánlott ajándékok és áldozatok nem tudták szellemileg tökéletessé tenni azt, aki az áldozatot bemutatta.</verse>
				<verse number="10">Hiszen ezekben a szertartásokban csak ételek, italok, különböző mosakodások, meg egyéb külső dolgok szerepeltek. Ezek csak kívülről érintik az ember testét, de nem változtatják meg a szívét. Isten arra az időre adta ezeket az embereknek, amíg el nem jött a helyreállítás ideje.</verse>
				<verse number="11">Ez az idő pedig most van, hiszen a Főpapunk, Krisztus már eljött. Ő azoknak a jó dolgoknak a Főpapja, amelyek már elérkeztek hozzánk, és amelyek még csak ezután fognak eljönni. De nem földi sátorban végzi a papi szolgálatot, mint azok a papok a régi időkben. Jobb és tökéletesebb sátorban szolgál, amelyet nem emberek építettek, és nem tartozik a teremtett világhoz.</verse>
				<verse number="12">Krisztus nem a kecskék, vagy borjak vérét vitte, hanem a saját vérét, amikor a Mennyben bement a Szentek Szentjébe. Csak egyszer ment be, de örökre ott is marad — és ezzel örökre biztosította számunkra a megmenekülést.</verse>
				<verse number="13">A régi időkben a kecskék és a borjak vérét és a tehén hamuját rászórták az emberekre. Így tették őket „tisztává”, de csak külsőleg.</verse>
				<verse number="14">Krisztus vére azonban sokkal-sokkal többre képes! Megtisztítja lelkiismeretünket a halott tettektől, hogy azután az élő Istent szolgálhassuk. Hiszen Jézus Krisztus tökéletes áldozatként ajánlotta fel magát Istennek az örökkévaló Szellem által.</verse>
				<verse number="15">Krisztus Új Szövetséget kötött velünk. Mert azért halt meg, hogy az embereket megszabadítsa a bűnöktől, amelyeket a Régi Szövetség idején követtek el. És azért is, hogy azok, akiket Isten elhívott, megkapják örökkévaló örökségüket, amelyet Isten ígért nekik.</verse>
				<verse number="18">Hasonló a helyzet itt is. Ezért nem volt érvényes a Régi Szövetség sem a vér, vagyis halál nélkül.</verse>
				<verse number="19">Mózes előbb az egész népnek elmondta a Törvény minden rendelkezését. Azután vette a borjak és kecskék vérét, meg vizet, vörös gyapjút és izsópot, és ráhintette a vért a Törvény könyvére és az egész népre.</verse>
				<verse number="20">Azt mondta: „Ez a vér teszi érvényessé a Szövetséget, amelyet Isten parancsolt nektek.”</verse>
				<verse number="21">Ugyanígy vérrel hintette be a Szent Sátrat, és azokat az dolgokat, amelyeket a papok használtak.</verse>
				<verse number="22">A Törvény parancsai szerint szinte mindent vérrel kell „megtisztítani”, és a vér kiontása nélkül nincs lehetőség a bűnök megbocsátására.</verse>
				<verse number="23">A Szent Sátor és a régi szertartások csupán hasonlítanak azokra a valódi dolgokra, amelyek a Mennyben vannak. A Földön azokra az áldozatokra volt szükség, amelyekről az előbb beszéltünk, hogy megtisztítsák a földi dolgokat. De a valóságos mennyei dolgok ennél különb áldozatot kívánnak.</verse>
				<verse number="24">Ezért Krisztus nem a földi, emberek által készített Szent Sátorba ment be, hanem egyenesen a Mennybe. A földi Szent Sátor ugyanis csak a másolata az igazinak, amely a Mennyben van. Jézus Krisztus azért ment fel a Mennybe, hogy ott most a mi érdekünkben jelenjen meg Isten előtt.</verse>
				<verse number="25">De nem azért ment be, hogy újra meg újra feláldozza magát. A földi főpapnak valóban minden évben újra meg újra be kellett vinnie a vért a Szentek Szentjébe. Nem a saját vérét vitte, hanem az áldozati állatokét.</verse>
				<verse number="26">Ha Krisztus is földi főpap lenne, neki is már sokszor fel kellett volna áldoznia magát a világ teremtése óta. De csak egyetlen egyszer jelent meg, amikor az idő már a vége felé közeledett, hogy önmagát feláldozza. Ez az egyetlen áldozat viszont egyszer és mindenkorra elegendő, mert amikor Jézus Krisztus saját magát feláldozta, akkor véglegesen leszámolt a bűnnel.</verse>
				<verse number="27">Minden embernek meg kell halnia egyszer, azután pedig ítéletre kerül. Ez egészen biztos.</verse>
				<verse number="28">Ugyanígy egészen biztos, hogy Jézus Krisztus is csak egyszer áldozta fel magát, hogy sok ember bűnét elvegye. Amikor pedig majd másodszor is megjelenik, akkor már nem az emberek bűneit hordozza, hanem azért jön, hogy teljes szabadulást hozzon azoknak, akik várva-várják őt.</verse>
			</chapter>
			<chapter number="10">
				<verse number="1">A Törvényben csak az árnyéka van meg azoknak a jó dolgoknak, amik el fognak jönni. Ezért a Törvény nem is adhat tiszta képet ezekről a valóságos dolgokról. Így vannak azok az áldozatok is, amelyeket a Törvény szerint évről évre újra be kell mutatni Istennek. Ezek az áldozatok sohasem tudják tökéletessé tenni azokat, akik ilyen módon közelednek Istenhez.</verse>
				<verse number="2">Hiszen ha a Törvény tökéletessé tette volna őket, már régen abbahagyták volna az áldozatokat! Akkor ugyanis, akik az áldozatokat bemutatták, egyszer s mindenkorra megtisztultak volna, és nem lenne többé bűntudatuk. De nem ez a helyzet!</verse>
				<verse number="3">Az áldozatokat minden évben be kell mutatni, és ezek állandóan a bűnre emlékeztetnek.</verse>
				<verse number="4">Mert a borjak és a kecskék vére nem képes végérvényesen eltörölni a bűnöket.</verse>
				<verse number="5">Ezért mondta Krisztus, amikor bejött a világba: „Istenem, nem kívántad a bűnért való áldozatokat, sem a hálaáldozatokat, hanem testet alkottál nekem.</verse>
				<verse number="6">Nem lelted örömödet az égőáldozatokban sem a vétekért való áldozatokban.</verse>
				<verse number="7">Ezért azt mondtam: Itt vagyok én, Istenem! Azért jöttem, hogy véghezvigyem, amit te akarsz, pontosan úgy, ahogy a könyvtekercsben meg van írva rólam” Zsolt 40:7-9</verse>
				<verse number="8">Tehát először azt mondja: „Nem akarod a bűnért való áldozatokat, a hálaáldozatokat, az égőáldozatokat és a vétekért való áldozatokat.” Pedig ezek olyan áldozatok, amelyeket a Törvény szerint be kell mutatni.</verse>
				<verse number="9">Azután pedig így szól: „Itt vagyok, eljöttem, hogy teljesítsem akaratodat.” Ez azt jelenti, hogy Isten megszünteti az áldozatok régi rendjét, és ugyanakkor új rendet vezet be.</verse>
				<verse number="10">Jézus Krisztus valóban véghezvitte mindazt, amit Isten akart. Bennünket pedig Istennek ez az akarata tett az ő számára különválasztott néppé. Igen, ez Jézus testének egyszeri feláldozása által történt meg, amely mindörökké érvényes.</verse>
				<verse number="11">A régi időkben az izráeli papok minden nap szolgálatban álltak, és elvégezték a Törvény által előírt kötelességüket. Újra és újra bemutatták ugyanazokat az áldozatokat, amelyek sohasem tudták eltörölni a bűnöket.</verse>
				<verse number="12">Ezzel ellentétben Krisztus csak egyetlen egy áldozatot mutatott be a bűnökért. Az az egy viszont örökre érvényes. Miután Krisztus ezt befejezte, leült Isten jobb oldalán.</verse>
				<verse number="13">Most már csak arra vár, hogy Isten minden ellenségét Krisztus hatalma alá kényszerítse.</verse>
				<verse number="14">Mert Krisztus ezzel az egyetlen egy áldozatával örök időkre tökéletessé tette azokat, akiket Isten számára különválaszt, és szolgálatára felkészít.</verse>
				<verse number="15">Ugyanezt mondja nekünk a Szent Szellem is. Azt mondja először:</verse>
				<verse number="16">„Ilyen Szövetséget fogok velük kötni azok után a napok után — mondja az ÚR — törvényeimet a szívükbe vésem, és beírom az értelmükbe.” Jer 31:33; Zsid 8:10</verse>
				<verse number="17">Azután pedig ezt mondja: „Többé nem fogok visszaemlékezni bűneikre és gonoszságaikra.” Jer 31:34; Zsid 8:11-12</verse>
				<verse number="18">Ha pedig Isten végérvényesen megbocsátotta a bűnöket, akkor többé nincs semmi szükség a bűnért való áldozatra!</verse>
				<verse number="19">Ezért testvéreim, félelem nélkül, bizalommal és teljesen szabadon bemehetünk a mennyei Szentek Szentjébe. Ez Jézus vére, vagyis halála által lehetséges,</verse>
				<verse number="20">mivel Jézus megnyitotta az oda vezető utat. Ez új és élő út, amely bevezet a széthasadt függönyön keresztül, a Szentek Szentjébe. A függöny pedig Jézus testét jelképezi.</verse>
				<verse number="21">Hatalmas Főpapunk van, aki Isten családját kormányozza!</verse>
				<verse number="22">Ezért őszinte szívvel és a hit bizonyosságával közeledjünk Istenhez! Hiszen a szívünket Jézus vére megtisztította a rossz lelkiismerettől, ahhoz hasonlóan, ahogy a tiszta víz lemossa testünkről a piszkot.</verse>
				<verse number="23">Kapaszkodjunk bele erősen ebbe a reménységbe, ne engedjük ki a kezünkből, és bátran valljuk is meg! Hiszen Isten, akitől az ígéreteket kaptuk, teljesen megbízható, és meg is fogja adni, amit ígért.</verse>
				<verse number="24">Figyeljünk oda egymásra is! Azon gondolkozzunk, hogyan tudnánk egymást segíteni és bátorítani, hogy jobban szeressük egymást, és jó dolgokat tegyünk!</verse>
				<verse number="25">Ne hagyjuk abba azt a törekvésünket, hogy egyre inkább összegyűljünk, bár vannak olyanok, akik elhanyagolják ezt. Bátorítsuk egymást, és folytassuk az összegyülekezést, mert látjuk, hogy közeledik az a bizonyos Nap!</verse>
				<verse number="26">Mert ha szándékosan továbbra is vétkezünk, miután megismertük az igazságot, akkor nincs többé bűnért való áldozat, amely eltörölhetné bűneinket.</verse>
				<verse number="27">Nem marad más hátra, mint rettegve várni Isten ítéletére és haragjának pusztító tüzére, amely mindenkit elpusztít, aki ellenkezik vele.</verse>
				<verse number="28">Ha valaki Mózes Törvényének nem engedelmeskedett — és ezt két vagy három tanú bizonyította —, akkor a bűnöst meg kellett ölni. Nem volt szabad megkönyörülni rajta.</verse>
				<verse number="29">Akkor vajon mit érdemel az, aki Isten Fiát „megtapossa”?! Bizony, az ilyen még sokkal súlyosabb büntetést kap! Igen, mert nem tisztelte Jézus vérét, amellyel ő az Új Szövetséget megkötötte. Pedig ez az a vér, amely az illetőt egyszer már megtisztította! Az ilyen ember súlyos büntetést érdemel, mert a Kegyelem Szellemét megbántotta!</verse>
				<verse number="30">Mert ismerjük azt, aki ezt mondta: „Enyém a bosszúállás, én megfizetek!” És ezt is mondta: „Az Úr fogja megítélni népét.”</verse>
				<verse number="31">Bizony, rettenetes, az élő Isten kezébe kerülni!</verse>
				<verse number="32">Emlékezzetek azokra az időkre, amikor először megismertétek az igazságot! Milyen sok szenvedést kellett elviselnetek, mégis kitartottatok.</verse>
				<verse number="33">Volt, hogy sokak előtt megszégyenítettek, és gonoszul bántak veletek. Ti pedig segítettétek azokat, akik hasonlóan szenvedtek,</verse>
				<verse number="34">vagy akiket börtönbe zártak — és együtt szenvedtetek velük. Még azt is jókedvvel viseltétek, amikor a vagyonotokat erőszakkal elvették tőletek. Hiszen tudtátok, hogy sokkal értékesebb és örökkévaló kincsetek van.</verse>
				<verse number="35">Ezért hát őrizzétek meg ezt a bátorságot és hitet, mert nagy jutalom vár rátok!</verse>
				<verse number="36">Legyetek türelmesek és kitartók, mert miután mindent véghez vittetek, amit Isten akar, megkapjátok tőle, amit megígért!</verse>
				<verse number="37">Hiszen ő mondta: „Hamarosan megérkezik, akit várunk, nem fog elkésni.</verse>
				<verse number="38">Szolgám, akit elfogadtam, aki bízik és hisz bennem, örökké élni fog, de ha fél és visszafordul, akkor nincs kedvemre.” Hab 2:3-4</verse>
				<verse number="39">Mi azonban nem azok közé tartozunk, akik visszafordulnak és elvesznek, hanem azokhoz, akik hisznek, hogy megmentsék a lelküket.</verse>
			</chapter>
			<chapter number="11">
				<verse number="1">Hinni pedig azt jelenti, hogy bizonyosak vagyunk abban, amit remélünk. Aki hisz valamiben, az meg van győződve arról, hogy az a dolog valóságosan létezik, annak ellenére, hogy nem látja.</verse>
				<verse number="2">Hitük miatt voltak olyan kedvesek Isten számára azok, akik előttünk éltek.</verse>
				<verse number="3">Hitünk által értjük meg, hogy a világmindenséget Isten a kimondott szava által teremtette, és hogy a láthatókat a láthatatlan dolgokból hozta elő.</verse>
				<verse number="4">Hite által vitt Istennek Ábel jobb áldozatot, mint Kain. Ábel a hite miatt vált Isten számára elfogadhatóvá. Ezt Isten azzal mutatta meg, hogy elfogadta az ajándékait. Bár Ábel már meghalt, a hite által még ma is szól hozzánk!</verse>
				<verse number="5">Hite miatt vitte fel Isten a Földről Énókot, aki sohasem találkozott a Halállal. Nem találták sehol Énókot, mert Isten magához emelte. Az Írások azt mondják róla, hogy mielőtt Isten felvitte magához, Énók megbizonyosodott arról, hogy Isten a kedvét leli benne.</verse>
				<verse number="6">Mert hit nélkül nem lehet Isten tetszését elnyerni. Aki Istenhez közeledni akar, annak hinnie kell abban, hogy Isten létezik. Sőt, abban is, hogy Isten megjutalmazza azokat, akik keresik őt.</verse>
				<verse number="7">Nóét Isten a hite által előre figyelmeztette azokról a dolgokról, amelyeket akkor még nem lehetett látni. Így Nóé tisztelettudó engedelmességgel felépítette a Bárkát, hogy megmentse a családját. Ezzel, és a hite által bizonyította, hogy a világ méltó az ítéletre. Őt magát pedig a hite alapján tekintette Isten elfogadhatónak.</verse>
				<verse number="8">Hite által engedelmeskedett Ábrahám, amikor Isten hívta, hogy költözzön más helyre. Ábrahámnak fogalma sem volt róla, hol van az a hely, csak azt tudta, hogy Isten neki ígérte, tehát egyszer valóban az övé lesz.</verse>
				<verse number="9">Hite által lakott Ábrahám azon a megígért földön, mintha menekült lett volna egy idegen országban. Sátorban lakott, akárcsak Izsák és Jákób, akiknek Isten ugyanazt az ígéretet tette.</verse>
				<verse number="10">Azért tudott így élni, mert hittel várta azt a várost, amelynek alapja szilárd, és amelyet maga Isten tervezett és épített.</verse>
				<verse number="11">Sárának addig még nem született gyermeke, és már túl öreg volt ahhoz, hogy szüljön. Ábrahám hite által Sára mégis képessé vált arra, hogy gyermeket foganjon és szüljön. Ez azért történt, mert Ábrahám megbízhatónak tartotta Istent, aki gyermeket ígért neki.</verse>
				<verse number="12">Így történt, hogy ettől az egyetlen férfitől, Ábrahámtól — aki akkor már közel volt a halálhoz — olyan sokan származtak, mint égen a csillagok, vagy mint tengerparton a homokszemek.</verse>
				<verse number="13">Ezek az emberek mind hitben éltek és haltak meg. De életükben nem kapták meg, amit Isten nekik ígért. Csak távolról látták azokat, és már előre örültek az ígéretek beteljesülésének. Nyíltan elismerték, hogy idegenek, akik csak átutazóban vannak a Földön.</verse>
				<verse number="14">Ezzel azt is kifejezték, hogy várják és keresik a saját hazájukat.</verse>
				<verse number="15">Mert ha abba az országba kívánkoztak volna vissza, ahonnan eljöttek, bőven lett volna idejük, hogy visszatérjenek.</verse>
				<verse number="16">De ők sokkal jobbat kívántak: olyan ország után vágyakoztak, amely a Mennyben van. Ezért Isten sem szégyelli, hogy Istenüknek nevezzék, és valóban elkészítette számukra azt a mennyei várost!</verse>
				<verse number="19">Ugyanis hitte, hogy Isten még a halálból is fel tudja támasztani Izsákot. Amikor Isten megfogta Ábrahám kezét, és nem engedte, hogy a fiát feláldozza, az valóban olyan volt, mintha Izsák feltámadt volna.</verse>
				<verse number="20">Izsák is a hite által nézett a messze jövőbe, és áldotta meg a fiait, Jákóbot és Ézsaut.</verse>
				<verse number="21">A haldokló Jákób is hittel áldotta meg József mindkét fiát, és botja végére támaszkodva imádkozott.</verse>
				<verse number="22">Élete végén József is hittel beszélt arról, hogy Izráel népe majd egyszer ki fog menni Egyiptomból, és arról is rendelkezett, hogy akkor majd hová temessék el a csontjait.</verse>
				<verse number="23">Hitük által bátorodtak fel Mózes szülei, hogy újszülött fiukat három hónapos koráig rejtegessék. Hiszen látták, milyen gyönyörű a kis Mózes, és nem féltek a király parancsának ellene szegülni.</verse>
				<verse number="24">Amikor Mózes felnőtt, hite által utasította vissza, hogy a fáraó leánya fiának tekintsék.</verse>
				<verse number="25">Inkább akart együtt szenvedni Isten népével, mint a bűnös élet pillanatnyi örömeit élvezni.</verse>
				<verse number="26">Úgy tartotta, hogy a Krisztusért szenvedni többet ér, mint Egyiptom összes kincse. Mert Mózes hit által arra a jutalomra tekintett, amelyet Istentől várt.</verse>
				<verse number="27">Hitére támaszkodva otthagyta Egyiptomot, és nem félt a király haragjától. Ingadozás nélkül kitartott, mert Istenre nézett, aki láthatatlan.</verse>
				<verse number="28">Mózes hittel készítette el a pászkabárányt, és kente be az ajtófélfákat vérrel. Azért tette ezt, hogy a Pusztító hozzá ne nyúlhasson Izráel elsőszülött fiaihoz.</verse>
				<verse number="29">Hit által tudott az egész nép átmenni a Vörös-tengeren, amikor Mózes vezette őket. Úgy mentek át a tengeren, mintha csak a szárazon jártak volna! Amikor pedig az egyiptomiak is megpróbálták ugyanezt, mind belefulladtak a tengerbe.</verse>
				<verse number="30">Izráel népének hite által dőlt le Jerikó városának fala, miután hét napon keresztül körüljárták.</verse>
				<verse number="31">Hite miatt menekült meg Ráháb, a prostituált: nem ölték meg, mint a többi engedetlent. Ráháb ugyanis jó szívvel befogadta házába az izráeli kémeket.</verse>
				<verse number="32">Szükség van-e még további példákra? Nincs elég idő, hogy Gedeonról, Bárákról, Sámsonról, Jeftéről, Dávidról, Sámuelről és a prófétákról is beszéljek.</verse>
				<verse number="33">Nekik valóban erős hitük volt! Hitük által országokat hódítottak meg, hit által igazságosan uralkodtak, hit által megkapták Isten ígéreteit, hit által bezárták az oroszlánok száját,</verse>
				<verse number="34">hit által eloltották a dühöngő tüzet, hit által megmenekültek a kard általi haláltól, hit által felerősödtek a gyengeségből, hit által hősökké lettek a csatában és megfutamították az ellenséges seregeket.</verse>
				<verse number="35">Asszonyok hit által visszakapták halottaikat, akik újra életre keltek. Másokat megkínoztak, mégis visszautasították a szabadulást, hogy majd jobb feltámadásban legyen részük.</verse>
				<verse number="36">Egyeseket kigúnyoltak és megkorbácsoltak, másokat megbilincseltek és börtönbe zártak.</verse>
				<verse number="37">Voltak, akiket kövekkel dobáltak halálra, másokat kettéfűrészeltek, vagy karddal öltek meg. Egyesek közülük csupán báránybőr, vagy kecskebőr ruhát viseltek, bujdostak, és szegénységben éltek. A többiek gonoszul bántak velük és elnyomták őket.</verse>
				<verse number="38">Pusztákon és a hegyek között bujdostak, barlangokban és földbe vájt odúkban rejtőztek. Őket nem érdemelte meg a világ!</verse>
				<verse number="39">Bár mind híresek voltak a hitük miatt, mindeddig még nem kapták meg az ígéretet.</verse>
				<verse number="40">Nem kapták meg, mert Isten valami jobbat tervezett a számunkra. Csak velünk együtt fogják elérni a tökéletességet.</verse>
			</chapter>
			<chapter number="12">
				<verse number="1">A hit embereinek ez a nagy serege körülvesz bennünket! Az ő életük mutatja meg igazán, mit jelent a hit. Ezért hát, mi is dobjunk le magunkról minden terhet, amely akadályoz bennünket, s még azt a bűnt is, amely szívósan tapad ránk, és el akar gáncsolni! Kitartással fussuk végig az előttünk lévő versenypályát!</verse>
				<verse number="2">Közben azonban ne vegyük le szemünket Jézusról, aki hitünk elkezdője és befejezője! Ő azért az örömért, amelyet Isten tűzött célul elé, elszenvedte még a kereszten való kivégzést is, és nem törődött azzal a szégyennel, amelyet ez jelentett. Most pedig elfoglalta a helyét Isten trónjának jobb oldalán.</verse>
				<verse number="3">Gondoljatok Jézusra! Türelmesen elviselte, amikor a bűnösök gonoszul bántak és makacsul ellenkeztek vele. Ha erre gondoltok, nem fogtok belefáradni munkátokba, sem nem vesztitek el a kedveteket.</verse>
				<verse number="4">A bűn elleni harcotokban még nem kellett szembenéznetek a halállal.</verse>
				<verse number="5">Isten fiai vagytok, és ő bátorít benneteket. De ezt a bátorítást elfelejtettétek: „Fiam, vedd komolyan, ha az ÚR nevel téged, és ne veszítsd el a kedved, amikor megfegyelmez!</verse>
				<verse number="6">Mert az ÚR megneveli azokat, akiket szeret, és megfenyít mindenkit, akit a fiává fogad.” Péld 3:11-12</verse>
				<verse number="7">Fogadjátok el, és vessétek alá magatokat az ilyen nevelésnek! Tekintsétek az Édesapátoktól jövő megfegyelmezésnek! Mert ez azt bizonyítja, hogy Isten úgy bánik veletek, mint a fiaival. Hiszen minden fiút megnevel az apja.</verse>
				<verse number="8">Mindenkinek szüksége van a fegyelmezésre. De ha sohasem kaptok fegyelmezést, akkor nem is vagytok igazán Isten fiai, csak törvénytelen gyerekek.</verse>
				<verse number="9">Ezen kívül mindegyikünket fegyelmezett és fenyített földi édesapánk, akit tisztelünk. Akkor mennyivel inkább kell engedelmeskednünk szellemi Édesapánknak, hogy élhessünk?!</verse>
				<verse number="10">Földi apánk csak rövid ideig fegyelmezett bennünket, ahogy neki tetszett. Isten azonban a mi érdekünkben fegyelmez és nevel. Abból a célból teszi ezt, hogy szentek lehessünk, olyanok, mint ő.</verse>
				<verse number="11">A fegyelmezés, meg a fenyítés egyáltalán nem kellemes, amikor el kell szenvednünk. Sőt, inkább fájdalmas, és szomorúságot okoz! Később mégis igazságosságot és békességet eredményez annak az életében, aki a fegyelmezés által megedződött.</verse>
				<verse number="12">Ezért ne szomorkodjatok, hanem emeljétek fel a fejeteket! Ne legyetek gyengék, hanem erősítsétek meg magatokat!</verse>
				<verse number="13">Egyenes utakon járjatok, és helyesen éljetek, hogy megmeneküljetek, és gyengeségeitek miatt el ne vesszetek!</verse>
				<verse number="14">Igyekezzetek mindenkivel békességben élni! Törekedjetek arra, hogy bűn nélkül éljetek, mert aki nem szent, az sohasem fogja meglátni az Urat!</verse>
				<verse number="15">Vigyázzatok, hogy Isten kegyelmétől senki el ne forduljon! Vigyázzatok, hogy senkiben ne növekedjen fel a keserűség, mint egy mérgező növény, mert ez sok más embert is megmérgezhet!</verse>
				<verse number="16">Közöttetek senki ne éljen szexuális bűnben! Senki se legyen istentelen, mint Ézsau, aki egy tál ételért eladta elsőszülöttségi jogát!</verse>
				<verse number="17">Tudjátok, hogy amikor később örökölni akarta az áldást, már nem kapta meg. Nem tudott többé változtatni azon, amit tett, pedig sírva igyekezett megszerezni az apja áldását.</verse>
				<verse number="18">Ti már új helyre érkeztetek. Nem úgy, mint Izráel népe akkor régen, amikor megérkeztek a Sínai hegyhez. Ti most nem kézzelfogható hegyhez jöttetek, amely tűzben ég. Nem sötétséghez, homályhoz, viharhoz,</verse>
				<verse number="19">a trombita harsogó hangjához, sem a hanghoz, amely rettenetes volt. Olyan félelmetes volt, hogy akik hallották, könyörögtek, hogy ne szóljon hozzájuk többé.</verse>
				<verse number="20">Mert nem tudták elviselni a parancsot, amit kaptak: „Még ha egy állat érinti a hegyet, azt is meg kell ölni: agyon kell dobálni kövekkel.”</verse>
				<verse number="21">Olyan rémületes volt a látvány, hogy még Mózes is azt mondta: „Reszketek a félelemtől.”</verse>
				<verse number="22">Nem, ti nem ilyen helyre jöttetek! Az az új hely, ahová érkeztetek, a Sion hegye, az Élő Isten városa, a Mennyei Jeruzsálem, és benne az angyalok ezrei, akik összegyűltek, hogy együtt örvendezzenek.</verse>
				<verse number="23">Ahová érkeztetek, az az elsőszülöttek Eklézsiája, vagyis azoknak az ünnepi összegyülekezése, akiknek a neve fel van írva a Mennyben. Magához Istenhez jöttetek, aki minden ember bírája, és az igazságos emberek szellemeihez, akik tökéletessé váltak.</verse>
				<verse number="24">Jézushoz jöttetek, aki az Új Szövetséget megkötötte. Jézus véréhez jöttetek, amely megtisztít, és sokkal jobb dolgokról beszél, mint Ábel vére.</verse>
				<verse number="25">Vigyázzatok, nehogy visszautasítsátok, amit Isten mond! Azok sem menekültek meg, akik akkor régen visszautasították, amikor Isten figyelmeztette őket itt a földön. Akkor mi hogyan menekülhetnénk meg, ha elfordulunk Istentől, aki most a Mennyből szól hozzánk?!</verse>
				<verse number="26">Akkor régen, mikor Isten szólt, a hangja megrázta a földet. Most pedig azt ígéri: „Még egyszer megrázom a Földet, sőt, még a Mennyet is.”</verse>
				<verse number="27">Ez a „még egyszer” azt jelenti, hogy minden teremtett dolgot megráz, és ezek el fognak tűnni. Csak az marad meg, ami kibírja ezt a megrázást.</verse>
				<verse number="28">Mi pedig olyan királyságot kapunk, amelyet semmi sem rendíthet meg. Ezért hát legyünk hálásak Istennek, és szolgáljuk olyan módon, ahogy neki tetszik: tisztelettel és félelemmel!</verse>
				<verse number="29">Mert a mi Istenünk olyan, mint a tűz, amely mindent megemészt!</verse>
			</chapter>
			<chapter number="13">
				<verse number="1">Szeressétek egymást továbbra is, hiszen Krisztusban testvérek vagytok!</verse>
				<verse number="2">A vendégszeretetről ne feledkezzetek el! Voltak, akik ilyen módon angyalokat vendégeltek meg, anélkül, hogy észrevették volna.</verse>
				<verse number="3">Gondoljatok azokra, akik börtönben raboskodnak, mintha ti is a fogolytársaik lennétek! Ne felejtsétek el azokat, akik szenvednek, hiszen ti is testben éltek!</verse>
				<verse number="4">Mindannyian tartsátok tiszteletben a házasságot! A férj és feleség közötti szexuális kapcsolatot tartsátok tisztán, mert Isten elítéli a szexuális bűnben élőket és a házasságtörőket!</verse>
				<verse number="5">Tartsátok távol magatoktól a pénz utáni vágyakozást, és elégedjetek meg azzal, amitek van! Mert Isten azt mondta: „Sohasem hagylak cserben, sem nem hagylak magadra.” 5Móz 31:6</verse>
				<verse number="6">Ezért bizalommal mondhatjuk: „Az ÚR megsegít engem, nem félek. Ember mit árthat nekem?” Zsolt 118:6</verse>
				<verse number="7">Ne feledkezzetek meg a vezetőitekről, mert ők tanítottak benneteket Isten szavára. Figyeljétek meg, hogyan éltek és haltak meg, és kövessétek a hitüket!</verse>
				<verse number="8">Jézus Krisztus tegnap, ma és mindörökké ugyanaz!</verse>
				<verse number="9">Ne engedjétek, hogy különféle idegen tanításokkal félrevezessenek benneteket! Isten kegyelmével erősítsétek meg a szíveteket, ne különböző ételekre vonatkozó szabályok betartásával, mert azoknak semmi értelmük sincs!</verse>
				<verse number="10">Nekünk olyan oltárunk van, amelyről nem ehetnek azok, akik a Szent Sátorban szolgálnak.</verse>
				<verse number="11">Mert a főpap az állatok vérét beviszi a Szentek Szentjébe bűnért való áldozatul, de azoknak az állatoknak a testét a táboron kívül kell elégetni.</verse>
				<verse number="12">Ugyanígy, Jézus is a város kapuján kívül szenvedett. Azért halt meg, hogy a saját vére által tegye a népét szentté.</verse>
				<verse number="13">Ezért menjünk ki a táborból Jézushoz, és fogadjuk el ugyanazt a megaláztatást, amely őt érte!</verse>
				<verse number="14">Mert itt a földön nincs örökkévaló városunk, hanem azt a várost várjuk, amely majd egyszer eljön.</verse>
				<verse number="15">Ezért Jézus által szüntelenül vigyük Isten elé áldozatunkat: dicsérjük őt szívvel-lélekkel, és hirdessük dicsőségét!</verse>
				<verse number="16">Ne feledkezzetek meg arról, hogy másokkal jót tegyetek, és adjatok azoknak, akik rászorulnak! Az ilyen áldozatok kedvesek Istennek.</verse>
				<verse number="17">Engedelmeskedjetek vezetőiteknek, és maradjatok a fennhatóságuk alatt! Hiszen felelősek értetek, figyelmesen vigyáznak rátok és a lelketekre. Erről majd számot kell adniuk Isten előtt! Engedelmeskedjetek tehát nekik, hogy a munkájukban örömük teljen, és ne szomorúságot okozzon nekik! Ha megnehezítitek a dolgukat, az nem válik a javatokra.</verse>
				<verse number="18">Továbbra is imádkozzatok értünk, mert meg vagyunk győződve róla, hogy lelkiismeretünk tiszta Isten előtt, hiszen mindig arra törekszünk, amit helyesnek látunk.</verse>
				<verse number="19">Különösen azért kérlek, hogy imádkozzatok, hogy hamarosan visszatérhessek hozzátok!</verse>
				<verse number="22">Testvérek, kérlek benneteket, fogadjátok el ezt a bátorító üzenetet, hiszen igen röviden írtam nektek!</verse>
				<verse number="23">Tudjátok meg, hogy Timóteus testvérünket kiengedték a börtönből. Ha idejében megérkezik, akkor együtt megyünk hozzátok.</verse>
				<verse number="24">Üdvözletünket küldjük minden vezetőtöknek, és minden testvérnek. Az Itáliában élő testvérek is köszöntenek benneteket!</verse>
				<verse number="25">Isten kegyelme legyen veletek!</verse>
			</chapter>
		</book>
		<book number="59">
			<chapter number="1">
				<verse number="1">Jakab, Isten és az Úr Jézus Krisztus szolgája, üdvözletét küldi Izráel tizenkét törzsének, akik a világon mindenfelé szétszóródtak.</verse>
				<verse number="2">Testvéreim, örüljetek, amikor különböző megpróbáltatásokat kell elviselnetek!</verse>
				<verse number="3">Miért? Mert ezek a nehézségek a hiteteket teszik próbára. Ha pedig hitetek kiállja a próbát, az kitartóvá tesz benneteket.</verse>
				<verse number="4">De a türelemmel való kitartásban jussatok el egészen a tökéletes tettekig! Így lesztek tökéletesek és teljesek, akikben nincs semmi hiányosság.</verse>
				<verse number="5">Ha valakinek nincs elég bölcsessége, egyszerűen csak kérje Istentől, és meg fogja kapni! Hiszen Isten mindenkinek örömmel és nagylelkűen ad, és nem néz le senkit.</verse>
				<verse number="6">De aki kér, bizalommal kérjen, ne kételkedve! Mert aki kételkedik, hasonlít a tenger hullámaihoz, amelyeket a szél ide-oda dobál.</verse>
				<verse number="7">Az ilyen ember ne remélje, hogy megkapja, amit az Úrtól kér!</verse>
				<verse number="8">Mert aki kételkedik, annak a lelke kétfelé ingadozik, nem képes elszánni magát, állhatatlan és megbízhatatlan mindenben.</verse>
				<verse number="9">A szegénységben élő testvér azzal a szellemi gazdagsággal dicsekedjen, amelyet Istentől kapott.</verse>
				<verse number="10">A gazdag pedig megalázottságával dicsekedhet, hiszen ő is éppúgy elmúlik, mint a mezőn a virágok.</verse>
				<verse number="11">Mert felkel a nap, és égető sugaraival elszárítja a növényeket, lehullnak a virágok, és szépségük elmúlik. Ugyanígy múlik el a gazdag ember is. Egyik nap még üzleti terveket készít, a másik nap már halott.</verse>
				<verse number="12">Boldog és áldott, aki kiállja a próbát, mert megkapja az örök élet koronáját. Ezt ígérte Isten azoknak, akik szeretik őt.</verse>
				<verse number="13">Amikor kísértések érnek valakit, ne mondja, hogy Isten akarja rávenni a gonoszságra! Mert Isten nem kísérthető semmi gonosszal, és ő maga senkit nem kísért.</verse>
				<verse number="14">Ha valakiben feltámad a gonosz dolgok iránti kívánság, akkor valójában a saját szívének kívánsága csalogatja rossz irányba.</verse>
				<verse number="15">Ez a gonosz kívánság azután gyökeret ver benne, majd bűnös tetteket eredményez. Amikor pedig a bűn eluralkodik valakiben, az halálhoz vezet.</verse>
				<verse number="16">Szeretett testvéreim, ne hagyjátok magatokat becsapni!</verse>
				<verse number="17">Minden jó dolog és tökéletes ajándék felülről jön, attól, aki az égitestek Teremtője. Ő mindig ugyanaz, és nem változik, mint az égitestek fénye.</verse>
				<verse number="18">Isten azt akarta, hogy a gyermekei legyünk. Ezért „megszült” bennünket az igazság üzenete által. Így lettünk a teremtményei között a legfontosabbak.</verse>
				<verse number="19">Tanuljátok meg, szeretett testvéreim: mindenki készségesen hallgassa meg a másikat, de jól gondolja meg, mit beszél, és ne legyen hirtelen haragú!</verse>
				<verse number="20">Mert az emberi harag nem vezet az Isten szerint való igaz élethez.</verse>
				<verse number="21">Ezért takarítsatok ki magatokból minden gonoszságot és aljas szándékot! Szelíden és alázattal fogadjátok szívetekbe Isten beszédét és tanítását, amely meg tudja menteni a lelketeket!</verse>
				<verse number="22">De amit Isten mond, azt tegyétek is meg, ne csak hallgassátok! Ha csak hallgatjátok, de nem teszitek meg, becsapjátok magatokat.</verse>
				<verse number="23">Van aki csak hallgatja Isten tanítását, de nem engedelmeskedik neki. Az ilyen ember úgy jár, mint aki megnézi arcát a tükörben,</verse>
				<verse number="24">azután elmegy, és azonnal el is felejti, amit látott.</verse>
				<verse number="25">Isten Törvénye tökéletes, és a szabadságra vezet. Ha valaki ezt szorgalmasan tanulmányozza, nem tér el tőle, hanem annak megfelelően él és cselekszik, az nem feledékeny hallgatója a tanításnak, és minden dolgában áldott lesz.</verse>
				<verse number="26">Ha valaki istenfélő embernek tartja magát, de nem fegyelmezi meg a nyelvét, akkor becsapja magát. Az ilyen vallásosság semmit sem ér!</verse>
				<verse number="27">Ellenben az Atya-Isten azt tekinti tiszta és tökéletes istentiszteletnek, amikor gondoskodunk az árvákról és özvegyekről, és tisztán tartjuk magunkat a világ gonosz hatásától.</verse>
			</chapter>
			<chapter number="2">
				<verse number="1">Testvéreim, ti hisztek dicsőséges Urunkban, Jézus Krisztusban. Ezért hát ne kivételezzetek senkivel!</verse>
				<verse number="2">Képzeljétek el, hogy bejön a gyülekezetbe egy jól öltözött, aranygyűrűs ember, és bejön egy szegény is, piszkos ruhában.</verse>
				<verse number="3">Ha a jól öltözött emberhez különleges figyelemmel fordultok, és azt mondjátok neki: „Ülj le erre a kényelmes helyre!” A szegénynek meg azt mondjátok: „Te csak állj meg ott!”, vagy: „Ülj le ide, a lábam elé!”</verse>
				<verse number="4">— akkor különbséget tesztek közöttük, és gonosz módon azt gondoljátok, hogy az egyik ember fontosabb, mint a másik.</verse>
				<verse number="5">Figyeljetek ide, kedves testvéreim! Isten kiválasztotta azokat az embereket, akiket a világ szegénynek tart, hogy a hitük által gazdagok legyenek. Kiválasztotta őket, hogy övék legyen a Királyság, amelyet Isten azoknak ígért, akik szeretik őt.</verse>
				<verse number="6">Ti pedig ilyen megalázó módon bántok a szegényekkel?! Pedig a gazdagok azok, akik mindig uralkodni akarnak rajtatok. Ők visznek benneteket a bíróság elé.</verse>
				<verse number="7">Ők azok, akik gonosz dolgokat mondanak Jézus szép nevéről, amelyről titeket is elneveztek.</verse>
				<verse number="8">Ez a királyi törvény az Írásokban található: „Úgy szeresd a másik embert is, mint saját magadat!” Ha ennek a parancsnak engedelmeskedtek, jól teszitek!</verse>
				<verse number="9">De ha az egyik embert fontosabbnak tartjátok a másiknál, akkor bűnt követtek el, és Isten Törvénye ellen vétkeztek.</verse>
				<verse number="10">Hiszen ha valaki csak egy dologban bűnös, különben pedig az összes többi parancsot megtartja, mégis az egész Törvény ellen vétkezik.</verse>
				<verse number="11">Isten azt mondta: „Ne csald meg a feleségedet, vagy férjedet!” De ugyanaz az Isten ezt is mondta: „Ne kövess el gyilkosságot!” Így ha nem csalod meg a házastársadat, de meggyilkolsz valakit, akkor is az egész Törvény ellen vétkezel.</verse>
				<verse number="12">Titeket a szabadság törvénye alapján fognak megítélni. Erre mindig emlékezzetek, ha mondtok, vagy tesztek valamit!</verse>
				<verse number="13">Ha valaki nem bánik irgalommal másokkal, őt is irgalmatlanul fogják elítélni. Az irgalom azonban erősebb, mint az ítéletet, és legyőzi azt.</verse>
				<verse number="14">Testvéreim, ha valaki azt mondja, hogy hisz, de ez a tetteiből nem látszik meg, akkor annak az embernek a „hite” nem ér semmit! Vajon az ilyen „hit” által megmenekülhet-e?</verse>
				<verse number="15">Ha például egy testvérnek — akár férfinak, akár nőnek — nincs rendes ruhája, és nincs mit ennie,</verse>
				<verse number="16">akkor hiába mondjátok neki: „Isten veled, remélem, nem fogsz fázni, és lesz mit enned.” Ha nem adtok neki ruhát és ennivalót, ugyan mit érnek a szavak? Bizony, nem érnek semmit!</verse>
				<verse number="17">Ugyanígy van a hit is: ha nem követik a tettek, akkor halott. Nem ér semmit, mert nincs benne élet.</verse>
				<verse number="18">De azt mondhatja valaki: „Neked hited van, nekem meg tetteim.” Jó, akkor próbáld megmutatni a „tettek nélküli hitedet”, én pedig azzal mutatom meg, hogy hiszek, amit a hitem alapján teszek!</verse>
				<verse number="19">Hiszitek, hogy csak egyetlen Isten van? Helyes! De gondoljátok meg, hogy ezt a gonosz szellemek is hiszik — és reszketnek a félelemtől!</verse>
				<verse number="20">Ó, ti ostobák! Bebizonyítsam nektek, hogy az a hit, amelyből nem következnek tettek, nem ér semmit?</verse>
				<verse number="21">Ábrahám, ősapánk is azzal vált Isten számára elfogadhatóvá, amit tett: felajánlotta Istennek az oltáron a fiát, Izsákot.</verse>
				<verse number="22">Ebből láthatjátok, hogy Ábrahám hite és a tettei összhangban voltak. A hite azzal vált tökéletessé, amit a hite alapján tett.</verse>
				<verse number="23">Így teljesedett be, amit a Írás mond: „Ábrahám hitt Istennek, és bízott benne. Isten pedig elfogadta Ábrahám hitét, és elfogadta őt magát is”. Ezért nevezte Isten a „barátjának” Ábrahámot.</verse>
				<verse number="24">Látjátok tehát, hogy az embert a tettei teszik valóban elfogadhatóvá Isten számára. Pusztán a hite által ez nem lehetséges.</verse>
				<verse number="25">Ugyanerre példa a prostituált Ráháb esete is. Ő is a tettei alapján lett Isten számára elfogadhatóvá, amikor házába fogadta az izráeli kémeket, és segített nekik, hogy másik úton meneküljenek el az üldözők elől.</verse>
				<verse number="26">Ahogyan az ember teste halott a szellem nélkül, ugyanúgy a hit is halott, ha nem tesz semmit.</verse>
			</chapter>
			<chapter number="3">
				<verse number="1">Testvéreim, ne akarjatok túl sokan tanítók lenni! Tudjátok, hogy bennünket, tanítókat szigorúbban fognak megítélni.</verse>
				<verse number="2">Azért figyelmeztetlek benneteket, mert mindannyian sokszor vétkezünk. Aki a beszédében nem vétkezik, az már tökéletes! Hiszen, ha a beszédén tud uralkodni, akkor az egész testét is uralma alatt tartja.</verse>
				<verse number="3">A lovak szájába zablát teszünk, hogy engedelmeskedjenek akaratunknak. Így a zablával a ló egész testét irányítani tudjuk.</verse>
				<verse number="4">Vagy gondoljatok a hajókra! Lehetnek bármilyen nagyok, és bármilyen erős szelek hajtják is őket, az irányításukhoz elég egy kis kormány: arra fordulnak, amerre a kormányos akarja.</verse>
				<verse number="5">Ugyanígy van a nyelv is: bár csak kis része a testnek, mégis azzal dicsekedhet, hogy igen nagy hatása van! Gondoljatok arra, milyen nagy erdőt tűzbe boríthat egyetlen lángnyelvecske!</verse>
				<verse number="6">Bizony, a nyelv is olyan veszélyes, mint a tűz! Testrészeink közül a nyelvünkkel, vagyis a beszédünkkel tudjuk a legnagyobb bajt okozni, és a legsúlyosabb gonoszságokat elkövetni. Beszédünkkel tönkre tehetjük egész testünket és életünket. Olyan tüzet gyújthatunk vele, amely elpusztíthat bennünket. Miért? Mert a nyelv tüzét a pokol lángjai gyújtják meg.</verse>
				<verse number="7">Mindenféle vadállatot meg lehet szelídíteni: a madarakat, szárazföldi és tengeri állatokat is. Sőt, az emberek meg is szelídítették őket.</verse>
				<verse number="8">De a nyelvet senki ember nem tudja megszelídíteni, mert az maga a nyughatatlan gonoszság, és tele van halálos méreggel.</verse>
				<verse number="9">Nyelvünkkel áldjuk és dicsérjük Urunkat és Atyánkat. De ugyanazzal a nyelvvel átkozzuk az embereket, akiket Isten a saját képére teremtett!</verse>
				<verse number="10">Ugyanabból a szájból származik áldás és átok! Testvéreim, nem lenne szabad, hogy ilyesmi megtörténjen!</verse>
				<verse number="11">Láttatok már olyan forrást, amelyből hol jóízű, hol meg keserű víz folyik?!</verse>
				<verse number="12">Vagy gondoljátok meg, testvéreim, teremhet-e a fügefa olajbogyót, vagy a szőlő fügét? Ugyanígy, édes víz sem eredhet sós forrásból.</verse>
				<verse number="13">Van közöttetek bölcs és értelmes ember? Mutassa meg a bölcsességét egész életével és olyan jótettekkel, amelyeket szelídséggel vitt végbe.</verse>
				<verse number="14">Ha ellenben keserű irigység és önzés van a szívetekben, ne dicsekedjetek a „bölcsességetekkel”! Az ilyen dicsekvés hazugság lenne, amely eltakarja az igazságot.</verse>
				<verse number="15">Az ilyen „bölcsesség” nem a Mennyből jön, nem Istentől származik, nem a Szent Szellemtől, hanem a földről, sőt a gonosz szellemektől.</verse>
				<verse number="16">Mert ahol irigység, féltékenység és önző törekvések uralkodnak, ott zűrzavar és mindenféle gonosz dolog is megtalálható.</verse>
				<verse number="17">A Mennyből, vagyis Istentől származó bölcsesség elsősorban tiszta, azután békeszerető, figyelmes, kíméletes, megértő, és nagyon irgalmas. Az ilyen bölcsesség sok jó „gyümölcsöt” terem, azon kívül igazságos, őszinte, és nem kivételez senkivel.</verse>
				<verse number="18">Akik békességet teremtenek, békességben vetnek el olyan magokat, amelyekből idővel az igazságosság „gyümölcse” terem, vagyis olyan dolgok, amelyek Isten számára kedvesek.</verse>
			</chapter>
			<chapter number="4">
				<verse number="1">Miért harcoltok, vitatkoztok és veszekedtek egymással? Mert folyton önző kívánságok dúlnak a szívetekben!</verse>
				<verse number="2">Nagyon kívántok megszerezni bizonyos dolgokat, de nem kapjátok meg. Ezért gyilkoltok, irigykedtek másokra, és mégsem tudjátok megszerezni, amit szeretnétek. Veszekedtek és harcoltok, mégsem kapjátok meg, amit akartok, mert nem kéritek.</verse>
				<verse number="3">Vagy ha kéritek is, mégsem kapjátok meg, mert nem helyes indulattal kéritek. Hiszen csak arra kellene, hogy önző módon magatok élvezzétek.</verse>
				<verse number="4">Olyanok vagytok Isten iránt, mint a férjéhez hűtlen, házasságtörő asszony! Hát nem tudjátok, hogy a világot szeretni annyi, mint Istent gyűlölni?! Ha valaki a világ barátja akar lenni, Isten ellensége lesz.</verse>
				<verse number="5">Vagy azt gondoljátok, az Írás csak üres beszéd?! Pedig az Írás azt mondja, hogy a Szent Szellem féltékeny és erős szeretettel kíván bennünket, hogy csakis az övéi legyünk. Isten maga adta a Szent Szellemet, hogy bennünk éljen.</verse>
				<verse number="6">Isten azonban egyre nagyobb kegyelmet ad nekünk. Ezért mondja az Írás: „Isten ellenáll a büszkéknek, de kegyelmet ad az alázatosnak.”</verse>
				<verse number="7">Adjátok hát oda magatokat Istennek, és engedelmeskedjetek neki! Ugyanakkor álljatok ellen a Sátánnak, és ő el fog szaladni tőletek!</verse>
				<verse number="8">Jöjjetek közel Istenhez, és ő is közeledni fog hozzátok! Ti bűnösök, takarítsátok ki a bűnöket az életetekből! Tisztítsátok meg a szíveteket, és ne próbáljátok többé Istent is, meg a világot is követni!</verse>
				<verse number="9">Ahogyan Istenhez közeledtek, szomorkodjatok, bánjátok meg a bűneiteket, és sírjatok! Nevetés helyett sírjatok, öröm helyett szomorkodjatok!</verse>
				<verse number="10">Alázzátok meg magatokat Isten előtt, és ő majd felemel benneteket!</verse>
				<verse number="11">Testvéreim, ne kritizáljátok egymást! Mert aki testvérét vádolja, vagy elítéli, az a Törvényt kritizálja és ítéli el. Ha pedig a Törvényt elítéled, akkor nem engedelmeskedsz neki, és bíróvá teszed magadat.</verse>
				<verse number="12">Pedig csak egyetlen Törvényhozó és Bíró van: Isten! Ő az, aki meg tud menteni, vagy el tud pusztítani. De ki vagy te, hogy a másik ember felett bíráskodsz?!</verse>
				<verse number="13">Vannak, akik azt mondják: „Ma vagy holnap elmegyünk abba a városba. Ott maradunk egy évig, üzleteket kötünk, és sok pénzt keresünk”. Jól figyeljetek!</verse>
				<verse number="14">Azt sem tudjátok, mit hoz a holnap! Hiszen az egész életetek olyan, mint a pára, amely csak kevés ideig látszik, azután szétfoszlik.</verse>
				<verse number="15">Ehelyett azt kellene mondanotok: „Ha az Úr akarja, és élünk, ezt meg ezt fogjuk tenni.”</verse>
				<verse number="16">Ti pedig magabiztosak és büszkék vagytok — minden ilyen büszkeség gonosz dolog!</verse>
				<verse number="17">Ha valaki elmulasztja a lehetőséget, hogy valami jót tegyen, bűnt követ el.</verse>
			</chapter>
			<chapter number="5">
				<verse number="1">Gazdagok, figyeljetek rám! Jajgassatok, és hangosan sírjatok, mert nyomorúság következik rátok!</verse>
				<verse number="2">Gazdagságotok elpusztult, szép ruháitokat a moly rágta szét,</verse>
				<verse number="3">aranyotokat és ezüstötöket pedig rozsda emésztette meg. Éppen ez a rozsda lesz a bizonyíték ellenetek. Sőt, ez a rozsda még a testeteket is megemészti, mint a tűz! Képesek voltatok még az utolsó napokban is vagyont gyűjteni!</verse>
				<verse number="4">Figyeljetek, gazdagok! A földjeiteken dolgozó aratómunkások fizetéséből elloptatok. De az a rész, amelyet nem fizettetek ki nekik, vádol benneteket Isten előtt! Isten, a Seregek Ura pedig meghallotta a becsapott aratómunkások kiáltását.</verse>
				<verse number="5">Gazdagok, ti bőségben és pazarlóan éltetek, s amit csak megkívántatok magatoknak, megszereztétek. Meghizlaltátok magatokat, mint az állatokat szokták a levágás napjára.</verse>
				<verse number="6">Elítéltétek és meggyilkoltátok az ártatlan embereket, akik nem álltak ellen nektek.</verse>
				<verse number="7">Testvéreim, az Úr vissza fog jönni, de addig várjatok türelmesen! Gondoljatok a földművesre, aki türelmesen várja, hogy szántóföldje gazdag termést hozzon! Igen, türelmesen várja, amíg az őszi és a tavaszi eső megöntözi a földet.</verse>
				<verse number="8">Ti is várjatok türelemmel! Erősítsétek meg a szíveteket, mert az Úr hamarosan visszajön!</verse>
				<verse number="9">Testvéreim, többé ne panaszkodjatok egymásra, nehogy elítéljenek benneteket! Nézzétek, a Bíró már az ajtó előtt áll!</verse>
				<verse number="10">Emlékezzetek a prófétákra, akik az Úr nevében szóltak! Kövessétek a példájukat: sok gonosz dolgot szenvedtek el, mégis türelmesek maradtak.</verse>
				<verse number="11">Gondoljatok arra, hogy áldottnak mondjuk azokat, akik a szenvedésben kitartottak! Hallottatok Jóbról, aki türelmesen viselte a szenvedést. Tudjátok, mennyire bőségesen megáldotta végül az Úr — így mutatta meg jóságát és irgalmát!</verse>
				<verse number="12">Testvéreim, a legfontosabb, hogy ezentúl ne esküdözzetek égre-földre, se semmi másra, amikor megígértek valamit! Amikor „igen”-t mondotok, az legyen valóban „igen”. Ha pedig „nem”-et, az legyen valóban „nem”! Különben ítélet alá kerülhettek.</verse>
				<verse number="13">Ha közületek valaki bajban van, imádkozzon! Ha örül, énekeljen!</verse>
				<verse number="14">Aki beteg, hívja magához a helyi gyülekezet vezetőit! Azok pedig imádkozzanak érte, és kenjék meg olajjal a beteget az Úr nevében!</verse>
				<verse number="15">Mert a hitből való imádság hatására a beteg meg fog gyógyulni: az Úr helyreállítja az egészségét. Ha pedig a beteg valami bűnt követett el, az Úr megbocsát neki.</verse>
				<verse number="16">Ezért mondjátok el egymásnak a bűneiteket, és imádkozzatok egymásért, hogy meggyógyuljatok! Mert az igazságos ember erőteljes imádsága hatalmas dolgokra képes.</verse>
				<verse number="17">Illés próféta is ugyanolyan ember volt, mint mi. Amikor erősen imádkozott, hogy ne legyen eső az országban, nem is esett három és fél évig.</verse>
				<verse number="18">Amikor pedig újra imádkozott, az ég ismét esőt adott, és a föld is termést hozott.</verse>
				<verse number="19">Testvéreim, előfordulhat, hogy közületek valaki letér az igaz útról. Ekkor valaki más segíthet neki, hogy visszataláljon Istenhez.</verse>
				<verse number="20">Aki segít neki, tudja meg, hogy a haláltól menti meg annak a bűnösnek a lelkét, egyúttal pedig sok bűnt segít eltakarni.</verse>
			</chapter>
		</book>
		<book number="60">
			<chapter number="1">
				<verse number="1">Péter, Jézus Krisztus apostola üdvözletét küldi Isten kiválasztott népének, akik szétszóródva élnek Pontuszban, Galáciában, Kappadóciában, Ázsiában és Bitiniában.</verse>
				<verse number="2">Az Atya-Isten réges-régen elhatározta, hogy kiválaszt, és szent népévé tesz benneteket a Szent Szellem által. Isten arra választott ki benneteket, hogy engedelmeskedjetek neki, és hogy megtisztítson titeket a Jézus Krisztus vére, vagyis halála által. Isten adjon nektek egyre több kegyelmet és békességet!</verse>
				<verse number="3">Áldott legyen az Isten, Urunknak, Jézus Krisztusnak Atyja, aki nagy irgalmából újjá szült bennünket Jézus Krisztusnak a halálból való feltámasztása által. Így lett új életünk. Ez pedig élő reménységet jelent a számunkra.</verse>
				<verse number="4">Most tehát reménységgel várjuk, hogy megkaphassuk örökségünket, amelyet semmi sem tehet tönkre, amely soha meg nem fakul, és sohasem veszít az értékéből, mert a Mennyben őrzik a számunkra.</verse>
				<verse number="5">Mindez a tiétek, akiket Isten hatalma védelmez a hitetek által, ameddig a teljes megmenekülést el nem éritek. Ez a megmenekülés már el van készítve, de csak az idők végén válik mindenki számára jól láthatóvá.</verse>
				<verse number="6">Ezért nagy öröm tölt el benneteket, annak ellenére, hogy most még egy kis ideig különböző megpróbáltatások szomorúságot okoznak nektek.</verse>
				<verse number="7">Miért van ez így? Mert szükséges, hogy ezek a nehézségek próbára tegyék a hiteteket, vajon valódi-e. Az igazi hit ugyanis értékesebb a színtiszta aranynál. Az aranyat tűzzel tisztítják meg, mégsem marad meg örökké. Hitetek viszont, miután kipróbálták, és valódinak bizonyult, dicséretet, elismerést és dicsőséget szerez nektek, amikor Jézus Krisztus megjelenik.</verse>
				<verse number="8">Igaz, ti nem ismertétek Jézust személyesen, de mégis szeretitek őt. Bár most sem látjátok, mégis hisztek benne, és dicsőséges öröm tölt el benneteket, amelyet lehetetlen szavakkal kifejezni.</verse>
				<verse number="9">Így éritek el a hitetek célját: lelketek megmentését.</verse>
				<verse number="10">Ezt a megmenekülést próbálták megérteni, ezt kutatták nagy szorgalommal a régi időkben a próféták is, akik Isten megmentő kegyeleméről prófétáltak, amely most megérkezett hozzátok.</verse>
				<verse number="11">Azt szerették volna tudni, hogy mikor és hogyan fog megtörténni az, amit Krisztus Szelleme mutatott nekik. A Szent Szellem a prófétákban élt, és előre megmutatta Krisztus szenvedéseit és az utána következő dicsőségét.</verse>
				<verse number="12">Azt is megmagyarázta a prófétáknak, hogy a munkájukkal nem saját maguknak, hanem az utánuk következő nemzedékeknek szolgálnak. Igen, ti vagytok ezek, és a ti javatokra szolgál mindaz, amit a próféták mondtak! Ugyanerről beszéltek azok is, akik mostanában az örömhírt elvitték hozzátok. Isten azért küldte a Mennyből a Szent Szellemet, hogy segítsen ezeknek az embereknek az örömhírt elterjeszteni. Ezeket a dolgokat még az angyalok is nagyon szeretnék jobban érteni!</verse>
				<verse number="13">Ezért készüljetek fel a szolgálatra, és józanul gondolkodjatok! Amikor Jézus Krisztus megjelenik, Isten kegyelmét hozza magával a számotokra. Ebben a kegyelemben reménykedjetek teljes erővel!</verse>
				<verse number="14">Régebben, amikor még nem ismertétek Jézus Krisztust, a bennetek lévő gonosz kívánságok szerint éltetek. Most azonban Isten engedelmes gyermekei lettetek. Ezért ne éljetek tovább úgy, mint régen,</verse>
				<verse number="15">hanem életetek minden területén szentek legyetek, mivel Isten is szent, aki elhívott benneteket!</verse>
				<verse number="16">Mert ezt mondja az Írás: „Szentek legyetek, mert én is szent vagyok!” — mondja Isten.</verse>
				<verse number="17">Amikor imádkoztok, édesapátoknak hívjátok Istent! De tudjátok meg, hogy ő kivételezés nélkül és igazságosan fog ítélni mindenkit! Ezért Isten iránti tisztelettel és istenfélelemmel éljetek, mint akik csak átutazóban vannak a Földön!</verse>
				<verse number="18">Tartsátok szem előtt, hogy régen számotokra nem volt az életnek igazi értelme. Ezt az életmódot az őseitek hagyományozták rátok, de Isten kiszabadított benneteket ebből a céltalan életből. Ez azonban nagyon sokba került! Nem arany-, vagy ezüstpénzzel fizetett értetek, amely elveszti az értékét,</verse>
				<verse number="19">hanem Krisztus vérével, amely mindennél értékesebb. Ez a vér olyan, mint a hibátlan áldozati bárány vére.</verse>
				<verse number="20">Isten már a világ teremtése előtt kiválasztotta Krisztust, aki csak most, ezekben az utolsó napokban jelent meg értetek.</verse>
				<verse number="21">Sőt, a halálból is feltámasztotta őt, és dicsőséget adott neki. Krisztus által hisztek Istenben ti is, ezért nemcsak bíztok, hanem reménykedtek is őbenne.</verse>
				<verse number="22">Mivel engedelmeskedtetek az igazságnak, ezzel megtisztítottátok lelketeket. Most tehát éljetek képmutatás nélkül, őszinte testvéri szeretetben! Isten szeretetével, tiszta szívvel, és nagyon szeressétek egymást!</verse>
				<verse number="23">Újjászülettetek, ezért most már új életetek van. De ez nem halandó forrásból származik, mint a földi élet, hanem halhatatlanból. Ez a forrás pedig Isten beszéde, amely élő, és örökké érvényes.</verse>
				<verse number="24">Ahogyan az Írás mondja: „Minden ember olyan, mint a fű, és minden emberi dicsőség, mint a mező virága. Elszárad a fű, lehull a virág,</verse>
				<verse number="25">de az ÚR beszéde örökre érvényes marad.” Ézs 40:6-8 Ezt a beszédet hallottátok ti is, amikor az örömhírt hirdették nektek.</verse>
			</chapter>
			<chapter number="2">
				<verse number="1">Most azért takarítsatok ki a lelketekből minden gonoszságot és képmutatást! Ne hazudjatok, ne csapjatok be senkit, ne irigykedjetek, és ne mondjatok senkiről rosszat!</verse>
				<verse number="2">Olyanok vagytok, mint az újszülött csecsemők. Tehát kívánjátok a tiszta szellemi „tejet”, amely segít, hogy felnőjetek, és elérjétek a teljes megmenekülést!</verse>
				<verse number="3">Igen, nagyon kívánnotok kell ezt, mivel megízleltétek az Úr jóságát.</verse>
				<verse number="4">Az Úr Jézus az „Élő Kő”, akit az emberek visszautasítottak. Isten számára azonban nagyon értékes, mert Isten őt választotta ki. Ezért jöjjetek Jézushoz!</verse>
				<verse number="5">Hiszen ti is olyanok vagytok, mint az élő kövek, akikből a szellemi templom épül fel. Ebben a templomban ti vagytok a szent papok. Ti viszitek Istennek a szellemi áldozatokat. Ezeket Isten azért fogadja szívesen, mert Jézus Krisztus által viszitek elé.</verse>
				<verse number="6">Az Írás azt mondja: „Nézzétek, én választottam ki egy értékes sarokkövet, és leteszem Sionban! Aki benne bízik, nem fog csalódni soha.” Ézs 28:16</verse>
				<verse number="7">Ez a kő, vagyis Jézus értékes kincs a számotokra, akik hisztek benne. De a hitetlenekre ez vonatkozik: „Az a kő lett az épület sarokköve, amelyet az építők félredobtak.” Zsolt 118:22</verse>
				<verse number="8">Igen, a hitetleneknek Jézus „az a kő, amelyben az emberek megbotlanak, és a szikla, amely miatt elesnek.” Ézs 8:14 Azért botlanak meg benne, mert nem akarnak engedelmeskedni Isten beszédének. Az ilyen embereket Isten erre ítélte.</verse>
				<verse number="9">Ti azonban kiválasztott nép vagytok, papok királysága és szent nemzet. Olyan nép, amely csak Isten tulajdona. Titeket azért választott ki, hogy mindenkinek hirdessétek Isten csodálatos tetteit. Mert ő hívott ki bennünket a sötétségből abba a csodálatos világosságba, ahol ő maga lakik.</verse>
				<verse number="10">Régen ti nem tartoztatok Isten népéhez. Most azonban Isten népévé váltatok. Régen nem ismertétek, most azonban már ti is megtapasztaltátok Isten kegyelmét.</verse>
				<verse number="11">Szeretett testvéreim, kérlek benneteket, ne engedjetek a régi emberi természet gonosz kívánságainak, mert ezek a lelketek ellen harcolnak. Hiszen csak átutazóban vagytok ezen a földön, és valódi otthonotok nem itt van.</verse>
				<verse number="12">Itt körül vagytok véve olyanokkal, akik nem hisznek Istenben. Ezek sokszor azzal vádolnak titeket, hogy gonosztevők vagytok. Tehát éljetek úgy, hogy mindenki lássa, milyen jó dolgokat tesztek, milyen jól és békességben éltek! Akkor még a hitetlenek is dicsőíteni fogják Istent ezek miatt a jó dolgok miatt azon a napon, amikor ő eljön.</verse>
				<verse number="13">Az Úr iránti tiszteletből engedelmeskedjetek mindenkinek, aki ezen a világon valamilyen hatalmat kapott! Igen, engedelmeskedjetek a császárnak, akié a legfőbb hatalom,</verse>
				<verse number="14">és azoknak a kisebb vezetőknek is, akiket a császár nevezett ki! Hiszen ezek azért kapták a hatalmukat, hogy megbüntessék a gonosztevőket, és megjutalmazzák azokat, akik jót tesznek.</verse>
				<verse number="15">Mert Isten azt akarja, hogy jó dolgokat tegyetek, és így senki ne tudjon ostoba módon vádolni benneteket.</verse>
				<verse number="16">Éljetek szabadságban, és legyetek Isten rabszolgái! De a szabadságotokkal ne éljetek vissza! Ne használjátok arra, hogy valami gonoszságot kimagyarázzatok vele!</verse>
				<verse number="17">Tiszteljetek minden embert! Isten családjában minden testvéreteket szeressétek! Méltó módon tiszteljétek Istent! A királyt is tiszteljétek!</verse>
				<verse number="18">Rabszolgák, fogadjátok el uraitok hatalmát, engedelmeskedjetek nekik, és tiszteljétek őket! De ne csak azokat, akik jók és emberségesek, hanem azokat is, akik igazságtalanok!</verse>
				<verse number="19">Dicséretre méltó és jó dolog, ha valakinek istenfélő magatartása miatt kell igazságtalanul szenvednie.</verse>
				<verse number="20">Ha viszont azért szenved, mert vétkezett, akkor nem nagy dicsőség, ha megérdemelt büntetését eltűri. Ellenben ha jót tesztek, és amiatt kell szenvednetek, ezt pedig türelemmel elviselitek, az tetszik Istennek!</verse>
				<verse number="21">Hiszen éppen erre hívott el benneteket! Gondoljátok meg, hogy Krisztus is szenvedett értünk! Ezzel példát adott nekünk, hogy ebben is kövessük. Ahogyan az Írás mondja:</verse>
				<verse number="22">„Ő nem követett el semmi bűnt, és soha semmi gonoszságot nem mondott.” Ézs 53:9</verse>
				<verse number="23">Mikor rosszat mondtak róla, Jézus nem beszélt vissza. Mikor bántották és verték, nem fenyegetőzött, hanem teljesen rábízta magát Istenre, aki igazságosan ítél.</verse>
				<verse number="24">Krisztus a mi bűneinket magára vette, sőt, a saját testében felvitte a keresztfára, amikor megölték. Azért tette ezt, hogy többé ne a bűnöknek, hanem Isten számára elfogadható módon éljünk. Krisztus sebei által meggyógyultatok betegségeitekből.</verse>
				<verse number="25">Olyanok voltatok, mint a nyájtól elkószált és eltévedt juhok. De most visszatértetek a Pásztorhoz: ő vigyáz a lelketekre, védelmez, és őriz benneteket.</verse>
			</chapter>
			<chapter number="3">
				<verse number="1">Asszonyok, ti is ugyanígy fogadjátok el a férjetek fennhatóságát, és engedelmeskedjetek nekik! Így még azokat a férjeket is megnyerhetitek Isten számára, akik Isten beszédének nem akarnak engedelmeskedni. Nem kell semmit sem mondanotok, az fogja meggyőzni a férjeteket, ha látják,</verse>
				<verse number="2">milyen tiszta és istenfélő életet éltek.</verse>
				<verse number="3">Ne a frizurátokkal, arany ékszerekkel, vagy drága ruhákkal akarjatok külsőleg szépnek látszani!</verse>
				<verse number="4">A szépségetek belülről, a szívetekből sugározzon, kedves és nyugodt szellemetekből! Mert ez a szépség örökkévaló, és ez az, amit Isten igazán értékel.</verse>
				<verse number="5">Ez tette széppé a régi idők szent asszonyait. Ők is Istenben reménykedtek, és engedelmeskedtek a férjüknek.</verse>
				<verse number="6">Ilyen asszony volt Sára is, aki engedelmeskedett a férjének, Ábrahámnak, és urának hívta őt. Ti is Sára példáját követitek, ha azt teszitek, ami helyes, és nem féltek semmitől.</verse>
				<verse number="7">Ugyanígy, férjek, ti is megértően bánjatok a feleségetekkel! Úgy tiszteljétek őket, mint a gyengébbeket illik! De tiszteljétek őket úgy is, mint akikkel együtt kaptátok Isten életet adó kegyelmét! Így bánjatok velük! Ellenkező esetben hiába imádkoztok, nem lesz semmi eredménye!</verse>
				<verse number="8">Végül pedig, éljetek egyetértésben és harmóniában! Ugyanaz a gondolkodásmód és törekvés legyen bennetek! Igyekezzetek egymást megérteni! Szeressétek egymást, mint igazi jó testvérek! Legyetek együttérzők és alázatosak!</verse>
				<verse number="9">Soha ne bánjatok rosszul azzal, aki veletek rosszul bánik! Se ne mondjatok rosszat annak, aki nektek rosszat mond! Ellenkezőleg: áldással viszonozzátok a rosszat! Hiszen Isten erre hívott el benneteket, és így kapjátok meg áldását.</verse>
				<verse number="10">Ahogyan az Írás mondja: „Aki szereti az életét, és jó napokat akar látni, az ne mondjon semmi gonoszságot, se ne hazudjon!</verse>
				<verse number="11">Forduljon el a gonosztól, és tegyen jót, keresse a békességet, és őrizze meg!</verse>
				<verse number="12">Mert az ÚR figyeli az igaz embereket, és meghallgatja imádságukat, de szembeszáll azokkal, akik gonoszságot művelnek.” Zsolt 34:13-17</verse>
				<verse number="13">Ugyan ki bánt benneteket, ha igazán a jóra törekedtek?</verse>
				<verse number="14">De ha jót tesztek, és mégis szenvednetek kell, akkor is örüljetek! Tehát „ne féljetek tőlük, és ne hagyjátok magatokat megijeszteni!”</verse>
				<verse number="15">Szívetekben Krisztust tiszteljétek, mint Uratokat! Mindig legyetek készek, hogy meg tudjatok felelni azoknak, akik azt kérdezik, miben reménykedtek!</verse>
				<verse number="16">De szelíden és tisztelettel válaszoljatok nekik! Legyen tiszta a lelkiismeretetek! Így akik Krisztus követése miatt kritizálnak benneteket, szégyent fognak vallani.</verse>
				<verse number="17">Lehet, hogy jót tesztek, és igazságosan éltek, mégis szenvednetek kell. De ha Istennek ez az akarata, ez még mindig sokkal jobb, mintha valami rosszat tesztek, és a miatt szenvedtek.</verse>
				<verse number="18">Hiszen maga Krisztus is meghalt egyszer a bűnök miatt. Az Ártatlan halt meg a bűnösökért, hogy Istenhez vezessen benneteket. Testileg ugyan meghalt, de a Szent Szellem életre keltette.</verse>
				<verse number="19">A Szent Szellem által elment és beszélt azoknak a szellemeknek, akik a „börtönben” voltak.</verse>
				<verse number="20">Ezek azok, akik nem engedelmeskedtek Istennek Nóé idejében. Pedig Isten türelmesen várt rájuk, amíg Nóé a Bárkát építette. Kevesen, mindössze nyolcan mentek be a Bárkába. Csak ők menekültek meg az Özönvízből és a víz által.</verse>
				<verse number="21">A mostani vízbe való bemerítés az Özönvízre és annak a nyolc embernek a megmenekülésére emlékeztet. Ez a bemerítés most titeket ment meg, de nem azzal, hogy testetekről a piszkot lemossa, hanem arra való, hogy Istentől tiszta szívet kapjatok. Ez pedig azért lehetséges, mert Jézus Krisztus feltámadt a halálból,</verse>
				<verse number="22">felment a Mennybe, és Isten jobb oldalán ül. Minden angyal, minden hatalmasság és minden erő felett ő uralkodik.</verse>
			</chapter>
			<chapter number="4">
				<verse number="1">Krisztus is szenvedett, amikor ebben a testben élt. Ezért erősítsétek meg magatokat, és fegyverkezzetek fel a Krisztuséhoz hasonló gondolkodással! Mert aki testi szenvedést visel el, az eltávolodik a bűntől,</verse>
				<verse number="2">hogy földi életének hátralevő idejét ne emberi vágyak, hanem Isten akaratának teljesítésére szánja.</verse>
				<verse number="3">Hiszen éppen elég időt pocsékoltatok már el olyan dolgokkal, amelyeket a hitetlenek szoktak tenni. Szexuális bűnökben éltetek, szenvedélyeiteket követtétek, részegeskedtetek, vad mulatságokba jártatok, és utálatos bálványokat imádtatok.</verse>
				<verse number="4">De most a hitetlenek csodálkozva nézik, hogy már nem folytatjátok velük együtt ezt a romlott és vad életmódot, és emiatt gonosz dolgokat mondanak rólatok.</verse>
				<verse number="5">Egyszer azonban felelniük kell annak, aki készen áll, hogy minden embert megítéljen: élőket és holtakat egyaránt.</verse>
				<verse number="6">Mert az örömhírt még azoknak is kihirdették, akik már régen meghaltak, hogy a Szent Szellem által élhessenek, ahogyan Isten is él. Ezeket a régi embereket is meg fogja Isten ítélni annak megfelelően, amit életükben tettek, akárcsak a többieket.</verse>
				<verse number="7">Közeledik már az idő, amikor minden a csúcspontjára jut, és befejeződik. Ennek megfelelően legyetek józanok, éberek és mértékletesek, hogy imádkozni tudjatok!</verse>
				<verse number="8">Az a legfontosabb, hogy ápoljátok és őrizzétek meg az egymás iránti isteni szeretetet, mert ez a szeretet rengeteg bűnt eltakar.</verse>
				<verse number="9">Legyetek vendégszeretők, és ne panaszkodjatok!</verse>
				<verse number="10">Mindegyikőtök kapott valamilyen szellemi ajándékot Istentől. Ezzel az ajándékkal szolgáljátok egymást, mint hűséges szolgák, akik Isten sokféle kegyelmével jól gazdálkodnak!</verse>
				<verse number="11">Aki beszél, Isten szavait mondja, aki pedig szolgál, azzal az erővel szolgáljon, amelyet Isten ad, hogy ezáltal mindig Istené legyen a dicsőség Jézus Krisztus által! Mert övé a dicsőség és a hatalom örökké. Ámen!</verse>
				<verse number="12">Kedves barátaim, ne érjenek benneteket meglepetésként ezek a mostani szenvedések! Ezeknek az a célja, hogy kipróbálják a hiteteket. Ne gondoljátok, hogy valami szokatlan dolog történik veletek!</verse>
				<verse number="13">Inkább örüljetek, hogy részt vehettek Krisztus szenvedéseiben! Így azután teljes szívvel örülhettek akkor is, amikor dicsősége megjelenik.</verse>
				<verse number="14">Ha azért bántanak benneteket, mert Krisztust követitek, akkor boldogok és áldottak vagytok, mert Isten Szelleme, a Dicsőség Szelleme megnyugszik rajtatok.</verse>
				<verse number="15">Közületek senki se szenvedjen amiatt, hogy gyilkos, tolvaj, bűnöző, vagy más dolgába avatkozik.</verse>
				<verse number="16">De ha azért kell szenvednie, mert Krisztus követője, akkor ezt ne szégyellje, és nem kell, hogy emiatt megszégyenüljön, ellenkezőleg: szerezzen dicsőséget Istennek azzal, ahogyan Krisztus nevét viseli!</verse>
				<verse number="17">Mert itt az ideje, hogy az Isten családján kezdve elinduljon az ítélet. Ha pedig velünk kezdődik, mi lesz a vége azok számára, akik nem engedelmeskednek az Istentől jövő örömhírnek?</verse>
				<verse number="18">Ha „nehéz az igaznak megmenekülni”, mi lesz az istentelenek és a bűnösök sorsa?</verse>
				<verse number="19">Ezért akik jót cselekedve és Isten akarata szerint szenvednek, bízzák rá magukat hűséges Teremtőjükre!</verse>
			</chapter>
			<chapter number="5">
				<verse number="1">Most pedig a köztetek lévő gyülekezeti vezetőknek szeretnék tanácsokat adni. Magam is ilyen vezető, és így a társatok is vagyok. Láttam Krisztus szenvedéseit, és veletek együtt fogok részt venni a dicsőségben, amely majd mindenki számára látható lesz.</verse>
				<verse number="2">Kérlek benneteket, legyetek olyanok, mint a jó pásztor: gondozzátok, védjétek és vezessétek a rátok bízottak csoportját! Olyan ez a csoport, mintha Isten nyája lenne. Vigyázzatok rájuk, és törődjetek velük, de ne kényszerből, hanem önként, mert ez Isten akarata! Boldogan és vidámsággal végezzétek ezt a munkát, ne a pénz utáni kívánságtól hajtva!</verse>
				<verse number="3">Ne zsarnokoskodjatok a rátok bízottakon, hanem mutassatok nekik példát!</verse>
				<verse number="4">Azután, mikor Jézus, a Főpásztor megjelenik, dicsőséges koronát kaptok, amely soha nem veszti el a szépségét.</verse>
				<verse number="5">Fiatalok, ti is ugyanígy engedelmeskedjetek a gyülekezet vezetőinek! Mindannyian legyetek alázatosak egymás iránt, mert: „Isten ellenáll a büszkéknek, de az alázatosakkal kegyelemmel bánik.” Péld 3:34</verse>
				<verse number="6">Ezért alázzátok meg magatokat Isten hatalmas keze alatt, hogy amikor eljön az ideje, ő meg felemeljen benneteket!</verse>
				<verse number="7">Bízzátok rá minden gondotokat, mert ő gondot visel rátok!</verse>
				<verse number="8">Legyetek józanok, kiegyensúlyozottak, és vigyázzatok, mert ellenségetek, a Sátán, kerülget benneteket. Úgy járkál körbe-körbe, mint az éhes oroszlán: ordítva keresi a zsákmányát, akit megehetne.</verse>
				<verse number="9">Szilárd hittel álljatok meg vele szemben! Hiszen tudjátok, hogy ehhez hasonló szenvedést állnak ki testvéreitek is mindenhol az egész világon.</verse>
				<verse number="10">Igen, szenvedni fogtok egy kis ideig. De azután Isten maga fog helyreállítani, megerősíteni, felépíteni, megalapozni benneteket. Meg fogja tenni, mert ő a forrása minden kegyelemnek, és arra hívott el benneteket, hogy örökké tartó dicsőségében részesüljetek. Ez a dicsőség pedig Jézus Krisztusban érhető el.</verse>
				<verse number="11">Övé a hatalom mindörökké! Ámen!</verse>
				<verse number="12">Ezt a rövid levelet Szilvánusz segítségével írtam, aki hűséges testvérünk Krisztusban. Röviden írtam nektek, hogy bátorítsalak és megerősítselek benneteket. Azt akarom, hogy lássátok: ez az Isten igazi kegyelme! Tehát maradjatok is meg ebben mozdíthatatlanul!</verse>
				<verse number="13">Üdvözöl benneteket a Babilonban lévő helyi gyülekezet, amelyet Isten ugyanúgy kiválasztott, mint benneteket. Üdvözletét küldi nektek Márk, aki Krisztusban a fiam.</verse>
				<verse number="14">Köszöntsétek egymást a szeretet csókjával! Békesség legyen bennetek és közöttetek, akik Krisztusban vagytok!</verse>
			</chapter>
		</book>
		<book number="61">
			<chapter number="1">
				<verse number="1">Simon Péter, Jézus Krisztus szolgája és apostola, üdvözletemet küldöm nektek, akik ugyanolyan értékes hitet kaptatok, mint mi. Ezt a hitet azért kaptuk, mert Istenünk és Megmentőnk, Jézus Krisztus igazságos.</verse>
				<verse number="2">Mind több és több kegyelem és békesség töltsön be titeket azáltal, hogy Istent és Urunkat, Jézust, személyesen és egyre mélyebben megismeritek.</verse>
				<verse number="3">Az ő isteni hatalma mindennel megajándékozott bennünket, ami az élethez és Isten szolgálatához szükséges. Úgy kapjuk meg ezeket, hogy egyre jobban és jobban megismerjük őt, aki a saját dicsőségével és csodálatos tetteivel hívott el bennünket.</verse>
				<verse number="4">Ezek által igen nagy és értékes áldásokkal ajándékozott meg bennünket, ahogyan megígérte. Ezeket az áldásokat pedig azért adta, hogy saját isteni természetének részesei lehessünk, és a világban lévő romlottságtól elmenekülhessünk. A romlottság gyökere az olyan kívánság, amely gonosz dolgokra irányul.</verse>
				<verse number="5">Mivel ilyen nagy áldásokat kaptatok, teljes erővel törekedjetek arra, hogy a hitetek mellett fejlődjön ki bennetek a jóság, tudás,</verse>
				<verse number="6">mértéktartás, türelem,</verse>
				<verse number="7">istenfélő magatartás, a testvéreitek iránti kedvesség, és az isteni szeretet is.</verse>
				<verse number="8">Ha mindezek a tulajdonságok megvannak, és egyre erősödnek bennetek, akkor segíteni fognak abban, hogy eredményesek és hatékonyak legyetek. Ugyanakkor elvezetnek benneteket Urunk, Jézus Krisztus teljes megismerésére is.</verse>
				<verse number="9">Akiből viszont hiányoznak ezek a tulajdonságok, az olyan, mintha vak lenne, vagy rövidlátó, mert elfelejtette, hogy régi bűneit Isten megbocsátotta.</verse>
				<verse number="10">Ezért testvéreim, még inkább törekedjetek arra, hogy megerősítsétek: Isten elhívott és kiválasztott benneteket. Mert ha ezt teszitek, nem fogtok megbotlani, vagy elesni soha,</verse>
				<verse number="11">és nagyszerű fogadtatásban lesz részetek Urunk és Megmentőnk, Jézus Krisztus örökké tartó Királyságában.</verse>
				<verse number="12">Ti ugyan jól tudjátok ezeket a dolgokat, és kitartóan ragaszkodtok az igazsághoz, amelyet elfogadtatok, mégis, segíteni akarok nektek, hogy soha ne feledkezzetek meg ezekről.</verse>
				<verse number="13">Igen, helyesnek tartom, hogy amíg ebben a földi testben élek, emlékeztesselek benneteket.</verse>
				<verse number="14">Ugyanis tudom, hogy hamarosan el kell hagynom ezt a világot, amint azt Urunk, Jézus Krisztus kijelentette nekem.</verse>
				<verse number="15">Ezért minden igyekezetemmel azon leszek, hogy segítsek nektek emlékezni ezekre a dolgokra, még akkor is, amikor már elköltöztem.</verse>
				<verse number="16">Beszéltünk nektek arról, hogy Urunk, Jézus Krisztus teljes hatalommal fog visszajönni. De nem ravaszul kitalált történeteket meséltünk el nektek. Nem! Mi a saját szemünkkel láttuk Jézus fenséges nagyságát!</verse>
				<verse number="19">Ezért teljesen megbízhatónak tartjuk a próféták üzenetét. Ti is jól teszitek, ha hallgattok a prófétákra, mert a szavuk olyan, mint a fény a sötétségben. Figyeljetek is rá, amíg eljön a hajnal, és a hajnalcsillag felkel a szívetekben!</verse>
				<verse number="20">Mindenekelőtt meg kell értenetek, hogy az Írásban található próféciák közül egyik sem származott a próféta saját gondolataiból.</verse>
				<verse number="21">Mert soha egyetlen prófécia sem született emberek akaratából, hanem úgy, hogy bizonyos embereket a Szent Szellem indított, és arra biztatott, hogy beszéljenek. Így valójában Isten szólt általuk!</verse>
			</chapter>
			<chapter number="2">
				<verse number="1">Isten népe között voltak azonban hamis próféták is. Ez ma is így van. Ugyanígy, közöttetek is lesznek hamis tanítók. Ezek észrevétlenül becsempésznek közétek ártalmas és hamis tanításokat, s ezek által sok kárt okoznak. Úgy tanítanak, hogy nehéz észrevenni, milyen téves a felfogásuk. Egészen addig elmennek, hogy megtagadják Jézust, a Mestert, aki pedig megmentette őket. Ezzel hirtelen és gyors pusztulást hoznak magukra.</verse>
				<verse number="2">Sokan követik majd őket ezekben a gonosz dolgokban. Mások pedig miattuk fognak sok rosszat mondani az igazság útjáról.</verse>
				<verse number="3">Ezek a hamis tanítók mindenféle hazugságot kitalálnak, hogy kihasználjanak benneteket, mert csak a pénzetek kell nekik. Azonban Isten már régóta ítéletet hirdetett felettük, és biztos pusztulás vár rájuk.</verse>
				<verse number="4">Amikor az angyalok követtek el bűnt, Isten nem hagyta őket sem büntetés nélkül. Az alvilág sötét mélyére zárva őrzik őket az ítélet napjáig.</verse>
				<verse number="5">Isten megbüntette azokat a régi embereket is, akik gonoszak voltak: az Özönvízzel pusztította el őket. Csak Nóét mentette meg, aki figyelmeztette a többieket Isten igazságos ítéletére. Igen, az Özönvízből csak Nóé menekült meg hét másik emberrel együtt.</verse>
				<verse number="6">Hasonlóképpen pusztulásra ítélte Isten Sodomát és Gomorát, azokat a gonosz városokat. Úgy megégette őket, hogy csak hamu maradt belőlük. Példájuk figyelmeztetésül szolgál az istentelen embereknek, hogy lássák, mi vár rájuk.</verse>
				<verse number="9">Mindebből láthatjátok, hogy az Úr ki tudja menteni a megpróbáltatásokból azokat, akik őt szolgálják. Ugyanakkor fogva tartja a gonoszokat az Ítélet Napjáig, amikor majd megkapják a büntetésüket.</verse>
				<verse number="10">Ez a büntetés különösen azokra vonatkozik, akik bűnös emberi természetük romlott kívánságai szerint élnek, és semmibe veszik Isten fennhatóságát. Ezek a hamis tanítók vakmerők, elbizakodottak, és a saját fejük után mennek. Még attól sem riadnak vissza, hogy a dicsőséges lényeket gyalázzák!</verse>
				<verse number="11">Az angyalok nem vádolják ezeket a lényeket az Úr előtt. Pedig az angyalok a hamis tanítóknál sokkal erősebbek és hatalmasabbak!</verse>
				<verse number="12">Ezek a hamis tanítók pedig gyalázzák azokat a lényeket, akiket nem is ismernek! Úgy viselkednek, mint értelmetlen vadállatok, akik gondolkodás nélkül követik ösztöneiket, és csak arra valók, hogy megfogják és levágják őket. Bizony, ezek a hamis tanítók is hasonló módon fognak elpusztulni!</verse>
				<verse number="13">Most sokan szenvednek miattuk, de egyszer majd ők is szenvedni fognak! Ez lesz a büntetésük mindazért, amit tettek. Élvezik, ha mindenki szeme láttára gonoszságot követhetnek el. Olyanok, mint a piszkos folt a ruhán! Szégyent hoznak rátok, amikor együtt esztek velük.</verse>
				<verse number="14">Ha ránéznek egy asszonyra, máris megkívánják, és azon jár az eszük, hogyan követhetnének el házasságtörést vele. Folytonosan vétkeznek ilyen módon. A bizonytalankodó embereket bűnre csábítják. Szívüket hozzászoktatták a kapzsisághoz, és átok ül rajtuk.</verse>
				<verse number="15">Ezek a hamis tanítók letértek a jó útról, és eltévedtek. Úgy jártak, mint Bálám próféta, aki Bozor fia volt. Szerette volna megkapni a pénzt, amelyet a gonoszságáért ígértek.</verse>
				<verse number="16">De egy szamár mondta meg neki, hogy amit tesz, ellenkezik Isten törvényével. Igen, valóban egy közönséges, teherhordó szamár szólt hozzá, emberi szóval! Pedig egy szamár általában nem tud beszélni, így azonban mégis megakadályozta, hogy a próféta esztelenségét.</verse>
				<verse number="17">Ezek a hamis tanítók olyanok, mint a kiszáradt források, és mint a felhők, amelyeket kerget a vihar. Rájuk a legsűrűbb sötétség vár.</verse>
				<verse number="18">Olyan dolgokkal dicsekednek, amelyeknek semmi értelme sincs. Rossz útra vezetik az embereket: főleg azokat, akik csak nem régen távolodtak el a bűnben élőktől. A hamis tanítók ezt azzal érik el, hogy kihasználják az emberek gonosz kívánságait.</verse>
				<verse number="19">Szabadságot ígérnek nekik, pedig ők maguk is a romlottság rabszolgái. Ugyanis az ember annak a szolgája, aki legyőzte.</verse>
				<verse number="20">Ezek az emberek egyszer már megismerték Urunkat és Megmentőnket, Jézus Krisztust, és így kimenekültek a világ romlott dolgaiból. De ha ezek után megint belekeverednek ugyanazokba a gonosz dolgokba, és megint a régi bűnök uralkodnak rajtuk, akkor még mélyebbre süllyednek, mint ahonnan indultak.</verse>
				<verse number="21">Bizony, jobb lett volna, ha egyáltalán meg sem ismerték volna az igazság útját! Valóban, jobb lett volna, mint megismerni az igaz utat és azután elfordulni a szent tanítástól, amelyet kaptak.</verse>
				<verse number="22">Valóban rájuk illik a mondás: „A kutya visszamegy ahhoz, amit kihányt”, és „A megfürdetett disznó újra a sárban hempereg.”</verse>
			</chapter>
			<chapter number="3">
				<verse number="1">Szeretteim, ez már a második levem, amelyet nektek írok. Mindkettővel az a célom, hogy emlékeztesselek titeket ezekre a dolgokra, és helyes gondolkodásotokat felébresszem.</verse>
				<verse number="2">Emlékezzetek arra, amit régen a szent próféták mondtak! Jusson eszetekbe Urunk és Megváltónk parancsa, amelyet apostolaitok közvetítettek nektek!</verse>
				<verse number="3">Mindenekelőtt értsétek meg, hogy az utolsó napokban lesznek olyan emberek, akik csúfolódnak, és csak a saját kívánságukat követik!</verse>
				<verse number="4">Ezek azt mondják: „Jézus megígérte, hogy vissza fog jönni, igaz? De hol van?! Mióta őseink meghaltak, semmi sem változott, minden ugyanúgy történik, mint a világ teremtésétől kezdve.”</verse>
				<verse number="5">Mivel szándékosan nem akarnak emlékezni, ezért el van takarva előlük, hogy az egek már régóta léteztek, és a Földet a vízből és a víz által formálta ki Isten — mindezt pedig a szava által tette.</verse>
				<verse number="6">Azután azt a régi világot vízzel árasztotta és pusztította el.</verse>
				<verse number="7">A mostani egeket és Földet pedig ugyanez az isteni szó őrzi meg addig, amíg egy napon tűz fogja elpusztítani. Ez ugyanazon a napon fog megtörténni, amikor az istentelen embereket Isten megítéli és elpusztítja.</verse>
				<verse number="8">Csak azt az egyet ne felejtsétek el, szeretett testvéreim, hogy az Úrnál egy nap annyi, mint ezer év, és ezer év, mint egy nap</verse>
				<verse number="9">Az Úr nem késik el ígérete teljesítésével, bár vannak, akik ezt gondolják róla. Nem késik, hanem türelmesen vár ránk. Azért vár, mert nem akarja, hogy akár csak egyetlen ember is elvesszen. Ellenkezőleg, azt akarja, hogy mindenki megváltoztassa gondolkozását és életét.</verse>
				<verse number="10">Bizony, eljön az Úr Napja! Úgy fog megérkezni, mint a tolvaj. Akkor az egek recsegve-ropogva elmúlnak, az égitestek pedig elégnek és elpusztulnak. Tűzben ég majd el a Föld, és minden, ami rajta van.</verse>
				<verse number="11">Ha pedig mindezek így elpusztulnak, gondoljátok meg, hogyan éljetek! Szánjátok oda magatokat Istennek, és őt szolgáljátok!</verse>
				<verse number="12">Várva várjátok, sőt siettessétek Isten Napjának eljövetelét! Azon a Napon lángokban pusztulnak el az egek, és az égitestek szétolvadnak a hőségben.</verse>
				<verse number="13">Isten ígérete szerint azonban Új Eget és Új Földet várunk, ahol igazságosság fog uralkodni.</verse>
				<verse number="14">Szeretett testvéreim, mivel vágyva várjátok ezeket, minden erőtökkel azon igyekezzetek, hogy tisztán, bűntelenül és békességben találjon benneteket az Úr!</verse>
				<verse number="15">Urunk türelmesen vár még — értsétek meg, hogy ez sokak számára a megmenekülés lehetőségét jelenti! Ugyanerről írt nektek szeretett testvérünk, Pál is, Istentől kapott bölcsességgel.</verse>
				<verse number="16">Ő minden levelében szokott írni ezekről a dolgokról. A leveleiben néha előfordulnak nehezen érthető dogok. Akadnak olyan tudatlan és bizonytalan emberek, akik ezeket félremagyarázzák és kiforgatják. De nem csak Pál leveleit, hanem az Írások egyéb részeit is kiforgatják eredeti értelmükből, és ezzel a saját pusztulásukat okozzák.</verse>
				<verse number="17">De ti, szeretett testvéreim, mindezeket már előre tudjátok. Vigyázzatok tehát, hogy titeket ne tudjanak félrevezetni ezek a gonosz emberek, és szilárd meggyőződéseteket ne tudják megingatni!</verse>
				<verse number="18">Inkább erősödjetek meg Jézus Krisztus kegyelmében! Ő Urunk és Megmentőnk — igyekezzetek tehát minél mélyebben megismerni őt! Övé legyen a dicsőség most és örökké! Ámen!</verse>
			</chapter>
		</book>
		<book number="62">
			<chapter number="1">
				<verse number="1">Arról írunk nektek, ami kezdettől fogva volt. Arról, akit magunk hallottunk, saját szemünkkel láttunk, egész közelről figyeltünk, sőt, kezünkkel érintettünk. Ő az Isten élő és életet adó beszéde.</verse>
				<verse number="2">Ő az Élet, aki nyilvánvaló módon megjelent. Mi magunk is láttuk, és tanúsítjuk, hogy ez igaz. Igen, róla beszélünk, az Örök Életről. Ő mindig az Atya-Istennél volt, most azonban látható módon megjelent nekünk.</verse>
				<verse number="3">Láttuk és hallottuk őt, és most nektek is hirdetjük ezeket, mert azt akarjuk, hogy ti is közösségben legyetek velünk. Ez pedig azt jelenti, hogy mi mindannyian az Atyával és Fiával, Jézus Krisztussal vagyunk közösségben.</verse>
				<verse number="4">Azért írunk most nektek erről, hogy a mi örömünk teljes legyen.</verse>
				<verse number="5">Az üzenet, amelyet Jézus Krisztustól hallottunk, és amelyet most nektek hirdetünk, így szól: Isten világosság, és benne nincs semmi sötétség.</verse>
				<verse number="6">Ezért, ha azt mondjuk, hogy közösségben vagyunk Istennel, de ugyanakkor továbbra is a sötétségben élünk, akkor hazudunk, és nem követjük az igazságot.</verse>
				<verse number="7">De ha valóban abban a világosságban élünk, amelyben maga Isten is él, akkor mi, akik hiszünk, közösségben vagyunk egymással. Akkor Jézusnak, Isten Fiának vére, vagyis halála megtisztít, és tisztán tart bennünket minden bűntől.</verse>
				<verse number="8">Ha nem akarjuk elismerni, hogy bűnösök vagyunk, akkor magunkat csapjuk be, és nincs bennünk az igazság.</verse>
				<verse number="9">De ha elismerjük bűneinket, akkor megtapasztaljuk, hogy Isten hűséges és igazságos: megbocsátja bűneinket, és teljesen megtisztít minden gonoszságtól.</verse>
				<verse number="10">Ha azt mondjuk, hogy nem követtünk el semmi bűnt, akkor valójában azt állítjuk, hogy Isten hazudik. Akkor Isten üzenetének nincs helye a szívünkben.</verse>
			</chapter>
			<chapter number="2">
				<verse number="1">Kedves gyermekeim, azért írtam ezt nektek, hogy ne vétkezzetek. De ha valaki mégis elkövet valamilyen bűnt, akkor van aki segít nekünk, és szót emel az érdekünkben az Atya-Istennél: az igazságos Jézus Krisztus!</verse>
				<verse number="2">Ő maga volt az áldozat a bűneinkért. De nemcsak a mi bűneinkért, hanem minden ember összes bűnéért is.</verse>
				<verse number="3">Ha engedelmeskedünk annak, amit Isten mondott nekünk, akkor biztosak lehetünk benne, hogy valóban megismertük őt.</verse>
				<verse number="4">Aki azt mondja: „ismerem Istent”, de nem engedelmeskedik Isten szavának, az hazudik, és az igazságnak nincs helye a szívében.</verse>
				<verse number="5">Aki viszont engedelmeskedik Isten szavának, abban az emberben Isten szeretete elérte a célját.</verse>
				<verse number="6">Aki azt mondja, hogy Istenben él, annak úgy kell élnie, ahogyan Jézus élt.</verse>
				<verse number="7">Szeretteim, amit nektek írok, az egyáltalán nem új dolog, hanem ugyanaz a régi parancs, amelyet még kezdetben kaptatok. Ez az a tanítás, amelyet már hallottatok.</verse>
				<verse number="8">Mégis, újra mondom nektek, mintha új parancs lenne. Ez az igazság, amely megmutatkozott Jézus életében, és érvényes a ti életetekben is. Igen, mert múlik már a sötétség, és ragyog az igazi világosság.</verse>
				<verse number="9">Aki azt mondja, hogy a világosságban él, mégis gyűlöli a testvérét, az valójában még mindig a sötétségben van.</verse>
				<verse number="10">Aki Isten szeretetével szereti a testvérét, az megmarad a világosságban, és semmi sincs benne, ami miatt mások felháborodnának.</verse>
				<verse number="11">De aki gyűlöli testvérét, az a sötétségben van, és nem tudja, hová megy, mert a sötétség megvakította.</verse>
				<verse number="12">Azért írok nektek, kedves gyermekeim, mert Jézus Krisztusért Isten megbocsátotta bűneiteket.</verse>
				<verse number="13">Azért írok nektek, apák, mert ti már megismertétek, aki öröktől fogva él. Azért írok, fiatalok, mert legyőztétek a Gonoszt.</verse>
				<verse number="14">Azért írok nektek, gyermekek, mert már megismertétek az Atya-Istent. Azért írok nektek, apák, mert megismertétek, aki kezdettől fogva él. Azért írok nektek, fiatalok, mert erősek vagytok, Isten beszéde bennetek él, és legyőztétek a Gonoszt.</verse>
				<verse number="15">Ne szeressétek ezt a világot, se a világ dolgait! Aki ezt a világot szereti, az nem szereti az Atya-Istent.</verse>
				<verse number="16">Ezek azok a gonosz dolgok, amelyek a világban vannak: olyan dolgokat kívánunk, amelyek bűnös természetünknek tetszenek, szemünk megkívánja azokat a bűnös dolgokat, amelyeket megláttunk, büszkék vagyunk arra, amink van. Mindezek nem az Atya-Istentől, hanem a világból származnak.</verse>
				<verse number="17">Ez a mostani világ elmúlik, és vele együtt az is, amit a hitetlenek kívánnak. De aki Isten akaratát és terveit viszi véghez, az örökké él.</verse>
				<verse number="18">Gyermekeim, elérkezett az utolsó óra. Ahogyan már hallottatok róla, Krisztus Ellensége el fog jönni. Valóban, Krisztusnak sok ellensége már itt is van. Ebből is láthatjuk, hogy csakugyan az utolsó órában élünk.</verse>
				<verse number="19">Krisztusnak ezek az ellenségei egy ideig közöttünk voltak, azután elhagytak bennünket. De valójában soha nem tartoztak közénk. Hiszen ha igazán közénk tartoztak volna, itt is maradtak volna. Ők azonban elmentek, s ebből látszik, hogy valójában sohasem tartoztak közénk.</verse>
				<verse number="20">Ti viszont mindannyian kaptatok Istentől egy különleges ajándékot, ezért ismeritek az igazságot.</verse>
				<verse number="21">Nem azért írtam nektek ezeket, mintha nem ismernétek az igazságot, hanem éppen azért, mert ismeritek. Azért írtam, mert tudjátok, hogy az igazságból nem származik hazugság.</verse>
				<verse number="22">Mi a legnagyobb hazugság? Ha valaki azt mondja, hogy Jézus nem a Krisztus. Aki ezt mondja, az Krisztus ellensége, mert nem akarja elismerni az Atya-Isten, és a Fiú hatalmát.</verse>
				<verse number="23">Mert aki nem hisz a Fiúban, az nem ismeri az Atyát sem. Aki azonban elismeri a Fiú hatalmát, az elismeri az Atyát is.</verse>
				<verse number="24">Kövessétek továbbra is azt a tanítást, amelyet kezdettől fogva hallottatok! Ha ez bennetek marad, akkor ti is közösségben maradtok a Fiúval és az Atyával.</verse>
				<verse number="25">Mert ez az, amit nekünk megígért: az örök élet.</verse>
				<verse number="26">Mindezt azért írom nektek, mert vannak, akik megpróbálnak rossz útra téríteni és becsapni titeket.</verse>
				<verse number="27">Ti azonban kaptatok Krisztustól egy különleges ajándékot, amely megmarad bennetek, ezért nincs rá szükségetek, hogy az emberek tanítsanak benneteket. Az ő ajándéka megtanít benneteket mindenre, és amit mond, az mind igaz! Nincs benne semmi hazugság. Tehát ahogy ő tanított benneteket, úgy éljetek Krisztusban továbbra is.</verse>
				<verse number="28">Drága gyermekeim, éljetek továbbra is Krisztusban! Ha megmaradunk benne, akkor nem kell félnünk majd azon a napon sem, amikor ő majd visszajön. Bízhatunk benne, hogy nem fogunk szégyent vallani előtte.</verse>
				<verse number="29">Tudjuk, hogy Krisztus igazságos. Ugyanígy biztosak lehettek benne, hogy mindazok, akik igazságosan élnek, Isten gyermekei.</verse>
			</chapter>
			<chapter number="3">
				<verse number="1">Gondoljátok csak meg, az Atya annyira szeret minket, hogy Isten gyermekeinek neveznek bennünket! De nemcsak így hívnak, valóban azok is vagyunk! A hitetlenek nem értik meg, hogy mi Isten gyermekei vagyunk, mert nem ismerték meg Istent.</verse>
				<verse number="2">Kedveseim, igaz, hogy most Isten gyermekei vagyunk, de még nem tudjuk, hogy majd mivé válunk. Csak azt tudjuk, hogy amikor Krisztus visszajön, akkor már olyanok leszünk, mint ő. Hiszen meg fogjuk látni őt teljes valójában!</verse>
				<verse number="3">Mindenki, aki reménykedik abban, hogy meglátja őt, tisztán tartja magát a bűntől, ahogyan Krisztus maga is tiszta.</verse>
				<verse number="4">Aki bűnt követ el, az Isten törvénye ellen vétkezik. Mert a bűn nem más, mint az Isten törvényével szembeni engedetlenség.</verse>
				<verse number="5">Tudjátok, hogy Krisztus azért lett emberré, hogy a bűnt félretegye az útból, és őbenne egyáltalán nincs bűn.</verse>
				<verse number="6">Aki Jézus Krisztusban él, és benne is marad, az nem fog továbbra is bűnben élni. Ha valaki folyamatosan bűnben él, az valójában nem is látta meg Jézust, sem nem ismerte meg őt igazán.</verse>
				<verse number="7">Kedves gyermekeim, nehogy valaki becsapjon benneteket! Aki Istennek tetsző életet él, az maga is igazságos és jó, amint Krisztus is igazságos és jó.</verse>
				<verse number="8">De aki bűnben él, a Sátánhoz tartozik. A Sátán ugyanis kezdettől fogva állandóan vétkezik. Isten Fia azonban éppen azért jött a Földre, hogy lerombolja és megsemmisítse mindazt, amit a Sátán épít.</verse>
				<verse number="9">Aki Isten gyermeke lett, az nem marad továbbra is a bűnben. Miért? Mert új életet kapott Istentől, amely állandóan benne marad. Isten gyermeke viszont nem maradhat a bűnben, hiszen az ilyen ember Istentől született.</verse>
				<verse number="10">Az, hogy ki az Isten gyermeke, és ki tartozik a Sátánhoz, ebből látszik meg: aki nem Istennek tetsző életet él, az nem Isten gyermeke. Ugyanígy, aki nem szereti a testvérét, az sem Isten gyermeke.</verse>
				<verse number="11">Hiszen a régi parancs —amelyet jól ismertek — az, hogy Isten szeretetével kell szeretnünk egymást.</verse>
				<verse number="12">Ne legyünk olyanok, mint Kain, aki a Gonoszhoz tartozott, és meggyilkolta testvérét. Miért ölte meg? Mert Kain gonosz dolgokat, a testvére pedig Istennek tetsző dolgokat tett.</verse>
				<verse number="13">Testvéreim, ne csodálkozzatok, ha gyűlölnek benneteket, akik nem hisznek Istenben!</verse>
				<verse number="14">Mi átmentünk a halálból az életre. Honnan tudjuk ezt? Onnan, hogy Isten szeretetével szeretjük a testvéreinket. Aki nem szereti a testvérét, azon még mindig a halál uralkodik.</verse>
				<verse number="15">Aki pedig gyűlöli a testvérét, az valójában gyilkos. De jól tudjátok, hogy egyetlen gyilkosnak sem lehet örök élete.</verse>
				<verse number="16">Abból értettük meg, hogy valójában mit jelent az Isten irántunk való szeretete, hogy Krisztus a saját életét adta értünk. Ezért mi is kötelesek vagyunk odaadni életünket a testvéreinkért.</verse>
				<verse number="17">Gondoljátok meg például, hogy van egy gazdag hívő, akinek mindene megvan. Látja a testvérét, aki szegény, mégsem segít rajta. Mit gondoltok, Isten szeretete megmaradhat abban a gazdag testvérben? Bizony, nem!</verse>
				<verse number="18">Kedves gyermekeim, ne csak szavakkal szeressük egymást! Az isteni szeretet abban mutatkozik meg, amit teszünk.</verse>
				<verse number="21">Kedveseim, ha a szívünk nem vádol bennünket, akkor bizalommal mehetünk Istenhez.</verse>
				<verse number="22">Ő pedig megadja, amit kérünk, akármi legyen is az, mert engedelmeskedünk parancsainak, és azt tesszük, amit ő szeret.</verse>
				<verse number="23">Isten pedig azt parancsolja, hogy Fiában, Jézus Krisztusban higgyünk, és szeressük egymást. Ezt parancsolta nekünk maga Jézus is, amikor velünk volt.</verse>
				<verse number="24">Aki engedelmeskedik Isten parancsainak, az Istenben él, és az Isten is él őbenne. Honnan tudjuk, hogy Isten bennünk él? Onnan, hogy a saját Szellemét adta nekünk!</verse>
			</chapter>
			<chapter number="4">
				<verse number="1">Kedves gyermekeim, ne higgyetek akármelyik szellemnek. Előbb gondosan vizsgáljátok meg őket, hogy valóban Istentől jöttek-e! Azért mondom ezt, mert sok hamis próféta jön-megy szerte a világon.</verse>
				<verse number="2">Így tudjátok eldönteni, hogy egy szellem Istentől jött-e: ha elismeri, és ő is azt mondja, hogy Jézus a Krisztus, aki emberi testben jelent meg a Földön — akkor az a szellem Istentől jött.</verse>
				<verse number="3">De ha ezt nem ismeri el, és nem akarja kimondani, akkor nem Istentől jött. Ez a Krisztus Ellenségének szelleme, akiről hallottátok, hogy el fog jönni a világra, és már itt is van.</verse>
				<verse number="4">Ti azonban, gyermekeim, Istenhez tartoztok, ezért legyőztétek őket, mert aki bennetek él, hatalmasabb, mint az, aki a világban van.</verse>
				<verse number="5">Azok a világhoz tartoznak, és amit mondanak, azt is a világból veszik, ezért hallgat rájuk a világ.</verse>
				<verse number="6">Ezzel szemben, mi Istenhez tartozunk, és aki Istent ismeri, hallgat ránk. Aki pedig nem Istenhez tartozik, az nem fogadja el, amit mondunk. Így tudjuk megkülönböztetni az igazság Szellemét attól a szellemtől, amely félrevezeti és becsapja az embereket.</verse>
				<verse number="7">Kedveseim, Isten szeretetével kell szeretnünk egymást, mert ez a szeretet Istentől származik. Aki így szeret, az mind Istentől született, és ismeri Istent.</verse>
				<verse number="8">Aki nem szeret, az nem ismerte meg Istent, mert Isten maga a szeretet.</verse>
				<verse number="9">Isten pedig úgy mutatta meg nekünk, mennyire szeret bennünket, hogy elküldte a Földre egyetlen Fiát! Azért küldte, hogy rajta keresztül örök életet kapjunk.</verse>
				<verse number="10">Ez az isteni szeretet! Nem az, ahogy mi szeretjük Istent, hanem ahogy ő szeret bennünket. Ezt pedig azzal mutatta meg, hogy a saját Fiát küldte a Földre, hogy általa félretolja az útból bűneinket.</verse>
				<verse number="11">Kedveseim, ha Isten így szeretett bennünket, akkor nekünk is ezzel az isteni szeretettel kell szeretnünk egymást.</verse>
				<verse number="12">Istent még soha senki nem látta. De ha isteni szeretettel szeretjük egymást, Isten bennünk él, és ez a szeretet kiteljesedik bennünk.</verse>
				<verse number="13">Tudjuk, hogy Istenben élünk, és Isten bennünk él. Honnan tudjuk? Abból, hogy a saját Szelleméből adott nekünk.</verse>
				<verse number="14">Az Atya-Isten elküldte Fiát a Földre, hogy az egész emberiséget megmentse. Ezt a saját szemünkkel láttuk, és bizonyítjuk, hogy így igaz.</verse>
				<verse number="15">Aki elismeri, és az emberek előtt kimondja: „hiszem, hogy Jézus az Isten Fia” — abban Isten benne él, és ő is Istenben él.</verse>
				<verse number="16">Így ismerjük és tapasztaljuk meg Isten irántunk való szeretetét, és így bízunk ebben a szeretetben. Mert Isten maga a szeretet. Aki ebben az isteni szeretetben éli az életét, az valójában Istenben él, és Isten is él őbenne.</verse>
				<verse number="17">Így növekszik bennünk Isten szeretete, amíg teljessé nem lesz. Ezért hát nem kell félnünk az Ítélet Napjától, hiszen mi is ugyanúgy vagyunk ebben a világban, ahogyan ő.</verse>
				<verse number="18">Ahol Isten szeretete uralkodik, ott nem marad hely a félelem számára. Sőt, amikor ez a szeretet egészen kiteljesedik, minden félelmet kiszorít belőlünk. Ha valaki fél, igazában attól fél, hogy Isten meg fogja büntetni. Az ilyen ember azért fél, mert Isten szeretete még nem töltötte be teljesen.</verse>
				<verse number="19">Isten előbb szeretett bennünket, ezért tudunk mi is másokat szeretni Isten szeretetével.</verse>
				<verse number="20">Aki azt mondja: „Szeretem Istent”, a testvérét viszont gyűlöli, az hazudik. Hiszen hogyan szerethetné Istent, akit sohasem látott, ha nem szereti a testvérét, akit lát?</verse>
				<verse number="21">Mert Krisztus azt parancsolta, hogy aki Istent szereti, az szeresse a testvérét is Isten szeretetével.</verse>
			</chapter>
			<chapter number="5">
				<verse number="1">Aki valóban hiszi, hogy Jézus a Krisztus, az Istentől született. Aki az Atya-Istent szereti, az természetesen szereti az Isten gyermekeit is.</verse>
				<verse number="2">Hogyan lehetünk biztosak benne, hogy valóban isteni módon szeretjük az ő gyermekeit? Úgy, hogy valóban szeretjük Istent, és engedelmeskedünk parancsainak!</verse>
				<verse number="3">Mert Istent szeretni annyit jelent, mint engedelmeskedni neki. Ez pedig egyáltalán nem nehéz!</verse>
				<verse number="4">Hiszen aki Istentől származik, az legyőzi a világot. Ami pedig a világot legyőzte, az a hitünk.</verse>
				<verse number="5">Mert ugyan ki más győzhetné le a világot, mint az, aki hiszi, hogy Jézus az Isten Fia?</verse>
				<verse number="6">Ő az a Jézus Krisztus, aki vízzel és vérrel jött. Tehát nemcsak vízzel, hanem vízzel és vérrel. A Szent Szellem bizonyítja, hogy ez igaz, mert a Szent Szellem az igazság.</verse>
				<verse number="7">Ez a három, aki bizonyítja az igazságot:</verse>
				<verse number="8">a Szent Szellem, a víz és a vér. Ez a három ugyanazt mondja.</verse>
				<verse number="9">Amikor az emberek mondanak valamit, elfogadjuk, hogy igaz, és elhisszük, amit mondanak. Akkor mennyivel megbízhatóbb, amit Isten maga mond! Hiszen ő az igazságot mondja a saját Fiáról.</verse>
				<verse number="10">Aki hisz az Isten Fiában, abban ott él ez az igazság. De aki nem hiszi el, amit Isten mondott, az hazugnak tekinti őt. Miért? Mert nem hitte el Istennek, amit a Fiáról mondott.</verse>
				<verse number="11">Ez pedig a következő: Isten örök életet adott nekünk — és ez az élet Isten Fiában van.</verse>
				<verse number="12">Ebből következik, hogy akiben él a Fiú, annak örök élete van. De akiben nem él az Isten Fia, annak nincs örök élete.</verse>
				<verse number="13">Ezeket nektek írom, akik már hisztek Isten Fiának nevében. Azért írom, hogy egészen biztosak legyetek benne: nektek már most örök életetek van!</verse>
				<verse number="14">Ezért teljes bizalommal fordulhatunk Istenhez: ha az ő akarata szerint kérünk valamit, biztos, hogy meghallgat bennünket!</verse>
				<verse number="15">Ha pedig biztosak vagyunk benne, hogy meghallgat, bármit is kérünk tőle, akkor azt is tudjuk, hogy amit kértünk, azt meg is adta.</verse>
				<verse number="16">Ha valaki látja, hogy a testvére vétkezett, de nem halálos bűnt követett el, imádkozzon érte! Kérése szerint Isten életet fog adni annak, aki vétkezett. Van halálos bűn is, arra nem vonatkozik, hogy imádkozzatok azért, aki ilyet elkövet.</verse>
				<verse number="17">Minden, ami rossz, az bűn, de nem mindegyik bűn vezet a halálba.</verse>
				<verse number="18">Tudjuk, hogy akik Istentől születtek, nem maradnak benne a bűnben. Isten Fia megőrzi az Isten gyermekeit teljes biztonságban, hogy a gonosz ne árthasson nekik.</verse>
				<verse number="19">Tudjuk, hogy mi Istenhez tartozunk, de a világ a gonosz hatalmában van.</verse>
				<verse number="20">Azt is tudjuk, hogy Isten Fia eljött a Földre, és ő tett bennünket képessé arra, hogy az igaz Istent megismerjük. Most pedig az igaz Istenben élünk, fia, Jézus Krisztus által. Igen, ő az igaz Isten és az örök élet.</verse>
				<verse number="21">Gyermekeim, maradjatok távol a bálványoktól és a hamis istenektől!</verse>
			</chapter>
		</book>
		<book number="63">
			<chapter number="1">
				<verse number="1">A gyülekezeti vezető üdvözletét küldi az asszonynak, akit Isten kiválasztott, és az ő gyermekeinek. Isten szeretetével igazán szeretlek benneteket! De nem csak én, hanem mindazok is, akik megismerték az igazságot.</verse>
				<verse number="2">Emiatt az igazság miatt szeretünk így benneteket. Igen, az igazság miatt, amely bennünk él, és örökké velünk is marad.</verse>
				<verse number="3">Kegyelem, irgalom és békesség legyen velünk az Atya-Istentől és Fiától, Jézus Krisztustól. Ezeket az áldásokat az igazság és az isteni szeretet által kaphatjuk meg.</verse>
				<verse number="4">Nagyon megörültem, amikor gyermekeid között olyanokat találtam, akik az igazság útján járnak, ahogy az Atya-Isten megparancsolta.</verse>
				<verse number="5">Kedves asszonyom, arra kérlek benneteket, hogy isteni szeretettel szeressük egymást mindannyian! Ez a parancs nem új a számotokra, hiszen már régóta ismeritek.</verse>
				<verse number="6">Az isteni szeretet azt jelenti, hogy Isten parancsai szerint élünk. A parancs, amint azt kezdettől hallottátok, így szól: az isteni szeretetnek megfelelően éljetek!</verse>
				<verse number="7">Mert sokan vannak szerte a világon, akik becsapják az embereket: letagadják, hogy Jézus Krisztus emberi testben jött el a világra. Aki ezt tagadja, az hamis tanító, Krisztus ellensége.</verse>
				<verse number="8">Vigyázzatok, nehogy elveszítsétek, amiért mi dolgoztunk! Igyekezzetek, hogy a teljes jutalmatokat megkapjátok!</verse>
				<verse number="9">Továbbra is kövessétek a Krisztusról szóló igazi tanítást. Aki eltér ettől, és nem egyedül az ő tanításait követi, abban nem él Isten. Aki pedig Krisztus tanításait követi, abban benne él az Atya-Isten és a Fiú is.</verse>
				<verse number="10">Ha valaki hozzátok érkezik, de nem ezt tanítja, azt be se engedjétek az otthonotokba, sőt, még csak ne is köszönjetek neki!</verse>
				<verse number="11">Mert ha befogadjátok az ilyen embert, akkor valójában részt vesztek abban a gonosz munkában, amelyet végez.</verse>
				<verse number="12">Bár sok mindent szeretnék még mondani nektek, most mégsem folytatom az írást tollal és tintával. Inkább — majd ha meglátogatlak benneteket — szemtől szemben beszélgetünk, hogy örömünk teljes legyen.</verse>
				<verse number="13">Üdvözölnek benneteket kiválasztott nővéretek gyermekei.</verse>
			</chapter>
		</book>
		<book number="64">
			<chapter number="1">
				<verse number="1">A gyülekezeti vezető köszönti kedves barátját, Gájuszt, akit igazán szeret.</verse>
				<verse number="2">Szeretett barátom, tudom, hogy a lelkednek jó dolga van. Imádkozom, hogy minden tekintetben jó dolgod legyen, és testileg is épp olyan jó egészségnek örvendj, mint amilyen jól vagy lélekben.</verse>
				<verse number="3">Nagyon megörültem, amikor néhány hozzánk látogató testvérünk elmondta, hogy milyen hűséges vagy az igazsághoz, és hogyan követed az igazság útját.</verse>
				<verse number="4">Semmi sem okozhat nagyobb örömöt nekem, mint ha azt hallom, hogy gyermekeim az igazság útját követik.</verse>
				<verse number="5">Szeretett barátom, hűségesen cselekszel, amikor segítesz testvéreidnek, még akkor is, ha nem ismered őket.</verse>
				<verse number="6">A hozzánk látogató testvérek elmondták az itteni helyi gyülekezet előtt, hogy milyen szeretettel voltál irántuk. Kérlek, hogy Istennek tetsző módon segítsd a testvéreket útjuk folytatásában!</verse>
				<verse number="7">Mert ők a Krisztus szolgálatára indultak útnak, és a hitetlenektől semmit sem fogadtak el.</verse>
				<verse number="8">Ezért nekünk, hívőknek kell őket segítenünk, hogy munkatársaik legyünk az igazságban.</verse>
				<verse number="9">Írtam egy levelet a helyi gyülekezetnek, de Diotrefész, aki ott vezető szeretne lenni, nem fogadja el, amit írtam.</verse>
				<verse number="10">Ezért ha elmegyek hozzátok, el fogom mondani, milyen dolgokat tesz. Mert hazudik, és rossz dolgokat mond rólam. Sőt, még azokat a testvéreket sem fogadja vendégszeretettel, akik Krisztust szolgálják. Ráadásul, még másokat is megakadályoz ebben, és kizárja őket a helyi gyülekezetből.</verse>
				<verse number="11">Szeretett barátom, ne a rosszat utánozd, hanem a jót! Aki jót tesz, az Istené, aki pedig rosszat, az nem látta Istent.</verse>
				<verse number="12">Demetrioszról mindenki jót mond, az igazság is mellette tanúskodik, de mellette tanúskodunk mi is, és tudod, hogy a mi tanúságtételünk igaz.</verse>
				<verse number="13">Sok mondanivalóm van még a számodra, de nem akarom folytatni tollal és tintával,</verse>
				<verse number="14">mert remélem, hogy hamarosan találkozunk, és akkor majd beszélgetünk.</verse>
				<verse number="15">Békesség veled! Üdvözlet a barátaidtól! Köszöntsd te is minden barátunkat személyesen!</verse>
			</chapter>
		</book>
		<book number="65">
			<chapter number="1">
				<verse number="1">Üdvözlet Júdástól, aki Jézus Krisztus szolgája és Jakab testvére, azoknak akiket az Atya-Isten elhívott, szeret és megőriz Jézus Krisztus számára.</verse>
				<verse number="2">Egyre jobban töltsön be titeket Isten irgalmassága, békessége és szeretete!</verse>
				<verse number="3">Szeretett testvéreim, a mi közös megmenekülésünkről szerettem volna írni nektek. Most mégis szükséges, hogy valami másról írjak. Arra biztatlak benneteket, hogy tovább küzdjetek azért a hitért, amelyet Isten egyszer és mindenkorra népének adott!</verse>
				<verse number="4">Azért kell erről írnom, mert titokban istentelen emberek férkőztek be közétek. A próféták már régen megírták, hogy ezeket Isten el fogja ítélni. Ezek az istentelenek visszaélnek Isten kegyelmével, és megtagadják Jézus Krisztust, egyedüli Mesterünket és Urunkat.</verse>
				<verse number="5">Néhány dologra újból szeretnélek benneteket emlékeztetni, bár ezeket jól tudjátok. Gondoljatok arra, hogy az Úr kiszabadította népét Egyiptomból, később mégis elpusztította azokat, akik közülük nem hittek!</verse>
				<verse number="6">Emlékezzetek azokra az angyalokra, akik nem őrizték meg a rangjukat, hanem elhagyták a saját lakóhelyüket! Isten ezért örökre megkötözte, és a sötétségben tartja őket az Ítélet nagy Napjáig.</verse>
				<verse number="7">Gondoljatok Sodomára, Gomorára és a környező városokra! E városok lakói természetellenes szexuális bűnöket követtek el. Ezért az örök tűz büntetését viselik. Példájuk bennünket is figyelmeztet.</verse>
				<verse number="8">Ugyanez a helyzet azokkal is, akik befurakodtak közétek. Ők a saját álmaikat követik, bűnökkel szennyezik be a testüket, elutasítják az Úr hatalmát, és a dicsőséges lényeket szidalmazzák.</verse>
				<verse number="9">Pedig még Mihály, az angyalok fejedelme sem mert ilyet tenni! Amikor Mózes teste miatt vitatkozott a Sátánnal, nem merte őt vádolni, vagy elítélni, hanem csak ennyit mondott: „Büntessen meg téged az Úr!”</verse>
				<verse number="10">Ezek az emberek viszont azokat szidalmazzák, akiket nem is ismernek! Vannak dolgok, amelyeket ösztönösen ismernek, mint az oktalan állatok. De még ezek a dolgok is a vesztükbe sodorják őket.</verse>
				<verse number="11">Szerencsétlenek! Kain példáját követték. Mivel kívánták a pénzt, Bálám rossz útját választották. Lázadó természetük miatt úgy fognak elpusztulni, mint Kóré.</verse>
				<verse number="12">Olyanok ezek az emberek, mint a piszkos folt a ruhán, amikor veletek együtt vacsoráznak a helyi gyülekezetben. Szemtelenül együtt esznek veletek, de csak magukat hizlalják. Olyanok, mint a szél kergette felhők, amelyekből nem esik egy csöpp eső sem. Mint a terméketlen gyümölcsfák, amelyeket késő ősszel gyökerestül kivágnak — így kétszeresen is elpusztulnak.</verse>
				<verse number="13">Ahogy a tenger vad hullámai fehér habot hánynak, úgy vannak ezek az emberek is a saját szégyenletes dolgaikkal. Olyanok, mint eltévedt csillagok, akikre a legsűrűbb örök sötétség vár.</verse>
				<verse number="14">Róluk is prófétált Énók, aki Ádámtól számítva a hetedik nemzedékben élt, amikor azt mondta: „Nézzétek, eljön az Úr, ezer és ezer szentjével együtt!</verse>
				<verse number="15">Eljön, hogy ítéletet tartson mindenki felett, és megbüntessen minden istentelen embert. Elítéli őket minden tettükért, amelyet Isten ellen követtek el, és minden gonosz beszédért, amelyet Isten ellen mondtak.”</verse>
				<verse number="16">Ezek az emberek mindenben hibát keresnek, mindig panaszkodnak, a saját kívánságaikat követik, és szeretnek nagyokat mondani. Csak akkor mondanak jót valakiről, ha valamit kapni akarnak tőle.</verse>
				<verse number="17">De ti, szeretett testvéreim, emlékezzetek azokra a dolgokra, amelyeket Urunk, Jézus Krisztus apostolai előre megmondtak!</verse>
				<verse number="18">Mert így figyelmeztettek titeket: „Az utolsó időben olyan emberek jönnek, akik még Istent is kicsúfolják, és a saját istentelen kívánságaikat követik”.</verse>
				<verse number="19">Ezek azok, akik viszálykodást okoznak közöttetek. Saját bűnös természetük kívánságai uralkodnak rajtuk, és nem lakik bennük a Szent Szellem.</verse>
				<verse number="20">De ti, szeretett testvéreim, imádkozzatok a Szent Szellem által, és így építsétek fel magatokat hitetek alapjára, amely a legszentebb dolog a világon!</verse>
				<verse number="21">Maradjatok meg Isten szeretetében! Várva várjátok Urunkat, Jézus Krisztust és kegyelmét, mert ő hozza nektek az örök életet.</verse>
				<verse number="22">Bánjatok könyörületességgel azokkal, akik kételkednek!</verse>
				<verse number="23">Másokat pedig a tűzből is ragadjatok ki, hogy megmentsétek őket! Legyetek óvatosak, amikor könyörültök rajtuk! Még a régi bűnös természet által bemocskolt ruhát is gyűlöljétek!</verse>
				<verse number="24">Isten meg tud őrizni benneteket az elbukástól, és képes benneteket hibátlanul maga elé állítani a dicsőségben. Micsoda öröm lesz ez mindannyiunk számára!</verse>
				<verse number="25">Ő az egyetlen Isten, és egyedül ő tud megmenteni bennünket. Az övé legyen minden dicsőség, nagyság, uralom és hatalom Urunk, Jézus Krisztus által a múltban is, most is, és örökké!</verse>
			</chapter>
		</book>
		<book number="66">
			<chapter number="1">
				<verse number="1">Ez Jézus Krisztus kijelentése. Azért kapta Istentől, hogy megmutassa szolgáinak azokat, amiknek hamarosan és gyorsan meg kell történniük. Jézus elküldte angyalát a szolgájához, Jánoshoz, hogy megmutassa neki ezeket,</verse>
				<verse number="2">ő pedig mindazt elmondta, amit látott. Ez az, amit Isten üzent. Ez az, amit Jézus Krisztus mondott Jánosnak, aki tanúsítja, hogy mindez igaz.</verse>
				<verse number="3">Boldog és áldott, aki felolvassa, boldogok és áldottak, akik meghallgatják ennek a próféciának az üzeneteit, és engedelmeskednek azoknak, mert már közeledik az idő.</verse>
				<verse number="4">Jánostól az Ázsiában lévő hét helyi gyülekezetnek: kegyelem és békesség szálljon rátok attól, aki van, aki mindig is volt, és aki el fog jönni; és a trón előtt lévő hét Szellemtől, és</verse>
				<verse number="5">Jézus Krisztustól. Jézus a hűséges tanú, aki elsőként támadt fel a halottak közül, és aki a Föld összes királyainak fejedelme. Jézus mindig szeretett bennünket, és a saját vére árán véglegesen megszabadított a bűneinktől.</verse>
				<verse number="6">Ő tett bennünket királysága népévé és papokká, akik Istent, Jézus Atyját szolgáljuk. Jézusé legyen a dicsőség és a hatalom örökké! Ámen!</verse>
				<verse number="7">Nézzétek! Jézus jön a felhőkkel körülvéve! Mindenki meg fogja látni, még azok is, akik átszúrták a lándzsával, és az egész világon mindenki siratni és gyászolni fogja őt. Igen, így lesz, ámen!</verse>
				<verse number="8">Azt mondja az Úr Isten: „Én vagyok az Alfa és az Ómega, aki vagyok, aki mindig is voltam, és aki el fogok jönni, a Mindenható.”</verse>
				<verse number="9">Én, János, a testvéretek vagyok Jézus által. Társatok vagyok a szenvedésben, a türelmes kitartásban, és a Jézussal való együtt-uralkodásban is. Patmosz szigetén voltam, mert Isten beszédét és a Jézusról szóló igazságot hirdettem az embereknek.</verse>
				<verse number="10">Ekkor magával ragadott a Szent Szellem, és elvitt az Úr Napjára. A hátam mögül erős hangot hallottam. Olyan volt, mint a trombita hangja.</verse>
				<verse number="11">Ezt mondta: „Írd meg egy könyvben mindazt, amit látsz, és küldd el annak a hét helyi gyülekezetnek, amely Efezusban, Szmirnában, Pergamonban, Thiatirában, Szárdiszban, Filadelfiában és Laodiceában él!”</verse>
				<verse number="12">Akkor megfordultam, hogy lássam, ki szól hozzám. Hét színarany olajmécs-tartót láttam,</verse>
				<verse number="13">közöttük pedig valakit, aki az Emberfiához hasonlított. Ott állt hosszú ruhában, a melle körül aranyövvel.</verse>
				<verse number="14">A feje és haja olyan volt, mint a tiszta fehér gyapjú, vagy a hó. A szeme a tűz lángjához,</verse>
				<verse number="15">lábfeje a kemencében megolvasztott izzó rézhez, a hangja pedig hatalmas vízesés zúgásához hasonlított.</verse>
				<verse number="16">A jobb kezében hét csillagot tartott. Szájából kétélű éles kard jött ki. Arca úgy ragyogott, mint a Nap, mikor a legfényesebben süt.</verse>
				<verse number="17">Amikor megláttam, a lába elé estem, mint egy halott, ő pedig rám tette jobb kezét, és azt mondta: „Ne félj! Én vagyok az Első és az Utolsó,</verse>
				<verse number="18">Én vagyok az Örökké Élő. Halott voltam, de nézd, élek örökké, és kezemben vannak a Halál és a Hádész kulcsai.</verse>
				<verse number="19">Ezért írd le, amit látsz, amik vannak, és amik ezek után fognak megtörténni!</verse>
				<verse number="20">A jobb kezemben levő hét csillag és a hét arany olajmécs-tartó titka pedig ez: a hét csillag a hét helyi gyülekezet angyala, a hét olajmécs-tartó pedig maga a hét helyi gyülekezet.”</verse>
			</chapter>
			<chapter number="2">
				<verse number="1">„Az efezusi gyülekezet angyalának ezt írd: Ezt üzeni, aki jobb kezében tartja a hét csillagot, és aki a hét arany olajmécs-tartó között jár:</verse>
				<verse number="2">»Ismerem mindazt, amit teszel. Tudom, hogy szorgalmasan dolgozol, türelmes és kitartó vagy. Tudom, hogy nem tűröd a gonoszokat. Próbára tetted azokat, akik apostoloknak mondják magukat, pedig nem azok, és bebizonyítottad, hogy hazudnak.</verse>
				<verse number="3">Tudom, hogy az én nevemért türelmesen elszenvedted a megpróbáltatásokat, és nem fáradtál bele.</verse>
				<verse number="4">De van valami, ami nem tetszik nekem: a szereteted már nem olyan, mint kezdetben.</verse>
				<verse number="5">Emlékezz vissza, hol voltál, és honnan estél le! Változtasd meg a szíved és az életed! Térj vissza azokhoz, amiket kezdetben tettél, mert ha nem változol meg, eljövök hozzád, és olajmécs-tartódat elveszem.</verse>
				<verse number="6">Az viszont melletted szól, hogy gyűlölöd, amit a nikolaiták tesznek, mert azt én is gyűlölöm.</verse>
				<verse number="7">Akinek van füle, hallja és értse meg, amit a Szellem mond a gyülekezeteknek! Aki győz, annak megengedem, hogy egyen az Élet Fájáról, amely Isten Kertjében van.«”</verse>
				<verse number="8">„A szmirnai gyülekezet angyalának írd meg: Ezt üzeni az Első és az Utolsó, aki meghalt és feltámadt:</verse>
				<verse number="9">»Ismerem szenvedésedet és szegénységedet — bár valójában gazdag vagy! Tudom, hogy milyen gonosz dolgokat mondtak rólad azok, akik zsidóknak tartják magukat, pedig nem azok, hanem a Sátán zsinagógája.</verse>
				<verse number="10">Semmit se félj a rád váró szenvedésektől! Mert a Sátán néhányat közületek börtönbe fog zárni, hogy próbára tegyen, és szenvedni fogsz tíz napig. Maradj hűséges, még ha meg is kell halnod, és neked adom az örök élet koronáját.</verse>
				<verse number="11">Akinek van füle, hallja és értse meg, amit a Szellem mond a gyülekezeteknek! Aki győz, annak nem árthat a második halál.«”</verse>
				<verse number="12">„A pergamoni gyülekezet angyalának ezt írd meg: Ezt üzeni az, akié a kétélű, éles kard:</verse>
				<verse number="13">»Tudom, hogy ott laksz, ahol a Sátán trónja van. Mégis ragaszkodsz hozzám, és nem tagadtad meg, hogy hiszel bennem, még akkor sem, amikor hű tanúmat, Antipászt megölték a városodban, ahol a Sátán lakik.</verse>
				<verse number="14">De van valami, ami nem tetszik nekem: vannak közöttetek néhányan, akik Bálám tanítását követik. Bálám arra tanította Bálák királyt, hogyan csalja csapdába Izráel népét. Rávette őket, hogy egyenek a bálvány-isteneknek felajánlott ételekből, és szexuális bűnöket kövessenek el.</verse>
				<verse number="15">Így nálad is vannak, akik a nikolaiták tanítását követik.</verse>
				<verse number="16">Változtassátok meg szíveteket és életeteket, különben hamarosan eljövök hozzátok, és a számból kijövő karddal fogok harcolni ellenük.</verse>
				<verse number="17">Akinek van füle, hallja és értse meg, amit a Szellem mond a gyülekezeteknek! Aki győz, annak adok az elrejtett mannából, és egy fehér követ. Erre új név lesz ráírva, amelyet csak az tud, aki kapja.«”</verse>
				<verse number="18">„A thiatirai gyülekezet angyalának ezt írd: Ezt üzeni az Isten Fia, akinek a szeme olyan, mint a tűz lángja és a lába, mint az izzó olvasztott fém:</verse>
				<verse number="19">»Ismerem mindazt, amit teszel, a hitedet, szolgálatodat és türelmes kitartásodat. Tudom, hogy amit most teszel, az több, mint amit kezdetben tettél.</verse>
				<verse number="20">De van valami, ami nem tetszik nekem: eltűröd, hogy az az asszony, Jezábel azt tegye, amit akar. Mert prófétának mondja magát, tanítja szolgáimat, és félrevezeti őket. Ráveszi őket, hogy szexuális bűnöket kövessenek el, és hogy egyenek a bálvány-isteneknek felajánlott ételekből.</verse>
				<verse number="21">Adtam neki időt, hogy megváltozzon, de ő nem akar, hanem továbbra is vétkezik.</verse>
				<verse number="22">Ezért Jezábelt a kínok ágyába fektetem. Azokat pedig, akik vele együtt szexuális bűnöket követtek el, súlyos szenvedésekkel sújtom, ha meg nem bánják a Jezábellel együtt elkövetett gonoszságaikat.</verse>
				<verse number="23">Jezábel követőit megölöm, és az összes gyülekezet meg fogja érteni, hogy én mindenkinek vizsgálom a szívét és gondolatait. Én fogom mindenkinek megadni, amit a tetteiért érdemel.</verse>
				<verse number="24">De vannak ott Thiatirában, akik nem követik Jezábel tanítását, és nem ismerték meg a Sátán úgynevezett mélységeit. Nekik azt üzenem: nem teszek rátok több terhet,</verse>
				<verse number="25">csak ragaszkodjatok ahhoz, amitek van, amíg eljövök!</verse>
				<verse number="26">Aki győz, és mindvégig engedelmeskedik nekem, annak hatalmat adok a nemzetek fölött:</verse>
				<verse number="27">vasból készült királyi pálcával fog uralkodni rajtuk, és összetöri őket, mint a vas a cserépedényeket,</verse>
				<verse number="28">Ez a hatalom ugyanaz, mint amelyet én kaptam Atyámtól. A győztes megkapja tőlem a Hajnalcsillagot is.</verse>
				<verse number="29">Akinek van füle, hallja és értse meg, amit a Szellem mond a gyülekezeteknek!«”</verse>
			</chapter>
			<chapter number="3">
				<verse number="1">„A szárdiszi gyülekezet angyalának ezt írd: Ezt üzeni az, akinél Isten hét Szelleme és a hét csillag van: »Ismerem mindazt, amit teszel, és tudom, hogy élőnek hívnak, pedig valójában halott vagy.</verse>
				<verse number="2">Ébredj fel! Erősítsd meg a haldoklókat, akik még életben maradtak, mert látom, hogy amit tettél és teszel, azt Istenem hiányosnak találta.</verse>
				<verse number="3">Ezért emlékezz vissza arra a tanításra, amelyet kaptál és hallottál, és engedelmeskedj annak! Változtasd meg a szívedet és életedet! Ha nem ébredsz fel, eljövök, mint a tolvaj, de nem tudod melyik órában.</verse>
				<verse number="4">Mégis vannak néhányan közöttetek Szárdiszban, akik nem piszkolták be a ruhájukat. Ők fehér ruhában járnak majd velem, mert méltók rá.</verse>
				<verse number="5">Aki győz, fehér ruhát viselhet, és nem húzom ki a nevét az Élet Könyvéből. Sőt, nyilvánosan kihirdetem Atyám és angyalai előtt, hogy ez a győztes hozzám tartozik!</verse>
				<verse number="6">Akinek van füle, hallja és értse meg, amit a Szellem mond a gyülekezeteknek!«”</verse>
				<verse number="7">„A filadelfiai gyülekezet angyalának ezt írd: Ezt üzeni a Szent, az Igaz, akinek kezében van a Dávid kulcsa. Ha ő kinyit egy ajtót, azt senki sem zárhatja be. De ha bezárja, akkor senki sem képes kinyitni.</verse>
				<verse number="8">»Ismerem mindazt, amit teszel. Látod, kinyitottam előtted egy ajtót, amelyet senki nem zárhat be. Tudom, hogy bár gyenge vagy, mégis követted tanításomat, és nem tagadtál meg engem.</verse>
				<verse number="9">Lásd, idehozom eléd azokat, akik a Sátán zsinagógájához tartoznak! Ezek azt mondják, hogy ők zsidók, de valójában nem azok, csak hazudnak. Eléd hozom őket, hogy meghajoljanak a lábad előtt, megértsék és elismerjék, hogy én mindig szerettelek téged.</verse>
				<verse number="10">Mivel engedelmeskedtél a szavamnak, hogy türelmesen tarts ki, azért én is megmentelek a megpróbáltatás idején, amely az egész világra eljön, hogy próbára tegye a Föld lakóit.</verse>
				<verse number="11">Hamarosan eljövök! Ragaszkodj ahhoz, ami a tiéd, és abban tarts ki! Akkor senki nem veheti el a koronádat!</verse>
				<verse number="12">Aki győz, azt mindörökké oszloppá teszem Istenem templomában. Ráírom Istenem nevét. Ráírom Istenem városa, az Új Jeruzsálem nevét, amely a Mennyből száll le Istenemtől. Ráírom az én új nevemet is.</verse>
				<verse number="13">Akinek van füle, hallja és értse meg, amit a Szellem mond a gyülekezeteknek!«”</verse>
				<verse number="14">„A laodiceai gyülekezet angyalának ezt írd: Ezt üzeni az Ámen, a hű és igaz Tanú, aki uralkodik Isten teremtményei fölött:</verse>
				<verse number="15">»Ismerem mindazt, amit teszel. Ismerlek téged: sem hideg nem vagy, sem forró. Bárcsak hideg, vagy forró lennél!</verse>
				<verse number="16">De mivel langyos vagy, kiköplek a számból!</verse>
				<verse number="17">Azt mondod: Gazdag vagyok, meggazdagodtam, és nincs szükségem semmire! Nem veszed észre, hogy valójában nyomorult vagy, szánalmas, szegény, vak és meztelen?!</verse>
				<verse number="18">Azt tanácsolom, hogy tőlem vegyél igazi aranyat, amelyet tűzben tisztítottak meg, hogy valóban gazdag legyél! Tőlem vegyél fehér ruhát, hogy eltakard szégyenletes meztelenségedet! Tőlem vegyél orvosságot a szemedre, hogy tisztán láss!</verse>
				<verse number="19">Akit én szeretek, azt helyreigazítom, megfegyelmezem, sőt megfenyítem. Ezért teljes erővel igyekezz! Változtasd meg szívedet és életedet!</verse>
				<verse number="20">Nézd, itt állok az ajtód előtt, és kopogtatok! Aki meghallja a hangomat, és beenged, annak a házába bemegyek, vele vacsorázok, és ő velem.</verse>
				<verse number="21">Aki győz, annak megengedem, hogy velem együtt üljön trónomon, mint ahogy én is győztem, és az Atya maga mellé ültetett a trónjára.</verse>
				<verse number="22">Akinek van füle, hallja és értse meg, amit a Szellem mond a gyülekezeteknek!«”</verse>
			</chapter>
			<chapter number="4">
				<verse number="1">Ezek után láttam. Egy ajtó nyílt ki a Mennyben, éppen előttem. Hallottam ugyanazt a hangot, amelyet korábban. Olyan volt, mint a trombitaszó, és azt mondta nekem: „Gyere fel ide, és megmutatom neked, amiknek ezek után kell megtörténniük!”</verse>
				<verse number="2">Ekkor azonnal magával ragadott a Szent Szellem. A Mennyben voltam egy királyi trón előtt. A trónon valaki ült,</verse>
				<verse number="3">aki olyan fényes volt, mint a drágakövek ragyogása, a gyémánt és a rubin fénye.</verse>
				<verse number="4">A trónt smaragd-színű szivárvány vette körül. Körülötte huszonnégy másik trónt láttam, rajtuk huszonnégy mennyei vezető ült fehér ruhában, fejükön arany koronával.</verse>
				<verse number="5">A középen álló trónból villámok csaptak ki, mennydörgések és más hangok is hallatszottak. A Trón előtt hét láng lobogott: Isten hét Szelleme.</verse>
				<verse number="6">Azon túl kristálytiszta üvegtengerhez hasonlót láttam. A Trón belsejében és oldalainál négy mennyei élőlény állt. Mindegyiknek sok szeme volt, a testükön körös-körül.</verse>
				<verse number="7">Az első élőlény oroszlánhoz hasonlított, a második bikához, a harmadiknak emberi arca volt, a negyedik pedig olyan volt, mint a repülő sas.</verse>
				<verse number="8">Mindegyiknek hat szárnya volt, és ezeket is kívül-belül mindenütt szemek borították. Éjjel-nappal szüntelenül ezt kiáltották: „Szent, szent, szent az ÚR, a Mindenható Isten, aki volt, aki van, és aki el fog jönni!”</verse>
				<verse number="9">Amikor ezek a mennyei élőlények dicséretet, tiszteletet és hálát adnak annak, aki a Trónon ül, aki örökké él,</verse>
				<verse number="10">a huszonnégy mennyei vezető leborul a Trónon ülő előtt, és imádja az Örökké Élőt. Koronájukat a Trón elé teszik, és azt mondják:</verse>
				<verse number="11">„Urunk, Istenünk, méltó vagy rá, hogy tiéd legyen minden dicsőség, tisztelet és erő, mert te teremtettél mindent, és mindent akaratod hozott létre!”</verse>
			</chapter>
			<chapter number="5">
				<verse number="1">Ezután ismét láttam. Aki a Trónon ült, a jobb kezében egy könyvtekercset tartott. A tekercsen kívül-belül írást láttam, és hét pecséttel volt lezárva.</verse>
				<verse number="2">Azután egy hatalmas angyalt láttam, aki erős hangon így kiáltott: „Ki lenne méltó arra, hogy felnyissa a tekercset? Ki méltó, hogy feltörje a pecsétjeit?”</verse>
				<verse number="3">De nem volt senki! Sem a Mennyben, sem a Földön, sem a föld alatt nem akadt senki, aki ki tudta volna nyitni a könyvtekercset, és belenézhetett volna.</verse>
				<verse number="4">Ezért sokáig sírtam, mert senki sem volt méltó rá, hogy kinyissa a könyvtekercset, és belenézzen.</verse>
				<verse number="5">Ekkor az egyik mennyei vezető megszólított: „Ne sírj, hanem nézz oda! A Júda törzséből származó Oroszlán, a Dávid utóda győzött, hogy feltörje a hét pecsétet, és kinyissa a könyvtekercset.”</verse>
				<verse number="6">Akkor egy Bárányt láttam a Trón közepén, a négy mennyei élőlény között, az mennyei vezetők által körülvéve. A Bárány olyan volt, mint akit megöltek. Hét szarva volt és hét szeme — Isten hét Szelleme, akit Isten elküldött az egész Földre.</verse>
				<verse number="7">A Bárány odament ahhoz, aki a Trónon ült, és átvette annak jobb kezéből a könyvtekercset.</verse>
				<verse number="8">Ekkor a négy mennyei élőlény és a huszonnégy mennyei vezető leborult a Bárány előtt. Mindegyiknél hárfa és arany pohár volt. Az arany poharak tele voltak tömjénnel, vagyis Isten népének imádságaival.</verse>
				<verse number="9">Új éneket énekeltek a Báránynak: „Méltó vagy, hogy átvedd a könyvtekercset, és pecsétjeit felnyisd, mert áldozatként megöltek, és véred árán embereket váltottál meg Isten számára, minden törzsből, nyelvből, népből és nemzetből!</verse>
				<verse number="10">Belőlük építetted fel királyságodat, Isten papjaivá tetted őket, s uralkodni fognak a Földön.”</verse>
				<verse number="11">A Trón, a mennyei élőlények és az mennyei vezetők körül nagyon sok angyalt láttam. Ezerszer ezren és tízezerszer tízezren voltak. Hallottam, amint</verse>
				<verse number="12">hangosan kiáltották: „Méltó a Bárány, akit áldozatként megöltek, hogy hatalmat, gazdagságot, bölcsességet, erőt, tisztességet, dicsőséget és áldást kapjon!”</verse>
				<verse number="13">Azután hallottam, hogy minden teremtmény a Mennyben, a Földön, a föld alatt, és a tengerben ezt mondta: „Áldás, tisztelet, dicsőség és hatalom annak, Aki a trónon ül, és a Báránynak örökké!”</verse>
				<verse number="14">A négy mennyei élőlény így válaszolt: „Ámen!” A mennyei vezetők pedig leborultak, és imádták Istent.</verse>
			</chapter>
			<chapter number="6">
				<verse number="1">Ezután láttam, hogy a Bárány feltöri a hét közül az első pecsétet. Majd hallottam, hogy az egyik mennyei élőlény mennydörgő hangon ezt kiáltja: „Jöjj!”</verse>
				<verse number="2">Ekkor egy fehér lovat láttam. Aki rajta lovagolt, íjat tartott a kezében. Győzelmi koronát tettek a fejére, és győztesként lovagolt ki, hogy újra győzzön.</verse>
				<verse number="3">Amikor a Bárány feltörte a második pecsétet, hallottam, hogy a második mennyei élőlény ezt kiáltja: „Jöjj!”</verse>
				<verse number="4">Ekkor előjött egy tűzvörös ló. Lovasának megengedték, hogy elvegye a Földről a békét, hogy az emberek tömegei egymást mészárolják. Ennek a lovasnak hatalmas kardot adtak a kezébe.</verse>
				<verse number="5">Amikor a Bárány feltörte a harmadik pecsétet, hallottam, hogy a harmadik mennyei élőlény ezt kiáltja: „Jöjj!” Most egy fekete lovat láttam, és ennek a lovasa mérleget tartott a kezében.</verse>
				<verse number="6">Ekkor a négy mennyei élőlény közül hangot hallottam, amely ezt mondta: „Egy mérték búza egy dénár, három mérték árpa egy dénár. De az olajat és a bort ne bántsd!”</verse>
				<verse number="7">Amikor a Bárány feltörte a negyedik pecsétet, hallottam, hogy a negyedik mennyei élőlény ezt kiáltja: „Jöjj!”</verse>
				<verse number="8">Ekkor egy hamuszürke lovat láttam, amelyen a Halál lovagolt, akit Hádész követett. Ők ketten hatalmat kaptak a Föld negyedrésze felett, hogy háborúkkal, éhínségekkel, járványos betegségekkel és vadállatokkal öljék az embereket.</verse>
				<verse number="9">Amikor a Bárány feltörte az ötödik pecsétet, emberek lelkeit láttam az oltár alatt. Azoknak a lelkei voltak, akiket azért öltek meg, mert hűségesek voltak Isten beszédéhez, és az igazsághoz, amelyet hordoztak.</verse>
				<verse number="10">Ezek erős hangon kiáltották: „Szent és igaz Úr! Meddig vársz még?! Miért nem ítélsz, és miért nem bünteted meg azokat, akik megöltek minket?!”</verse>
				<verse number="11">Ekkor mindegyikre fehér ruhát adtak. Mondták nekik, hogy még várjanak egy kis ideig, mert még vannak szolgatársaik és testvéreik, akiket ugyanúgy meg fognak ölni, mint ahogy őket megölték. Meg kell várniuk, amíg ez a létszám betelik.</verse>
				<verse number="12">Mikor a Bárány feltörte a hatodik pecsétet, erős földrengés támadt, a Nap elsötétült, mintha fekete gyászruhába öltözött volna, és a Hold korongja olyan lett, mint a vér.</verse>
				<verse number="13">Az ég csillagai pedig úgy hullottak a földre, mint erős szélben a fügefáról az éretlen fügék.</verse>
				<verse number="14">Az ég eltűnt, mint egy könyvtekercs, amelyet összetekernek. Minden hegy és sziget elmozdult a helyéről.</verse>
				<verse number="15">A földi királyok, uralkodók, parancsnokok, gazdagok, hatalmasok, minden rabszolga és minden szabad ember, mind elbújtak a barlangokban és a sziklák közt a hegyekben.</verse>
				<verse number="16">Azt mondták a hegyeknek és a szikláknak: „Zuhanjatok ránk, és rejtsetek el minket annak szeme elől, aki a trónon ül, és a Bárány haragja elől,</verse>
				<verse number="17">mert eljött haragjuk nagy napja! Ki tudná ezt elviselni?!”</verse>
			</chapter>
			<chapter number="7">
				<verse number="1">Ezután négy angyalt láttam a Föld négy sarkánál állni, akik visszatartották a Föld négy szelét, hogy se a földön, se a tengeren, se a fákra ne fújjon a szél.</verse>
				<verse number="2">Ekkor észrevettem egy másik angyalt is, aki kelet felől közeledett. Nála volt az Élő Isten pecsétje. Ez az angyal erős hangon ezt kiáltotta a másik négy angyalnak, akik hatalmat kaptak, hogy kárt okozzanak a földön és a tengeren:</verse>
				<verse number="3">„Ne bántsátok se a földet, se a tengert, se a fákat, amíg a pecséttel meg nem jelöljük Istenünk szolgáit a homlokukon!”</verse>
				<verse number="4">Majd meghallottam, hogy hányan vannak, akiket megjelöltek a pecséttel. Összesen száznegyvennégyezer embert jelöltek meg, akik Izráel tizenkét törzséből származtak:</verse>
				<verse number="5">Tizenkétezret Júda törzséből, tizenkétezret Rúben törzséből, tizenkétezret Gád törzséből,</verse>
				<verse number="6">tizenkétezret Ásér törzséből, tizenkétezret Naftáli törzséből, tizenkétezret Manassé törzséből,</verse>
				<verse number="7">tizenkétezret Simeon törzséből, tizenkétezret Lévi törzséből, tizenkétezret Issakár törzséből,</verse>
				<verse number="8">tizenkétezret Zebulón törzséből, tizenkétezret József törzséből és tizenkétezret Benjámin törzséből.</verse>
				<verse number="9">Ezután újra láttam: egy megszámlálhatatlanul sok emberből álló tömeget. Mindenféle nemzetből, törzsből, népből és nyelvből származtak. A Trón és a Bárány előtt álltak fehér ruhában, és a kezükben pálmaágat tartottak.</verse>
				<verse number="10">Ezt kiáltották: „A győzelem Istenünké, aki a Trónon ül, és a Bárányé!”</verse>
				<verse number="11">Az angyalok, akik körülállták a Trónt, a mennyei vezetőket és a négy mennyei élőlényt, arcra borultak a Trón előtt.</verse>
				<verse number="12">Ezekkel a szavakkal imádták Istent: „Ámen! Istenünk, tiéd az áldás, a dicsőség, a bölcsesség, a hála, a tisztelet, a hatalom és az erő örökké. Ámen!”</verse>
				<verse number="13">Ekkor az egyik az mennyei vezetők közül megkérdezte tőlem: „Kik ezek a fehér ruhás emberek, és honnan jöttek?”</verse>
				<verse number="14">Erre így feleltem: „Uram, te tudod!” Így válaszolt: „Ők azok, akik a nagy szenvedések idejéből jöttek. Ruhájukat a Bárány vérében mosták meg, azért lett ilyen fehér.</verse>
				<verse number="15">Ezért állnak most Isten trónja előtt, a templomában, és ezért imádják őt éjjel-nappal. Aki pedig a Trónon ül, betakarja, és védi őket.</verse>
				<verse number="16">Soha többé nem éheznek, és nem szomjaznak meg, Nap nem égeti, hőség nem bántja őket,</verse>
				<verse number="17">mert a Bárány a pásztoruk, aki a Trón közepén ül, és az élet vizének forrásaihoz vezeti őket. Isten pedig minden könnyet letöröl a szemükről.”</verse>
			</chapter>
			<chapter number="8">
				<verse number="1">Amikor a Bárány a hetedik pecsétet is feltörte, körülbelül fél óráig csend lett az egész Mennyben.</verse>
				<verse number="2">Azután hét angyalt láttam, akik Isten előtt álltak. Mindegyik kapott egy trombitát.</verse>
				<verse number="3">Ezután jött egy másik angyal, és megállt az illat-áldozati oltárnál. Arany füstölő volt a kezében, és sok tömjént adtak neki, hogy Isten népének imádságaival együtt tegye a trón előtt álló arany illat-áldozati oltárra.</verse>
				<verse number="4">A tömjén füstje Isten népének imádságaival együtt felszállt az angyal kezéből Isten elé.</verse>
				<verse number="5">Azután az angyal izzó parazsat vett az oltárról, megtöltötte vele a füstölőt, majd ledobta a Földre. Erre mennydörgések és más hangok hallatszottak, villámlott, és földrengés támadt.</verse>
				<verse number="6">A hét angyal pedig, akiknél a trombiták voltak, készült a trombitálásra.</verse>
				<verse number="7">Amikor az első angyal belefújt a trombitájába, vérrel kevert jégeső és tűz jött elő, és ezt ledobták a Földre. Ezért megégett a föld egyharmada, a fák egyharmada és az összes zöld fű.</verse>
				<verse number="8">A második angyal is trombitált. Ekkor belezuhant a tengerbe valami, ami hatalmas lángoló hegyhez hasonlított. Ettől vérré változott a tenger egyharmada,</verse>
				<verse number="9">elpusztult a tengeri élőlények harmadrésze, és a hajók harmadrésze is.</verse>
				<verse number="10">Amikor a harmadik angyal trombitált, egy óriási csillag zuhant le az égből, amely úgy lángolt, mint a fáklya. Ráesett a folyók egyharmadára és a vízforrásokra.</verse>
				<verse number="11">A csillag neve „Üröm” volt, ezért olyan keserű lett a vizek egyharmada, mint az üröm. Sok ember meghalt, aki ilyen keserű vizet ivott.</verse>
				<verse number="12">A negyedik angyal is megfújta a trombitát. Ekkor csapás érte a Nap egyharmadát, a Hold egyharmadát és a csillagok egyharmadát. Ezért mindegyiknek a harmadrésze elsötétült. Így a nappal egyharmad része és az éjszaka egyharmad része is teljes sötétségbe borult.</verse>
				<verse number="13">Ekkor újra láttam: egy sas repült magasan az égen, és erős hangon ezt kiáltotta: „Jaj, jaj, jaj a Föld lakóinak a még hátralévő három trombitaszó miatt! Mert a következő három angyal is hamarosan megfújja a trombitáját!”</verse>
			</chapter>
			<chapter number="9">
				<verse number="1">Az ötödik angyal megfújta a trombitát. Ekkor láttam, hogy az égből a Földre hull egy csillag. Odaadták neki a feneketlen mélység lejáratának kulcsát.</verse>
				<verse number="2">Amikor kinyitotta a lejáratot, a mélységből füst szállt fel, mint egy nagy kemencéből, elsötétítette a Napot és az egész égboltot.</verse>
				<verse number="3">A füstből sáskák szálltak le a földre. Ezek olyan erőt kaptak, mint a földi skorpiók.</verse>
				<verse number="4">Megparancsolták nekik, hogy ne ártsanak se a füveknek, se a fáknak, se a többi növényeknek, csak azoknak az embereknek, akik nem viselik Isten pecsétjét a homlokukon.</verse>
				<verse number="5">De ezeket sem volt szabad megölniük. Csak kínozták őket öt hónapig, és ez a kín olyan volt, mint egy skorpió-csípés.</verse>
				<verse number="6">Ezalatt az öt hónap alatt az emberek keresik a Halált, de nem találják. Szeretnének meghalni, de a Halál elfut előlük.</verse>
				<verse number="7">Maguk a sáskák olyanok voltak, mint a harcra felkészített lovak. Emberi arcuk volt, és a fejükön volt valami, ami arany koronához hasonlított.</verse>
				<verse number="8">A fejükön mintha női haj lett volna, de oroszlán-fogaik voltak.</verse>
				<verse number="9">Mellkasuk, mint a vaspáncél, szárnyaik zúgása pedig olyan zajt csapott, mint rengeteg lovas harci szekér, amint a csatába rohannak.</verse>
				<verse number="10">Farkukon a skorpióéhoz hasonló fullánk volt, és ebben volt az erő, amellyel öt hónapig kínozhatták az embereket.</verse>
				<verse number="11">A feneketlen mélység angyala volt a királyuk, akinek a neve héberül Abaddon, görögül Apollion, vagyis Pusztító.</verse>
				<verse number="12">Ezzel az első csapás elmúlt, de még két csapás következik utána.</verse>
				<verse number="13">A hatodik angyal is trombitált, s ekkor hangot hallottam az Isten előtt álló arany oltár négy szarva közül.</verse>
				<verse number="14">Ezt mondta a hatodik angyalnak, akinél a trombita volt: „Engedd szabadon azt a négy angyalt, akik a nagy Eufrátesz folyónál vannak megkötözve!”</verse>
				<verse number="15">Ekkor szabadon engedték azt a négy angyalt, akik éppen erre az órára, napra, hónapra és évre voltak előkészítve, hogy megöljék az emberiség egyharmadát.</verse>
				<verse number="16">A lovas hadsereg húszezerszer tízezer főből állt, hallottam a számukat.</verse>
				<verse number="17">A látomásban ilyennek láttam a lovakat, és akik rajtuk ültek: tűzvörös, jácint-kék és kénsárga mellvértjük volt, a lovak feje az oroszlánéhoz hasonlított, és a szájukból tűz, füst és lángoló kén tört elő.</verse>
				<verse number="18">Ez a három csapás — a lovak szájából előtörő tűz, füst és lángoló kén — ölte meg az emberiség egyharmadát.</verse>
				<verse number="19">A lovak ereje a szájukban és a farkukban volt. Farkaik kígyókhoz hasonlítottak, és fejekben végződtek. Ezzel ártottak az embereknek.</verse>
				<verse number="20">A többiek, akik túlélték ezeket a csapásokat, mégsem változtatták meg a szívüket és életüket. Nem fordultak el bálványaiktól, amelyeket saját kezükkel készítettek. Továbbra is imádták a gonosz szellemeket, és bálványaikat, amelyeket aranyból, ezüstből, bronzból, kőből, fából maguk készítettek. Pedig a bálványok nem látnak, nem hallanak, és nem tudnak járni sem.</verse>
				<verse number="21">Az emberek nem hagyták abba azt sem, hogy gyilkoljanak, varázsoljanak, szexuális bűnöket kövessenek el, és lopjanak.</verse>
			</chapter>
			<chapter number="10">
				<verse number="1">Ekkor újra láttam. Egy másik hatalmas angyal jött le a Mennyből. Felhőbe öltözött, és a feje körül szivárvány volt. Arca a naphoz, lábai pedig tűzoszlopokhoz hasonlítottak.</verse>
				<verse number="2">Kezében egy kis nyitott könyvtekercset tartott.</verse>
				<verse number="3">Jobb lábával a tengerre lépett, bal lábával a szárazföldre. Hatalmasat kiáltott, amely úgy hangzott, mint az oroszlán ordítása. Ekkor a hét mennydörgés is megszólalt.</verse>
				<verse number="4">Már éppen le akartam írni, amit mondott, de hangot hallottam a Mennyből: „A hét mennydörgés szavait ne írd le, hanem tartsd titokban!”</verse>
				<verse number="5">Ekkor az angyal, aki egyik lábával a tengeren, a másikkal a szárazföldön állt, jobb kezét felemelte az égre.</verse>
				<verse number="6">Megesküdött arra, aki örökké él, aki teremtette a Mennyet és a benne élőket, a Földet és a rajta élőket, és a tengert és a benne élőket. Azt mondta: „Nem lesz több haladék!</verse>
				<verse number="7">Azokban a napokban, amikor eljön az ideje, hogy a hetedik angyal is trombitáljon, beteljesül Isten titkos terve. Minden úgy lesz, ahogy Isten örömüzenetként megmutatta szolgáinak, a prófétáknak.”</verse>
				<verse number="8">Ezután ugyanaz a mennyei hang szólt hozzám: „Menj, és vedd át a nyitott könyvtekercset az angyal kezéből, aki a tengeren és a szárazföldön áll!”</verse>
				<verse number="9">Ekkor odamentem az angyalhoz, és megkértem, hogy adja nekem a kis könyvtekercset. Ő ezt mondta: „Fogd, és edd meg! A gyomrodban keserű lesz, de a szádban édes, mint a méz.”</verse>
				<verse number="10">Átvettem az angyaltól a tekercset és megettem. A számban édes volt, mint a méz, de miután megettem, a gyomrom megkeseredett.</verse>
				<verse number="11">Azután ezt hallottam: „Újra prófétálnod kell sok népről, nemzetről, nyelvről és királyról.”</verse>
			</chapter>
			<chapter number="11">
				<verse number="1">Ezután egy nádból készült mérőpálcát kaptam, és ezt hallottam: „Kelj fel, és mérd meg Isten templomát, az oltárt, és azokat, akik a templomban imádják Istent!</verse>
				<verse number="2">De a templom udvarával ne törődj, ne mérd meg, mert azt a nem-zsidó népeknek adták, akik negyvenkét hónapig tapossák majd a Szent Várost.</verse>
				<verse number="3">Én pedig hatalmat adok két tanúmnak, hogy prófétáljanak. Ezerkétszázhatvan napig fognak prófétálni, zsákruhába öltözve.”</verse>
				<verse number="4">Ez a két tanú az a két olajfa és az a két mécs-tartó, akik az egész föld Ura előtt állnak.</verse>
				<verse number="5">Ha valaki bántani akarja őket, a két tanú szájából tűz jön ki, amely elpusztítja ellenségeiket. Így pusztulnak el, akik bántani akarják őket.</verse>
				<verse number="6">Ennek a két tanúnak hatalma van arra, hogy bezárják az eget, és ne essen az eső, amíg prófétálásuk ideje tart. De hatalmuk van arra is, hogy a vizeket vérré változtassák, vagy bármilyen csapással megverjék a földet, ahányszor csak akarják.</verse>
				<verse number="7">Amikor ez a két tanú befejezi feladatát, a tanúskodást, a feneketlen mélységből feljövő szörnyeteg harcolni fog ellenük, legyőzi és megöli őket.</verse>
				<verse number="8">A két tanú holtteste az utcán fog feküdni, abban a nagy városban, amelyet szellemben „Szodomának” és „Egyiptomnak” neveznek. Ez az a város, ahol az Urat is megölték a kereszten.</verse>
				<verse number="9">Három és fél napig nem engedik eltemetni a két holttestet. Az emberek mindenféle népből, törzsből, nyelvből és nemzetből odajönnek, és nézik ezt a két halottat.</verse>
				<verse number="10">A Föld lakosai örülnek, hogy a két tanú meghalt. Ünnepelnek, és ajándékokat küldenek egymásnak, mert ez a két próféta sok szenvedést okozott nekik.</verse>
				<verse number="11">De három és fél nap múlva Istentől az élet szelleme száll a két prófétába, akik talpra állnak.</verse>
				<verse number="12">Akik ezt látják, szörnyen megrémülnek. A két próféta pedig hangos kiáltást hall a Mennyből: „Jöjjetek fel ide!” Ekkor egy felhőben felemelkednek a Mennybe, ellenségeik pedig nézik őket.</verse>
				<verse number="13">Ebben az órában szörnyű földrengés támad, amelyben a város tizedrésze elpusztul, és hétezer ember meghal. Akik életben maradnak, nagyon megrémülnek, és dicsérik a Menny Istenét.</verse>
				<verse number="14">Ezzel elmúlt a második csapás. De nézzétek, már közeledik a harmadik!</verse>
				<verse number="15">A hetedik angyal is megfújta a trombitáját. Ekkor erős hangok szólaltak meg a Mennyben. Ezt kiáltották: „Most lett az egész világ feletti királyi uralom URunké és az ő Krisztusáé! Uralkodni fog örökké!”</verse>
				<verse number="16">Ekkor a huszonnégy mennyei vezető, akik az Úr előtt ültek trónjaikon, arcra borultak, és</verse>
				<verse number="17">ezekkel a szavakkal imádták Istent: „Hálát adunk neked, Mindenható ÚR Isten, aki vagy, és mindig voltál, mert nagy hatalmad kezedbe vetted, királyi uralkodásod megkezdted!</verse>
				<verse number="18">Megharagudtak a nem-zsidó népek, de most elérkezett a te haragod ideje. Itt az idő, hogy megítéld a halottakat, és megjutalmazd szolgáidat, a prófétákat, szent népedet és mindazokat, akik tisztelnek téged, kicsiket és nagyokat egyaránt. Itt az idő, hogy elpusztítsd azokat, akik a Földet pusztítják.”</verse>
				<verse number="19">Ekkor kinyílt Isten mennyei temploma, és abban láthatóvá vált a Szövetség Ládája. Villámlott, erős hangok és mennydörgések hallatszottak, földrengés és nagy jégeső támadt.</verse>
			</chapter>
			<chapter number="12">
				<verse number="1">Azután egy hatalmas jelkép tűnt föl az égen: egy asszony, akinek a Nap volt a ruhája, lába alatt a Hold, a fején pedig korona tizenkét csillagból.</verse>
				<verse number="2">Ez az asszony terhes volt, és már egészen közel volt a szülés ideje, ezért fájdalmában kiáltozott.</verse>
				<verse number="3">Majd egy másik jelképet is láttam az égen. Egy óriási vörös színű sárkányt, amelynek hét feje és tíz szarva volt, a fejein pedig hét korona.</verse>
				<verse number="4">Farkával lesöpörte az égről, és a földre szórta a csillagok egyharmadát. A sárkány az asszony elé állt, aki már majdnem megszülte a gyermekét. Azért állt oda, hogy azonnal felfalja a gyermeket, amint megszületik.</verse>
				<verse number="5">Majd az asszony megszülte a fiát. Ez a fiúgyermek arra született, hogy vaspálcával uralkodjon minden nép fölött. Azután a fiúgyermeket felvitték Isten trónjához és magához Istenhez.</verse>
				<verse number="6">Az asszony pedig elmenekült a pusztába, olyan helyre, amelyet Isten készített neki, hogy ott gondoskodjanak róla ezerkétszázhatvan napig.</verse>
				<verse number="7">Ezután háború kezdődött a Mennyben. Mihály és angyalai küzdöttek a sárkány és az ő angyalai ellen.</verse>
				<verse number="8">De a sárkány vereséget szenvedett, és angyalaival együtt nem maradhatott többé a Mennyben.</verse>
				<verse number="9">Akkor kihajították a Mennyből a hatalmas sárkányt. Ez az a régi kígyó, akit Ördögnek, vagy Sátánnak is hívnak, és aki az egész világot becsapja. Angyalaival együtt ledobták a Földre.</verse>
				<verse number="10">Ekkor erős hangot hallottam a Mennyben. Ezt mondta: „Most lett a győzelem Istenünké, most mutatta meg az erejét, most lett a királyi uralom az övé! Most jött el Krisztus hatalma, akit Istenünk tett királlyá! Mert most dobták le a Mennyből testvéreink Vádlóját, aki éjjel-nappal vádolta őket Isten előtt.</verse>
				<verse number="11">De testvéreink legyőzték a Vádlót. A Bárány vérével győzték le, és azzal, hogy beszédükkel tanúskodtak az igazságról. Legyőzték, mert nem ragaszkodtak a saját életükhöz, és nem féltek a haláltól sem.</verse>
				<verse number="12">Örüljön az egész Menny, és ti mind, akik a Mennyben laktok! De jaj nektek, föld és tenger, mert leszállt hozzátok a Sátán! Nagyon dühös, mert tudja, hogy már csak kevés ideje maradt.”</verse>
				<verse number="13">Amikor a sárkány látta, hogy ledobták a Földre, megtámadta az asszonyt, aki a fiúgyermeket szülte.</verse>
				<verse number="14">De az asszony két sas-szárnyat kapott, a hatalmas sas szárnyait, hogy el tudjon menekülni. El is szállt a pusztába, arra a helyre, amelyet Isten készített neki. Ott, a sárkánytól távol, gondot viseltek rá három és fél évig.</verse>
				<verse number="15">Ekkor a sárkány szájából egy folyó ömlött ki, hogy az asszonyt elsodorja.</verse>
				<verse number="16">De a föld segített az asszonynak: megnyitotta a torkát, és elnyelte a vizet, amely a sárkány szájából ömlött.</verse>
				<verse number="17">Erre a sárkány nagyon megdühödött az asszonyra, és elment, hogy háborút indítson az asszony többi gyermeke ellen: azok ellen, akik megtartják Isten parancsait, és Jézusról tanúskodnak.</verse>
				<verse number="18">A sárkány megállt a tengerparton.</verse>
			</chapter>
			<chapter number="13">
				<verse number="1">Ekkor egy szörnyeteget láttam kiemelkedni a tengerből. Hét feje és tíz szarva volt. A szarvain tíz aranykorona, és a fejein Istent gyalázó nevek.</verse>
				<verse number="2">Párduchoz hasonlított, lába olyan volt, mint a medvéé, szája pedig, mint az oroszláné. A sárkány átadta neki a saját erejét, trónját és nagy hatalmát.</verse>
				<verse number="3">A szörnyeteg egyik fején halálosan megsebesült, de a seb mégis begyógyult.</verse>
				<verse number="4">A világon mindenki csodálta, és követte a szörnyeteget. Imádták a sárkányt, mert hatalmát átadta a szörnyetegnek. De imádták a szörnyeteget is, és azt mondták: „Ki olyan hatalmas, mint ő?! Ki tudna vele szembeszállni?!”</verse>
				<verse number="5">A szörnyeteg hatalmat kapott arra, hogy nagy dolgokkal dicsekedjen, és Istent gyalázza negyvenkét hónapig.</verse>
				<verse number="6">Ezért Isten ellen beszélt, káromkodott, gyalázta Istent és nevét, Isten lakóhelyét és a Menny többi lakóit is.</verse>
				<verse number="7">Azt is megengedték neki, hogy Isten népe ellen harcoljon, és legyőzze őket. Hatalmat kapott minden törzs, nép, nyelv és nemzet fölött,</verse>
				<verse number="8">hogy a Föld lakói imádják a szörnyeteget. Igen, de csak azok, akiknek neve a világ teremtése óta nincsen beírva az Élet Könyvébe. Ez a könyv a Bárányé, akit megöltek.</verse>
				<verse number="9">Akinek van füle, hallja és értse meg:</verse>
				<verse number="10">Aki fogságra való, az fogságba megy, aki pedig karddal öl, azt a kard öli meg. Ekkor van igazán szüksége Isten népének az állhatatos kitartásra, hűségre és hitre!</verse>
				<verse number="11">Azután megint láttam: egy második szörnyeteg emelkedett ki a földből. Két szarva volt, mint a Báránynak, de úgy beszélt, mint a sárkány.</verse>
				<verse number="12">Ez a szörnyeteg odaállt az első szörnyeteg elé, és ugyanolyan hatalommal rendelkezett, mint az. Hatalmát arra használta, hogy a Föld minden lakóját rávegye, hogy imádják az első szörnyeteget, akinek halálos sebe begyógyult.</verse>
				<verse number="13">A második szörnyeteg nagy csodákat is tett, olyannyira, hogy az emberek szeme láttára tüzet hozott le az égből a földre.</verse>
				<verse number="14">Ezekkel a csodákkal az első szörnyeteget szolgálta, és becsapta az embereket, mert hatalmat kapott rá. A Föld lakóinak megparancsolta, hogy készítsék el az első szörnyeteg tiszteletére annak szobrát. Ez az első szörnyeteg az, akinek a kard által okozott sebe begyógyult.</verse>
				<verse number="15">A második szörnyeteg hatalmat kapott arra is, hogy szellemet adjon az első szörnyeteg szobrába. Így ez a szobor beszélni tudott, sőt azt is megparancsolta, hogy öljék meg azokat, akik nem imádják őt.</verse>
				<verse number="16">A második szörnyeteg kényszerített mindenkit, kicsiket és nagyokat, gazdagokat és szegényeket, szabadokat és szolgákat, hogy a jobb kezükön vagy a homlokukon egy bizonyos jelet viseljenek.</verse>
				<verse number="17">Azért tette ezt, hogy csak az adhasson el, vagy vehessen meg valamit, aki ezt a jelet viseli. A jel pedig a szörnyeteg neve, vagy a nevének megfelelő szám volt.</verse>
				<verse number="18">Ehhez kell a bölcsesség! Aki értelmes, értse meg, mit jelent a szörnyeteg száma, mert az emberi szám: hatszázhatvanhat.</verse>
			</chapter>
			<chapter number="14">
				<verse number="1">Ezután ismét láttam: a Bárány állt a Sion-hegyen, és vele együtt az a száznegyvennégyezer, aki a Bárány nevét és a Bárány Atyjának nevét viselte a homlokán.</verse>
				<verse number="2">Azután hangot hallottam a Mennyből, amely nagy vízesés dübörgő hangjához, vagy hatalmas mennydörgéshez hasonlított. Mégis úgy hangzott, mint mikor sok hárfán egyszerre játszanak.</verse>
				<verse number="3">Új éneket énekeltek Isten trónja, a négy mennyei élőlény és a mennyei vezetők előtt. De ezt az éneket senki más nem tanulhatta meg, csak az a száznegyvennégyezer, akiket az emberek közül mentettek meg.</verse>
				<verse number="6">Ekkor ismét láttam. Magasan az égen egy másik angyal repült. Nála volt az örökkévaló örömhír üzenete, hogy kihirdesse a Föld lakóinak: minden nemzetnek, törzsnek, nyelvnek és népnek.</verse>
				<verse number="7">Erős hangon ezt kiáltotta: „Istent tiszteljétek, és őt dicsőítsétek, mert ítéletének órája elérkezett! Imádjátok azt, aki a Mennyet, a Földet, a tengert és a vízforrásokat teremtette!”</verse>
				<verse number="8">Ezután egy második angyal jött, aki kihirdette: „Elpusztult! Elpusztult Babilon, a nagy város, aki minden népet megitatott a bálványimádás részegítő borával!”</verse>
				<verse number="9">Majd egy harmadik angyal jött utánuk, és nagy hangon ezt kiáltotta: „Aki a szörnyeteget és annak szobrát imádja, és annak jelét engedi a homlokára vagy a kezére tenni,</verse>
				<verse number="10">az is inni fog Isten haragjának borából. Ennek a harag-bornak az erejét nem enyhíti semmi, ott gyűlik Isten haragjának poharában. Aki ebből iszik, azt tűz és égő kén fogja kínozni a szent angyalok és a Bárány szeme láttára.</verse>
				<verse number="11">Se éjjel, se nappal nem lesz nyugtuk azoknak, akik a szörnyeteget és annak szobrát imádják, vagy magukon viselik a szörnyeteg nevének jelét. Kínlódásuk füstje örökké felszáll.</verse>
				<verse number="12">Itt van szüksége Isten népének az állhatatos kitartásra. Azoknak, akik engedelmeskednek Isten parancsainak, és megőrzik a Jézusban való hitüket.”</verse>
				<verse number="13">Ezután egy hangot hallottam a Mennyből. Ezt mondta nekem: „Írd le ezt: mostantól fogva boldogok és áldottak azok, akik az Úrban halnak meg.” „Igen — mondja a Szent Szellem—, most már megpihenhetnek a munkájuk után, mert amit elvégeztek, az követi őket.”</verse>
				<verse number="14">Azután ismét láttam. Egy fehér felhőn ült valaki, aki hasonlított az „Emberfiához”. A fején arany korona volt, a kezében pedig éles sarló.</verse>
				<verse number="15">A templomból kijött egy másik angyal, és erős hangon kiáltott annak, aki a felhőn ült: „Fogd a sarlódat és arass, mert eljött az aratás órája, megérett a Földön az aratnivaló!”</verse>
				<verse number="16">Ekkor a felhőn ülő megsuhintotta sarlóját a Föld fölött, és learatta a termést.</verse>
				<verse number="17">Ezután a mennyei templomból kijött egy újabb angyal, aki szintén éles sarlót tartott a kezében.</verse>
				<verse number="18">Az oltártól pedig előlépett egy angyal, akinek hatalma volt a tűz fölött, és nagy hangon ezt kiáltotta a sarlós angyalnak: „Fogd éles sarlódat, és szüreteld le a Föld szőlőjét, mert már érettek a fürtök!”</verse>
				<verse number="19">Erre az angyal megsuhintotta sarlóját a Föld fölött, leszüretelte a Föld szőlőjét, és a szőlőfürtöket bedobta Isten haragjának hatalmas szőlőprésébe.</verse>
				<verse number="20">A városon kívül kipréselték a szőlőt. A szőlőprésből annyi vér folyt ki, hogy még háromszáz kilométerrel távolabb is a lovak szájáig ért.</verse>
			</chapter>
			<chapter number="15">
				<verse number="1">Azután újra láttam. A Mennyben hatalmas és csodálatos jel tűnt fel: hét angyal, akiknél az utolsó hét csapás volt. Az utolsók, mert ezzel lett teljessé, és ezzel fejeződött be Isten haragja.</verse>
				<verse number="2">Majd ismét láttam: mintha üvegtenger lett volna előttem, amelybe tűz keveredett. Az üvegtengeren álltak mindazok, akik legyőzték a szörnyeteget, annak szobrát, és a nevének megfelelő számot. A győztesek kezében Isten hárfái voltak. Énekelték</verse>
				<verse number="3">Mózesnek, Isten szolgájának és a Báránynak énekét: „Nagy és csodálatos minden, amit teszel, Mindenható ÚR Isten! Igazság és igazságosság minden tetted alapja, Nemzetek Királya!</verse>
				<verse number="4">Ki ne tisztelne téged, ki ne dicsérné neved? Mert egyedül te vagy szent! Minden nép hozzád fog jönni, hogy imádjon téged, mert világosan meglátják igazságos ítéleteidet.”</verse>
				<verse number="5">Ekkor újra láttam. A mennyei Szent Sátor szentélye kinyílt,</verse>
				<verse number="6">és hét angyal jött elő. Náluk volt a hét utolsó csapás. Ragyogó tiszta ruhájukat a mellükön aranyöv fogta körül.</verse>
				<verse number="7">Ekkor a négy mennyei élőlény közül az egyik hét aranypoharat adott a hét angyalnak. A poharak tele voltak az örökkön-örökké élő Isten haragjával.</verse>
				<verse number="8">A szentélyt pedig betöltötte Isten dicsőségének és hatalmának füstje. Ezért senki nem léphetett be oda, amíg a hét angyal hét csapása be nem fejeződött.</verse>
			</chapter>
			<chapter number="16">
				<verse number="1">Ezután erős hangot hallottam a templom szentélyéből. Ezt mondta a hét angyalnak: „Menjetek és öntsétek ki a Földre az Isten haragjával teli hét poharat!”</verse>
				<verse number="2">Az első angyal megindult, és kiöntötte a Földre az első poharat. Ekkor szörnyű és fájdalmas sebek támadtak azokon az embereken, akik a szörnyeteg jelét viselték, és annak szobrát imádták.</verse>
				<verse number="3">A második angyal a tengerre öntötte ki a poharát. Ekkor a tenger vize olyan lett, mint a halott vére, és a tengerben minden élőlény elpusztult.</verse>
				<verse number="4">A harmadik angyal a folyókra és a vizek forrásaira öntötte ki poharát. Ekkor a vizek mind vérré változtak.</verse>
				<verse number="5">Hallottam, hogy a vizek angyala ezt mondja: „Igazságosan ítéltél, te Szent, aki vagy, és aki mindig voltál!</verse>
				<verse number="6">Mivel szent népedet és a prófétákat gyilkolták, és vérüket a földre öntötték, most vért adtál inni gyilkosaiknak, mert ezt érdemlik.”</verse>
				<verse number="7">Ekkor megszólalt a mennyei oltár: „Igen, Mindenható ÚR Isten, ítéleteid igazak és igazságosak!”</verse>
				<verse number="8">A negyedik angyal a Napra öntötte a poharát. Ekkor a Nap hatalmat kapott, hogy tüzével égesse az embereket,</verse>
				<verse number="9">akik súlyos égési sérüléseket szenvedtek. A sebesültek átkozták Istent, mert neki hatalma volt ezeken a csapásokon. De mégsem akarták megváltoztatni gondolkodásukat és életüket, hogy elismerjék Istent, és dicsőséget adjanak neki.</verse>
				<verse number="10">Az ötödik angyal a szörnyeteg trónjára öntötte a poharát. Ekkor a szörnyeteg birodalma sötétségbe borult, és az emberek a nyelvüket harapdálták fájdalmukban.</verse>
				<verse number="11">Átkozták a Menny Istenét sebeik és fájdalmaik miatt, de nem akarták abbahagyni, vagy megváltoztatni, amit addig tettek.</verse>
				<verse number="12">A hatodik angyal a nagy Eufrátesz folyóra öntötte a poharát. Ekkor annak vize kiszáradt, hogy utat készítsen a kelet felől jövő királyoknak.</verse>
				<verse number="15">„Figyeljetek! Hamarosan megérkezem, de úgy jövök, mint a tolvaj. Boldog az, aki nem alszik el, hanem ébren marad. Boldog, aki megőrzi a ruháit. Az nem fog meztelenül járni, és nem kell szégyenkeznie.”</verse>
				<verse number="16">A gonosz szellemek össze is gyűjtötték a Föld királyait arra a helyre, amelyet héberül Armageddonnak neveznek.</verse>
				<verse number="17">Ezután a hetedik angyal kiöntötte a poharát a levegő-égre. Erre erős hang hallatszott a mennyei szentélyben lévő Trón felől: „Befejeződött!”</verse>
				<verse number="18">Villámlott, mennydörgés és morajlás hallatszott, és nagy földrengés támadt. Ez volt a legerősebb földrengés, mióta ember él a Földön.</verse>
				<verse number="19">A nagy város három részre hasadt, és a népek városai összedőltek. Isten visszaemlékezett rá, hogy a nagy Babilont meg akarja büntetni. Odaadta neki azt a poharat, amely tele volt Isten rettenetes haragjának borával.</verse>
				<verse number="20">A szigetek mind elsüllyedtek, és a hegyek is eltűntek.</verse>
				<verse number="21">Az égből hatalmas jégeső zuhogott. Egy-egy jégdarab körülbelül 32 kg-ot nyomott. Az emberek átkozták Istent a jégeső csapása miatt, mert az valóban szörnyű volt.</verse>
			</chapter>
			<chapter number="17">
				<verse number="1">Ezután odajött hozzám az egyik angyal a hét közül, akik a hét poharat kapták, és azt mondta: „Gyere, megmutatom neked a Nagy Parázna megbüntetését, aki a tengerek felett ül.</verse>
				<verse number="2">Ő az, akivel a Föld királyai szexuális bűnöket követtek el. A Föld lakói pedig lerészegedtek a Nagy Parázna szexuális bűneinek borától.”</verse>
				<verse number="3">Ekkor magával ragadott a Szellem, és az angyal elvitt a pusztába. Ott egy asszonyt láttam, aki a szörnyeteg hátán ült, amelynek hét feje és tíz szarva volt. A szörnyeteg vörös színű testére mindenhol olyan nevek voltak írva, amelyek Istent gyalázták.</verse>
				<verse number="4">Az asszony bíbor színű és vörös ruhába öltözött, drágakövekkel, gyöngyökkel és arannyal ékesítette magát. A kezében arany kelyhet tartott, amely tele volt szexuális bűneivel és mindenféle utálatos dologgal.</verse>
				<verse number="5">Homlokára ez a titokzatos név volt felírva: nagy babilon, az összes paráznák anyja, a föld minden gonoszságának anyja</verse>
				<verse number="6">Láttam, hogy az asszony részeg. Isten szent népének vérétől részegedett meg, azoknak a vérétől, akiket a Jézusról való tanúskodásukért öltek meg. Amikor ezt az asszonyt megláttam, nagyon elcsodálkoztam.</verse>
				<verse number="7">Az angyal meg is kérdezte: „Miért csodálkozol? Elmondom neked az asszony titkát, és a hétfejű, tízszarvú szörnyeteg titkát, amely az asszonyt a hátán hordozza.</verse>
				<verse number="8">A szörnyeteg, amelyet láttál, volt, de most nincs. Fel fog jönni a feneketlen mélységből, azután pedig végső pusztulása következik. A földön élő emberek közül azok, akiknek a neve a világ teremtése óta nincs beleírva az Élet Könyvébe, csodálkoznak, amikor meglátják a szörnyeteget. Azon csodálkoznak, hogy a szörnyeteg volt, most nincs, de mégis megjelenik.</verse>
				<verse number="9">Itt van szükséged igazán a bölcsességre, hogy ezt megérthesd! A szörnyeteg hét feje — azt a hét dombot jelenti, amelyen az asszony ül. De jelenti azt a hét királyt is,</verse>
				<verse number="10">akik közül az első öt már meghalt, az egyik most uralkodik, az utolsó pedig még nem jött el. Amikor majd eljön, csak rövid ideig maradhat.</verse>
				<verse number="11">Maga a szörnyeteg pedig, amely volt, de most nincs, az a nyolcadik király. Ez is a hét király közé tartozik, és a pusztulás felé halad.</verse>
				<verse number="12">A tíz szarv, amelyet láttál, tíz királyt jelent, akik még nem kezdték meg uralkodásukat. Ők majd a szörnyeteggel együtt kapnak egyetlen óráig tartó hatalmat.</verse>
				<verse number="13">Mind a tíz királynak ugyanaz a célja. Erejüket és hatalmukat át fogják adni a szörnyetegnek.</verse>
				<verse number="14">Háborút fognak indítani a Bárány ellen. A Bárány azonban legyőzi őket, mert ő az urak Ura és a királyok Királya. A Báránnyal együtt fognak győzni azok, akiket a Bárány elhívott, kiválasztott, és akik hűségesek hozzá.”</verse>
				<verse number="15">Az angyal így folytatta: „Az a hatalmas tenger, amely felett a Nagy Paráznát láttad ülni, a népeket, embertömegeket, nemzeteket és nyelveket jelképezi.</verse>
				<verse number="16">A szörnyeteg és a tíz szarv, amelyet láttál, meggyűlölik a Nagy Paráznát, elpusztítják, elveszik tőle még a ruháit is, a testét pedig megeszik, és őt magát tűzben égetik meg.</verse>
				<verse number="17">Mert Isten adta a tíz király szívébe, hogy az ő tervét végrehajtsák. Igen, Isten akarta, hogy a tíz király egy akarattal átadja hatalmát a szörnyetegnek, amíg Isten szavai beteljesednek.</verse>
				<verse number="18">Az asszony pedig, akit láttál, azt a nagy várost jelenti, amely a Föld királyai felett uralkodik.”</verse>
			</chapter>
			<chapter number="18">
				<verse number="1">Ezután egy másik angyalt láttam leszállni a Mennyből, akinek igen nagy hatalma volt. Dicsőségének fénye beragyogta a földet, és</verse>
				<verse number="2">erős hangon ezt kiáltotta: „Elpusztult Babilon, a nagy város elpusztult! Gonosz szellemek lakóhelye lett, mindenféle gonosz szellem, utálatos és gyűlöletes madár börtöne.</verse>
				<verse number="3">Mert Babilon minden népet megrészegített szexuális bűneinek borával. Hiszen vele követték el a Föld összes királyai ezeket a bűnöket. A világ üzletemberei Babilon pazarló életmódjából és költekező jólétéből gazdagodtak meg.”</verse>
				<verse number="4">Ezután egy másik hangot hallottam a Mennyből, amely azt mondta: „Népem, gyere ki abból a városból, hogy ne vegyél részt annak bűneiben, és ne érjenek a csapások, amelyek a városra fognak jönni!</verse>
				<verse number="5">Mert Babilon bűnei már az égig érnek, és Isten visszaemlékezett minden gonoszságára.</verse>
				<verse number="6">Ezért bánjatok úgy ezzel a várossal, ahogy ő bánt másokkal! Sőt, kétszeresen fizessetek meg mindenért, amit tett! A pohárba, amelyet másoknak készített, töltsetek neki magának kétszeresen!</verse>
				<verse number="7">Fizessetek neki annyi szomorúsággal és szenvedéssel, amennyi dicsőséget és gondtalan gazdagságot szerzett magának! Mert Babilon ezt mondja: »Királynő vagyok, trónomon ülök! Nem vagyok özvegy, soha nem fogok szenvedni, sem szomorkodni.«</verse>
				<verse number="8">Ezért egy napon mind egyszerre érik Babilont a számára készített csapások: halál, szomorúság, nagy éhség. Tűzben pusztul el a város, mert erős az ÚR Isten, aki elítéli.”</verse>
				<verse number="9">A föld királyai pedig, akik Babilonnal együtt követték el a szexuális bűnöket, és részt vettek gazdagságában, látják a város égésének füstjét, sírnak és jajgatnak miatta.</verse>
				<verse number="10">Megállnak majd a távolban, mert félnek a kínjaitól, és azt mondják: „Jaj neked, jaj neked, te hatalmas város, Babilon! Egyetlen órában ért utol ítéleted!”</verse>
				<verse number="11">Siratják és gyászolják Babilont az egész világ üzletemberei és kereskedői is, mert senki nem veszi meg többé tőlük az áruikat:</verse>
				<verse number="12">aranyat, ezüstöt, drágaköveket, gyöngyöket; finom ruhákhoz való vásznat, bíbor színű ruha-anyagokat, selymet, bársonyt; sokféle illatos fát, elefántcsontból faragott dísztárgyakat; sokféle drága fából, bronzból, vasból és márványból készült tárgyat;</verse>
				<verse number="13">fűszereket: fahéjat, balzsamot, füstölőszereket, mirhát, tömjént; bort és az olajfa olaját, finom lisztet, búzát; marhákat, juhokat, lovakat és szekereket; rabszolgákat és emberek lelkét!</verse>
				<verse number="14">„Ó, Babilon, amire a szíved vágyott, mindaz a jó eltűnt előled! Minden gazdagságod és fényes jóléted örökre elveszett, soha többé meg nem találod.”</verse>
				<verse number="15">Az üzletemberek és kereskedők abból gazdagodtak meg, hogy mindezeket az árukat eladták Babilonban. De most félnek Babilon szenvedéseitől, és csak távol állva sírnak és sajnálkoznak.</verse>
				<verse number="16">Ezt mondják: „Jaj, jaj! Te nagy város, aki finom ruhákba, bíborba és bársonyba öltöztél, arany ékszerekkel, drágakövekkel és gyöngyökkel díszítetted magad!</verse>
				<verse number="17">Hogy elpusztult minden gazdagságod egyetlen óra alatt!” Ugyanígy a hajóskapitányok, tengerészek, és mindazok, akik a tengereken utaznak és kereskednek, távolról nézik</verse>
				<verse number="18">az égő Babilon felszálló füstjét, és ezt kiáltják: „Nem volt a Földön még egy ilyen nagy város!”</verse>
				<verse number="19">Szomorúságukban a fejükre hamut szórnak, és sírva kiáltozzák: „Jaj, jaj! Te nagy város! Akinek csak hajója volt a tengeren, mind meggazdagodott Babilon gazdagságából, mégis elpusztult Babilon egyetlen óra alatt!”</verse>
				<verse number="20">„Menny! Te örülj ennek! Örvendezzetek, apostolok, próféták, és Isten szent népe, mert Isten bosszút állt Babilonon miattatok!”</verse>
				<verse number="21">Ezután egy erős angyal felkapott egy malomkő nagyságú sziklát, behajította a tenger vizébe, és azt mondta: „Ez fog történni a nagy várossal, Babilonnal is, így fogják ledobni, hogy soha többé ne is lássa senki!</verse>
				<verse number="22">Babilon! Többé nem hallatszik benned hárfások, lantosok, fuvolások és trombitások zenéje. Többé nem dolgoznak benned mesteremberek, nem hallatszik többé a malom zúgása,</verse>
				<verse number="23">nem fénylik a lámpa. Nem hallatszik benned vőlegény és menyasszony hangja! Mert üzletembereid voltak a világ hatalmasai, és varázslásoddal minden népet becsaptál!</verse>
				<verse number="24">Babilon! Megölted a prófétákat és Isten szentjeit! Te vagy a bűnös mindazoknak a haláláért, akiket megöltek a Földön.”</verse>
			</chapter>
			<chapter number="19">
				<verse number="1">Ezután olyan hangot hallottam, mintha a Mennyben óriási sokaság erős hangon egyszerre kiáltana: „Halleluja! Istenünké a győzelem, a dicsőség és a hatalom!</verse>
				<verse number="2">Igazak és igazságosak ítéletei, mert elítélte és megbüntette a Nagy Paráznát, aki szexuális bűneivel megrontotta az egész Földet! Bosszút állt Isten a Nagy Paráznán, aki megölte Isten szolgáit!”</verse>
				<verse number="3">És újra kiáltották: „Halleluja! A Nagy Parázna pusztulásának füstje felszáll mindörökké!”</verse>
				<verse number="4">Ekkor földre borult a huszonnégy mennyei vezető és a négy mennyei élőlény, és így imádták a trónon ülő Istent: „Ámen! Halleluja!”</verse>
				<verse number="5">Azután hang hallatszott a Trón felől, amely ezt mondta: „Dicsérjétek Istenünket, kicsik és nagyok mindannyian, akik szolgáljátok és tisztelitek Őt!”</verse>
				<verse number="6">Azután nagy sokaság hangját hallottam, amely hatalmas vízesés robajához, vagy mennydörgéshez hasonlított. Ezt kiáltották: „Halleluja! Mert uralkodik Istenünk, az ÚR, a Mindenható!</verse>
				<verse number="7">Örüljünk és dicsérjük Istent, mert eljött a Bárány lakodalmának ideje! Mennyasszonya felkészült a menyegzőre:</verse>
				<verse number="8">ragyogó tiszta menyasszonyi ruhát kapott, abba öltözött.” Ez a menyasszonyi ruha Isten népének jó és igazságos tetteit jelképezi,</verse>
				<verse number="9">Ezután az angyal hozzám fordult: „Írd le: Boldogok és áldottak, akiket meghívtak a Bárány lakodalmába, az ünnepi vacsorára!” Majd ezt mondta: „Ezek valóban Isten szavai.”</verse>
				<verse number="10">Ekkor én, János, az angyal lába elé borultam, hogy imádjam őt. De azt mondta: „Vigyázz, ezt nem szabad tenned! Ne engem imádj, hanem Istent, hiszen csak szolgatársad vagyok. De nem csak neked, hanem a testvéreidnek is, akik Jézusról tanúskodnak. Mert a Jézusról való tanúskodás a prófétaság szelleme.”</verse>
				<verse number="11">Ismét láttam: megnyílt a Menny, és egy fehér ló jelent meg. Lovasának neve „Hűséges és Igaz”, mert igazságosan ítél és harcol.</verse>
				<verse number="12">Tekintete, mint a tűz lángja, fején pedig sok koronát visel. Erre a lovasra olyan név van ráírva, amelyet rajta kívül senki nem ismer.</verse>
				<verse number="13">Vérbe mártott köpenyt visel. A neve pedig ez: „Isten Szava”.</verse>
				<verse number="14">Mennyei seregek követik, akik fehér lovakon ülnek, és mind tiszta fehér ruhába öltöztek.</verse>
				<verse number="15">Az elöl haladó lovas szájából éles kard jön ki, amellyel csapásokat mér a nemzetekre. Vaspálcával uralkodik fölöttük, és ő fogja kipréselni a szőlőt a Mindenható Isten szörnyű haragjának présében.</verse>
				<verse number="16">A lovas derekánál, a köpenyére ez a név volt írva: királyok királya és urak ura</verse>
				<verse number="17">Azután láttam: egy angyal állt a Napban, és erős hangon ezt kiáltotta az égen magasan szálló összes madárnak: „Gyertek ide, gyűljetek össze az Isten nagy lakomájára,</verse>
				<verse number="18">és egyétek a királyok, tábornokok és hatalmasok testét, egyétek a lovakat és lovasaikat, egyétek mindenféle ember testét: szabadokat és rabszolgákat, kicsiket és nagyokat!”</verse>
				<verse number="19">Ekkor megláttam a szörnyeteget és a Föld királyait: hadseregeikkel együtt összegyűltek, hogy harcoljanak a fehér lovon ülő és serege ellen.</verse>
				<verse number="20">De a szörnyeteg, és vele együtt a hamis próféta is fogságba esett. Ez a hamis próféta az, aki csodákat tett a szörnyeteg érdekében, és ezzel becsapta mindazokat, akik magukra vették a szörnyeteg jelét, és imádták annak szobrát. A szörnyeteget és a hamis prófétát elevenen bedobták a tűz-tóba, amelyben kén ég.</verse>
				<verse number="21">A szörnyeteg hadseregét pedig az a kard ölte meg, amely a fehér lovon ülő szájából jött ki. Az elesettek húsát a madarak ették, ameddig valamennyi madár jóllakott.</verse>
			</chapter>
			<chapter number="20">
				<verse number="1">Ezután ismét láttam: egy angyal szállt le a Mennyből. Kezében tartotta a feneketlen mélység kulcsát és egy nagy láncot.</verse>
				<verse number="2">Foglyul ejtette a Sárkányt, azt a Régi Kígyót, aki az Ördög vagy más néven a Sátán, és megkötözte a lánccal ezer évre.</verse>
				<verse number="3">Azután ledobta a feneketlen mélységbe, a lejáratot pedig bezárta és lepecsételte. Azért tette ezt, hogy a Sárkány ne tudja többé becsapni a népeket, amíg az ezer év le nem telik. Ezer év múlva a Sárkányt egy kis időre még szabadon kell majd engedni.</verse>
				<verse number="6">Áldottak és szentek, akik részt vesznek az első feltámadásban! Rajtuk nincs hatalma a második halálnak, hanem Isten és Krisztus papjai lesznek, és ezer évig együtt uralkodnak vele.</verse>
				<verse number="7">Amikor eltelik az ezer év, kiengedik a Sátánt a börtönéből.</verse>
				<verse number="8">Ő pedig kimegy, hogy becsapja a világ összes népeit — Gógot és Magógot. Összegyűjti őket a háborúra, és annyian lesznek, mint a tenger partján a homokszemek.</verse>
				<verse number="9">Összegyűlnek, végigvonulnak az egész Földön, bekerítik Isten népének táborát és a várost, amelyet Isten szeret. De a Mennyből tűz száll le, és elpusztítja a Sátán hadseregét.</verse>
				<verse number="10">A Sátánt pedig, aki becsapta a népeket, bedobják a tűz-tóba, amelyben kén ég. Így a Sátán is oda kerül a szörnyeteg és a hamis próféta mellé, ahol éjjel-nappal, örökkön-örökké kínozzák őket.</verse>
				<verse number="11">Azután láttam egy hatalmas, fehér trónt, amelyen ült valaki. Előle elfutott a föld és az ég, és nyomtalanul eltűntek.</verse>
				<verse number="12">Majd láttam: a trón előtt halottak álltak, nagyok és kicsik. Majd könyveket nyitottak ki. Ítéletet hirdettek a halottak felett: mindenkinek a saját tettei alapján, amelyek a könyvekben voltak feljegyezve. Azután kinyitottak egy másik könyvet is, az Élet Könyvét.</verse>
				<verse number="13">A tenger kiadta a benne levő halottakat, ugyanígy a Halál és a Hádész is kiadták a náluk levő halottakat. Minden egyes embert a tettei szerint ítéltek meg.</verse>
				<verse number="14">Ezután a Halált és a Hádészt is bedobták a tűz-tóba. Ez a második halál: a tűz-tó.</verse>
				<verse number="15">Ha valaki nem volt beírva az Élet Könyvébe, azt is bedobták a tűz-tóba.</verse>
			</chapter>
			<chapter number="21">
				<verse number="1">Ezután újra láttam: Új Ég és Új Föld tűnt elő, mert a régi Ég és a régi Föld eltűnt, és tenger sem volt többé.</verse>
				<verse number="2">Láttam, hogy a Szent Város, az Új Jeruzsálem leszállt a Mennyből, Istentől. Olyan volt, mint egy menyasszony, akit a férje számára öltöztettek fel menyasszonyi ruhába, és ékszerekkel ékesítettek.</verse>
				<verse number="3">Majd erős hangot hallottam a Mennyből, amely ezt kiáltotta: „Isten otthona most már az emberek között van. Ezentúl Isten együtt lakik velük, akik népévé lesznek. Ő maga lesz velük, Istenükké lesz,</verse>
				<verse number="4">és minden könnyet letöröl a szemükről. Nem lesz többé halál, nem lesz több gyász, sírás és fájdalom, mert a régi dolgok elmúltak.”</verse>
				<verse number="5">Ekkor az, aki a trónon ült, ezt mondta: „Lásd, én mindent megújítok!” Majd így szólt hozzám: „Írd le, mert ezek a beszédek megbízhatók és igazak!”</verse>
				<verse number="6">Azután ezt mondta: „Be van fejezve! Én vagyok az Alfa és az Ómega, aki elkezdi és be is fejezi. Aki szomjas, annak én adok inni az élet vizének forrásából — ajándékul.</verse>
				<verse number="7">Aki győz, örökli mindezeket, és annak Istene leszek, ő pedig a fiam lesz.</verse>
				<verse number="8">De a gyávák, a hitetlenek, és akik gyűlöletes dolgokat tesznek, a gyilkosok, a szexuális bűnben élők, és akik varázslással foglalkoznak, a bálványimádók, meg a hazugok — mindezek a tűz-tóba kerülnek, amelyben kén ég. Ez a második halál.”</verse>
				<verse number="9">Azután odajött hozzám egy angyal. Ő volt az egyik a hét angyal közül, akik a hét utolsó csapással teli poharakat kapták. Ezt mondta: „Gyere, megmutatom neked a Menyasszonyt, a Bárány feleségét!”</verse>
				<verse number="10">Ekkor magával ragadott a Szent Szellem, és az angyal elvezetett egy hatalmas és magas hegyre. Megmutatta a Szent Várost, Jeruzsálemet, amely a Mennyből, Istentől szállt le.</verse>
				<verse number="11">Isten dicsősége ragyogott belőle, és a fénye olyan volt, mint a legértékesebb drágakőé, a kristálytiszta gyémánté.</verse>
				<verse number="12">A városnak erős és magas fala volt és tizenkét kapuja. Minden kapunál egy-egy angyal állt, és a kapukra Izráel tizenkét törzsének nevei voltak fölírva.</verse>
				<verse number="13">Három kapu volt a város keleti oldalán, három az északi, három a déli és három a nyugati oldalon.</verse>
				<verse number="14">A városfal tizenkét alapkőre épült. Ezekre a Bárány tizenkét apostolának nevei voltak felírva.</verse>
				<verse number="15">Az angyalnál, aki velem beszélt, volt egy arany mérőpálca. Azzal mérte meg a várost, a kapukat és falakat.</verse>
				<verse number="16">A város pontosan négyzet alakú, hossza és szélessége egyenlő. Megmérte a várost a mérőpálcával, és az eredmény 12 000 stádium lett. A városnak ennyi a hossza, ugyanennyi a szélessége és a magassága is.</verse>
				<verse number="17">Azután a falat is megmérte: ez 144 könyök magas volt — férfi, vagyis angyal mértékével mérve.</verse>
				<verse number="18">A fal gyémántból épült, maga a város pedig színaranyból, amely olyan átlátszó volt, mint a tiszta üveg.</verse>
				<verse number="19">A városfal alapját értékes drágakövek alkották: az első alapkő gyémánt, a második zafír, a harmadik kalcedon, a negyedik smaragd,</verse>
				<verse number="20">az ötödik szárdonix, a hatodik rubin, a hetedik krizolit, a nyolcadik berill, a kilencedik topáz, a tizedik krizopráz, a tizenegyedik jácint, a tizenkettedik ametiszt volt.</verse>
				<verse number="21">A tizenkét kapu tizenkét gyöngyből készült: minden kapu egy-egy gyöngyből. A város utcái színaranyból voltak, amely olyan átlátszó volt, mint a tiszta üveg.</verse>
				<verse number="22">Templomot nem láttam a városban, mert maga a Mindenható Úr Isten és a Bárány a város temploma.</verse>
				<verse number="23">A városnak nincs szüksége sem a Nap, sem a Hold fényére, mert Isten dicsőségének ragyogása világítja meg. A fény forrása pedig maga a Bárány.</verse>
				<verse number="24">Az ő világosságában járnak a világ népei. A Föld királyai ebbe a városba hozzák be dicsőségüket.</verse>
				<verse number="25">Nappal a város kapuit soha nem zárják be, éjszaka pedig egyáltalán nem is lesz ott.</verse>
				<verse number="26">Oda viszik be a népek dicsőségét és gazdagságát.</verse>
				<verse number="27">De semmit sem lehet bevinni a városba, ami nem tiszta. Senki sem mehet be, aki szégyellni való, utálatos, vagy hamis dolgokat tesz. Csak azok fognak oda bemenni, akiknek nevét felírták az Élet Könyvébe, amely a Bárányé.</verse>
			</chapter>
			<chapter number="22">
				<verse number="1">Azután az angyal megmutatta nekem a folyót, amelyben az élet vize folyik: fénylő és tiszta, mint a kristály. Isten és a Bárány trónjától ered,</verse>
				<verse number="2">és végigfolyik a város utcájának közepén. A folyó mindkét partján az Élet Fája áll, amely évente tizenkétszer terem: minden hónapban gyümölcsöt hoz, levelei pedig a népek gyógyítására valók.</verse>
				<verse number="3">Abban a városban soha nem lesz semmi átkozott, hanem Isten és a Bárány trónja lesz benne. Szolgái imádják Istent,</verse>
				<verse number="4">látják az arcát, és neve homlokukon lesz.</verse>
				<verse number="5">Éjszaka nem lesz ott, ezért nem lesz szükségük sem lámpafényre, sem napfényre, mert az Úr Isten világossága fogja beragyogni őket. Isten szolgái királyok lesznek, és örökké fognak uralkodni.</verse>
				<verse number="6">Azután ezt mondta nekem az angyal: „Ezek a szavak megbízhatók és igazak. Az Úr a próféták szellemeinek Istene. Ő küldte el angyalát, hogy az Úr szolgáinak megmutassa azokat, amiknek hamarosan meg kell történniük.”</verse>
				<verse number="7">„Figyelj ide! Hamarosan visszajövök! Áldott és boldog, aki engedelmeskedik a próféciáknak, amelyek ebben a könyvben le vannak írva.”</verse>
				<verse number="8">Én, János, hallottam és láttam ezeket. Amikor meghallottam és megláttam, leestem az angyal lába elé, aki ezeket megmutatta, hogy imádjam őt.</verse>
				<verse number="9">De azt mondta: „Vigyázz, ezt nem szabad tenned! Hiszen csak a szolgatársad vagyok: neked is, a testvéreidnek is, a prófétáknak. Sőt, mindazoknak is, akik engedelmeskednek az üzeneteknek, amelyek ebben a könyvben vannak leírva. Egyedül Istent imádd!”</verse>
				<verse number="10">Azután ezt mondta: „Ne tartsd titokban ennek a könyvnek a próféciáit, mert az idő már közeledik, amikor mindezek meg fognak történni!</verse>
				<verse number="11">Aki igazságtalan, maradjon továbbra is igazságtalan, aki gonosz, maradjon továbbra is gonosz, aki igaz, maradjon továbbra is igaz, és aki szent, maradjon továbbra is szent!”</verse>
				<verse number="12">„Figyelj rám! Hamarosan eljövök, és magammal hozom a jutalmatokat! Mindenkinek megadom, amit a tettei szerint megérdemel.</verse>
				<verse number="13">Én vagyok az Alfa és az Ómega, az Első és az Utolsó, a Elkezdő és a Befejező.</verse>
				<verse number="14">Áldottak, akik kimossák ruhájukat, mert joguk lesz rá, hogy egyenek az Élet Fájáról, és a kapukon keresztül bemenjenek a városba.</verse>
				<verse number="15">De kívül maradnak a »kutyák«, meg akik varázsolnak, akik szexuális bűnökben élnek, a gyilkosok, a bálványimádók és mindazok, akik szeretik a hazugságot, és hamis dolgokat tesznek.</verse>
				<verse number="16">Én, Jézus küldtem el hozzátok angyalomat, hogy mondja el nektek ezeket a dolgokat a gyülekezetek számára. Én vagyok Dávid gyökere és utóda. Én vagyok a ragyogó hajnalcsillag.”</verse>
				<verse number="17">A Szellem és a Menyasszony is azt mondja: „Jöjj!” Aki hallja ezt, mondja az is: „Jöjj!” Aki szomjas, jöjjön! Aki csak akarja, ihatja, és megkaphatja az élet vizét ajándékba!</verse>
				<verse number="18">Figyelmeztetek mindenkit, aki ennek a könyvnek a próféciáit hallgatja: ha hozzátesz valamit ezekhez, akkor Isten elküldi rá azokat a csapásokat, amelyek le vannak írva ebben a könyvben.</verse>
				<verse number="19">Ha pedig valaki elvesz ennek a prófétai könyvnek a szavaiból, annak részét Isten is elveszi az Élet Fájáról és a Szent Városból, amelyek le vannak írva ebben a könyvben.</verse>
				<verse number="20">Jézus, aki bizonyítja, hogy ezek a dolgok igazak, ezt mondja: „Igen, hamarosan megérkezem!” „Ámen! Jöjj, Úr Jézus!”</verse>
				<verse number="21">Az Úr Jézus kegyelme legyen veletek!</verse>
			</chapter>
		</book>
	</testament>
</bible>