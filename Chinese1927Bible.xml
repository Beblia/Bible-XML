<?xml version="1.0" encoding="utf-8"?>
<bible translation="Chinese Bible 1927 (Traditional)" status="Digital edition of the 1927 reprint of the Delegates' Version (combining NT-1852 and OT-1854). Created by Simon Wong. Digital edition © United Bible Societies, 2018." site="https://www.bible.com/bible/2295/GEN.3.委辦譯本">
	<testament name="Old">
		<book number="1">
			<chapter number="1">
				<verse number="1">太初之時、上帝創造天地。</verse>
				<verse number="2">地乃虛曠、淵際晦冥、上帝之神、煦育乎水面。</verse>
				<verse number="3">上帝曰、宜有光、即有光。</verse>
				<verse number="4">上帝視光為善、遂判光暗。</verse>
				<verse number="5">謂光為晝、謂暗為夜、有夕有朝、是乃首日。○</verse>
				<verse number="6">上帝曰、宜有穹蒼、使上下之水相隔。</verse>
				<verse number="7">遂作穹蒼、而上下之水、截然中斷、有如此也。</verse>
				<verse number="8">上帝謂穹蒼為天、有夕有朝、是乃二日。○</verse>
				<verse number="9">上帝曰、天下諸水宜滙一區、使陸地顯露。有如此也。</verse>
				<verse number="10">謂陸地為壤、謂水滙為海、上帝視之為善。</verse>
				<verse number="11">上帝曰、地宜生草、蔬結實、樹生果、果懷核、各從其類、有如此也。</verse>
				<verse number="12">地遂生草、蔬結實、樹生果、果懷核、各從其類、上帝視之為善。</verse>
				<verse number="13">有夕有朝、是乃三日。○</verse>
				<verse number="14">上帝曰、穹蒼宜輝光眾著、以分晝夜、以定四時、以記年日、</verse>
				<verse number="15">光麗於天、照臨於地、有如此也。</verse>
				<verse number="16">上帝造二耿光、大以理晝、小以理夜、亦造星辰。</verse>
				<verse number="17">置之穹蒼、照臨於地、</verse>
				<verse number="18">以理晝夜、以分明晦、上帝視之為善。</verse>
				<verse number="19">有夕有朝、是乃四日。○</verse>
				<verse number="20">上帝曰、水必滋生生物、鱗蟲畢具、鳥飛於地、戾於穹蒼。</verse>
				<verse number="21">遂造巨魚、暨水中所滋生之物、鱗蟲畢具、羽族各從其類、上帝視之為善。</verse>
				<verse number="22">祝之曰、生育眾多、充牣於海、禽鳥繁衍於地。</verse>
				<verse number="23">有夕有朝、是乃五日。○</verse>
				<verse number="24">上帝曰、地宜生物、六畜、昆蟲、走獸、各從其類、有如此也。</verse>
				<verse number="25">遂造獸與畜及蟲、各從其類、視之為善。○</verse>
				<verse number="26">上帝曰、宜造人、其像象我儕、以治海魚、飛鳥、六畜、昆蟲、亦以治理乎地。</verse>
				<verse number="27">遂造人、維肖乎己、象上帝像、造男亦造女、</verse>
				<verse number="28">且祝之曰、生育眾多、昌熾於地、而治理之、以統轄海魚、飛鳥、及地昆蟲。○</verse>
				<verse number="29">上帝曰、予汝所食者、地結實之菜蔬、懷核之樹果、</verse>
				<verse number="30">亦以草萊予走獸、飛鳥、昆蟲、生物食之、有如此也。</verse>
				<verse number="31">上帝視所造者盡善、有夕有朝、是乃六日。</verse>
			</chapter>
			<chapter number="2">
				<verse number="1">天地萬物既成、</verse>
				<verse number="2">七日上帝工竣、乃憩息、</verse>
				<verse number="3">是日上帝畢其事而安息、故以七日為聖日、而錫嘏焉。○</verse>
				<verse number="6">於是霧由地出、以潤土壤。</verse>
				<verse number="7">耶和華上帝摶土為人、噓氣入鼻、而成血氣之人。</verse>
				<verse number="8">有囿於埃田東、乃耶和華上帝所樹者、以所造之人置於其間。</verse>
				<verse number="9">耶和華上帝使地生木、食可適口、觀可娛目、當囿之中、有生命之樹、亦有別善惡之樹。</verse>
				<verse number="10">埃田有河、流入於囿、可資灌溉、中分四支。</verse>
				<verse number="11">一曰比遜、瀠洄於哈腓拉、其地產金、</verse>
				<verse number="12">其金最精、亦產珍珠、碧玉。</verse>
				<verse number="13">二曰其訓、環流於古實、</verse>
				<verse number="14">三曰希底結、流於亞述東。四曰百辣。</verse>
				<verse number="15">耶和華上帝挈其人、置埃田囿、使之栽植、使之防守、</verse>
				<verse number="16">命其人曰、囿之果實、任意可食、</verse>
				<verse number="17">惟別善惡之樹、不可食、食之日必死。○</verse>
				<verse number="18">耶和華上帝曰、不可使夫人獨處、必造一相助為理者。</verse>
				<verse number="19">耶和華上帝摶土為走獸、飛鳥、率之至亞當前、視其稱以何名、以亞當所稱之百物、而其名乃定。</verse>
				<verse number="20">亞當於六畜、飛鳥、走獸、各命以名、惟亞當無相助為理者。</verse>
				<verse number="21">耶和華上帝乃令亞當酣睡、取其一脇骨、彌縫其肉。</verse>
				<verse number="22">以所取之脇骨成女、率至亞當前。</verse>
				<verse number="23">亞當曰、是為我百骸中之一骨、全體中之一肉、彼由男出、必稱為女。</verse>
				<verse number="24">若是人可離父母、膠漆其妻、成為一體。</verse>
				<verse number="25">亞當與妻並裸、亦無愧焉。</verse>
			</chapter>
			<chapter number="3">
				<verse number="1">耶和華上帝所造生物中、莫狡於蛇、蛇謂婦曰、囿有百樹、上帝豈語汝云、勿食乎。</verse>
				<verse number="2">婦曰、囿樹結實、我俱可食、</verse>
				<verse number="3">惟囿之中、有一樹焉、上帝命毋食、毋捫、恐陷死亡。</verse>
				<verse number="4">蛇曰、汝未必死。</verse>
				<verse number="5">上帝知食之之日、爾目必明、能辨善惡、彷佛上帝。</verse>
				<verse number="6">婦視其樹、食可適口、觀可娛目、能益智慧、使人生慕、故取果食之、亦以奉夫、夫亦食之。</verse>
				<verse number="7">二人目明、自知裸體、遂編蕉葉為裳。</verse>
				<verse number="8">日昃、涼風至、耶和華上帝遨遊於囿。亞當與婦聞其聲、匿身樹間以避之。</verse>
				<verse number="9">耶和華上帝召亞當云、汝何在。</verse>
				<verse number="10">曰、我聞爾聲於囿、以我裸故、畏而自匿。</verse>
				<verse number="11">曰、孰言爾裸乎。我命爾勿食之樹果、爾乃食乎。</verse>
				<verse number="12">亞當曰、爾以婦賜我、與我為偶、婦予我果、而我食之。</verse>
				<verse number="13">耶和華上帝謂婦曰、爾何為耶、婦曰、蛇誘我食之。</verse>
				<verse number="14">耶和華上帝謂蛇曰、爾既為此、較之六畜百獸、必更見詛、爾必腹行、畢生食塵。</verse>
				<verse number="15">我以生釁之心、置爾與婦之衷、爰及苗裔、彼將傷爾首、爾將傷其踵。</verse>
				<verse number="16">謂婦曰、我必使爾懷妊劬勞、產育維艱、爾必繫戀於夫、夫為爾綱。</verse>
				<verse number="17">謂亞當曰、既聽婦言、食我所禁之樹、故土緣爾見詛、爾畢生鬱伊、食其所產。</verse>
				<verse number="18">土將叢生荊棘、汝所食者、惟田之蔬、</verse>
				<verse number="19">必汗流浹面、庶可餬口、逮歸於所出之土而後已。汝身乃土、死則返其本焉。</verse>
				<verse number="20">亞當名婦曰、夏娃、以其為群生之母也。</verse>
				<verse number="21">耶和華上帝為亞當及婦、作皮衣衣之。○</verse>
				<verse number="22">耶和華上帝曰、人能別善惡、彷佛我儕、恐其舉手、亦折生命樹、食之而永生、</verse>
				<verse number="23">故遣其人出埃田囿、以栽植所自出之土、</verse>
				<verse number="24">遂逐之出、於埃田囿東置𠼻𡀔［口氷］、與焰劍、指揮莫定、以防範生命樹之途焉。</verse>
			</chapter>
			<chapter number="4">
				<verse number="1">亞當與婦夏娃同室、懷妊生子該隱、云、耶和華佑我、我即得子。</verse>
				<verse number="2">復生次子亞伯。亞伯牧羊、該隱耕田。</verse>
				<verse number="3">他日該隱攜土所產、以祭耶和華。</verse>
				<verse number="4">亞伯奉耶和華以首生之羊與脂膏。耶和華眷顧亞伯、而歆其祭。</verse>
				<verse number="5">不顧該隱、不歆其祭、該隱盛怒變色。</verse>
				<verse number="6">耶和華曰、爾怒伊何、變色曷故。</verse>
				<verse number="7">苟爾行善、豈不興起乎、苟行不善、孽伏於門、惟彼必繫戀於爾、汝為之督。</verse>
				<verse number="8">嗣後該隱與弟晤談、及至田間、攻而殺之。○</verse>
				<verse number="9">耶和華問該隱曰、爾弟何在、曰、不知、我豈防閑弟者乎。</verse>
				<verse number="10">曰、爾果何為、爾弟之血有聲、自地籲我。</verse>
				<verse number="11">汝既殺弟、地口遂張、以受其血、故爾見詛、必離斯土、</verse>
				<verse number="12">厥後爾雖耕田、地不效力、爾將流離無定、</verse>
				<verse number="13">該隱謂耶和華曰、我罹重刑、實所不堪。</verse>
				<verse number="14">爾今逐我、必離斯土、不復覿爾面、流離無定、恐遇我者殺我、</verse>
				<verse number="15">耶和華曰、凡殺該隱者、使其七倍受罰。於是耶和華加以印誌、免遇之者擊之。○</verse>
				<verse number="16">該隱遂離耶和華、往埃田東、挪得地居焉。</verse>
				<verse number="17">該隱與妻同室、懷妊生子、命名以諾、又建城垣、即以子名稱之。</verse>
				<verse number="18">以諾生以臘、以臘生米戶雅利、米戶雅利生馬土撒利、馬土撒利生拉麥。</verse>
				<verse number="19">拉麥娶妻二、一名亞大、一名洗拉、</verse>
				<verse number="20">亞大生雅八、為居幕牧畜者祖。</verse>
				<verse number="21">又生猶八、為鼓琴品簫者祖。</verse>
				<verse number="22">洗拉生土八該隱、為銅工鐵工之師、生女名拿馬。</verse>
				<verse number="23">拉麥謂妻亞大與洗拉曰、拉麥之婦乎、必聞我聲必聽我言、我殺人而自傷、戮童而自痍。</verse>
				<verse number="24">若殺該隱必七倍受罰、則殺拉麥其受罰也、非七十有七倍歟。○</verse>
				<verse number="25">亞當復與妻同室、生子、命名曰設、云、昔該隱殺亞伯、今上帝更賜我子以代之。</verse>
				<verse number="26">設亦生子、名以哪士、蓋人於是時、始籲耶和華名云、</verse>
			</chapter>
			<chapter number="5">
				<verse number="1">亞當之裔、其畧如左、上帝造人、象其像。</verse>
				<verse number="2">造男亦造女、當造之日、稱之曰人、而錫嘏焉、○</verse>
				<verse number="3">亞當百有三十歲生子、克肖乎己、命名曰設、</verse>
				<verse number="4">其後歷八百年、猶生子女、</verse>
				<verse number="5">享壽九百三十歲而終。</verse>
				<verse number="6">設百有五歲、生以哪士、</verse>
				<verse number="7">其後歷八百有七年、猶生子女。</verse>
				<verse number="8">享壽九百一十二歲而終。</verse>
				<verse number="9">以哪士九十歲、生該南、</verse>
				<verse number="10">其後歷八百十五年、猶生子女、</verse>
				<verse number="11">享壽九百有五歲而終。</verse>
				<verse number="12">該南七十歲、生馬勒列、</verse>
				<verse number="13">其後歷八百四十年、猶生子女、</verse>
				<verse number="14">享壽九百有十歲而終。</verse>
				<verse number="15">馬勒列六十五歲、生雅列、</verse>
				<verse number="16">其後歷八百三十年、猶生子女、</verse>
				<verse number="17">享壽八百九十五歲而終。</verse>
				<verse number="18">雅列百六十二歲、生以諾、</verse>
				<verse number="19">其後歷八百年、猶生子女、</verse>
				<verse number="20">享壽九百六十二歲而終。</verse>
				<verse number="21">以諾六十五歲、生馬土撒拉、</verse>
				<verse number="22">其後所行、合乎上帝、歷三百年、猶生子女、</verse>
				<verse number="23">享壽三百六十五歲。</verse>
				<verse number="24">以諾所行、合乎上帝、上帝接之、不居於世。</verse>
				<verse number="25">馬土撒拉一百八十七歲、生拉麥、</verse>
				<verse number="26">其後歷七百八十二年、猶生子女、</verse>
				<verse number="27">享壽九百六十九歲而終。</verse>
				<verse number="28">拉麥一百八十二歲、生子、</verse>
				<verse number="29">命名挪亞、曰、耶和華詛土、使我操作、備嘗艱苦、是子必慰藉我。</verse>
				<verse number="30">厥後拉麥歷五百九十五年、猶生子女。</verse>
				<verse number="31">享壽七百七十七歲而終。</verse>
				<verse number="32">挪亞五百歲、生閃、含、雅弗、</verse>
			</chapter>
			<chapter number="6">
				<verse number="3">耶和華曰、人既縱欲、我神必不恆牖其衷、然尚可延其生命、至於一百二十年。</verse>
				<verse number="4">當時有偉丈夫在世、緣上帝子與世人女同室、育此英武、亙古以來、聲名夙著。○</verse>
				<verse number="5">耶和華鑒觀世人、作惡貫盈、心所圖維、恆壞惡念。</verse>
				<verse number="6">於是耶和華既造世人、旋有悔心、愀然憂之。</verse>
				<verse number="7">耶和華曰、將以我所造之人、翦滅於地、以及牲畜、昆蟲、飛鳥、然此雖由我作、我則悔焉。</verse>
				<verse number="8">惟挪亞於耶和華前、得沾恩寵。○</verse>
				<verse number="9">其畧如左、挪亞於當世為義、德無不備、所行合乎上帝。</verse>
				<verse number="10">挪亞生三子、閃、含、雅弗。</verse>
				<verse number="11">時人於上帝前、壞其心術、暴虐徧行。</verse>
				<verse number="12">上帝乃鑒觀斯世、億兆喪心、行為邪僻。</verse>
				<verse number="13">上帝謂挪亞曰、緣世億兆、暴虐徧行、我必翦滅、使之云亡。○</verse>
				<verse number="14">爾可刳木為方舟、中為房、以瀝青塗其內外。</verse>
				<verse number="15">其式長三十丈、闊五丈、高三丈、</verse>
				<verse number="16">舟必作蓋、其上僅徑一尺、傍置一門、必作三層、分上中下焉。</verse>
				<verse number="17">我必令洪水氾濫於地、翦滅億兆、天下凡有血氣者、必淪胥以亡。</verse>
				<verse number="18">今與爾約、爾可入舟、若妻、若子、若媳、咸挈以登。</verse>
				<verse number="19">將諸生物族類、牝牡各一、挈之登舟、以延其命。</verse>
				<verse number="20">禽鳥、六畜、昆蟲、皆依其類、每族各以偶至、以延其命。</verse>
				<verse number="21">爾必為己及物、蓄諸食品、以供所需。</verse>
				<verse number="22">挪亞遵上帝命而行。</verse>
			</chapter>
			<chapter number="7">
				<verse number="1">耶和華謂挪亞曰、我鑒觀斯世、惟汝為義、爾率眷屬、以登方舟。</verse>
				<verse number="2">畜中潔者、取牝牡七、不潔者、取牝牡二。</verse>
				<verse number="3">飛鳥亦取雌雄七、以存其種於世。</verse>
				<verse number="4">越七日、吾降霪雨、必浹四旬、晝夜不絕、凡所造之生物、盡滅於地。</verse>
				<verse number="5">挪亞悉循耶和華命。</verse>
				<verse number="6">當洪水淹地時、挪亞適六百歲。</verse>
				<verse number="7">即與妻子及媳、俱登方舟、以避洪水。</verse>
				<verse number="8">潔畜與不潔畜禽鳥以及昆蟲、</verse>
				<verse number="9">悉以類至、牝牡各一、隨挪亞而登舟、以遵上帝命。</verse>
				<verse number="10">七日後、洪水氾濫於天下。</verse>
				<verse number="11">適挪亞六百歲、二月十七日、巨淵出其泉、穹蒼破其隙、</verse>
				<verse number="12">霪雨四旬、晝夜不息。</verse>
				<verse number="13">當是日、挪亞率妻及子、閃、含、雅弗、與三媳、皆登方舟。</verse>
				<verse number="14">百獸、六畜、昆蟲、飛鳥、諸族、</verse>
				<verse number="17">洪水氾濫及至四旬、水勢洶湧、舟浮於地。</verse>
				<verse number="18">水愈橫溢、舟溯洄於水面。</verse>
				<verse number="19">橫流益甚、天下高山、為之湮沒。</verse>
				<verse number="20">其勢洋溢、高於諸山、一丈有五。○</verse>
				<verse number="21">昆蟲禽獸、六畜、與人、以及生物動於地者、俱已沉沒。</verse>
				<verse number="22">凡在陸地、有鼻可通呼吸者、咸就死亡。</verse>
				<verse number="23">在地民族、及各生物、昆蟲、六畜、飛鳥、一切翦滅、獨挪亞與在舟者得存。</verse>
				<verse number="24">水溢於地、歷一百五十日。</verse>
			</chapter>
			<chapter number="8">
				<verse number="1">上帝眷念挪亞、以及在舟之百獸、六畜、令風吹地、水勢漸平、</verse>
				<verse number="2">淵塞其泉、天彌其隙、霪雨以止。</verse>
				<verse number="3">時水漸退漸殺、歷百有五十日而始消。</verse>
				<verse number="4">七月十七日、舟止於亞喇臘山。</verse>
				<verse number="5">水復漸退、逮十月朔、山巔始見。○</verse>
				<verse number="6">越至四旬、挪亞啟舟之牖。</verse>
				<verse number="7">以放鴉出、鴉翱翔往來、待水涸焉。</verse>
				<verse number="8">又放鴿出、欲試其水退與否。</verse>
				<verse number="9">地尚有餘水、鴿無能駐足、仍返其舟、挪亞遂接之使入。</verse>
				<verse number="10">待至七日、復放鴿出、</verse>
				<verse number="11">其鴿暮歸、口銜橄欖新葉、由是挪亞知水退矣。</verse>
				<verse number="12">更待七日、放鴿、鴿不復返。○</verse>
				<verse number="13">適挪亞六百有一歲、正月朔、地水盡涸、挪亞遂撤舟蓋、見土壤已燥。</verse>
				<verse number="14">二月二十七日、地已燥。○</verse>
				<verse number="15">上帝命挪亞曰、</verse>
				<verse number="16">爾與若妻、若子、若媳、宜出方舟、</verse>
				<verse number="17">禽鳥、六畜、昆蟲、生物、皆可挈之以出、使孳生產育、繁衍於地。</verse>
				<verse number="18">挪亞乃與妻子暨媳、俱出、</verse>
				<verse number="19">禽獸、昆蟲、各隨其類、咸出方舟。○</verse>
				<verse number="20">挪亞為耶和華築壇、取禽畜之潔者、燔而祭於壇。</verse>
				<verse number="21">馨聞於上、耶和華意謂人雖自孩提、其心常懷惡念、嗣後我必不緣之詛地、復滅生物。</verse>
				<verse number="22">地存之時、稼穡、寒暑、冬夏、晝夜、必不間絕。</verse>
			</chapter>
			<chapter number="9">
				<verse number="1">上帝錫嘏挪亞及其子、曰、生育眾多、昌熾於地、</verse>
				<verse number="2">走獸、飛鳥、昆蟲、海魚、必歸爾統轄、懾伏於爾。</verse>
				<verse number="3">我昔以菜蔬飼爾、今以生物賜爾、皆可為食。</verse>
				<verse number="4">肉尚有血、即其生命、毋食。</verse>
				<verse number="5">或獸傷人、或人相殺、凡流血殞命、殘害兄弟者、我必伸其冤。</verse>
				<verse number="6">余造世人、與我維肖、故流人血者、人必流其血。</verse>
				<verse number="7">爾將生育眾多、昌熾於地。○</verse>
				<verse number="8">上帝謂挪亞與其子曰、</verse>
				<verse number="9">我與爾、及爾後裔約、</verse>
				<verse number="10">亦與百獸、六畜、禽鳥、生物、出自方舟、生於陸地者約。</verse>
				<verse number="11">自今以後、不復令洪水滅生物而湮地。</verse>
				<verse number="12">上帝曰、我與爾眾、及諸生物、永立其約、必有兆焉。</verse>
				<verse number="13">置虹雲中、為我與億兆立約之徵。</verse>
				<verse number="14">厥後我使雲覆地、雲中虹現、</verse>
				<verse number="15">於時我必念我與爾眾、及諸生物所立之約、嗣後必無洪水、翦滅眾生。</verse>
				<verse number="16">虹顯雲中、我觀之、則念我與眾生百族所立之永約。</verse>
				<verse number="17">上帝謂挪亞曰、我與眾生百族約、以此為徵。</verse>
				<verse number="18">挪亞三子、閃、含、雅弗出於方舟、含生迦南。</verse>
				<verse number="19">挪亞三子之裔、蔓延遍地、</verse>
				<verse number="20">挪亞為農、植葡萄園、</verse>
				<verse number="21">飲酒既醉、於幕中衣服盡解。</verse>
				<verse number="22">迦南父含窺父裸體、出告昆弟。</verse>
				<verse number="23">閃與雅弗取衣負肩、卻行以前、蓋父之體、首不回顧、弗見其裸。</verse>
				<verse number="24">挪亞醉醒、方知仲子所為、</verse>
				<verse number="25">曰迦南可詛、必為僕役、以事兄弟。</verse>
				<verse number="26">又云、可頌美乎耶和華、閃之上帝、惟迦南必為僕、服役於閃。</verse>
				<verse number="27">上帝使雅弗處閃幕、恢廓其居、迦南執其役。○</verse>
				<verse number="28">洪水後、挪亞尚歷三百五十年、</verse>
				<verse number="29">享壽九百五十歲而終。</verse>
			</chapter>
			<chapter number="10">
				<verse number="1">挪亞三子、閃、含、雅弗、洪水後生子、其裔如左、</verse>
				<verse number="2">雅弗之子坷滅、馬咯、馬太、雅番、土八、米設、提臘。</verse>
				<verse number="3">坷滅之子、亞實基拿、哩法、陀伽馬。</verse>
				<verse number="4">雅番生以利沙、大失、亦為基底、多單二族之祖。</verse>
				<verse number="5">此數人、散處洲島、以其邦國、民族、方言、為區別。○</verse>
				<verse number="6">含生古實、弗、迦南、亦為麥西一族之祖。</verse>
				<verse number="7">古實之子西巴、哈腓拉、颯大、喇馬、颯提迦、喇馬之子、示巴、底但。</verse>
				<verse number="8">古實生寧緑、英武蓋世、</verse>
				<verse number="9">在耶和華前、為獵夫之雄、故稱獵夫之雄者、曰、猶寧緑在耶和華前、</verse>
				<verse number="10">肇基於巴別、以力、亞甲及示拿地之甲尼。</verse>
				<verse number="11">由示拿亞述出、建尼尼微、哩河伯邑與加拉。</verse>
				<verse number="12">又尼尼微 迦拉間之大邑、名哩鮮。</verse>
				<verse number="13">麥西一族生路丁、安男、利哈、納土、</verse>
				<verse number="14">八魯、甲路、鴿托、諸族。甲路生非利士一族。○</verse>
				<verse number="15">迦南生冢子西頓、亦為赫、</verse>
				<verse number="16">耶布士、亞摩哩、革迦撒、</verse>
				<verse number="17">希未、亞基 西尼、</verse>
				<verse number="18">亞瓦底、洗馬哩 哈抹、諸族之祖、由此迦南族姓蔓延。</verse>
				<verse number="19">迦南之境、從西頓、近其臘、至迦薩、沿及所多馬、蛾摩拉、押馬、西編、拉沙。</verse>
				<verse number="20">此含之子孫、各隨其邦國、民族、方言、以為區別。○</verse>
				<verse number="21">雅弗兄閃亦生子、為希百全族之祖。</verse>
				<verse number="22">閃生以攔、亞述、亞法撒、路得、亞蘭。</verse>
				<verse number="23">亞蘭之子烏士、戶勒、其帖、馬實。</verse>
				<verse number="24">亞法撒生撒拉、撒拉生希百。</verse>
				<verse number="25">希百生二子、一名法勒、因當時邦國分裂、一名約單。</verse>
				<verse number="26">約單生亞摩撻、沙粒、哈薩馬非、耶喇、</verse>
				<verse number="27">哈多蘭、烏薩、特拉、</verse>
				<verse number="28">阿八、亞庇馬利、示巴、</verse>
				<verse number="29">阿妃、哈腓拉、約八、皆約單之子。</verse>
				<verse number="30">其所居處、自米沙至東山名洗法、</verse>
				<verse number="31">是閃之裔、各隨其邦國、民族、方言。</verse>
				<verse number="32">上所載皆挪亞子孫之支派、各隨其世系邦國、以為區別、洪水後蔓延於地。</verse>
			</chapter>
			<chapter number="11">
				<verse number="1">昔天下億兆、言語皆同、</verse>
				<verse number="2">自東以徙、至於示拿、見有平原居焉。</verse>
				<verse number="3">彼此互論曰、共相陶瓦爇之以火、於是有瓦以代石、更有石油、以代泥沙。</verse>
				<verse number="4">又曰、共相建邑、經營層臺、高及霄漢、名藉以揚、庶免四方散處。</verse>
				<verse number="5">耶和華臨格、觀眾所築之邑臺、</verse>
				<verse number="6">曰、民弗異族、言弗殊音、今已有此作為、其後烏能底止。</verse>
				<verse number="7">我儕臨格、淆其言語、使彼此不通。</verse>
				<verse number="8">遂散之四方、於是罷築城之役。</verse>
				<verse number="9">緣耶和華淆億兆之言語、散之四方、故名其邑曰巴別。</verse>
				<verse number="10">閃之裔如左、洪水後二年、閃方百歲、生亞法撒。</verse>
				<verse number="11">其後歷五百年、復生子女。</verse>
				<verse number="12">亞法撒三十五歲、生撒拉。</verse>
				<verse number="13">其後歷四百有三年、復生子女。</verse>
				<verse number="14">撒拉三十歲、生希百。</verse>
				<verse number="15">其後歷四百有三年、復生子女。</verse>
				<verse number="16">希百三十四歲、生法勒。</verse>
				<verse number="17">其後歷四百三十年、復生子女。</verse>
				<verse number="18">法勒三十歲、生拉苟。</verse>
				<verse number="19">其後歷二百有九年、復生子女、</verse>
				<verse number="20">拉苟三十二歲、生撒鹿。</verse>
				<verse number="21">其後歷二百有七年、復生子女。</verse>
				<verse number="22">撒鹿三十歲、生拿鶴。</verse>
				<verse number="23">其後歷二百年、復生子女、</verse>
				<verse number="24">拿鶴二十九歲、生他拉。</verse>
				<verse number="25">其後歷一百一十九年、復生子女。</verse>
				<verse number="26">他拉七十歲、生亞伯蘭、拿鶴、哈蘭。○</verse>
				<verse number="27">他拉之裔如左。他拉生亞伯蘭、拿鶴、哈蘭、哈蘭生羅得。</verse>
				<verse number="28">死於故土、即迦勒底之耳邑、其時父他拉尚在。</verse>
				<verse number="29">亞伯蘭 拿鶴咸娶室、亞伯蘭妻撒勑、拿鶴妻密迦、密迦暨以士迦、俱哈蘭之女。</verse>
				<verse number="30">撒勑不妊故無出。</verse>
				<verse number="31">他拉挈其子亞伯蘭、及孫羅得、即哈蘭子、並其媳、即亞伯蘭妻撒勑、咸出迦勒底之耳邑、欲往迦南、至於哈蘭居焉。</verse>
				<verse number="32">他拉享壽二百有五歲、終於哈蘭。</verse>
			</chapter>
			<chapter number="12">
				<verse number="1">耶和華諭亞伯蘭云、爾可出故土、離戚族、遠父家、往我所示之地。</verse>
				<verse number="2">我將使爾後成為大邦、錫嘏於爾、畀爾顯名、必蒙綏祉。</verse>
				<verse number="3">祝爾者吾亦祝之、詛爾者吾亦詛之、天下兆民、將藉爾受福焉。</verse>
				<verse number="4">亞伯蘭循耶和華命而往、羅得偕行、其離哈蘭也、年七十有五。</verse>
				<verse number="5">挈妻撒勑、與姪羅得、暨在哈蘭所積之貨財、所得之婢僕、咸向迦南而遄征、既至迦南。○</verse>
				<verse number="6">路由敘劍、至摩哩之橡樹、當時迦南族處其地。</verse>
				<verse number="7">耶和華顯現與亞伯蘭曰、我將以斯土、賜爾苗裔、亞伯蘭乃於顯現之處、築壇以祭。</verse>
				<verse number="8">後遷伯特利東山、以張其幕、西有伯特利、東有孩、在彼築壇、奉事耶和華、而籲其名。</verse>
				<verse number="9">後漸南徙。○</verse>
				<verse number="10">適歲大饑、故亞伯蘭往、旅於埃及、</verse>
				<verse number="11">近埃及時、語妻撒勑曰、爾有殊色、</verse>
				<verse number="12">埃及人見爾必云此其妻也、必將殺我而存爾。</verse>
				<verse number="13">爾可稱為我妹、俾我獲安、我命緣爾得保。○</verse>
				<verse number="14">亞伯蘭至埃及、埃及人見其婦有殊色。</verse>
				<verse number="15">法老之臣觀之、譽於法老前、遂召之入宮、</verse>
				<verse number="16">亞伯蘭為法老厚待、遂有牛羊、駱駝、牝牡之驢、以及婢僕。</verse>
				<verse number="17">然耶和華降厲災以譴法老、及其家室、緣納亞伯蘭妻撒勑故。</verse>
				<verse number="18">法老召亞伯蘭曰、曷待我如是、彼乃爾妻、曷不實告。</verse>
				<verse number="19">何以妹相稱、幾使我妻之、今可挈之偕行。</verse>
				<verse number="20">遂命送亞伯蘭與妻、及凡所有而去。</verse>
			</chapter>
			<chapter number="13">
				<verse number="1">亞伯蘭與妻並羅得、及凡所有者、出埃及、往詣南方、</verse>
				<verse number="2">其蓄積富厚、有金銀牲牷。</verse>
				<verse number="3">自南以行、歷程至伯特利昔在伯特利 孩之間、</verse>
				<verse number="4">張幕築壇所、遂於彼籲耶和華名。</verse>
				<verse number="5">羅得偕行、亦有牛羊帷幕。</verse>
				<verse number="6">二人之業浩繁、壤地褊小、弗得同居。</verse>
				<verse number="7">時迦南與比哩洗人雜處於此、亞伯蘭之牧者與羅得之牧者相爭。</verse>
				<verse number="8">亞伯蘭謂羅得曰、爾我乃骨肉之親、不可相爭、爾牧我牧、何競之有。</verse>
				<verse number="9">地具在爾前、爾我可相區別、爾左我右、可也、爾右我左、亦可也。</verse>
				<verse number="10">其時所多馬蛾摩拉未為耶和華所滅。自約但平原至於瑣耳、土皆潤澤、猶耶和華園、可與埃及相頡頑、</verse>
				<verse number="11">羅得瞻望及之、故擇約但平原而東徙、於是二人相別。</verse>
				<verse number="12">亞伯蘭居迦南地、羅得寓平原之邑、張幕於所多馬。</verse>
				<verse number="13">所多馬人作惡、重獲罪於耶和華。</verse>
				<verse number="14">羅得別後、耶和華謂亞伯蘭曰、爾且舉目遙瞻、由此以及四方、</verse>
				<verse number="15">所見之地、我必賜爾、爰及苗裔、永世勿替、</verse>
				<verse number="16">我必使爾苗裔、如塵沙然、若有能核塵沙之數者、則爾苗裔、亦可計矣。</verse>
				<verse number="17">爾起徧行其地、我必賜爾。</verse>
				<verse number="18">亞伯蘭遂遷幕至希伯崙、近慢哩之橡而居、築墻祭耶和華。</verse>
			</chapter>
			<chapter number="14">
				<verse number="1">示拿王暗喇非、以拉撒王亞畧、以攔王基大老馬、列邦王提達、</verse>
				<verse number="2">與所多馬王庇喇、蛾摩拉王庇沙、押馬王示納、西編王示米別、及庇拉即瑣耳王戰。</verse>
				<verse number="3">所多馬五王、咸會於西亭谷、後之鹽海、即其地也。</verse>
				<verse number="4">蓋此五王、事基大老馬、歷十有二年、至十三年叛。</verse>
				<verse number="5">十四年基大老馬與同盟諸王、來擊亞提律加寧之哩乏音人、哈麥之、蘇西人、沙微基烈亭之以米人、</verse>
				<verse number="6">西耳山之何哩人、至鄰於曠野之耳巴蘭、</verse>
				<verse number="7">同盟列王、歸至安密八即迦鐵、擊亞馬勒地及哈洗遜大馬之亞摩哩人。</verse>
				<verse number="8">時所多馬王、蛾摩拉王、押馬王、西編王、庇拉即瑣耳王、皆出陳於西亭谷、</verse>
				<verse number="9">戰以攔王基大老馬列邦王提達、示拿王暗喇非、以拉撒王亞畧、四王敵五王。</verse>
				<verse number="10">西亭谷多石油坑、所多馬王、蛾摩拉王奔而陷坑、其餘遁於山、</verse>
				<verse number="11">敵奪所多馬 蛾摩拉人輜重糗糧而去。</verse>
				<verse number="12">亞伯蘭姪羅得居所多馬、故人與物皆被虜。</verse>
				<verse number="13">有遁逃者報希百來人亞伯蘭、亞伯蘭處近亞摩哩人慢哩之橡、慢哩與兄弟以實各、亞乃、俱與亞伯蘭盟約。</verse>
				<verse number="14">亞伯蘭聞姪被虜、遂率習練之僕隸、素育於家者、三百一十八人、追敵至但、</verse>
				<verse number="15">分其隊伍、乘夜攻擊、又追至大馬色北之何巴。</verse>
				<verse number="16">奪回所虜之輜重、以及人民婦女、與姪羅得、暨凡所有。○</verse>
				<verse number="17">亞伯蘭破基大老馬及同盟諸王歸時、所多馬王出、至沙微谷、即王谷、而接之。</verse>
				<verse number="18">撒冷王麥基洗德為至高上帝之祭司、挈餅與酒而出、</verse>
				<verse number="19">祝之曰、願天地之主、至高上帝錫嘏於亞伯蘭、</verse>
				<verse number="20">至高上帝使爾制敵、當頌美之。亞伯蘭以所獲者、什一奉麥基洗德、</verse>
				<verse number="21">所多馬王謂亞伯蘭曰、以人歸我、物任爾取。</verse>
				<verse number="22">亞伯蘭曰、吾指至高之上帝、天地之主、耶和華而誓、</verse>
				<verse number="23">不取爾一絲縷、一履帶、恐爾謂以富加諸我。</verse>
				<verse number="24">惟少者所食、及同行之亞乃、以實各、慢哩、所應得者、可任意以取。</verse>
			</chapter>
			<chapter number="15">
				<verse number="1">嗣後耶和華異象中、諭亞伯蘭曰、毋懼、我範衛爾、大賚爾。</verse>
				<verse number="2">亞伯蘭曰、吾主耶和華將何以賜我、蓋我無子、惟大馬色人以利亞薩為我家宰。</verse>
				<verse number="3">又曰、爾未賜我子、則素育於我家者、將為我嗣。</verse>
				<verse number="4">耶和華諭之曰、此非爾嗣、必自爾出者、乃為爾嗣。</verse>
				<verse number="5">遂攜之門外曰、仰觀乎天、眾星可悉數與。又曰、汝苗裔必如是。</verse>
				<verse number="6">亞伯蘭信耶和華、耶和華遂稱之為義。</verse>
				<verse number="7">耶和華曰、我乃耶和華、昔攜爾出迦勒底之耳者、蓋欲以此地、賜爾得之。</verse>
				<verse number="8">曰、吾主耶和華、我得此地、何以知之。</verse>
				<verse number="9">曰、可取犢、及牝山羊、牡綿羊、生已三年者、暨鳲鳩雛鴿、以奉於我。</verse>
				<verse number="10">亞伯蘭取而中剖之、置之兩旁、使各相對、惟鳥不剖。</verse>
				<verse number="11">鷙鳥下集、啄其牲牷、亞伯蘭驅之。</verse>
				<verse number="12">日將入、亞伯蘭酣睡、心覺幽暗、則懼。</verse>
				<verse number="13">耶和華曰、爾當知爾苗裔必旅於異邦、服役良苦、歷四百年。</verse>
				<verse number="14">越至於後、役爾裔之異邦人、我必譴之、拯爾苗裔、大獲所有以出。</verse>
				<verse number="15">爾必享遐齡、安然返本、而葬焉。</verse>
				<verse number="16">越至四世、爾之苗裔、將歸斯土、蓋亞摩哩人罪未貫盈。</verse>
				<verse number="17">日入幽暗、時有烟燄之洪爐、已燃之明燈、由牲牷中而過、</verse>
				<verse number="18">當日耶和華與亞伯蘭約、曰、我以斯土、賜爾苗裔、自埃及河至百辣大河、</verse>
				<verse number="19">即基尼、基尼洗、甲摩尼。</verse>
				<verse number="20">赫、比哩洗、哩乏音、</verse>
				<verse number="21">亞摩哩、迦南、革迦撒、耶布西、諸族之地。</verse>
			</chapter>
			<chapter number="16">
				<verse number="1">亞伯蘭妻撒勑不育、有埃及婢名夏甲。</verse>
				<verse number="2">撒勑謂亞伯蘭曰、耶和華不賜我生育、爾且與婢同室、或可因之以得子。亞伯蘭從其言。</verse>
				<verse number="3">其居迦南已歷十載、妻撒勑令納埃及婢夏甲、</verse>
				<verse number="4">遂與之同室、夏甲自覺有妊、藐視主母。</verse>
				<verse number="5">撒勑謂亞伯蘭曰、我之受辱、職爾之故、我昔以婢置於爾懷、既懷妊矣、乃藐視我、爾我間、願耶和華折中其是非。</verse>
				<verse number="6">亞伯蘭曰、婢為爾所治、可任意以待。於是撒勑以困苦相加、婢乃遁逃。</verse>
				<verse number="7">耶和華之使者、遇之於野、其地近泉、去書耳之路無幾。</verse>
				<verse number="8">曰、撒勑婢夏甲、適從何來、茲欲何去。曰、避主母撒勑、</verse>
				<verse number="9">曰、可歸主母、仍服其下。</verse>
				<verse number="10">又曰、我將增爾苗裔、生齒繁衍、不可勝數。</verse>
				<verse number="11">又曰、爾今懷妊、必生男子、因耶和華俯念爾苦、可命名以實馬利。</verse>
				<verse number="12">彼將為野人、攻眾而眾亦攻彼、其所居地、在同儕之東。</verse>
				<verse number="13">夏甲既蒙耶和華所諭、則稱其名曰、爾乃監我之上帝。蓋曰、我非於此、以景仰夫監我者乎、</verse>
				<verse number="14">緣此、其泉名曰別拉海萊、今在迦鐵庇列間有之。○</verse>
				<verse number="15">夏甲生子、亞伯蘭命名曰、以實馬利、</verse>
				<verse number="16">時亞伯蘭年已八十有六。</verse>
			</chapter>
			<chapter number="17">
				<verse number="1">亞伯蘭九十有九歲、時耶和華顯見、曰全能之上帝、我也、爾之所行、當合乎我、務無失德。</verse>
				<verse number="2">我與爾約、賜爾子孫眾多、寖昌寖熾。</verse>
				<verse number="3">亞伯蘭遂俯伏焉。上帝又曰。</verse>
				<verse number="4">我與爾約、命爾為萬民父、</verse>
				<verse number="5">今而後、不復名爾為亞伯蘭、乃以亞伯拉罕稱爾、因我命爾為萬民父焉。</verse>
				<verse number="6">我將繁衍爾子孫、使爾為群民之祖、列王由爾而出、</verse>
				<verse number="7">我將與爾、及爾歷代苗裔、立我永約、為爾及爾裔之上帝、</verse>
				<verse number="8">爾所旅者、即迦南一境、我將以之賜爾及爾苗裔、永為恆產、我亦為其上帝。○</verse>
				<verse number="9">又曰、爾及後裔、必守我約、歷代勿替、</verse>
				<verse number="10">爾中男子、咸宜受割禮、即我賜爾及爾後裔所必守之約。</verse>
				<verse number="11">故爾陽之皮必受割、以徵我賜爾之約。</verse>
				<verse number="12">爾歷代男子、或生於爾家、或鬻自異邦、非爾苗裔、既生八日、皆必受割。</verse>
				<verse number="13">家所生者、金所鬻者、俱必受割、如是、我約必加於爾身、以為永約。</verse>
				<verse number="14">但不受割者、則背我約、必絕之於民中。○</verse>
				<verse number="15">上帝又謂亞伯拉罕曰、厥後爾妻不稱撒勑、乃以撒拉稱之。</verse>
				<verse number="16">我將錫嘏、賜之生子、為群民母、列王由之出。</verse>
				<verse number="17">亞伯拉罕俯伏竊哂、私自思維、謂我已期頤、撒拉年亦九十、烏能生育。</verse>
				<verse number="18">亞伯拉罕求上帝曰、願以實馬利於爾前、得保其生、幸矣。</verse>
				<verse number="19">上帝曰、爾妻撒拉、果必生子、命名以撒、我將與以撒、及其後裔、立永約。</verse>
				<verse number="20">至以實馬利、我應爾求、我將錫嘏其裔、繁衍不可勝數、必出十二牧伯、昌大其國。</verse>
				<verse number="21">明年屆此期、撒拉必生子以撒、我將與之立約。</verse>
				<verse number="22">言竟上昇。</verse>
				<verse number="23">是日亞伯拉罕遵上帝命、將子以實馬利以及家所生、金所鬻之男子、咸行割禮。</verse>
				<verse number="24">亞伯拉罕時年九十九而受割禮。</verse>
				<verse number="25">其子以實馬利十有三歲、亦受割禮。</verse>
				<verse number="26">父子二人、同日受割禮。</verse>
				<verse number="27">凡其家人、或生於家、或鬻自異邦者、均受割禮。</verse>
			</chapter>
			<chapter number="18">
				<verse number="1">一日時已亭午、亞伯拉罕坐於幕門、其幕在慢哩橡下、耶和華顯現。</verse>
				<verse number="2">亞伯拉罕仰見三人遙立、乃自幕門趨迎俯伏、</verse>
				<verse number="3">曰、若蒙恩於長者前、願勿遽行、</verse>
				<verse number="4">憩息樹下、容我取勺水、以濯爾足、</verse>
				<verse number="5">取餅少許、補爾心力、而後遄征、可也、蓋爾既過我、當待爾如是。曰、可。</verse>
				<verse number="6">亞伯拉罕亟進幕中、語撒拉曰、速備細麵三斗、摶之作餅。</verse>
				<verse number="7">又趨至群畜所、擇犢之肥美者、付僕急烹、</verse>
				<verse number="8">遂將酥與乳、及所烹犢、臚陳於前、自侍樹下、以待其食。</verse>
				<verse number="9">三人曰、爾妻撒拉何在。曰、在幕。</verse>
				<verse number="10">其中一人曰、明年屆期、我必復至、爾妻撒拉將生子。撒拉在後、於幕門聞此。</verse>
				<verse number="11">亞伯拉罕與撒拉俱年邁、撒拉癸水已絕、</verse>
				<verse number="12">故竊哂曰、我老矣、我主亦然、豈復有生子之樂乎。</verse>
				<verse number="13">耶和華謂亞伯拉罕曰、撒拉曷竊哂歟、何疑年老不生育乎。</verse>
				<verse number="14">豈耶和華而有難行之事哉。明年屆期、我必復至、撒拉必生子。</verse>
				<verse number="15">撒拉懼而不承、曰、我未嘗哂也。曰、爾實哂。○</verse>
				<verse number="16">三人乃起、望所多馬以行、亞伯拉罕送之。</verse>
				<verse number="17">耶和華曰、今我所為、豈於亞伯拉罕有所隱乎。</verse>
				<verse number="18">彼必昌大其國、天下兆民、藉之受福。</verse>
				<verse number="19">我知彼必囑其子、及眷屬、令守我道、秉公行義、如是則我所許者、可踐其言。</verse>
				<verse number="20">耶和華曰、所多馬 蛾摩拉罪惡貫盈、聲聞於上。</verse>
				<verse number="21">今我臨格、監其動作、實如所聞、設有不若是者、我亦能知。○</verse>
				<verse number="22">二人往所多馬、亞伯拉罕尚立於耶和華前。</verse>
				<verse number="23">即之曰、為善為惡者、豈可槩滅之乎。</verse>
				<verse number="24">邑中或有五十義人、則邑之人、豈可盡滅、何不緣義人、而赦其罪乎、</verse>
				<verse number="25">並誅善惡不可、待善惡相等亦不可、鞫天下者、豈不行義乎。</verse>
				<verse number="26">耶和華曰、所多馬邑如有五十義人、我必緣此赦其一方。</verse>
				<verse number="27">亞伯拉罕曰、吾雖若纖塵、而敢上告、</verse>
				<verse number="28">浸假而五十義者、缺其五、豈因是滅此一邑乎。曰、如有四十五人、則亦弗滅。</verse>
				<verse number="29">曰、四十人則何如。曰、四十人、吾亦弗行是。</verse>
				<verse number="30">曰、主毋怒、我有一言、若三十人則何如。曰、三十人、亦弗行是。</verse>
				<verse number="31">曰我敢上告、浸假二十人、則何如。曰、二十人、我亦不滅。</verse>
				<verse number="32">曰主毋怒、敢復進一辭而後已、或止十人、則何如。曰、十人吾亦弗滅。</verse>
				<verse number="33">耶和華言竟而往、亞伯拉罕乃歸。</verse>
			</chapter>
			<chapter number="19">
				<verse number="1">日暮、二天使至所多馬、時羅得坐於邑門、見之、遂起晉接、俯伏、</verse>
				<verse number="2">曰、長者歟、請回步履、以臨僕舍、濯足而宿、夙興遄征、可也。曰、否。我將宿於衢。</verse>
				<verse number="3">羅得促之、使者旋踵、以入其室、乃炊無酵餅、肆筵使食。○</verse>
				<verse number="4">未及寢、所多馬人咸集、自老迄幼、環其屋、</verse>
				<verse number="5">呼羅得曰、暮就汝之人何在、可出之、以遂我所欲。</verse>
				<verse number="6">羅得出、即閉其門、</verse>
				<verse number="7">曰、兄弟、毋作斯惡、</verse>
				<verse number="8">我有二女、尚未適人、容我出之、任爾所為、特此人既造我舍、請毋擾。</verse>
				<verse number="9">曰、爾速退、爾旅於此、乃欲為士師乎。今將害爾、較彼尤甚。且促羅得、勢甚迫切、徑前、欲破其門。</verse>
				<verse number="10">天使手援羅得入、門即閉、</verse>
				<verse number="11">使眾於門外、自老迄幼、目眯不明、索門不得。○</verse>
				<verse number="12">天使謂羅得曰、於此爾尚有戚族乎、或子、或女、或壻、及邑中所有者、俱攜之出、</verse>
				<verse number="13">吾儕將滅是邦、其罪之大、聲聞於耶和華、故遣我滅之。</verse>
				<verse number="14">羅得出、告聘二女之壻、曰、耶和華將滅是邑、爾且出此。其壻聞之、以為戲言。○</verse>
				<verse number="15">及旦、天使促羅得曰、起、攜若妻、及在此二女、恐與邑共罹災害。</verse>
				<verse number="16">耶和華矜恤羅得、羅得尚遲延、天使執其手、與妻及女、咸引之出、置於邑外。</verse>
				<verse number="17">曰、爾必遁逃、以全生命、毋回顧、毋止於平原、當避於山、否則必亡、</verse>
				<verse number="18">羅得曰、主不可、</verse>
				<verse number="19">僕蒙爾恩、施我以莫大之仁慈、全我生命、茲若避於山、恐遭災害、亦終必亡、</verse>
				<verse number="20">附近有小邑、易以逃匿、是小邑容我逃匿、以全我命。</verse>
				<verse number="21">曰許汝所求、爾所言之邑、我不翦滅。</verse>
				<verse number="22">爾其速匿於彼、爾尚未至、吾不能有所作為。因邑甚小、故名瑣耳。○</verse>
				<verse number="23">日出時、羅得入瑣耳。</verse>
				<verse number="24">耶和華自天雨火硫於所多馬 蛾摩拉、</verse>
				<verse number="25">由是邑垣、平壤、民生、植物、無不盡滅。</verse>
				<verse number="26">羅得妻回顧、變為鹽柱。</verse>
				<verse number="27">亞伯拉罕夙興、至昔覲耶和華之處、</verse>
				<verse number="28">望所多馬 蛾摩拉、與平原一境、則見烟焰騰上、如出洪爐。</verse>
				<verse number="29">當上帝翦滅平原、傾覆羅得所居之邑時、眷念亞伯拉罕、拯羅得出於災、</verse>
				<verse number="30">羅得懼居瑣耳、故偕二女離其邑、處於山、同居巖穴。</verse>
				<verse number="31">長女謂季女曰、吾父已老、斯土又無人、與我為偶、以循人道、</verse>
				<verse number="32">莫若使父飲酒、而與偕寢、以存其後。</verse>
				<verse number="33">是夜使父飲酒、長女與之寢、女之卧起、父不及知。</verse>
				<verse number="34">翌日、長女謂季女曰、我昨與父偕寢、今夕仍飲以酒、爾可偕寢、以存其後。</verse>
				<verse number="35">是夜亦使父飲酒、季女偕寢、女之卧起、父亦不知、</verse>
				<verse number="36">羅得二女、由此懷妊、</verse>
				<verse number="37">長女生子、命名摩押、為摩押族之祖。</verse>
				<verse number="38">季女亦生子、命名便亞米、為亞捫族之祖。</verse>
			</chapter>
			<chapter number="20">
				<verse number="1">亞伯拉罕徙於南方、旅於其臘、其地在迦鐵書耳間。</verse>
				<verse number="2">亞伯拉罕稱其妻撒拉為妹、故其臘王亞庇米力召之入宮。</verse>
				<verse number="3">一夕上帝見夢、諭亞庇米力、曰、爾取此婦、當死、蓋人之妻也。</verse>
				<verse number="4">亞庇米力未玷婦身、故曰、為義之民、主豈滅之乎。</verse>
				<verse number="5">彼非稱婦為妹、婦稱夫為兄乎。我之為此、心本純良、手無污衊。</verse>
				<verse number="6">上帝曰、我知爾為此、心本純良、故我阻爾、使爾不玷婦身、以干罪戾。</verse>
				<verse number="7">今以婦歸其夫、彼乃先知、可代爾祈、全爾生命、不然、爾與眷聚必死。</verse>
				<verse number="8">亞庇米力夙興、召僕眾、告以斯事、僕眾聞之、懼甚。</verse>
				<verse number="9">亞庇米力呼亞伯拉罕曰、爾果何為、我曷嘗獲罪爾、爾乃陷我於重罪、爰及人民、爾之相待、甚非所宜。</verse>
				<verse number="10">又曰、爾至此何所見而行是。</verse>
				<verse number="11">亞伯拉罕曰、我意此邦不畏上帝、恐為我妻而殺我。</verse>
				<verse number="12">彼誠我妹、同父異母、我娶為室。</verse>
				<verse number="13">昔上帝命我離父家、遨遊於外、我囑婦曰、後所適之邦、必稱我為兄、是則待我以恩。</verse>
				<verse number="14">亞庇米力遂將牛羊僕婢賜之、並歸其妻。</verse>
				<verse number="15">亞庇米力曰、吾之土地、具在爾前、任意居之。</verse>
				<verse number="16">謂撒拉曰、我以千金賜爾兄、可蔽爾容、勿令眾見、言此蓋以責之。○</verse>
				<verse number="17">亞伯拉罕祈上帝、遂醫亞庇米力、與妻及婢、使之生育。</verse>
				<verse number="18">蓋耶和華因撒拉故、曾使亞庇米力之眷聚不能妊育。</verse>
			</chapter>
			<chapter number="21">
				<verse number="1">耶和華眷顧撒拉、踐其前言、應其所許。</verse>
				<verse number="2">故亞伯拉罕年雖耄耋、而撒拉懷妊、屆上帝所言之期、誕生男子。</verse>
				<verse number="3">亞伯拉罕、以撒拉所生子、命名以撒、</verse>
				<verse number="4">越八日、遵上帝命、行割禮。</verse>
				<verse number="5">當以撒生時、亞伯拉罕適百歲。○</verse>
				<verse number="6">撒拉曰、上帝使我粲然而笑、聞者將與我粲然而笑。</verse>
				<verse number="7">又曰、夫年邁矣、而我從之以誕育越在疇昔、孰能預告亞伯拉罕曰、撒拉將哺子乎。</verse>
				<verse number="8">子長而斷乳、斷乳之日、亞伯拉罕設盛饌。○</verse>
				<verse number="9">埃及婦夏甲、從亞伯拉罕所生之子、頗興譏刺、撒拉見之。</verse>
				<verse number="10">語亞伯拉罕曰、出婢及婢之子、婢之子不得與我子以撒嗣業。</verse>
				<verse number="11">亞伯拉罕為子故、深以為憂。○</verse>
				<verse number="12">上帝曰、勿為婢及婢之子而憂、可聽撒拉所言、蓋出自以撒者、得為爾裔。</verse>
				<verse number="13">然婢之子、亦屬爾出、我必使為其後成為大國。</verse>
				<verse number="14">亞伯拉罕夙興、以革囊盛水、與夏甲負之、更與之餅、使攜子去、婢至別是巴野、遂迷其途。</verse>
				<verse number="15">囊水既罄、乃置子於樹蔭、</verse>
				<verse number="16">相去一矢、曰、我不忍見子之亡、坐而相對、大聲號泣。</verse>
				<verse number="17">上帝聞子聲、其使者自天呼夏甲、曰、夏甲何故、爾勿懼、爾子在彼、上帝已聞其聲。</verse>
				<verse number="18">爾起扶持之、輔翼之、我將使其後成為大國。</verse>
				<verse number="19">上帝明其目、即見水泉、遂往以水充革囊、飲其子、</verse>
				<verse number="20">上帝佑其子、長而居野、長於弧矢。</verse>
				<verse number="21">旅巴蘭野、母選埃及女、與之為室。○</verse>
				<verse number="22">亞庇米力與厥軍長、非各謂亞伯拉罕曰、汝凡所為、上帝佑之。</verse>
				<verse number="23">今當指上帝以誓、毋欺我及我子孫、以我所厚待爾者、爾亦如是待我、以及爾所旅斯土之民。</verse>
				<verse number="24">亞伯拉罕曰、我誓之。</verse>
				<verse number="25">有井泉為亞庇米力僕所據、亞伯拉罕諫亞庇米力。</verse>
				<verse number="26">亞庇米力曰、是誰所作歟、吾未嘗知也、爾弗告我、迨於今日、我亦罔聞。</verse>
				<verse number="27">亞伯拉罕以牛羊饋亞庇米力、而相結約。</verse>
				<verse number="28">更以牝羔七、置於一處。</verse>
				<verse number="29">亞庇米力曰、爾置七牝羔一處、曷故。</verse>
				<verse number="30">曰、我鑿此井、以七羔饋爾為憑。</verse>
				<verse number="31">以二人相誓於彼、故名其地為別是巴、</verse>
				<verse number="32">既誓於別是巴、亞庇米力與厥軍長非各啟行、歸非利士地。○</verse>
				<verse number="33">亞伯拉罕植林木於別是巴禱告耶和華、永生之上帝。</verse>
				<verse number="34">蓋其旅於非利士地也、非一日云。</verse>
			</chapter>
			<chapter number="22">
				<verse number="1">厥後上帝試亞伯拉罕、呼之曰、亞伯拉罕。曰、予在此。</verse>
				<verse number="2">曰、爾嫡所出、惟一以撒、爾所鍾愛者、可攜之往摩哩地、在我所示之山、燔之以獻。○</verse>
				<verse number="3">亞伯拉罕夙興、備驢、攜二僕、及子以撒、劈柴為燔、將詣上帝所示之處。</verse>
				<verse number="4">越三日、舉目遙瞻其處。</verse>
				<verse number="5">亞伯拉罕謂僕曰、爾與驢、姑待於此、我與子往彼、崇拜即反。</verse>
				<verse number="6">遂使子負柴、己則持火與刀、與子偕行。</verse>
				<verse number="7">以撒謂父曰、吾父與。曰、吾子、吾在此。曰、火與柴、則有之矣、而所燔之羔何在。</verse>
				<verse number="8">曰、吾子、上帝將備羔、以為燔祭。</verse>
				<verse number="9">於是偕行、至上帝所示之處、亞伯拉罕築壇、臚列其柴、縛子以撒、置於壇之柴上、</verse>
				<verse number="10">舉手執刀、將宰其子。</verse>
				<verse number="11">耶和華使者自天呼曰、亞伯拉罕乎、亞伯拉罕乎。曰、我在此。</verse>
				<verse number="12">曰、爾子莫擊莫傷、我知爾畏我、蓋爾嫡子、惟此一人、猶且不惜、以獻於我。</verse>
				<verse number="13">亞伯拉罕舉目回顧、見有牡綿羊、角繫林叢、遂往執羊、燔而獻之、以代其子、</verse>
				<verse number="14">稱其地曰、耶和華必預備。越至於今、人常云、在耶和華山、必預備也。○</verse>
				<verse number="15">耶和華之使者自天復呼亞伯拉罕、</verse>
				<verse number="16">曰、耶和華指己而誓、曰、因爾行是、不惜嫡子一人、</verse>
				<verse number="17">我必大賚爾福祉、昌熾爾子孫、如天星之眾多、如海沙之無量、爾子孫將勝諸敵、</verse>
				<verse number="18">因爾遵我命、天下兆民將藉爾裔而受福祉。</verse>
				<verse number="19">亞伯拉罕遂返至僕所、與之偕行、至別是巴而居焉。</verse>
				<verse number="20">厥後人告亞伯拉罕云、密迦從爾兄拿鶴生子、</verse>
				<verse number="21">伯曰戶斯、仲曰布斯、季曰基母利、基母利生亞蘭、</verse>
				<verse number="22">密迦又生基泄、哈鎖、必達、益臘、彼土利、</verse>
				<verse number="23">此八人者、皆密迦從亞伯拉罕兄拿鶴、所出。彼土利生女利百加。</verse>
				<verse number="24">拿鶴妾名流馬生子提八、迦含、大轄、馬迦。</verse>
			</chapter>
			<chapter number="23">
				<verse number="1">撒拉享壽一百二十有七歲、</verse>
				<verse number="2">卒於迦南之基列亞巴即希伯崙。亞伯拉罕為撒拉哀哭。○</verse>
				<verse number="3">後起離尸、謂赫人曰、</verse>
				<verse number="4">我於爾中為賓旅、請以塚地與我、使死者得葬。○</verse>
				<verse number="5">赫人曰、</verse>
				<verse number="6">吾主請聽、爾在我中、為有能之牧伯、在我塚地間、擇其佳者、以葬其尸。我中必無人禁爾。</verse>
				<verse number="7">亞伯拉罕鞠躬、言於赫邑之居民、</verse>
				<verse number="8">曰、若爾許我得葬死者、則請代我求鎖轄之子以弗崙。</verse>
				<verse number="9">在其田之一隅、名麥比拉有穴焉、請足其金數售之、為我塚地。</verse>
				<verse number="10">以弗崙 赫人也、於邑民及入是邑者前、對亞伯拉罕曰、</verse>
				<verse number="11">主歟、尚其垂聽、我以田及田內之穴錫爾、汝可葬其死者邑眾為證。</verse>
				<verse number="12">亞伯拉罕鞠躬於民前、</verse>
				<verse number="13">謂以弗崙曰、請聽吾言、我將以金購田、爾可受之、使死者得葬。民皆聞之。○</verse>
				<verse number="14">以弗崙曰、</verse>
				<verse number="15">主歟、尚其俯聽、價約二百金、爾與我豈有所較、請葬乎死者。</verse>
				<verse number="16">亞伯拉罕從其言、以商賈素用之金二百、如數以與。赫人為證。○</verse>
				<verse number="17">如是以弗崙田在麥比拉、與慢哩相對、田之穴、暨田中四圍群樹、</verse>
				<verse number="18">俱定與亞伯拉罕為業、邑中人、與凡入邑者為證。</verse>
				<verse number="19">厥後亞伯拉罕葬其妻撒拉、在迦南地、慢哩相對麥比拉田之穴。</verse>
				<verse number="20">慢哩即希伯崙也。田及田穴、赫人定之、與亞伯拉罕為塚地。</verse>
			</chapter>
			<chapter number="24">
				<verse number="1">亞伯拉罕壽高年邁、耶和華於凡事皆錫嘏焉。</verse>
				<verse number="2">亞伯拉罕謂治理全業之老僕曰、爾當置手於我髀下、</verse>
				<verse number="3">指天地之上帝耶和華而誓、我居迦南、斯土之女、勿妻我子。</verse>
				<verse number="4">必返故土、擇戚族中、為我子以撒娶焉。</verse>
				<verse number="5">僕曰、浸假其女不欲來斯、則我以爾子仍歸故土、可乎。</verse>
				<verse number="6">亞伯拉罕曰、慎勿使我子返於故鄉。</verse>
				<verse number="7">天上上帝耶和華、昔導我遠父家、離故土、其時已有成言、誓以斯土錫我苗裔、必遣厥使、為爾先導、使爾為我子娶於故土。</verse>
				<verse number="8">設女不欲來斯、則我使爾誓、與爾無與、惟不可歸我子於故土。</verse>
				<verse number="9">僕遂置手於主亞伯拉罕髀下、依所言而誓。○</verse>
				<verse number="10">主之全業、統轄於此僕、故於主所有之駝中取十而往、至米所波大米、拿鶴所居之邑。</verse>
				<verse number="11">日暮、眾女群來汲水、僕使駝跪伏於邑外井旁、</verse>
				<verse number="12">曰、求吾主亞伯拉罕之上帝耶和華施恩於我主亞伯拉罕、使我今日適逢其會、</verse>
				<verse number="13">我立井旁、邑民之女、出以汲水、</verse>
				<verse number="14">倘其中有一女、我告之、授汲器以飲我、彼云、請飲、亦飲爾駝、則其女為爾所定、與爾僕以撒為室、由此可知、爾施恩於我主。</verse>
				<verse number="15">言未竟、利百加負汲器出。彼乃亞伯拉罕兄拿鶴與妻密迦之子彼土利所生、</verse>
				<verse number="16">其容甚麗、尚為處女、未曾適人、即臨井汲水、盈其器而上。</verse>
				<verse number="17">僕趨迎之曰、請以器中之水、飲我一勺。</verse>
				<verse number="18">曰、吾主請飲。乃急授器飲之。</verse>
				<verse number="19">飲畢、女曰、我更汲水、飲爾鴕、使足其量。</verse>
				<verse number="20">遂傾汲器於槽、急臨井汲水、以飲群駝。</verse>
				<verse number="21">僕奇之、默然弗語、疑耶和華果賜我坦途與。</verse>
				<verse number="22">俟駝飲竟、遂取金鼻環、重二錢有半、金釧二、重五兩、贈之、曰、</verse>
				<verse number="23">汝誰氏女、請告我、汝父之家、可有隙地、以旅我乎。</verse>
				<verse number="24">曰吾乃拿鶴與密迦之孫彼土利之女。</verse>
				<verse number="25">又曰、我家蒭蕘具足、亦有隙地、可以容宿。</verse>
				<verse number="26">僕遂稽首、崇拜耶和華、</verse>
				<verse number="27">曰頌美吾主亞伯拉罕之上帝耶和華、不遺我主、施其仁慈、真實無妄。我於途中、耶和華導我至吾主戚屬之家。</verse>
				<verse number="28">女趨歸告其家人。</verse>
				<verse number="31">曰爾蒙耶和華錫嘏、奚竚於外、請入、我已備室與爾、備廄與駝。○</verse>
				<verse number="32">遂引僕入室、釋駝之負、給以蒭蕘、將水濯僕、及從者足、</verse>
				<verse number="33">肆筵令食。僕曰、我事尚未相告、不敢先食。曰、願聞其詳。○</verse>
				<verse number="34">曰我乃亞伯拉罕僕。</verse>
				<verse number="35">耶和華錫純嘏於吾主、使之昌大、金銀僕婢、牛羊駝驢、錫予不匱。</verse>
				<verse number="36">主母撒拉、年老生子、主以凡所有者、悉付畀之。</verse>
				<verse number="37">主令我誓云、我居迦南、其地之女、勿妻吾子。</verse>
				<verse number="38">必詣父家戚族中、為之娶室。</verse>
				<verse number="39">我謂主曰、浸假其女不欲來斯、將若何。</verse>
				<verse number="40">主曰、我所事之耶和華、將遣厥使佑爾、賜爾坦途、可於父家戚族中、為子娶室。</verse>
				<verse number="41">設或至我戚族之處、而彼不肯與、則我使爾誓、與爾無與。</verse>
				<verse number="42">今日我至井旁、禱曰、我主亞伯拉罕之上帝耶和華、如果賜我坦途、</verse>
				<verse number="43">則我今日、立於井旁、必有女出汲、我請以器中勺水飲我。</verse>
				<verse number="44">若言且飲、亦為駝汲、則此女可為耶和華所定、與吾主之子者。</verse>
				<verse number="45">默祝未竟、而利百加出、負器臨井以汲、我即求飲、</verse>
				<verse number="46">女授汲器曰、且飲、亦可與駝飲。我遂飲、女亦與駝飲。</verse>
				<verse number="47">我問曰、汝誰氏女。曰、彼土利女、拿鶴與密迦之孫也。我遂置環於其鼻、着釧於其手、</verse>
				<verse number="48">稽首崇拜、頌美吾主亞伯拉罕之上帝耶和華、導我以正途、使取主兄之孫、為主子之室。</verse>
				<verse number="49">今欲待吾主以仁慈、真實無妄、則告我、否亦告我、使我知所左右。</verse>
				<verse number="50">拉班與彼土利曰、事由耶和華、毋庸辨其是非、</verse>
				<verse number="51">利百加在此、攜之而歸、與主之子為室、遵耶和華命。</verse>
				<verse number="52">亞伯拉罕僕聞言、俯伏崇拜耶和華、</verse>
				<verse number="53">取金銀器皿、與衣、饋利百加、又以寶物饋其兄、及其母。</verse>
				<verse number="54">僕與從者飲食而宿。夙興曰、願遣我歸。</verse>
				<verse number="55">利百加兄與其母曰、容女少留、偕我居處、歷至旬日、然後啟行。</verse>
				<verse number="56">曰勿阻我、耶和華賜我坦途、請遣我歸。</verse>
				<verse number="57">曰可呼女而問之。</verse>
				<verse number="58">乃呼利百加曰、爾欲與此人偕行乎。曰、我欲行。</verse>
				<verse number="59">遂遣利百加與其媼、同亞伯拉罕僕、暨從者而去。</verse>
				<verse number="60">祝利百加曰、爾乃我骨肉、願爾為億兆母、汝之苗裔、可勝諸敵。○</verse>
				<verse number="61">利百加與其婢、乘駝而行、僕迎之以歸。</verse>
				<verse number="62">時以撒居南、適自別拉海萊而至。</verse>
				<verse number="63">暮出於田、默然靜思、舉目見駝群至。</verse>
				<verse number="66">僕將所為悉告以撒、</verse>
				<verse number="67">以撒導利百加入母撒拉之幕娶以為妻、愛之甚篤、蓋自母沒後、至此始獲慰藉。</verse>
			</chapter>
			<chapter number="25">
				<verse number="1">亞伯拉罕繼娶、名基都喇、</verse>
				<verse number="2">生心蘭、約山、米但、米田、益八、書亞。</verse>
				<verse number="3">約山生示巴、底但。底但生亞書利、利都是、利烏米。</verse>
				<verse number="4">米田生以法、以弗、哈諾、亞庇大、以勒大、咸屬基都喇子孫。○</verse>
				<verse number="5">亞伯拉罕以凡所有遺於以撒。</verse>
				<verse number="6">當其存日、眾庶子各有所予、使往東方、以避以撒。</verse>
				<verse number="7">亞伯拉罕享壽一百七十有五。</verse>
				<verse number="8">壽高年邁、氣絕而終、乃返其本、</verse>
				<verse number="11">亞伯拉罕既沒、上帝錫嘏其子以撒、以撒附別拉海萊而居焉。</verse>
				<verse number="14">密馬、土馬、馬撒、</verse>
				<verse number="15">哈達、提馬、益督、拿非實、其底馬。</verse>
				<verse number="16">此皆以實馬利諸子之名、隨其鄉黨、十二牧伯、各治其族。</verse>
				<verse number="17">以實馬利享壽一百三十七年、氣絕而終、遂返其本。</verse>
				<verse number="18">以實馬利子孫所居、在同儕之東隅、其地自哈腓拉至書耳、人自埃及往亞述者、必經其邑。○</verse>
				<verse number="19">以撒之紀如左、亞伯拉罕生以撒、</verse>
				<verse number="20">以撒四十歲、娶巴坦亞蘭地亞蘭人彼土利女、拉班妹利百加為妻。</verse>
				<verse number="21">以撒之妻不妊、故以撒為之祈耶和華、耶和華許之、而利百加懷妊。</verse>
				<verse number="22">胎孕震動、若相爭然、利百加曰、如此、將如之何、問於耶和華。</verse>
				<verse number="23">耶和華曰、胎所懷者、有二民焉、其後所出、成為二國、此必強於彼、長將事其幼。○</verse>
				<verse number="24">屆期孿生、</verse>
				<verse number="25">初產者紅、遍體生毛如裘、命名以掃。</verse>
				<verse number="26">後出者手執兄踵、命名雅各、二子生時、以撒年已六旬。</verse>
				<verse number="27">及其長也、以掃善獵、遨遊於野、雅各柔懦、居處於幕。</verse>
				<verse number="28">以撒嗜野味、故愛以掃、利百加愛雅各。○</verse>
				<verse number="29">雅各煮羹、以掃自野歸、憊甚、</verse>
				<verse number="30">謂雅各曰、我憊矣、以此紅湯食我。自此以掃亦名以東、</verse>
				<verse number="31">雅各曰、爾今盍以長子業鬻於我。</verse>
				<verse number="32">以掃曰、我且死矣、即為冢子、亦何益之有。</verse>
				<verse number="33">雅各曰、當與我誓、遂誓之、於是鬻其長子業於雅各。</verse>
				<verse number="34">雅各乃以餅及豆羹給以掃、以掃飲之食之、起而往。以掃藐視長子之業如此。</verse>
			</chapter>
			<chapter number="26">
				<verse number="1">亞伯拉罕時、歲薦饑、以撒時、其地又饑、故往其臘、至非利士人王亞庇米力。</verse>
				<verse number="2">耶和華顯現、謂以撒曰、毋往埃及、必居我所示之地、</verse>
				<verse number="3">旅於斯土、我將佑爾、錫嘏於爾、以此列邦賜爾、爰及苗裔、昔與爾父亞伯拉罕誓、我踐其言、</verse>
				<verse number="4">必繁衍爾苗裔、如天星之眾多、以此列邦錫之、天下兆民、將藉爾裔而受福。</verse>
				<verse number="5">當亞伯拉罕之尚存也、遵我言詞、供我役事、守我禮儀、誡命、律法、故因是而錫嘏。○</verse>
				<verse number="6">以撒居其臘、</verse>
				<verse number="7">居民問及其妻、則曰、我女弟也。蓋有殊色、故懼以妻稱之、恐居民為利百加故、而害及其身。</verse>
				<verse number="8">居處日久、非利士人王亞庇米力自牖窺之、適以撒與利百加嬉戲、</verse>
				<verse number="9">召之曰、彼果爾妻、何稱為妹。曰、竊恐因之見殺。</verse>
				<verse number="10">亞庇米力曰、何為若此、倘有人不知、偕爾妻寢、則陷我於罪。</verse>
				<verse number="11">乃諭民曰、犯此人與其妻者、殺無赦。</verse>
				<verse number="12">以撒耕稼於彼、迨秋而穫百倍、耶和華錫嘏之。</verse>
				<verse number="13">遂以昌大、日增月盛、竟成巨富。</verse>
				<verse number="14">牛羊成群、僕從甚眾、非利士人妒之、</verse>
				<verse number="15">當亞伯拉罕時、其僕所鑿之井、後為非利士人塞之以土。</verse>
				<verse number="16">亞庇米力謂以撒曰、爾強大過我、請離我。○</verse>
				<verse number="17">遂遷其臘谷、張幕而居。</verse>
				<verse number="18">當亞伯拉罕時所鑿之井、沒後、非利士人塞之。以撒復鑿、依父所稱之名名之。</verse>
				<verse number="19">以撒僕掘井於谷中、得活泉。</verse>
				<verse number="20">其臘牧者與以撒牧者爭、曰、此屬於我。因其相爭、故以撒稱其井曰埃色。</verse>
				<verse number="21">又鑿一井、仍爭不已、故名之曰息拿。</verse>
				<verse number="22">離彼、復鑿一井、乃不相爭、故名之哩河伯云、耶和華使我寛舒、蕃衍斯土。</verse>
				<verse number="23">以撒離彼、往別是巴。</verse>
				<verse number="24">是夜耶和華顯現、謂之曰、勿懼、我乃爾父亞伯拉罕之上帝、為我僕亞伯拉罕故、我必佑爾、錫嘏於爾、蕃衍爾苗裔。</verse>
				<verse number="25">以撒築壇於彼、籲耶和華名、遂張幕、僕為鑿井。○</verse>
				<verse number="26">亞庇米力與友亞戶撒、暨軍長非各、自其臘來見以撒。</verse>
				<verse number="27">以撒曰、昔爾曹憾我遠我、今何來見。</verse>
				<verse number="28">曰我儕知耶和華祐爾、竊思爾我間當立誓、互相結盟。</verse>
				<verse number="29">昔我未嘗加害於爾、乃厚待爾、送爾安然以歸、如是汝亦莫薄待我。</verse>
				<verse number="30">蓋耶和華錫嘏於爾故也。以撒遂肆筵以待、式飲式食。</verse>
				<verse number="31">夙興相誓、以撒送之、安然而歸。</verse>
				<verse number="32">是日以撒僕以鑿井事來告、曰、我得水矣。</verse>
				<verse number="33">遂名之曰是巴、故邑名別是巴至於今日。○</verse>
				<verse number="34">以掃四十歲時、娶赫人別哩之女猶滴、與赫人以倫之女巴實抹為室、</verse>
				<verse number="35">由是以撒與利百加常為二婦憂心悄悄矣。</verse>
			</chapter>
			<chapter number="27">
				<verse number="1">以撒年邁、目眯不明、召長子以掃曰、吾子。曰、我在此。</verse>
				<verse number="2">曰、我老矣、不知死期將至。</verse>
				<verse number="3">爾可執器、維弓與矢、以適於田、為我獵焉。</verse>
				<verse number="4">獲取野獸、以作嘉肴、我所嗜者、進以食我、及我尚存、為爾祝嘏。</verse>
				<verse number="5">以掃適野獵獸。當以撒囑時、利百加聞其言、</verse>
				<verse number="6">謂子雅各曰、我聞爾父囑爾兄云、</verse>
				<verse number="7">可獲野獸以作嘉肴、我食之、及我尚存、籲耶和華為爾祝嘏。</verse>
				<verse number="8">今我子可遵我命、</verse>
				<verse number="9">往羊群、擇肥羔二、我作嘉肴、投父嗜好、</verse>
				<verse number="10">以進於父、及其尚存、為爾祝嘏。</verse>
				<verse number="11">雅各謂母曰、我兄遍體有毛、我乃光潔。</verse>
				<verse number="12">設父捫我、以我欺父、恐求祝而反見詛。</verse>
				<verse number="13">母曰、吾子見詛、我自當之、可從我言、而取其羔。</verse>
				<verse number="14">乃往取與母、母作嘉肴、投父嗜好。</verse>
				<verse number="15">長子以掃有美服、存於母所、利百加取之、以衣季子。</verse>
				<verse number="16">又以羔皮蒙手及頸、掩其光潔。</verse>
				<verse number="17">以所作之嘉肴、及餅、畀雅各。○</verse>
				<verse number="18">進於父曰、我父也、曰、吾在此、爾誰乎。</verse>
				<verse number="19">雅各曰、我乃長子以掃、遵命而行請起食野獸之肉、祝嘏於我。</verse>
				<verse number="20">以撒曰、爾獲之何其速歟。曰、乃爾上帝耶和華賜我。</verse>
				<verse number="21">以撒曰、我子來前、我欲捫爾、果以掃否。</verse>
				<verse number="22">雅各徑前、以撒捫之、曰、聲則雅各、手則以掃也。</verse>
				<verse number="23">因手有毛、彷佛厥兄、末由別其真偽、遂為祝嘏、</verse>
				<verse number="24">曰爾誠我子以掃否。曰、然。</verse>
				<verse number="25">曰以爾所獲者陳於前、待我食之、為爾祝嘏、乃進前食之、亦飲以酒。</verse>
				<verse number="26">以撒曰、爾來、與我接吻、</verse>
				<verse number="27">遂前吻父、父聞其衣馨香、祝曰耶和華錫嘏於田、使之馨香、吾子之馨香亦若是、</verse>
				<verse number="28">願上帝賜爾天降甘露、地常肥美、穀與酒、既豐且盛。</verse>
				<verse number="29">願兆民服役爾側、列國拜跪爾前、兄弟以爾為主、同母者無不稽首、詛爾者必見詛、祝爾者必見祝。○</verse>
				<verse number="30">以撒祝竟、雅各遂出、適其兄以掃田而歸。</verse>
				<verse number="31">亦作嘉肴、進於父曰、請父起、食我所獲野獸之肉、祝嘏於我。</verse>
				<verse number="32">以撒問曰、爾為誰、曰、長子以掃、</verse>
				<verse number="33">以撒戰慄不勝、曰、爾未至、誰作嘉肴進我、我已食之、為彼祝嘏、彼必恆蒙其福。</verse>
				<verse number="34">以掃聞言、大聲痛哭、曰、請父亦為我祝嘏、</verse>
				<verse number="35">曰爾弟來、施其詭謀、奪爾福祉、</verse>
				<verse number="36">以掃曰、宜其名雅各彼欺我者再、昔奪我長子業、今又奪我祝嘏耶、又曰、豈更無嘏、可為我祝乎。</verse>
				<verse number="37">以撒曰、我既使雅各為爾主、兄弟皆為其役、以穀與酒供之、今將何物施爾乎。</verse>
				<verse number="38">以掃曰、父之祝嘏、豈獨一而已也、請更祝我、遂大聲號泣、</verse>
				<verse number="39">以撒曰、爾所居之處、可得天降甘露、地常肥美。</verse>
				<verse number="40">爾將恃刃以圖生、服役於爾弟、爾若遨遊於外、可脫其軛、弛爾仔肩。○</verse>
				<verse number="41">以掃因父為雅各祝嘏、懷恨雅各、竊言父喪伊邇、我必殺弟、</verse>
				<verse number="42">人以長子言告利百加。故召季子曰、爾兄將殺爾、以雪其恨。</verse>
				<verse number="43">今吾子從我言、且奔哈蘭、見舅氏拉班、</verse>
				<verse number="44">偕居數日、待爾兄怒息。</verse>
				<verse number="45">若其氣已平、忘爾所為、我則遣人召爾、豈可一日喪二子乎。</verse>
				<verse number="46">利百加謂以撒曰、因以掃娶赫人女、我畢生殷憂、倘雅各亦娶斯土之女、我何以生為。</verse>
			</chapter>
			<chapter number="28">
				<verse number="1">以撒召雅各、為之祝嘏、囑曰、毋娶迦南女為室、</verse>
				<verse number="2">乃起往巴坦亞蘭、至爾母父彼土利家、娶舅氏拉班女為室。</verse>
				<verse number="3">願全能之上帝、鍚嘏於爾、使爾繁衍、為兆民祖。</verse>
				<verse number="4">以亞伯拉罕之嘏錫爾、爰及苗裔、昔上帝以斯土錫亞伯拉罕、而爾旅之、今願與爾為業。</verse>
				<verse number="5">以撒遣雅各往巴坦亞蘭、見亞蘭人彼土利子拉班、即以掃 雅各之舅氏。○</verse>
				<verse number="6">以掃見以撒為雅各祝嘏、遣至巴坦亞蘭、欲在彼娶室、更囑其毋娶迦南女為室、</verse>
				<verse number="7">又見雅各循父母命、往巴坦亞蘭、</verse>
				<verse number="8">於是以掃知迦南女不悅於父、</verse>
				<verse number="9">故適以實馬利家、更娶馬哈喇為室、馬哈喇乃亞伯拉罕孫以實馬利女、尼排約妹。○</verse>
				<verse number="10">雅各離別是巴、向哈蘭而行、</verse>
				<verse number="11">日入時、至一方、遂留宿焉、取石為枕、在彼偃卧、</verse>
				<verse number="12">夢有梯、自地參天、上帝之使者、陟降於上。</verse>
				<verse number="13">耶和華據其巔曰、我乃爾祖亞伯拉罕與以撒之上帝耶和華、爾所寢之地、悉以賚爾、爰及苗裔。</verse>
				<verse number="14">爾裔繁衍如塵沙、蔓延四方、天下兆民、憑藉爾裔、以徼福祉。</verse>
				<verse number="15">我必祐爾、爾所向往、我必庇護、使歸斯土、不汝遐棄、吾所許者、必踐其言。○</verse>
				<verse number="16">雅各醒曰、耶和華果在乎此、而我不知。</verse>
				<verse number="17">乃悚然曰、此非上帝之殿、天之闕乎、敢弗寅畏。</verse>
				<verse number="18">雅各夙興、以所枕石立為柱、沃膏其上。</verse>
				<verse number="19">昔斯邑名路斯、雅各易之曰、伯特利。</verse>
				<verse number="20">遂許願曰、如上帝眷佑我、庇護我、我所向往、賜以衣食、</verse>
				<verse number="21">安然而歸、則耶和華必為我之上帝。</verse>
				<verse number="22">且我立柱石將為上帝殿、上帝所錫我者、十輸其一、獻於上帝。</verse>
			</chapter>
			<chapter number="29">
				<verse number="1">雅各啟行、至於東方、</verse>
				<verse number="2">見有井於田、大石覆其上、羊群三、附井而卧、蓋人必飲羊於此。</verse>
				<verse number="3">群羊既集、則移石啟井、汲與羊飲、飲竟、仍覆以石。</verse>
				<verse number="4">雅各曰、兄弟奚自。曰、自哈蘭。</verse>
				<verse number="5">曰、爾識拿鶴之孫拉班否。曰、識之。</verse>
				<verse number="6">曰、安乎。曰、安、今其女拉結偕羊以至。</verse>
				<verse number="7">曰、日尚高懸、聚群畜之時、猶未至也、何不飲羊、使復就牧。</verse>
				<verse number="8">曰、不能、必待群畜咸聚、移石啟井、則可飲羊。○</verse>
				<verse number="9">言際、拉結偕羊至、蓋父羊為其所牧。</verse>
				<verse number="10">雅各見舅氏拉班女拉結、與厥羊、則前移石啟井、飲舅氏之羊。</verse>
				<verse number="11">遂與拉結接吻喜極流涕、</verse>
				<verse number="12">告拉結曰、我乃爾父之甥、利百加子、拉結遂趨告其父。</verse>
				<verse number="13">拉班聞甥雅各至、即趨迎之、抱頸接吻、引之入室、雅各以所遇之事、告拉班。</verse>
				<verse number="14">拉班曰、爾乃骨肉之親也、雅各偕居、至於一月。○</verse>
				<verse number="15">拉班謂之曰、爾雖我甥、豈可使爾徒勞乎、盍告我、欲得何值。</verse>
				<verse number="16">拉班有二女、長名利亞、季名拉結。</verse>
				<verse number="17">利亞目眵昏、而拉結有殊色。</verse>
				<verse number="18">雅各愛拉結曰、我為季女拉結、願役事爾、七年為期。</verse>
				<verse number="19">拉班曰、與其妻他人寧妻爾、可偕我居。</verse>
				<verse number="20">雅各為拉結役事七年、因愛之甚、視七年如數日。○</verse>
				<verse number="21">屆期謂拉班曰、其期已屆、盍妻我、使我成禮。</verse>
				<verse number="22">拉班招集鄰里、肆筵設席、</verse>
				<verse number="23">既昏、以長女利亞與雅各成伉儷。</verse>
				<verse number="24">以婢悉帕與女利亞、供其役事。</verse>
				<verse number="25">夙興、乃知為利亞、謂拉班曰、曷待我若是、我非為拉結、以役事爾乎、何欺我為。</verse>
				<verse number="26">拉班曰、未嫁長而先嫁季、於斯土有所不宜。</verse>
				<verse number="27">當與利亞盈其七日之期、則以拉結予爾嗣後爾必役事我、更歷七年。</verse>
				<verse number="28">雅各從其言、與利亞盈其七日之期、後拉班亦以拉結妻之。</verse>
				<verse number="29">以婢辟拉與女拉結、供其役事。</verse>
				<verse number="30">雅各亦與拉結成禮、愛之過於利亞、仍為拉班役事、更歷七年。○</verse>
				<verse number="31">耶和華知利亞不見寵、故賜生育、惟拉結不妊。</verse>
				<verse number="32">利亞懷妊生子、命名流便、曰、耶和華俯念我苦、今而後、夫必愛我。</verse>
				<verse number="33">再妊生子、命名西面、曰、耶和華聞我不見寵、復賜我此子。</verse>
				<verse number="34">又妊生子、命名利未、曰、今生三子、夫必膠膝於我。</verse>
				<verse number="35">又妊生子、命名猶大、曰、我今必頌美耶和華、嗣後利亞久不妊。</verse>
			</chapter>
			<chapter number="30">
				<verse number="1">拉結見己不育、則妒厥姊、謂雅各曰、賜我生子、不然我死矣。</verse>
				<verse number="2">雅各怒曰、使爾不育者、在上帝、豈在我乎。</verse>
				<verse number="3">曰、我婢辟拉可與同室、彼生之、我撫之、我因以得子。</verse>
				<verse number="4">遂以婢辟拉予夫同室。</verse>
				<verse number="5">辟拉懷妊生子。</verse>
				<verse number="6">拉結命名但、曰、上帝祐我、聽我祈、賜我一子、</verse>
				<verse number="7">辟拉再妊生子、</verse>
				<verse number="8">拉結命名納大利、曰、我與姊力爭得利。</verse>
				<verse number="9">利亞久不妊、以婢悉帕與夫同室。</verse>
				<verse number="10">悉帕生子、</verse>
				<verse number="11">利亞命名伽得、曰、幸甚。</verse>
				<verse number="12">悉帕再生子、</verse>
				<verse number="13">利亞命名亞設、曰、我蒙福祉、群女將謂我有福。○</verse>
				<verse number="14">麥秋至、流便往於田、獲風茄、奉母利亞、拉結謂利亞曰、請以爾子之風茄與我。</verse>
				<verse number="15">曰、爾奪我寵、豈微故耶、今欲奪我子之風茄乎。拉結曰、為汝子之風茄、是夜可與夫偕寢。</verse>
				<verse number="16">暮雅各自田歸、利亞出迓之、曰、爾與我偕入室、我舍我子之風茄、以得爾、故是夜與之同室、</verse>
				<verse number="17">上帝俯念利亞、賜之懷妊、生五子、</verse>
				<verse number="18">利亞命名以薩迦、曰、昔以婢與夫、今蒙上帝給我值。</verse>
				<verse number="19">利亞復妊生六子、</verse>
				<verse number="20">命名西布倫、曰、上帝賜我嘉賚、我生六子、夫必偕我。</verse>
				<verse number="21">後生女、命名底拿、○</verse>
				<verse number="22">上帝眷念拉結、俯聽其祈、使之誕育、</verse>
				<verse number="23">懷妊生子、曰、上帝已洒我恥矣。</verse>
				<verse number="24">乃命名約瑟、曰、耶和華必復賜子。</verse>
				<verse number="25">拉結生約瑟後雅各謂拉班曰、請遣我歸、返於故土。</verse>
				<verse number="26">我為妻子、役事於爾、乃爾所知、盍以妻子賜我、以遣我歸。</verse>
				<verse number="27">拉班曰、我知耶和華緣爾錫嘏於我、若得蒙爾恩、與我偕居、</verse>
				<verse number="28">請言其值、而我給之。</verse>
				<verse number="29">曰我為爾服役、牧汝群畜、是爾所知、</verse>
				<verse number="30">當我之未至也、所有鮮少、迨我既至、耶和華錫嘏於爾、滋育繁多、然我欲成家、將至何時乎。</verse>
				<verse number="31">拉班曰、我何以酬爾。曰、爾欲相酬、無需他物、惟有一事、若許則仍為爾牧。</verse>
				<verse number="32">今我將徧閱爾群畜、凡斑駁成點之山羊、及棕色之綿羊、悉驅之出、以為我值、</verse>
				<verse number="33">異日我值置於汝前、凡山羊非斑駁成點、綿羊非棕色者、即擬我盜、可也。我之公義、以此可徵。</verse>
				<verse number="34">拉班曰、可如爾言、</verse>
				<verse number="35">當日將牡山羊之有圈點者、牝山羊之斑駁成點、兼雜白文者、及綿羊之棕色者、悉付己子、</verse>
				<verse number="36">移之遠方、相去三日、惟雅各仍牧拉班之餘羊。○</verse>
				<verse number="37">遂將楊柳杏楓之枝、擇其嫩者、剝皮成文、使枝之白間露、</verse>
				<verse number="38">置枝於溝壑水槽、群畜來飲之處、與群相對、使畜飲時、牝牡相誘、</verse>
				<verse number="39">群畜附枝相誘、遂產斑駁圈點者。</verse>
				<verse number="40">雅各將羔羊區別之、以己群驅在一方、與拉班群中、所有圈與棕色之羊相對、不與拉班羊相雜。</verse>
				<verse number="41">遇畜之肥健者相誘、雅各置枝於水道、而當其前、使附枝相誘。</verse>
				<verse number="42">若畜之贏弱者、不置之、如是弱歸拉班、肥歸雅各。</verse>
				<verse number="43">且生息繁多、牲畜奴婢駝驢、不可悉數、</verse>
			</chapter>
			<chapter number="31">
				<verse number="1">拉班眾子相議曰、我父所有者、而雅各奪之、因致巨富。雅各聞之、</verse>
				<verse number="2">亦見拉班待己不如疇昔。</verse>
				<verse number="3">耶和華命雅各曰、當歸父家、返故族、我必祐爾。</verse>
				<verse number="4">雅各招拉結 利亞至於田、造群畜所、</verse>
				<verse number="5">語之曰、我見爾父待我、不如疇昔、然吾父之上帝祐我、</verse>
				<verse number="6">我竭力事爾父、爾所素知。</verse>
				<verse number="7">爾父乃欺我、十易我值、頻欲害我、而上帝不容。</verse>
				<verse number="8">若云、斑點者為我值、而群畜咸生斑點。若云、斑圈者為我值、而群羊皆有班圈。</verse>
				<verse number="9">是耶和華將爾父所畜悉賜於我。</verse>
				<verse number="10">遇牝牡相誘之際、我於夢中、見牡羊乘其牝者、皆圈點斑駁。</verse>
				<verse number="11">上帝之使者見夢呼我曰、雅各。我曰、在此、</verse>
				<verse number="12">曰、試觀眾牡羊、乘其牝者、無非圈點斑駁、蓋拉班之待爾、我已監之。我乃伯特利之上帝、</verse>
				<verse number="13">昔爾在伯特利以膏沃柱、指我以許願。今當起離斯土、歸故族、</verse>
				<verse number="16">我父貨財、為上帝所奪、皆屬於我、與我子、今上帝諭爾者、一切遵行。</verse>
				<verse number="17">雅各起、使妻子乘駝。</verse>
				<verse number="18">攜所有者、與在巴坦亞蘭所獲之牲畜、歸於迦南、見父以撒。</verse>
				<verse number="19">拉班往剪羊毛、所藏偶像、拉結竊焉。</verse>
				<verse number="20">雅各欺亞蘭人拉班、不以其奔告之。</verse>
				<verse number="21">挈凡所有、渡河向基列山而遁。</verse>
				<verse number="22">越三日、人以其事告拉班、</verse>
				<verse number="23">乃率戚族追之、七日至基列山始及焉。</verse>
				<verse number="24">是夜、上帝見夢、諭亞蘭人拉班、曰、爾與雅各、勿以惡言相加、爾其慎之。○</verse>
				<verse number="25">雅各張幕於基列山、拉班追之、既及、亦與戚族、張幕於是。</verse>
				<verse number="26">拉班謂雅各曰、爾何欺我、攜我二女、與行劫奪者無異。</verse>
				<verse number="27">何為竊遁、曷不告我、俾我鼓琴、播鼗謳歌、忻然送汝。</verse>
				<verse number="28">奚不容我與子女接吻、爾之所為、不智孰甚。</verse>
				<verse number="29">我力能害爾、惟前夕爾父之上帝諭我曰、慎勿以惡言加於雅各。</verse>
				<verse number="30">夫爾雖戀慕父家、欲歸甚急、奚竊我上帝像乎。</verse>
				<verse number="31">雅各曰、我意謂爾必強留爾女、故懼耳。</verse>
				<verse number="32">至於爾上帝像、爾見有竊之者、可置於死地、物有屬爾者、爾可自辨、爾自取之、我儕戚族為證。蓋雅各不知拉結竊偶像焉。</verse>
				<verse number="33">拉班遂進雅各幕、及利亞幕、二女婢之幕、皆無跡可尋、後出利亞幕、入拉結幕。</verse>
				<verse number="34">拉結以偶像置之駝鞍下、而坐其上。拉班徧索不獲。</verse>
				<verse number="35">拉結謂父曰、天癸適至、不得起迎、吾主勿怒。拉班遍索偶像、終不得見。○</verse>
				<verse number="36">雅各怒斥之、曰、我何罪愆、乃相追太迫。</verse>
				<verse number="37">今爾遍索吾物屬於爾家者、未獲其一、獲則置之我儕戚族前、俾折中於爾我間。</verse>
				<verse number="38">二十年我偕爾處、爾綿羊山羊之牝、未有殰其胎者、爾畜之牡綿羊、我不食。</verse>
				<verse number="39">死於野獸者、我不歸爾、我補之、晝夜所盜、爾惟我是問。</verse>
				<verse number="40">我晝則冒暑、夜則受冷、寢寐俱廢。</verse>
				<verse number="41">如此我居爾家、歷二十年、役事於爾者、為爾二女十四年、為爾牲畜六年、爾乃易我值、至於十次。</verse>
				<verse number="42">使吾祖亞伯拉罕之上帝、吾父以撒所畏之上帝、不祐我、汝必棄我、絕無所得、惟上帝監我操作辛勤、故前夕責爾。○</verse>
				<verse number="43">拉班曰、斯女即我女、斯子即我子、斯畜即我畜、凡所見者、無非屬於我、今與吾女及其所生者、將何為乎。</verse>
				<verse number="44">莫若爾我結盟、為憑。</verse>
				<verse number="45">雅各遂取石立柱、</verse>
				<verse number="46">亦謂戚族曰、爾可積石、乃群取石、積累為崗、共食於其上。</verse>
				<verse number="47">拉班名之曰亦甲撒哈土大、雅各名之曰迦列、</verse>
				<verse number="48">拉班曰、爾我間以此崗為憑、故亦名曰迦列。</verse>
				<verse number="49">又名密士巴、蓋曰、爾我相暌隔時、耶和華為眷佑。</verse>
				<verse number="50">爾若負吾女、別有所娶、人雖不知、而上帝監之。</verse>
				<verse number="51">拉班謂雅各曰、可觀此崗、爾我間所立之柱。</verse>
				<verse number="52">此崗此柱可為憑、我不越此崗害爾、爾亦不越此崗害我。</verse>
				<verse number="53">願亞伯拉罕之上帝、拿鶴之上帝、及其祖之上帝、折中於爾我間。雅各惟指其父以撒所畏之上帝而誓。</verse>
				<verse number="54">雅各在山獻祭、設席招其戚族、使共食餅、後宿於山。</verse>
				<verse number="55">拉班夙興、接吻子女、祝嘏而返。</verse>
			</chapter>
			<chapter number="32">
				<verse number="1">雅各復行、上帝之使逢之、</verse>
				<verse number="2">雅各見之曰、此乃上帝之營、故名其地曰馬哈念、</verse>
				<verse number="3">遂遣人先往西耳地以東田、見兄以掃、</verse>
				<verse number="4">囑曰、可告我主、以掃云、主之僕雅各曰、我旅於拉班家、越至今日。</verse>
				<verse number="5">有牛羊驢僕婢、特遣人告主、望沾主恩。○</verse>
				<verse number="6">其人反告曰、吾儕至彼、見爾兄以掃、將率四百人來迎爾。</verse>
				<verse number="7">雅各悚懼不勝、以從者及牛羊駝分為二隊、</verse>
				<verse number="8">曰、若以掃來擊前隊、則後隊可逃。○</verse>
				<verse number="9">遂禱曰吾祖亞伯拉罕之上帝、吾父以撒之上帝耶和華、昔命我回故土、故族、許以恩待、</verse>
				<verse number="10">爾所施之恩寵、真實無妄、我不堪得、昔我惟執一杖濟約但河、今我群從已成二隊。</verse>
				<verse number="11">我畏兄以掃、恐其至擊我、並擊妻拏、故求爾拯我。</verse>
				<verse number="12">爾曾許以恩加我、使我苗裔如海沙、不可勝數。○</verse>
				<verse number="13">是夜雅各宿於彼、簡所有者饋其兄以掃以為禮。</verse>
				<verse number="14">山羊牝二百、牡二十、綿羊牝二百、牡二十、</verse>
				<verse number="15">牝駝與子三十、牝牛四十、牡牛十、牝驢二十、小驢十。</verse>
				<verse number="16">遂別為群、付與僕手、曰、爾往前途、使各群相距、皆有隙地、</verse>
				<verse number="17">囑其前者曰、若我兄以掃遇爾、問爾為誰牧、將往何地、此畜果誰所有乎、</verse>
				<verse number="18">則當言此乃禮物、爾僕雅各饋吾主以掃者、雅各在後將至。</verse>
				<verse number="19">再遣之僕、三遣之僕、及凡驅群畜者囑之云、若遇以掃、當亦如是以言。</verse>
				<verse number="20">必曰、爾僕雅各在後將至。蓋雅各自謂必以前行之禮物、使兄復和、然後覿面、庶幾接我。</verse>
				<verse number="21">乃命禮物先行、雅各是夜宿於營中。</verse>
				<verse number="22">夜未央即起、使二妻二婢及十一子濟雅泊渡。</verse>
				<verse number="23">眷聚既濟。凡所有亦濟。○</verse>
				<verse number="24">雅各獨留、遇一人、與之角力、迄於黎明。</verse>
				<verse number="25">相角之時、其人自知不勝、擊雅各髀傷之、</verse>
				<verse number="26">曰天將明矣、請釋我去。雅各曰、不為我祝嘏、必不容爾去。</verse>
				<verse number="27">曰爾何名。曰、雅各。</verse>
				<verse number="28">曰今以後、不祇名雅各、更名以色列、蓋爾得志於上帝前、與人爭無不勝。</verse>
				<verse number="29">雅各曰、請以爾名告我。曰、曷問我名。遂在彼錫嘏。</verse>
				<verse number="30">雅各名其地為便以利曰、我與上帝晤對、而覿其面、我命尚其可保。</verse>
				<verse number="31">日出時、雅各過便以利、髀傷、其行趑趄。</verse>
				<verse number="32">因其人擊雅各髀、傷其巨筋、故以色列人凡髀之巨筋、至今不食云。</verse>
			</chapter>
			<chapter number="33">
				<verse number="1">雅各遙見以掃率四百人至、遂區別群子、令利亞 拉結及二婢率之。</verse>
				<verse number="2">將二婢及其子置於前、利亞及其子在中、拉結與約瑟在後。</verse>
				<verse number="3">自前俯伏、至於七次、方與兄相近。</verse>
				<verse number="4">以掃趨迎、抱頸接吻、彼此涕泣。</verse>
				<verse number="5">以掃見婦與子、問為誰。曰、蒙上帝恩、賜子與僕。</verse>
				<verse number="6">二婢及其子前而拜。</verse>
				<verse number="7">利亞及其子亦前而拜。後拉結與約瑟亦前而拜。</verse>
				<verse number="8">以掃曰、適見群畜、不知何意。曰、望沾恩於主。</verse>
				<verse number="9">曰、我所有者足矣、弟所有者存之。</verse>
				<verse number="10">曰、勿固卻、若沾爾恩、請受其禮、蓋我覿爾面、蒙爾悅我、如覿上帝面然。</verse>
				<verse number="11">上帝施恩我、綽有餘裕、請受所奉之禮物、促之然後受。</verse>
				<verse number="12">以掃曰、我儕遄征、我為爾先導。</verse>
				<verse number="13">曰、主知我之子女猶稚、我之牛羊方字、若疾驅之一日、而群畜死矣。</verse>
				<verse number="14">請主前往、僕率子女牲畜、依其所能、迤邐而進、至主所處西耳地。</verse>
				<verse number="15">曰我留從者數人、與爾偕行、如何。曰、焉用此、惟得沾主恩、足矣。○</verse>
				<verse number="16">是日、以掃返於西耳。</verse>
				<verse number="17">雅各至數割、為己築室、為畜作廬、故其地名曰數割。○</verse>
				<verse number="18">雅各從巴坦亞蘭至迦南地、詣示劍邑、安然無恙、邑前張幕。</verse>
				<verse number="19">出百金以與示劍之父哈抹子孫、購田一區、以張其幕。</verse>
				<verse number="20">在彼築壇、稱其名上帝壇、即以色列之上帝。</verse>
			</chapter>
			<chapter number="34">
				<verse number="1">雅各有女底拿、利亞所出、往見鄰女、</verse>
				<verse number="2">為彼地牧伯希未人哈抹子示劍所見、誘其偕寢、而玷辱之。</verse>
				<verse number="3">中心膠漆、戀愛甚篤、以甘言慰藉。</verse>
				<verse number="4">示劍告父曰、願得此女為室。</verse>
				<verse number="5">雅各聞女被辱時、眾子在田牧群、故緘口無詞、以待子歸。○</verse>
				<verse number="6">示劍父哈抹至、與雅各語。</verse>
				<verse number="7">雅各眾子自田歸、聞示劍與妹偕寢、干犯以色列族、行所不當行、不勝憂忿。</verse>
				<verse number="8">哈抹告之曰、我子示劍之心、眷戀爾女弟、請與之為室。</verse>
				<verse number="9">爾曹與我儕、可相嫁娶、爾女可與我、我女任爾娶。</verse>
				<verse number="10">如是爾我偕居、地具在爾前、居此貿易、享其土宜。</verse>
				<verse number="11">示劍告女之父兄、曰、望沾爾恩、任爾所求、我無不與、</verse>
				<verse number="12">爾欲厚其聘、豐其禮、惟命是從。第以女予我為室。</verse>
				<verse number="13">雅各眾子因妹已被辱、詭詞對哈抹 示劍、曰、</verse>
				<verse number="14">此事不可行、人未受割禮、而我以妹與之、自取辱耳。</verse>
				<verse number="15">若爾曹效我、咸受割禮、則可從爾言。</verse>
				<verse number="16">如是我儕以女嫁爾、亦娶爾女、彼此共居、同一民族。</verse>
				<verse number="17">若不聽我言、不受割禮、我則攜妹而去。</verse>
				<verse number="18">哈抹與其子示劍善其言。</verse>
				<verse number="19">示劍為宗黨所推尊、因愛雅各女、故從言勿緩。○</verse>
				<verse number="20">哈抹與示劍遂至邑門、與民相語曰、</verse>
				<verse number="21">雅各一家、與我甚睦、地又廣闊、盍容其居此貿易、我娶其女、我女嫁彼。</verse>
				<verse number="22">但我眾有丁男、必受割禮、與彼相同、則其人願與我居、同一民族。</verse>
				<verse number="23">我若許之、使與我同居、則其牛羊貨財、皆歸我矣。</verse>
				<verse number="24">凡有男子、出自邑門者、聽哈抹 示劍之言、悉受割禮。○</verse>
				<verse number="25">越三日、痛未痊、雅各二子、底拿兄、西面利未、各執刃、毅然侵邑、殺其丁男。</verse>
				<verse number="26">以刃戮哈抹及示劍、攜底拿出其室而去。</verse>
				<verse number="27">雅各眾子、因妹受辱、剝其眾尸、刧其邑物、</verse>
				<verse number="28">奪其牛羊驢、與在邑在田之所有、</verse>
				<verse number="29">盡攘其貨財、俘其妻子、遷其器皿。</verse>
				<verse number="30">雅各謂西面 利未、曰、爾曹累我、令我遺臭於迦南 比哩洗地、且我寡彼眾、必聚而攻我、殲吾家室。</verse>
				<verse number="31">曰其待我妹若妓將若何。</verse>
			</chapter>
			<chapter number="35">
				<verse number="1">上帝諭雅各曰、昔爾避兄以掃、我於伯特利顯現與爾、今起、往彼而居、築壇祭我。</verse>
				<verse number="2">雅各命家人與從者云、外人之上帝、爾當棄之、更衣自潔。</verse>
				<verse number="3">昔我遭難、上帝眷顧之、我行於途、上帝庇佑之、今當赴伯特利在彼築壇獻祭。</verse>
				<verse number="4">遂以異邦上帝之像、及耳環以予雅各、藏之示劍橡下。</verse>
				<verse number="5">遄征前往、上帝使四邑之民咸懼、故追雅各子者、迄無一人。○</verse>
				<verse number="6">雅各與從者至迦南 路斯是邑亦名伯特利、</verse>
				<verse number="7">昔雅各避兄以掃、上帝顯現、故在彼築壇、名其地曰益伯特利。</verse>
				<verse number="8">時利百加媼底破喇死、葬於伯特利橡下、名其樹曰亞倫巴哭。○</verse>
				<verse number="9">雅各自巴坦亞蘭歸、上帝復顯現、錫嘏曰、</verse>
				<verse number="10">爾素名雅各、斯後不第稱此、可更名以色列、遂稱曰以色列。</verse>
				<verse number="11">又曰、我乃全能之上帝、使爾生育眾多、以成群族、列王皆由爾出。</verse>
				<verse number="12">我所賜亞伯拉罕 以撒之地、亦將錫爾、延及苗裔。</verse>
				<verse number="13">上帝言竟、上升。</verse>
				<verse number="14">雅各即於上帝與言之處、立石為柱、沃之以膏、奠之以酒。</verse>
				<verse number="15">上帝與雅各語、雅各名其地曰伯特利。○</verse>
				<verse number="16">由伯特利徙、去以法大無幾、拉結臨產艱危。</verse>
				<verse number="17">難產之際、收生者曰、毋懼、爾又將得子。</verse>
				<verse number="18">氣將絕時、拉結名其子曰便阿尼而死。父命名便雅憫。</verse>
				<verse number="19">拉結死、葬於以法大途側、後名伯利恆、即其地。</verse>
				<verse number="20">雅各立柱於拉結之墓、至今猶存。○</verse>
				<verse number="21">以色列徙過以特臺而張幕。</verse>
				<verse number="22">以色列居彼、聞流便烝其妾辟拉。</verse>
				<verse number="23">雅各有十二子、流便、西面、利未、猶大、以薩迦、西布倫、利亞所出。</verse>
				<verse number="24">約瑟、便雅憫、拉結所出。</verse>
				<verse number="25">但 納大利、拉結婢辟拉所出。</verse>
				<verse number="26">伽得 亞設、利亞婢悉帕所出、是皆雅各於巴坦亞蘭所生。○</verse>
				<verse number="27">雅各至慢哩 亞巴邑、見父以撒、昔亞巴即希伯崙、亞伯拉罕與以撒曾旅於此。</verse>
				<verse number="28">以撒享壽一百八十歲、</verse>
				<verse number="29">壽高年邁、氣絕而終、以返其本、其子以掃 雅各葬之。</verse>
			</chapter>
			<chapter number="36">
				<verse number="1">以掃即以東、其裔如左、</verse>
				<verse number="2">以掃娶迦南二女為室、其一赫人以倫女亞大其一希未人祭便孫、亞拿女亞何利巴馬。</verse>
				<verse number="3">又娶以實馬利女尼排約妹巴實抹為室。</verse>
				<verse number="4">亞大生以利法、巴實抹生流耳、</verse>
				<verse number="5">亞何利巴馬生耶是、雅蘭、可喇、此皆以掃於迦南地所生。</verse>
				<verse number="6">以掃率其妻與子女家人群畜牲牷、及在迦南所獲者、往詣他方、離弟雅各、</verse>
				<verse number="7">蓋二人財貨充盈、牲畜成群、所旅之地褊小、不能同居。○</verse>
				<verse number="10">以掃眾子之名、備載於後、其妻亞大生以利法、巴實抹生流耳。</verse>
				<verse number="11">以利法生提慢、阿抹、西波、迦但基納。</verse>
				<verse number="12">以利法妾亭納、生亞馬力、此皆屬以掃妻亞大者。</verse>
				<verse number="13">流耳生拿轄、西喇、沙馬、米撒、此皆屬以掃妻巴實抹者。○</verse>
				<verse number="14">祭便孫亞拿女亞何利巴馬生耶是、雅蘭、可喇。○</verse>
				<verse number="15">以掃眾子中有伯爵者、其畧如左、以掃冢子以利法子孫中有提慢伯、阿抹伯、西波伯、基納伯、</verse>
				<verse number="16">可喇伯、迦但伯、亞馬力伯、此皆以利法族在以東地、屬於亞大者。○</verse>
				<verse number="17">以掃子流耳子孫中、有拿轄伯、西喇伯、沙馬伯、米撒伯、此皆流耳族在以東地、屬於以掃妻巴實抹者。○</verse>
				<verse number="18">亞何利巴馬子孫中、有耶是伯、雅蘭伯、可喇伯、此皆屬於以掃妻亞拿女亞何利巴馬者。</verse>
				<verse number="19">上所記諸伯、皆以掃即以東子孫。</verse>
				<verse number="20">有素居是地者、何哩人西耳子孫、其畧如左。羅單、說八、祭便、亞拿、</verse>
				<verse number="21">底順、以察、底山此皆以東地何哩人西耳子孫、而為伯者。</verse>
				<verse number="22">羅單生何利希慢、羅單之女弟即亭納。</verse>
				<verse number="23">說八生亞勒文、馬拿轄、以八、示波、阿南、</verse>
				<verse number="24">祭便生亞雅、亞拿。當時在野牧父祭便驢、得溫泉者、即亞拿。</verse>
				<verse number="25">亞拿生底順與女亞何利巴馬。</verse>
				<verse number="26">底順生欣但、一是班、益蘭、基蘭。</verse>
				<verse number="27">以察生辟罕、撒番、亞干。</verse>
				<verse number="28">底山生烏士、亞攔。</verse>
				<verse number="29">何哩族諸伯、其畧如左、羅單伯、說八伯、祭便伯、亞拿伯。</verse>
				<verse number="30">底順伯、以察伯、底山伯、此皆何哩族、在西耳地者。</verse>
				<verse number="31">當以色列族未有王時、惟以東地有王、其名如左、</verse>
				<verse number="32">庇耳子庇拉為王於以東地、都停哈巴。</verse>
				<verse number="33">庇拉薨、破斯喇人、西喇子約八即位。</verse>
				<verse number="34">約八薨、提慢人戶山即位。</verse>
				<verse number="35">戶山薨、庇撻子、哈撻即位、都亞味得、昔於摩押平原、擊米田族者、即此王也。</verse>
				<verse number="36">哈撻薨、馬士哩迦人三拉即位。</verse>
				<verse number="37">三拉薨、河傍哩河伯人掃羅即位。</verse>
				<verse number="38">掃羅薨、亞革破子巴勒哈南即位。</verse>
				<verse number="39">巴勒哈南薨、哈達即位、都於保、其后即米薩合孫馬特列女米希大別。</verse>
				<verse number="40">以掃族眾伯、依其世系、居處、名氏、其畧如左。亭拿伯、亞勒瓦伯、耶帖伯、</verse>
				<verse number="41">亞何利巴馬伯、以拉伯、比嫩伯、</verse>
				<verse number="42">基納伯、提慢伯、密薩伯、</verse>
				<verse number="43">麥鐵伯、以蘭伯、以上所載、無不依其居處、產業、而為以東地之伯、以東族之祖、即以掃是。</verse>
			</chapter>
			<chapter number="37">
				<verse number="1">雅各居迦南、即父所旅之地、</verse>
				<verse number="2">其畧如左、約瑟年十有七、偕兄牧羊、少時、與庶母辟拉 悉帕所出者為侶、以其過告父。</verse>
				<verse number="3">以色列之生約瑟也、年已邁矣、故愛之過於諸子、為製彩衣。</verse>
				<verse number="4">諸兄見父愛約瑟過於己、故憾之、不以善言相加。○</verse>
				<verse number="5">約瑟有夢、述於諸兄、由此諸兄銜憾益深。</verse>
				<verse number="6">約瑟曰、我所夢者、請聽之。</verse>
				<verse number="7">我儕於田束禾、我所束者、起而立、爾所束者、環而拜。</verse>
				<verse number="8">諸兄曰、爾果將統轄我乎、抑治理我乎、故因其夢與言而益憾。</verse>
				<verse number="9">約瑟復夢、告諸兄曰、我夢得其二矣、有日月十一星、皆拜我。</verse>
				<verse number="10">約瑟以此夢告父兄時、父叱之曰、爾所夢者何與、我與汝母汝兄、果將俯伏爾前乎。</verse>
				<verse number="11">父誌其事、兄嫉約瑟。○</verse>
				<verse number="12">諸兄往示劍、牧父群畜。</verse>
				<verse number="13">以色列語約瑟曰、來、爾兄牧於示劍、吾將遣爾。曰、我在此。</verse>
				<verse number="14">曰、往觀諸兄、及牲畜、可皆無恙乎、爾返告我。遂遣之、自希伯崙谷至示劍。○</verse>
				<verse number="15">躑躅田間、或遇之、曰、爾何求耶。</verse>
				<verse number="16">曰、求我兄、彼牧羊何所、請告我。</verse>
				<verse number="17">曰、已去此矣、我聞其言、將往多丹。約瑟追之果在多丹。</verse>
				<verse number="18">未至、諸兄遙見、共謀殺之。</verse>
				<verse number="19">相語曰、作夢者來矣。</verse>
				<verse number="20">莫若殺之、棄於井、流言為惡獸所食、後觀其夢果驗否。</verse>
				<verse number="21">流便聞之、欲救約瑟、曰、莫傷其命。</verse>
				<verse number="22">流便欲援之歸父、故曰、勿流其血、勿害其身、曠野有井、投之於中可也。○</verse>
				<verse number="23">約瑟至、兄褫其彩衣、</verse>
				<verse number="24">投諸眢井、</verse>
				<verse number="25">遂坐食餅、遙見以實馬利人、成隊以至、驅群駝負香料乳香沒藥、自基列來、欲往埃及。</verse>
				<verse number="26">猶大謂諸兄曰、殺弟而匿其血、何益之有、此乃我手足之親、毋戕其生。</verse>
				<verse number="27">莫若鬻與以實馬利人。兄弟允之。</verse>
				<verse number="28">以實馬利人素居米田、為賈於外、將經其處、諸兄乃援約瑟出井、鬻之於賈、獲金二十。以實馬利人挈約瑟往埃及。○</verse>
				<verse number="29">後流便至井、窺約瑟不在、遂裂己衣、</verse>
				<verse number="30">返見諸弟曰、童子不在、我將何歸。</verse>
				<verse number="31">諸昆弟宰山羊之羔、濡約瑟衣於血、</verse>
				<verse number="32">遣人攜衣歸父曰、我儕得此、試觀果爾子之衣否。</verse>
				<verse number="33">雅各視之曰、誠吾子之衣也、是必為惡獸所食、肢體斷傷、無疑矣。</verse>
				<verse number="34">雅各遂裂己衣、衣麻慘傷、幾歷歲月。</verse>
				<verse number="35">子女群來相勸、父不受慰、曰、我必悲哀、至於幽冥、就子乃已、父之痛子如此。</verse>
				<verse number="36">米田賈攜約瑟至埃及、鬻與法老臣侍衛長波提乏。</verse>
			</chapter>
			<chapter number="38">
				<verse number="1">維時猶大離諸昆弟、就亞土蘭人希喇、</verse>
				<verse number="2">在彼見迦南人書亞女、娶之為室。</verse>
				<verse number="3">婦妊生子、命名咡。</verse>
				<verse number="4">再妊生子。命名阿楠。</verse>
				<verse number="5">復妊生子、命名示拉、時猶大居於基悉。</verse>
				<verse number="6">猶大為長子咡娶室、名大馬。</verse>
				<verse number="7">咡作惡於耶和華前、而耶和華殺之。</verse>
				<verse number="8">猶大命阿楠曰、當與嫂同室、生子以嗣兄。</verse>
				<verse number="9">阿楠知子不歸己、雖與嫂偕寢、不欲生子、為兄嗣續。</verse>
				<verse number="10">以此不悅於耶和華、耶和華亦殺之。</verse>
				<verse number="11">猶大恐季子亦死、如二兄然、故謂其媳大馬、曰、盍居父家、守志勿嫁、待吾子示拉長。遂居父家。○</verse>
				<verse number="12">久之、猶大妻書亞女死、猶大納慰、與友亞土蘭人希喇往亭訥、剪羊毛。</verse>
				<verse number="13">或告大馬曰、汝舅往亭訥剪羊毛。</verse>
				<verse number="14">大馬知示拉雖長、而己未得嫁之、故去喪服、以帕蒙面蔽體、坐亭訥途側二泉之處。</verse>
				<verse number="15">猶大見其蔽面、以為妓、不知為媳。</verse>
				<verse number="16">途側就之、曰與爾偕寢、可乎。婦曰、何以贈我。</verse>
				<verse number="17">曰、必遣山羊之羔。曰、以何為質而待羔至。</verse>
				<verse number="18">曰、爾欲何質。曰、爾印及紳與杖、乃畀之、遂薦寢焉。婦即懷妊、</verse>
				<verse number="19">起而去、脫帕、仍衣喪服。</verse>
				<verse number="20">猶大托友亞土蘭人遣之羔、欲取其質、而不見婦。</verse>
				<verse number="21">問居民曰、途側二泉處、有妓安在、曰、此地無妓。</verse>
				<verse number="22">返見猶大曰、求之不得、居民亦言彼地無妓。</verse>
				<verse number="23">猶大曰、任婦得質、若遍求之、適足增羞、吾曾遣羔、不得其人矣。○</verse>
				<verse number="24">越三月、人告猶大云、爾媳大馬有淫行、今已懷妊。猶大曰、曳出焚之。</verse>
				<verse number="25">既出、遣人謂舅曰、投贈之主、使我懷妊、試觀此印、及紳與杖、屬誰。</verse>
				<verse number="26">猶大識之曰、不嫁之與示拉、我過矣。婦過較我為輕。嗣後猶大與之絕。○</verse>
				<verse number="27">臨產、知其孿生。</verse>
				<verse number="28">產際、一子先出其手、收生者以絳絲繫之、曰、此首出也。</verse>
				<verse number="29">手入、他子生矣。收生者曰、爾何坼之、此爾自坼、故命名法勒士。</verse>
				<verse number="30">其手繫絳絲者後出、命名撒拉。</verse>
			</chapter>
			<chapter number="39">
				<verse number="1">以實馬利人攜約瑟至埃及。鬻於法老臣侍衛長波提乏。</verse>
				<verse number="2">約瑟於埃及家為僕、耶和華祐之、使之亨通。</verse>
				<verse number="3">厥主見耶和華祐之、所為無不亨通。</verse>
				<verse number="4">故加以恩、使常侍左右、統轄全業、悉以所有歸其掌握。</verse>
				<verse number="5">嗣後耶和華為約瑟故、錫嘏於其主、凡在室在田、咸蒙其祉。</verse>
				<verse number="6">主悉以所有、歸約瑟掌握、於己所食外、不知有長物。約瑟丰采甚都。</verse>
				<verse number="7">久之、主母目約瑟曰、與我偕寢。</verse>
				<verse number="8">約瑟不從、曰、主已不與家事、以凡所有、歸我掌握。</verse>
				<verse number="9">家之中我為督、我有作為、主不禁禦、但汝乃其妻、我不可犯。安可自干元惡、獲罪於上帝。</verse>
				<verse number="10">婦日誘之、約瑟不聽、非惟不與同寢、亦不與共在。</verse>
				<verse number="11">一日入室治事、旁無侍從、</verse>
				<verse number="12">主母執其衣、曰、與我同寢。約瑟棄衣而遁。</verse>
				<verse number="13">主母見其遁、棄衣在手。</verse>
				<verse number="14">則呼家人曰、主使希百來人至此、辱及我儕、適入室中、欲我薦寢、我厲聲號呼。</verse>
				<verse number="15">彼聽我聲甚厲、棄衣而遁。</verse>
				<verse number="16">婦存其衣、以待主歸。</verse>
				<verse number="17">既至、則告曰、爾所得之希百來僕、入以辱我。</verse>
				<verse number="18">我厲聲號呼、彼方棄衣而奔。</verse>
				<verse number="19">主聞妻言、知僕行是、則怒甚。</verse>
				<verse number="20">執約瑟下囹圄。其地為犯王章者所幽囚之處。約瑟既下獄、</verse>
				<verse number="21">蒙耶和華祐、特矜恤之、令沾恩於司獄。</verse>
				<verse number="22">司獄以獄囚悉畀約瑟掌理、獄中所為、惟約瑟是問。</verse>
				<verse number="23">司獄不自理獄事、悉歸約瑟、蓋耶和華祐約瑟、凡其所行、無不亨通、</verse>
			</chapter>
			<chapter number="40">
				<verse number="1">厥後埃及王之酒正膳長犯其主、</verse>
				<verse number="2">法老怒酒正膳長二臣、</verse>
				<verse number="3">禁之於獄、侍衛長之所、即約瑟幽囚之地。</verse>
				<verse number="4">侍衛長使約瑟侍其側、二人久困於獄。</verse>
				<verse number="5">酒正膳長於獄中、同夜得夢、夢各不同、不知何兆。</verse>
				<verse number="6">約瑟朝入、見其有憂色、</verse>
				<verse number="7">問曰、今日何以有不豫色然。</verse>
				<verse number="8">曰、我儕得夢、無人能占其兆。約瑟曰、占其兆者、由於上帝所示、請述其詳。</verse>
				<verse number="9">酒正以夢告曰、夢有葡萄樹於前。</verse>
				<verse number="10">樹有三枝、萌芽舒蕊、結實纍然。</verse>
				<verse number="11">吾執法老爵、摘實取汁、傾於其中、以奉法老、</verse>
				<verse number="14">爾若得志、請垂念我、施恩於我、為我告法老拯我出此。</verse>
				<verse number="15">我昔被掠出希百來境、在此我亦未嘗妄作、而人乃幽囚我。</verse>
				<verse number="16">膳長見兆吉、則謂約瑟曰、我亦夢、有三白筐、戴於首上。</verse>
				<verse number="17">筐盛法老所食之炙饌、有鳥啄之。</verse>
				<verse number="20">越三日、法老誕、賜宴群臣、召酒正膳長、使之出獄。</verse>
				<verse number="21">復酒正職、奉爵於前。</verse>
				<verse number="22">懸膳長於木、而約瑟所示之兆悉應。</verse>
				<verse number="23">然酒正不念約瑟、竟忘之矣、</verse>
			</chapter>
			<chapter number="41">
				<verse number="1">越二年、法老夢立於河濱。</verse>
				<verse number="2">見七牛由河出、體肥且美、齧蒭於田。</verse>
				<verse number="3">又見七牛由河出、色惡且瘠、與前所見之牛、立於河濱、</verse>
				<verse number="4">其惡且瘠者、吞其肥而美者、法老乃寤。</verse>
				<verse number="5">再寢、復夢、見一莖生七穗、既佳且實。</verse>
				<verse number="6">又見七穗、細弱特甚、暴於東風。</verse>
				<verse number="7">其佳且實者、反為細弱所吞、法老寤、知為夢。</verse>
				<verse number="8">昧爽、中心憂疑、召埃及博士哲人、以夢告之、皆弗識其兆。○</verse>
				<verse number="9">酒正告法老曰、吾憶昔日獲罪。</verse>
				<verse number="10">法老怒臣及膳長、同囚於侍衛長之獄。</verse>
				<verse number="11">我二人同夜得夢、夢各不同、不知何兆。</verse>
				<verse number="12">在獄有希百來少者、侍衛長之役、我以夢告之、其占我夢、各示以兆。</verse>
				<verse number="13">占無不應、臣得復職、膳長懸木。○</verse>
				<verse number="14">法老召約瑟、速之出獄、薙髮易衣、以覲法老。</verse>
				<verse number="15">法老謂約瑟曰、我得一夢、無人識其兆、或告我言爾聞夢即識其兆、</verse>
				<verse number="16">約瑟對曰、非臣所能知也、願上帝以平康之兆、賜於法老。</verse>
				<verse number="17">法老曰、我夢立於河濱。</verse>
				<verse number="18">見七牛由河出、體肥且美、齧蒭於田。</verse>
				<verse number="19">又見七牛由河出、色惡羸瘠、其牛之惡、遍埃及未之見也。</verse>
				<verse number="20">其惡且瘠者、吞其前所見之肥牛。</verse>
				<verse number="21">既吞、依然羸瘠、若未嘗入腹然、於是我即寤。</verse>
				<verse number="22">復夢見一莖生七穗、佳且實。</verse>
				<verse number="23">又見七穗、枯而細、暴於東風。</verse>
				<verse number="24">佳者反為細者所吞、我以此夢告諸博士、皆弗能占。</verse>
				<verse number="25">約瑟告法老曰、法老之夢、其兆維一、上帝有所為、先示於王。</verse>
				<verse number="26">七美牛者、七年也、七佳穗者、亦七年也、其兆相同。</verse>
				<verse number="27">後七牛、惡且瘠者、七年也、細弱之七穗、暴於東風者、七饑年也。</verse>
				<verse number="28">我言上帝欲有所為、先示於法老者、正如是。</verse>
				<verse number="29">遍埃及地必大有七年。</verse>
				<verse number="30">其後必繼以荒歉七年、使埃及疲敝、不知前此之富歲。</verse>
				<verse number="31">蓋後至之凶荒特甚、故前日之豐稔不知也。</verse>
				<verse number="32">上帝定此、將速成之、故使法老復夢。</verse>
				<verse number="33">可擇智慧之士、治理埃及。</verse>
				<verse number="34">亦立群督於國、使七豐年中、田所出者、五分取一。</verse>
				<verse number="35">斂豐年之粟、積之於廩、守之於城、</verse>
				<verse number="36">存此粟為將來埃及地七凶年之用、庶幾其國免於喪敗。</verse>
				<verse number="37">法老與群臣善其言。</verse>
				<verse number="38">法老謂臣曰、如此之人、蒙上帝之神賦之、豈易得乎。</verse>
				<verse number="39">又謂約瑟曰、上帝既以此示汝、故爾智慧、無人可與比儗。</verse>
				<verse number="40">爾可治我家、我民必遵爾命、獨於國君之位、則我為尊。</verse>
				<verse number="41">又曰、我舉爾統轄埃及。</verse>
				<verse number="42">遂脫指環、授約瑟手、衣以棉衣、復以金索垂其項、</verse>
				<verse number="43">乘以次輅、前驅者呼曰、跪、自是立為通國之宰。</verse>
				<verse number="44">法老謂約瑟曰、我乃法老、遍國中無敢擅作、惟爾命是聽。○</verse>
				<verse number="47">七豐年中物產豐腴。</verse>
				<verse number="48">約瑟斂其國之糧儲於邑、各邑郊之糧、儲於邑內。</verse>
				<verse number="49">遂積粟如海沙之眾、不可量數、多故也。</verse>
				<verse number="50">荒年未至、約瑟妻、安之祭司波提非拉女亞西納、生二子。</verse>
				<verse number="51">長子命名馬拿西、曰、上帝使我不復念昔於父家受諸艱苦。</verse>
				<verse number="52">季子命名以法蓮、曰、我至斯土、以歷困苦、上帝反使我昌熾。</verse>
				<verse number="53">埃及地富饒、已歷七年。</verse>
				<verse number="54">而七年之凶荒繼至、應約瑟言、時列國皆饑、惟埃及地尚有倉儲。</verse>
				<verse number="55">埃及民饑、號呼求食於法老、法老曰、往見約瑟、所命必行。</verse>
				<verse number="56">通國之凶荒已甚、約瑟遂啟倉箱、糶粟於埃及人。</verse>
				<verse number="57">天下既荒、故列國人至埃及、乞糴於約瑟。</verse>
			</chapter>
			<chapter number="42">
				<verse number="1">雅各知埃及有粟、謂眾子曰、爾曹何觀望乃爾。</verse>
				<verse number="2">我聞埃及有粟、可往糴之、以延生命、免於死亡。</verse>
				<verse number="3">約瑟諸昆十人、遂往埃及糴粟。</verse>
				<verse number="4">其弟便雅憫、雅各不遣之偕行、恐罹災害。○</verse>
				<verse number="5">迦南地饑甚、人群至埃及糴粟。以色列眾子亦在其中。</verse>
				<verse number="6">約瑟得秉國鈞、糶粟於兆民、諸昆至、俯伏以拜。</verse>
				<verse number="7">約瑟見而識之、佯為不知、叱曰、爾何自、曰、自迦南地來乞糴。</verse>
				<verse number="8">約瑟雖識諸昆、而諸昆不之識。</verse>
				<verse number="9">約瑟憶前夢、語諸昆曰、爾曹乃偵者、今來此、特窺吾國之虛實耳。</verse>
				<verse number="10">曰、吾主、僕不若此、祇為乞糴而來。</verse>
				<verse number="11">我儕皆同父者、素行篤實、豈偵者哉。</verse>
				<verse number="12">曰、不然、爾今來此、蓋窺吾國之虛實耳。</verse>
				<verse number="13">曰、僕昆弟十有二人迦南地一父所生、一弟已亡、季者偕父。</verse>
				<verse number="14">約瑟曰、爾誠偵者、我言不虛。</verse>
				<verse number="15">吾指法老以誓、未攜季者至、不許爾出此、以徵爾言之真偽。</verse>
				<verse number="16">必禁錮爾曹、惟遣一人、攜爾弟至、藉徵爾言之真偽、非然、我指法老以誓、汝果偵者。</verse>
				<verse number="19">爾果篤實、則禁一人於獄、其餘載粟以歸、救爾家之急。</verse>
				<verse number="20">攜季者至、以徵爾言之真偽、庶可免於死亡、乃遵命以行。○</verse>
				<verse number="21">相語曰、昔吾儕因弟而獲罪、我見其乞憐、不諒其苦衷、置若罔聞、故遭此難。</verse>
				<verse number="22">流便曰、我豈不曰、莫害孺子、惟爾不聽、故流厥血之罪、今歸於我。</verse>
				<verse number="23">初約瑟與之言、藉譯以傳語、今十人各言方言、意約瑟不知、而約瑟已知之。</verse>
				<verse number="24">退而哭復出與語、自眾中取西面、繫之於前。</verse>
				<verse number="25">命以粟充眾囊、陰反其金、餽之以贐、其待之若此。○</verse>
				<verse number="26">九人負粟於驢而去。</verse>
				<verse number="27">至憩息所、一人啟囊、以粟飼驢、見金在囊口。</verse>
				<verse number="28">告兄弟曰、人反我金、猶在於囊。眾心危懼、相告曰、上帝之待我如此、曷故。○</verse>
				<verse number="29">歸迦南地見父、以其事告之、</verse>
				<verse number="30">曰、國宰叱我、以我為偵者。</verse>
				<verse number="31">我曰、我儕素篤實、非偵者。</verse>
				<verse number="32">昆弟十有二人、一父所生、一弟已亡、季者偕父於迦南。</verse>
				<verse number="33">國宰謂我曰、若爾果篤實、有一策可施、爾兄弟中必留一人於此、其餘載粟、以救爾家之急。</verse>
				<verse number="34">後攜季者至、則知爾誠篤實非偵者也、我乃反爾兄弟、爾可貿易於國。</verse>
				<verse number="35">遂傾其囊、各人所緘之金具在、父子見之皆懼。</verse>
				<verse number="36">雅各謂眾子曰、爾曹喪我子矣、約瑟已亡、西面亦亡、今欲取便雅憫、此皆害及我身。</verse>
				<verse number="37">流便告父曰、請付於我、我必反之、不然殺我二子以償。</verse>
				<verse number="38">曰我必不使幼子與爾偕往、其兄已亡、彼即㷀然、如途間遭害、則我皓然白首、淒涼歸墓、皆爾之過也。</verse>
			</chapter>
			<chapter number="43">
				<verse number="1">境內饑甚。</verse>
				<verse number="2">埃及所運之粟已罄。父曰、復往、少為取糴。</verse>
				<verse number="3">猶大曰、其人實告我曰、如季者不來、不得覿我面。</verse>
				<verse number="4">若遣弟偕往、則可乞糴。</verse>
				<verse number="5">不然、則不可往、蓋其人曰、如季者不來、不得覿我面。</verse>
				<verse number="6">以色列曰、何以有弟告之、因而害我。</verse>
				<verse number="7">曰、其人詳詰我戚族云、爾父尚在、猶有弟否。我以實告、豈知其命我攜弟來耶。</verse>
				<verse number="8">猶大謂以色列曰、遣弟與我偕往、汝我子女、均可相保、不至死亡。</verse>
				<verse number="9">我保幼弟、其責在我、如不攜歸、置於爾前、我畢生負疚。</verse>
				<verse number="10">若無濡滯、已往返者再。</verse>
				<verse number="11">以色列曰、若然、我有一策、採地佳品、載之於器、為禮以餽之、乳香、野蜜少許、香料、沒藥、榧子、杏仁、</verse>
				<verse number="12">挈金乞糴、倍其前數、昔得于囊之金、悉返之、恐其或有差謬也。</verse>
				<verse number="13">更攜幼弟、再往見其人。</verse>
				<verse number="14">願全能之上帝、使爾獲寵於其人前、遣爾兄與便雅憫歸、若我喪子、則亦已矣。○</verse>
				<verse number="15">遂取禮物、挈前金倍其數、偕便雅憫詣埃及、立約瑟前。</verse>
				<verse number="16">約瑟見便雅憫偕至、則謂家宰曰、導此人歸、宰牲設席、是日亭午、我將與之共食。</verse>
				<verse number="17">家宰遵命、導之以歸。</verse>
				<verse number="18">十人咸至約瑟家、則懼、相語曰、緣昔有金於囊、故招我入、欲乘隙猝來、執我為奴、而攘我驢。</verse>
				<verse number="19">乃於門側語其家宰曰。</verse>
				<verse number="20">長者與、昔我來此乞糴。</verse>
				<verse number="21">歸至憩息所、啟囊見我儕之金猶在、計其數、無少缺、今我反之。</verse>
				<verse number="22">此外尚攜金乞糴、藏金於囊、不識誰為。</verse>
				<verse number="23">曰毋懼、安爾心、爾之上帝、即爾父之上帝、生財於爾囊、爾金我已受之矣。遂出西面相見。○</verse>
				<verse number="24">咸導入室、俾水濯足、且飼其驢。</verse>
				<verse number="25">昆弟十一人聞將食於此、故備禮物以待、約瑟亭午歸。</verse>
				<verse number="26">既至、昆弟陳禮物於室、俯伏拜之。</verse>
				<verse number="27">約瑟問安曰、汝前言父已老、不識尚在無恙乎。</verse>
				<verse number="28">曰吾主之僕我父尚在無恙、遂稽首俯伏。</verse>
				<verse number="29">約瑟見同母弟便雅憫、曰、爾前言之季弟、即此人乎、願上帝施恩於孺子。</verse>
				<verse number="30">約瑟因弟、中心如焚、急擇一所、潸焉出涕、故入室而哭。</verse>
				<verse number="31">後靧面出、強制其情、命肆筵設席。</verse>
				<verse number="32">既設、約瑟一席、十一人一席、共食之、埃及人一席、緣埃及人與希百來族同席、以為不屑。</verse>
				<verse number="33">約瑟命諸昆弟、列坐於前、長先幼後、彼此駭異。</verse>
				<verse number="34">約瑟饋饌與眾昆弟、惟便雅憫之饌獨盛、且五倍之、遂飲同樂、</verse>
			</chapter>
			<chapter number="44">
				<verse number="1">約瑟命家宰曰、以粟充其人之囊、依所能負、仍反其金、</verse>
				<verse number="2">以我銀爵與乞糴之金、置於季者囊。家宰遵命。</verse>
				<verse number="3">黎明、人與驢俱遣之去。</verse>
				<verse number="4">距邑未遠、約瑟謂家宰曰、往追其人、及之則曰、曷以惡報善乎。</verse>
				<verse number="5">吾主所飲之器、用以卜者、豈非此耶。爾行是、不良孰甚。</verse>
				<verse number="6">追既及、如言以告。</verse>
				<verse number="7">十一人曰、長者何為出此言也、此事僕斷不為。</verse>
				<verse number="8">向者得金於囊、我自迦南來、即反於爾、則我豈竊金銀於主室乎。</verse>
				<verse number="9">可索僕中、誰藏此物、即當死、我眾為爾之奴。</verse>
				<verse number="10">曰、如爾言、藏此物者、當為我奴、餘皆無辜。</verse>
				<verse number="11">各人急下囊啟之。</verse>
				<verse number="12">家宰遍索、自長迄幼、得爵於便雅憫囊。</verse>
				<verse number="13">眾裂衣、使驢負載、仍返於邑、○</verse>
				<verse number="14">猶大與昆弟至、約瑟適在室、俯伏拜之。</verse>
				<verse number="15">約瑟曰、爾所為者何與、人而若我、能卜而識之、爾豈不逆料乎。</verse>
				<verse number="16">猶大曰、我儕告主、豈尚有言辭、焉能自伸、上帝摘僕之咎。遇有爵於其手者、與我儕咸為主之奴。</verse>
				<verse number="17">約瑟曰、不可、第遇有爵於其手者、則為我奴、爾眾安然以歸、返見爾父、可也。○</verse>
				<verse number="18">猶大前、謂約瑟曰、主與法老、若同一體、僕有一言、告於主前、主毋怒。</verse>
				<verse number="19">昔主問僕云、有父與兄弟否。</verse>
				<verse number="20">僕告主曰、有、父年老耄耋、生季子、其同母之兄亡矣、其母惟遺此子、父絕愛憐。</verse>
				<verse number="21">主命僕攜之至、欲目睹之。</verse>
				<verse number="22">僕告主曰、彼與父、不能暫離、恐別父則父死。</verse>
				<verse number="23">主命僕曰、若季弟不至、爾曹不復覿我面。</verse>
				<verse number="24">僕旋歸、見吾主之僕我父、則以主言告。</verse>
				<verse number="25">我父曰、復往、少為乞糴。</verse>
				<verse number="26">僕曰、若季弟偕往、則可、否則不可、蓋季弟不同行、則其人之面、我不能覿。</verse>
				<verse number="27">吾主之僕我父告我曰、爾知我妻拉結、惟生二子。</verse>
				<verse number="28">一出不歸、我曰、必死於獸、至今不得見。</verse>
				<verse number="29">一子尚存、今爾欲攜之去、設遭災害、是使我皓然白首、淒涼歸墓。</verse>
				<verse number="30">今歸見吾主之僕我父、而季弟不與我偕、將若何。況父惜季弟如命。</verse>
				<verse number="31">既見其不同歸、父必死、如是僕將使吾主之僕我父、皓然白首淒涼歸墓。</verse>
				<verse number="32">蓋僕保此子於父前曰、如不攜之歸、我畢生負疚。</verse>
				<verse number="33">今僕願代季弟居此、為吾主之奴、容季弟偕兄歸。</verse>
				<verse number="34">如我歸而季弟不歸、見父遭禍、吾何忍乎、</verse>
			</chapter>
			<chapter number="45">
				<verse number="1">約瑟情不能制、屏諸侍者、不令一人侍側、然後明告兄弟、使相辨識。</verse>
				<verse number="2">即大聲號泣、埃及人與法老內庭悉聞。</verse>
				<verse number="3">約瑟謂兄弟曰、我乃約瑟、吾父尚在乎。諸昆弟懼、不能措一詞。</verse>
				<verse number="4">約瑟曰、爾來前、則皆前、曰、吾乃爾弟約瑟、昔爾鬻於埃及者。</verse>
				<verse number="5">勿緣此自憂自恨、蓋上帝遣我、先爾而至、以保爾命。</verse>
				<verse number="6">今在境內、已饑二年、更有五載、必無稼穡。</verse>
				<verse number="7">上帝遣我、先爾而至、存爾後嗣、大援其手、以保爾命。</verse>
				<verse number="8">我之至此、非爾所遣、上帝所遣、使我於法老尊同其父、兼司宗室、治理通國。</verse>
				<verse number="9">爾可速返、見父告之曰、汝子約瑟言、上帝立我為埃及宰、請來此、毋稽留。</verse>
				<verse number="10">爾及子孫牛羊、與凡所有、居於坷山、與我伊邇。</verse>
				<verse number="11">饑饉尚有五年、我供養爾、庶免眷聚、與凡所有者匱乏。</verse>
				<verse number="12">我親與爾言、爾曹與弟便雅憫、皆目睹之。</verse>
				<verse number="13">我在埃及所得之顯榮、爾所共見、速返告父、迎之至此。</verse>
				<verse number="14">遂抱弟便雅憫頸而哭。便雅憫亦抱其頸而哭。</verse>
				<verse number="15">約瑟與諸昆弟接吻而哭、昆弟始與之言。○</verse>
				<verse number="16">有聞於法老宮曰、約瑟之兄弟至、法老與其臣皆悅。</verse>
				<verse number="17">法老命約瑟曰、可囑兄弟、使畜負物、而往迦南、</verse>
				<verse number="18">迎父與眷聚就我、我必以埃及嘉物賜爾、享地之膏腴。</verse>
				<verse number="19">必遵我命、以埃及之車、迎父以至、並載妻孥。</verse>
				<verse number="20">遍埃及之嘉物皆以賜爾、毋惜爾之器皿。</verse>
				<verse number="21">以色列諸子遵言而行、約瑟循法老命、給之以車、饋之以贐。</verse>
				<verse number="22">各贈衣一襲、贈便雅憫金三百、衣五襲。</verse>
				<verse number="23">其餽父也、牡驢十、負埃及之嘉物、牝驢十、負粟與餱糧、以為父贐。</verse>
				<verse number="24">遣兄弟歸曰、途間毋相爭競。○</verse>
				<verse number="25">遂離埃及至迦南、見父雅各、</verse>
				<verse number="26">告之曰、約瑟尚在、為埃及通國之宰。雅各不信、不以所言動其心。</verse>
				<verse number="27">諸子以約瑟言告父、雅各見約瑟遣車載己、其神活潑、</verse>
				<verse number="28">曰足矣、我子約瑟尚在、我未死、必往見之。</verse>
			</chapter>
			<chapter number="46">
				<verse number="1">以色列攜凡所有、往至別是巴、獻祭於父以撒之上帝。</verse>
				<verse number="2">至夜、上帝於異象中、呼以色列曰、雅各、雅各曰、吾在此。</verse>
				<verse number="3">曰、我乃上帝、即爾父之上帝、爾往埃及勿懼、我必昌熾爾族、使成大國。</verse>
				<verse number="4">我將導爾至埃及、歸爾骨於故土、約瑟將按手於爾、使爾瞑目。</verse>
				<verse number="5">雅各離別是巴、眾子以法老所遣之車載其父、爰及妻孥。</verse>
				<verse number="8">以色列眾子、至於埃及者、其畧如左、雅各長子流便。</verse>
				<verse number="9">流便生哈諾、法路、希斯崙、迦米。</verse>
				<verse number="10">西面生耶母利、雅民、阿轄、雅斤、瑣轄、少羅、少羅乃迦南女所出。</verse>
				<verse number="11">利未生革順、哥轄、米喇哩。</verse>
				<verse number="12">猶大生咡、阿楠、示拉、法勒士、撒拉、惟咡、阿楠死於迦南。法勒士生希斯崙、哈母勒。</verse>
				<verse number="13">以薩迦生陀拉、孚亞、約百、伸崙。</verse>
				<verse number="14">西布倫生西烈、以倫、雅利。</verse>
				<verse number="15">此雅各子孫、與女底拿生於巴坦亞蘭、屬利亞所出者、共三十三人。</verse>
				<verse number="16">伽得生西非翁、哈基、書尼、以士本、以哩、亞囉底、亞哩利。</verse>
				<verse number="17">亞設生音拿、以書亞、以書以、庇哩亞、及妹西喇、庇哩亞生希百、抹結。</verse>
				<verse number="18">此雅各子孫、屬拉班所賜利亞婢悉帕所出、共十六人。</verse>
				<verse number="19">雅各之妻拉結生約瑟、便雅憫。</verse>
				<verse number="20">約瑟在埃及、娶安之祭司波提非拉女亞西納、生馬拿西、以法蓮。</verse>
				<verse number="21">便雅憫生庇拉、庇結、亞實別、其喇、乃慢、以希、囉實、母平、戶平、亞勒。</verse>
				<verse number="22">此雅各子孫、屬拉結所出、共十四人。</verse>
				<verse number="23">但生戶伸。</verse>
				<verse number="24">納大利生雅泄、姑尼、耶色、示臉。</verse>
				<verse number="25">此雅各子孫、屬拉班所賜拉結婢辟拉所出、共七人。○</verse>
				<verse number="26">屬於雅各同來埃及者、共六十六人、所娶之媳不與焉。</verse>
				<verse number="27">約瑟於埃及所生者二人、於是雅各眷聚至埃及者共七十人。</verse>
				<verse number="28">雅各遣猶大前往見約瑟、導至坷山、遂至坷山。</verse>
				<verse number="29">約瑟備車、往坷山迓父、見之抱頸而哭不輟。</verse>
				<verse number="30">以色列謂約瑟曰、爾其尚存、余猶及見、雖死無憾。</verse>
				<verse number="31">約瑟謂父兄曰、我將覲法老、告之曰、昔在迦南、我之父兄、及眷聚咸至。</verse>
				<verse number="32">彼有群畜、以牧為業、今驅牛羊、及凡所有而至。</verse>
				<verse number="33">倘法老召爾、問汝何業。</verse>
				<verse number="34">爾當告曰、僕與祖宗、自幼迄今、牧畜為業、蓋埃及人視牧者為不屑、必以坷山為爾居地。</verse>
			</chapter>
			<chapter number="47">
				<verse number="1">約瑟覲法老、告曰、我之父兄、驅牛羊、攜所有、自迦南至、今在坷山。</verse>
				<verse number="2">約瑟簡兄弟五人、導見法老。</verse>
				<verse number="3">法老曰、爾操何業曰、僕、與祖俱牧羊。</verse>
				<verse number="4">近者迦南饑甚、牲畜無蒭、故欲旅此、求法老許僕居坷山。</verse>
				<verse number="5">法老諭約瑟曰、爾之父兄既至、</verse>
				<verse number="6">埃及之沃土、任爾自擇、可使爾父兄居坷山。諸昆弟中有能力者、使為我牧畜長。○</verse>
				<verse number="7">約瑟導父覲法老、雅各為法老祝嘏。</verse>
				<verse number="8">法老問雅各年幾何矣。</verse>
				<verse number="9">雅各曰、余旅世年百有三十、較祖旅世之年少、不能相及、且多歷艱苦。</verse>
				<verse number="10">雅各再為法老祝嘏而退。○</verse>
				<verse number="11">約瑟循法老命、以埃及之沃土、蘭塞境、賜父兄為業。</verse>
				<verse number="12">約瑟供養父兄眷聚、視其應需而給之。○</verse>
				<verse number="13">饑既甚矣、四方無糧、埃及 迦南無不窮乏。</verse>
				<verse number="14">埃及與迦南人、以金易粟、約瑟斂二地所有之金、儲於法老之庫。</verse>
				<verse number="15">民間金盡、埃及人見約瑟曰、金盡矣、請予我食、否則斃於爾前、將若何。</verse>
				<verse number="16">約瑟曰、金既盡、盍以畜易粟。</verse>
				<verse number="17">民牽群畜就約瑟、約瑟以粟易其馬牛羊驢、是年因易其畜、給之以糧。○</verse>
				<verse number="18">歲終、明年又至、曰、我主之前不敢隱、我金已盡、群畜悉歸吾主、我無所有、惟身與田。</verse>
				<verse number="19">主何忍見我身死、而田不治、願以身及田易粟、我與吾田、為法老所得、第給我以種、田不至於荒蕪、命不至於死亡。</verse>
				<verse number="20">饑甚矣、埃及人各鬻其田與法老、約瑟為法老購之。</verse>
				<verse number="21">移埃及四境之民於城邑。</verse>
				<verse number="22">惟祭司之田不售、蓋法老頒糧與祭司、祭司食其糈、故不鬻田。</verse>
				<verse number="23">約瑟告民曰、今我為法老購爾及爾田、有種於此、播田可也。</verse>
				<verse number="24">穡時、當五輸其一、以納法老、四分歸爾、為種以播田、亦為爾及爾眷聚所食。</verse>
				<verse number="25">曰、爾援我命、願沾主恩、為法老僕。</verse>
				<verse number="26">約瑟立埃及田賦之法、五輸其一、以納法老、獨祭司之田、不歸法老、至今猶然。</verse>
				<verse number="27">以色列族居埃及之坷山、在彼獲業、生育眾多。</verse>
				<verse number="28">雅各居埃及十有七年、享壽一百四十七歲、</verse>
				<verse number="29">以色列死期將至、召子約瑟曰、如為爾所愛、則當置手於吾髀下、必善待我、真實無妄、誓勿葬我於埃及。</verse>
				<verse number="30">我欲與祖父同墓、必攜我骨出埃及、歸葬於先人之兆。曰、惟命是聽。</verse>
				<verse number="31">曰必發誓、即誓之。以色列乃倚床而拜上帝。</verse>
			</chapter>
			<chapter number="48">
				<verse number="1">厥後、或告約瑟曰、爾父有疾。約瑟攜二子、馬拿西、以法蓮至。</verse>
				<verse number="2">或告雅各曰、爾子約瑟來見。以色列強坐於床、</verse>
				<verse number="3">謂約瑟曰、昔在迦南之路斯、全能上帝顯現。錫嘏於我、</verse>
				<verse number="4">曰、我必使爾生育眾多、為群族祖、以斯土錫爾、爰及苗裔、以為恆業。</verse>
				<verse number="5">我未至埃及、爾所生二子以法蓮、馬拿西、當視為吾子、比之流便、西面。</verse>
				<verse number="6">嗣後有所生、則為爾子、必與兄弟共其業。</verse>
				<verse number="7">昔我自巴坦至迦南、途間、去以法大無幾、拉結死、我葬之以法大途側、後名伯利恆即其地。○</verse>
				<verse number="8">以色列見約瑟二子、曰、此為誰。</verse>
				<verse number="9">約瑟曰、蒙上帝於斯土、賜我二子。曰、可攜之前、我為祝嘏。</verse>
				<verse number="10">以色列年邁、目眯不明、約瑟攜子於前、以色列吻而抱之、</verse>
				<verse number="11">謂約瑟曰、吾不意覿爾面、上帝復使睹爾子。</verse>
				<verse number="12">約瑟令二子暫離膝前、而自拜伏於地。</verse>
				<verse number="13">後攜二子、右執以法蓮、向以色列左、左執馬拿西、向以色列右、如是而前。</verse>
				<verse number="14">以色列以右手按季子以法蓮首、左手按長子馬拿西首、非出無意。</verse>
				<verse number="15">為約瑟二子祝嘏、曰、昔我祖父亞伯拉罕 以撒所崇事之上帝、我生及今牧我之上帝、</verse>
				<verse number="16">拯我出患難之天使、願錫嘏童蒙、當為吾子、為吾祖父亞伯拉罕 以撒子孫、使昌熾於地。○</verse>
				<verse number="17">約瑟見父以右手按以法蓮首、意有不悅、乃舉父手、欲自以法蓮首、移於馬拿西首、</verse>
				<verse number="18">曰、吾父不可、此乃長子、請按右手於其首。</verse>
				<verse number="19">父不許、曰、吾子、我知之矣。此子亦將昌大、為一族之祖、惟季必超越於長、其裔必為群族祖。</verse>
				<verse number="20">是日以色列為二子祝嘏、曰、斯後以色列族將為人祝曰、願上帝使爾福祉、若以法蓮、馬拿西然。於是立以法蓮於馬拿西之先。○</verse>
				<verse number="21">以色列語約瑟曰、我死期將至、上帝必祐爾、使爾返於爾祖所旅之處。</verse>
				<verse number="22">昔我以刃以弓、奪亞摩哩人之地、必以頒爾、較諸昆為尤多。</verse>
			</chapter>
			<chapter number="49">
				<verse number="1">雅各召眾子曰、當集於前、我將以異日之事告爾。</verse>
				<verse number="2">惟爾眾子、宜咸集、聽乃父以色列之言。</verse>
				<verse number="3">我之冢子、厥惟流便、我力方剛、始鍾爾身、有威有能、惟爾獨擅。</verse>
				<verse number="4">然爾多欲、如水之沸、爾上父榻而污之、故不卓越於昆弟間。</verse>
				<verse number="5">西面利未兄弟也、詭詞約人、而行殘忍。</verse>
				<verse number="6">我心不願與同謀、我意不願與共會、其乘怒而殺人、其縱欲而圮垣。</verse>
				<verse number="7">厥怒烈、厥氣暴、悉屬可詛、我必分之於雅各家、散之於以色列族。</verse>
				<verse number="8">猶大與、兄弟必頌美爾、爾父之子、伏拜爾前、爾必扼敵之吭。</verse>
				<verse number="9">猶大若稚獅、見物則斷傷之、悠然而去、吾子如牡獅、伏視眈眈、亦猶牝獅、孰敢攖之。</verse>
				<verse number="10">猶大族中、代有秉鈞執政之人、待賜安者至、民咸歸之。</verse>
				<verse number="11">縶厥驢於葡萄樹、亦維小驢於葡萄樹之佳者、以酒滌衣、以葡萄汁濯服。</verse>
				<verse number="12">其目因酒而赤。其齒因乳而白。</verse>
				<verse number="13">西布倫將居海濱、泊舟之所、界延西頓。</verse>
				<verse number="14">以薩迦如健驢、卧於兩籓間、</verse>
				<verse number="15">以靜逸為可嘉、以土壤為美觀、仔肩而負荷、入貢以服役。</verse>
				<verse number="16">但將治其民、為以色列族支派之一。</verse>
				<verse number="17">但如蛇於途側、蝮於道旁、以傷馬足、乘者下墜。</verse>
				<verse number="18">耶和華拯我、我所企望。</verse>
				<verse number="19">伽得為軍所侵、反襲其後。</verse>
				<verse number="20">亞設藏有珍錯、王所食之甘旨、悉產其地。</verse>
				<verse number="21">納大利歡聲、如既釋之麀。</verse>
				<verse number="22">約瑟如蔥蘢之樹、植於泉旁、其枝蔓延踰垣。</verse>
				<verse number="23">昔約瑟為矢人所困、爭競而窘遂之。</verse>
				<verse number="24">恃以色列有力之牧者、即雅各有能之上帝、故其弓仍勁、其手尚強。</verse>
				<verse number="25">爾父之上帝、眷祐於爾、全能之主、錫嘏於爾、天上之繁祉、地下之名泉、產育乳哺之福。</verse>
				<verse number="26">爾父之福、恆久不已、勝於亙古山嶽所出之寶物、昔約瑟遠兄弟而去、此福必歸其首。</verse>
				<verse number="27">便雅憫如狼、斷傷牲畜、朝吞所獲、夕分所得。○</verse>
				<verse number="28">此皆以色列十二支派、其父為之祝嘏、各依其祚、而禱其福。</verse>
				<verse number="29">父命之曰、我將返本、當葬我於赫人以弗崙田中之穴、附吾祖父側。</verse>
				<verse number="30">昔亞伯拉罕自赫人以弗崙購迦南地慢哩相對麥比拉田之穴、以為塚地。</verse>
				<verse number="31">族人於斯土葬亞伯拉罕、及其妻撒拉、亦葬以撒及其妻利百加、我亦葬利亞。</verse>
				<verse number="32">其田與穴、購自赫人。</verse>
				<verse number="33">雅各命眾子畢、斂足於床、氣絕返本。</verse>
			</chapter>
			<chapter number="50">
				<verse number="1">約瑟俯於父面、涕泣而吻之、</verse>
				<verse number="2">命延於家之醫士、以香料釁父尸、醫士釁之。</verse>
				<verse number="3">釁尸四旬既畢、埃及人哭之七旬。</verse>
				<verse number="4">哭期既竟約瑟告於法老之臣曰、若蒙汝恩、請爾為我求法老、曰、</verse>
				<verse number="5">吾父臨沒時、使我發誓、必葬之於迦南地所備之墓、容我往彼、葬父而返。</verse>
				<verse number="6">法老傳諭、謂約瑟曰、爾父既令汝發誓、可往葬之。○</verse>
				<verse number="7">約瑟遂往葬父、法老之臣工侍御、暨埃及長老偕行。</verse>
				<verse number="8">約瑟眷聚兄弟族人俱往、獨留孩稚牛羊於坷山。</verse>
				<verse number="9">車馬同行、大眾成隊、</verse>
				<verse number="10">至約但東亞達禾場、哭之甚哀、惟約瑟為父悲哀七日。</verse>
				<verse number="11">迦南居民、見其在亞達禾場悲哀、則曰、埃及人大哀、故稱約但東之地曰亞伯麥西。</verse>
				<verse number="12">雅各眾子循父命而行、</verse>
				<verse number="13">歸父骨至迦南、葬於麥比拉田之穴、與慢哩相對、昔亞伯拉罕購自赫人以弗崙之塚地。</verse>
				<verse number="14">約瑟葬父既畢、則與昆弟偕送葬者咸歸埃及。</verse>
				<verse number="15">父既沒、約瑟昆弟懼曰、約瑟必憾我、念我舊惡而報。</verse>
				<verse number="16">遂遣人見約瑟曰、父未沒時、已命我儕告爾云、</verse>
				<verse number="17">昔諸昆仲、待汝不善、吾今令爾宥其過、惟我儕為汝父上帝之僕、請赦我罪、約瑟聞言而哭。</verse>
				<verse number="18">兄弟至前、俯伏曰、我儕願為爾服役。</verse>
				<verse number="19">約瑟曰、毋懼、報施在上帝、豈在我乎。</verse>
				<verse number="20">爾之待我、雖懷惡念、而上帝反使我有善遇、保兆人之命、至於今日。</verse>
				<verse number="21">爾勿懼、我養贍爾、及爾子女、遂以善言慰藉。○</verse>
				<verse number="22">約瑟與戚族居埃及、享壽百有十歲。</verse>
				<verse number="23">以法蓮之曾孫、與馬拿西之孫、馬吉之子、約瑟猶及見之、顧復於懷。○</verse>
				<verse number="24">約瑟謂兄弟曰、我死期將至、上帝必眷顧爾、導爾出斯土、反至所誓賜亞伯拉罕、以撒、雅各之地。</verse>
				<verse number="25">約瑟使以色列族發誓、云、上帝必眷顧爾、爾當攜我骨出於是邦。</verse>
				<verse number="26">約瑟享壽百有十歲乃終、人釁其尸、蓋棺於埃及。</verse>
			</chapter>
		</book>
		<book number="2">
			<chapter number="1">
				<verse number="1">以色列族、與眷聚、偕雅各至埃及、其名備載如左。</verse>
				<verse number="2">流便、西面、利未、猶大、</verse>
				<verse number="3">以薩迦、西布倫、便雅憫、</verse>
				<verse number="4">但、納大利、伽得、亞設、</verse>
				<verse number="5">與在埃及之約瑟、屬于雅各者共七十人。</verse>
				<verse number="6">約瑟與眾昆弟及同時之人、相繼而逝。</verse>
				<verse number="7">以色列族生育繁多、昌熾是邦、日以強大。</verse>
				<verse number="8">埃及新王即位、不念約瑟、</verse>
				<verse number="9">告民曰、以色列族甚眾、其強過我、</verse>
				<verse number="10">莫若施謀以制之、恐其眾多、乘敵至、合而攻我、離我國而去。</verse>
				<verse number="11">於是法老建比東、蘭塞二邑、為府庫、役以色列人、負戴甚苦、立督以治其事。</verse>
				<verse number="12">屈抑愈甚、生育愈繁、故埃及人益忌之、</verse>
				<verse number="13">嚴督其役、</verse>
				<verse number="14">畀以重任、艱苦其身、陶瓦、擣土、力田、所服之役、無不以嚴。○</verse>
				<verse number="15">希百來族有收生者、一名十拉、一名部亞。</verse>
				<verse number="16">王命曰、爾為希百來婦收生、見其臨產、若生男則殺之、女則存焉。</verse>
				<verse number="17">收生者畏上帝、不遵王命、竟存男子。</verse>
				<verse number="18">王召收生者曰、爾不從命、存男奚為。</verse>
				<verse number="19">對曰、希百來婦甚健、收生者未至、子已產矣、與埃及婦異、</verse>
				<verse number="22">法老命其民曰以色列族生男則溺於河、生女可全其命。</verse>
			</chapter>
			<chapter number="2">
				<verse number="1">有利未族人、娶利未族女、</verse>
				<verse number="2">懷妊生子、見子岐嶷、匿之三月。</verse>
				<verse number="3">不可復匿、則取雈為箱、以石油瀝青塗之、納之其中、置於河濱雈間、</verse>
				<verse number="4">子之姊遙立、視其若何。○</verse>
				<verse number="5">是時法老女臨河而浴、其婢遊於河濱、王女見葦間有箱、遣婢取之、</verse>
				<verse number="6">啟見有子在焉、子哭、憐之曰、此希百來人子。</verse>
				<verse number="7">子之姊謂法老女曰、我往招希百來乳媼、以哺此子、如何。</verse>
				<verse number="8">曰可。乃往招其母。</verse>
				<verse number="9">法老女謂之曰、為我哺此子、我予汝值。婦取子哺之。</verse>
				<verse number="10">子少長、母攜見法老女、法老女以為己子、命名摩西、蓋曰、我拯之於水。○</verse>
				<verse number="11">摩西既壯、至兄弟處、見其負戴、又見埃及人擊其兄弟希百來人、</verse>
				<verse number="12">摩西顧左右無人、則殺埃及人、掩之以沙。</verse>
				<verse number="13">明日又出、見希百來二人鬥、謂不義者曰、何傷爾同儔。</verse>
				<verse number="14">曰、孰立汝為有司刑官、以治我乎。昔殺埃及人、今欲殺我乎。摩西意謂事洩而懼。</verse>
				<verse number="15">法老聞之、欲殺摩西、摩西避法老、往米田、坐於井側。○</verse>
				<verse number="16">米田祭司有七女、皆來汲水、欲盈其槽、飲父群羊、</verse>
				<verse number="17">眾牧逐之、摩西助女以飲群羊。</verse>
				<verse number="18">諸女返見祖流耳。祖曰、今日爾歸何速。</verse>
				<verse number="19">曰、有埃及人拯我、脫於眾牧手、亦為我汲水飲群羊。</verse>
				<verse number="20">曰、其人安在、因何遺之、請來食餅。</verse>
				<verse number="21">流耳欲摩西偕居、摩西悅、流耳以其孫西坡喇妻之、</verse>
				<verse number="22">生子命名革順、蓋曰、我為旅於異地。○</verse>
				<verse number="23">歷年既久、埃及王薨、以色列族因服役良苦、太息號呼、聲聞於上帝。</verse>
				<verse number="24">上帝聞之、追念素與亞伯拉罕、以撒、雅各所立之約、</verse>
				<verse number="25">故眷顧以色列族、特垂念焉。</verse>
			</chapter>
			<chapter number="3">
				<verse number="1">米田祭司葉羅、摩西外舅也、摩西為之牧羊、驅羊至曠野之西、迄上帝之山何烈、</verse>
				<verse number="2">耶和華之使、於棘火焰中顯現。摩西見棘焚而不燬、</verse>
				<verse number="3">曰、我必回步履、睹此異象、棘焚不燬、曷故。</verse>
				<verse number="4">耶和華上帝見摩西回步履、則自棘中呼之曰、摩西、摩西。</verse>
				<verse number="5">曰、我在此。曰、爾勿前、解爾履、爾立之所乃聖地。</verse>
				<verse number="6">又曰、我乃爾祖之上帝、即亞伯拉罕之上帝、以撒之上帝、雅各之上帝、摩西蒙其面、不敢覲上帝。</verse>
				<verse number="7">耶和華曰、我鑒吾民、受苦於埃及、人督其役、上籲於我、惟我聽聞、知其殷憂。</verse>
				<verse number="8">我降臨以拯之、脫於埃及人手、導出其境、以詣至腴至廣之地、其地產乳與蜜、即迦南人、赫人、亞摩哩人、比哩洗人、希未人、耶布士人所處者。</verse>
				<verse number="9">埃及人虐遇以色列族、其籲上聞於我、我已鑒之。</verse>
				<verse number="10">今將遣爾見法老、導我民以色列族、出於埃及。</verse>
				<verse number="11">摩西對曰、我何人斯、焉得見法老、導以色列族出埃及乎。</verse>
				<verse number="12">曰、我左右爾、爾導民出埃及、必事我於此山、我非無徵以遣爾。</verse>
				<verse number="13">摩西曰、我至以色列族、告曰、遣我者爾祖之上帝也。彼若詰我、上帝何名、將奚以對。</verse>
				<verse number="14">上帝曰、我自有而恆有、爾當告以色列族曰、自有者遣我。</verse>
				<verse number="15">又曰、必告以色列族遣爾者、乃其祖之上帝、亞伯拉罕之上帝、以撒之上帝、雅各之上帝、耶和華是此我恆久之名、歷世為誌。</verse>
				<verse number="16">爾往屬以色列長老、而告之曰、爾祖之上帝亞伯拉罕、以撒、雅各之上帝耶和華、顯現於我、曰、我眷顧爾、爾於埃及所受、我無不鑒之。</verse>
				<verse number="17">我將脫爾於苦厄、導爾出埃及至迦南人、赫人、亞摩哩人、比哩洗人、希未人、耶布士人之地、其地產乳與蜜。</verse>
				<verse number="18">以色列長老必聽從爾、爾與之覲埃及王曰、希百來族之上帝耶和華、已降臨於我、請許我詣野、歷程三日、以祭我上帝耶和華。</verse>
				<verse number="19">然我知不施其大有為之手、則埃及王必不許汝往。</verse>
				<verse number="20">故我將施我大能、行其異跡、以擊埃及、行且釋爾。</verse>
				<verse number="21">我將使我民得沾恩於埃及人、毋使徒手而去。</verse>
				<verse number="22">諸婦必向鄰女、與旅於其家者、乞金銀服飾、飾其子女、如是使埃及人之物、歸乎爾已。</verse>
			</chapter>
			<chapter number="4">
				<verse number="1">摩西對曰、恐以色列族不信從我、言耶和華不顯現於我。</verse>
				<verse number="2">耶和華曰、爾所執者何。曰、杖。</verse>
				<verse number="3">曰、可擲於地。摩西擲之、遽化為蛇、摩西避焉。</verse>
				<verse number="4">耶和華曰、舉爾手執其尾。摩西舉手執之、仍為杖。</verse>
				<verse number="5">耶和華曰、爾當行是、使以色列族信其祖之上帝、亞伯拉罕之上帝、以撒之上帝、雅各之上帝、耶和華已顯現於爾。○</verse>
				<verse number="6">又曰置手於懷、摩西置於懷、復出其手、竟成癩皓如雪。</verse>
				<verse number="7">又曰、再置手於懷、摩西復置而出之、其色與遍體無異。</verse>
				<verse number="8">耶和華曰、如以色列族、不緣前之異跡信從爾、必為後之異跡信從爾。</verse>
				<verse number="9">設行異跡、面仍弗信從、則以河水傾於陸地、水必變血。</verse>
				<verse number="10">摩西籲耶和華曰、我主、自昔迄今爾命我之時、我無能措辭、拙於口病於舌。</verse>
				<verse number="11">耶和華曰、予人以口者誰乎、使人或聾或瘖、或明或瞽者誰乎、非我耶和華乎。</verse>
				<verse number="12">往哉、我必助爾說辭、示爾以所當言。</verse>
				<verse number="13">曰、我主請遣他人。</verse>
				<verse number="14">耶和華不悅、曰、利未族人亞倫為爾之兄、我知其善說辭、今出迓爾、見爾必喜。</verse>
				<verse number="15">汝必告以所當言、我將助汝二人說辭、所必行者、吾以示爾曹。</verse>
				<verse number="16">亞倫必為汝告民、彼之於爾、代播言詞、爾之於彼、代為上帝。</verse>
				<verse number="17">爾當執此杖、以行異跡、○</verse>
				<verse number="18">摩西往見外舅葉羅、曰、我昆弟在埃及、未識存否、容我往見之。曰、爾可安然以歸。</verse>
				<verse number="19">耶和華在米田、諭摩西曰、欲害爾命者已死、可返埃及。</verse>
				<verse number="20">摩西挈妻拏、以驢乘之、執上帝杖以歸。</verse>
				<verse number="21">耶和華諭摩西曰、汝歸時、我命爾所行之異跡、爾必行於法老前、法老不釋我民、剛愎厥心、我姑聽之。</verse>
				<verse number="22">爾可告法老曰、耶和華視以色列族、同於冢子、</verse>
				<verse number="23">故諭爾云、當釋我子、使為我服役、不然、必殺爾冢子。○</verse>
				<verse number="24">摩西行於途、至憩息所、耶和華欲置之死地。</verse>
				<verse number="25">西坡喇取利石、為子行割禮、所斷之皮、擲於足前、曰、爾為我夫、何殘忍若此。</verse>
				<verse number="26">西坡喇言是、蓋為行割禮也。既行是禮耶和華釋摩西。○</verse>
				<verse number="27">耶和華諭亞倫曰、詣野迓摩西。乃往迓之於上帝之山、接吻為禮。</verse>
				<verse number="28">摩西以耶和華遣之、使行異跡、告於亞倫。</verse>
				<verse number="29">摩西 亞倫遂招集以色列長老。</verse>
				<verse number="30">亞倫以耶和華命摩西言告長老、行異跡與民前。</verse>
				<verse number="31">民篤信之、既聞耶和華眷顧以色列族、矜其患難、無不稽首崇拜、</verse>
			</chapter>
			<chapter number="5">
				<verse number="1">厥後摩西 亞倫入告法老曰、以色列之上帝耶和華云、當釋我民、往野守節。</verse>
				<verse number="2">法老曰、誰為耶和華、使我惟命是聽、而釋以色列族乎。我不識耶和華、曷肯釋以色列族。</verse>
				<verse number="3">曰、希百來族之上帝、降臨於我、請許我適野、歷程三日、以祭我上帝耶和華、恐疾疫鋒刃災及我身。</verse>
				<verse number="4">王曰、摩西 亞倫奚為阻民操作、爾往、仍為負戴。</verse>
				<verse number="5">又曰、此族眾多、爾使之不負戴曷故。○</verse>
				<verse number="6">是時法老諭督役者、與族長曰、</verse>
				<verse number="7">厥後此族陶瓦、毋仍給蒭、使往自斂。</verse>
				<verse number="8">所陶之瓦、其數仍如疇昔、毋容少減。彼憚服役、故號呼曰、容我往祭我之上帝。</verse>
				<verse number="9">當倍其工、使之操作、無胥動以浮言。</verse>
				<verse number="10">督役者與族長出、告以色列族曰、法老命不給爾蒭。</verse>
				<verse number="11">爾往隨在斂之、工毋少減。</verse>
				<verse number="12">以色列族散往、遍於埃及、斂草芥以代蒭。</verse>
				<verse number="13">督役者促之曰、當日竣其工、與昔有蒭無異。</verse>
				<verse number="14">法老所委之督、撻以色列族長、曰、爾所陶瓦、昔有其數、今不能竣、曷故。○</verse>
				<verse number="15">以色列族長籲法老曰、曷待僕若是。</verse>
				<verse number="16">不給僕以蒭、而使陶瓦、僕又被撻、咎歸王臣。</verse>
				<verse number="17">曰、爾怠矣、爾怠矣、故云、容我往祭耶和華。</verse>
				<verse number="18">爾往操作、不給爾蒭、所陶之瓦、其數當竣。</verse>
				<verse number="19">以色列族長聞日所陶瓦、數毋容減、則知害及乎己。</verse>
				<verse number="20">以色列族長覲法老而出、見摩西 亞倫竚立於途、告之曰、</verse>
				<verse number="21">爾使法老及群臣、無不惡我授刃殺我、願耶和華鑒察、而伸我冤。○</verse>
				<verse number="22">摩西返、禱耶和華曰、主歟、何為遣我、以害此族。</verse>
				<verse number="23">我遵爾命、入告法老、及至今日、彼荼毒此族益甚、而爾未嘗拯之。</verse>
			</chapter>
			<chapter number="6">
				<verse number="1">耶和華諭摩西曰、我必施大能、使法老釋以色列族、驅之出境、俾爾目繫。○</verse>
				<verse number="2">上帝諭摩西曰、我為耶和華。</verse>
				<verse number="3">昔我顯現於亞伯拉罕、以撒 雅各、稱吾名為全能之上帝、未嘗稱吾名為耶和華。</verse>
				<verse number="4">彼旅於迦南、我與之立約、錫斯土以為業、</verse>
				<verse number="5">今埃及人使以色列族服役、而號呼、升聞於我、我念前約。</verse>
				<verse number="6">爾告以色列族曰、我乃耶和華將拯爾於埃及人、釋爾負戴、罷爾役事、降災以譴爾敵、施能以贖爾身。</verse>
				<verse number="7">我必以爾為民、我亦必為爾之上帝、使爾知我乃爾上帝耶和華、拯爾於埃及、釋爾負戴。</verse>
				<verse number="8">我耶和華昔有誓、言錫地與亞伯拉罕、以撒、雅各、今導爾入斯土、予爾為業。</verse>
				<verse number="9">摩西以此言告以色列族、彼因徵役煩苛、志昏氣餒、置若罔聞。</verse>
				<verse number="10">耶和華諭摩西曰、</verse>
				<verse number="11">往告埃及王法老、必釋以色列族、出其境。</verse>
				<verse number="12">摩西對曰、我拙於口、以色列族且不聽、何論乎王。</verse>
				<verse number="13">耶和華諭摩西 亞倫、命埃及王、釋以色列族、出於其地。○</verse>
				<verse number="14">以色列族最著者、臚列如左。以色列長子流便、生哈諾、法路、希斯崙、迦米、流便子孫由是蔓延。</verse>
				<verse number="15">西面生耶母利、雅民、阿轄、雅斤、鎖轄、少羅、少羅乃迦南女所出。西面子孫由是蔓延。</verse>
				<verse number="16">利未生革順、哥轄、米喇哩、利未享壽一百三十七歲。</verse>
				<verse number="17">革順生立尼、示每、依其世系。</verse>
				<verse number="18">哥轄生暗蘭、以斯哈、希伯崙、烏泄、哥轄、享壽一百三十三歲。</verse>
				<verse number="19">米喇哩生抹利、母示。此利未子孫、依其世系。</verse>
				<verse number="20">暗蘭娶其姑約基別、生亞倫、摩西。暗蘭享壽一百三十七歲。</verse>
				<verse number="21">以斯哈生哥喇、尼弗、色哩。</verse>
				<verse number="22">烏泄生米沙利、以利撒反、色哩。</verse>
				<verse number="23">亞倫娶亞米拿達女、拿順妹、以利沙巴、生拿荅、亞庇戶、以利亞撒、以大馬。</verse>
				<verse number="24">可喇生亞惜、以利迦拿、亞比亞撒。此可喇之子孫。</verse>
				<verse number="25">亞倫之子以利亞撒、娶部鐵女、生非尼哈、以上所載、皆利未子孫最著者。</verse>
				<verse number="28">是時耶和華於埃及地諭摩西、</verse>
				<verse number="29">曰我乃耶和華、當以我所諭告埃及王。</verse>
				<verse number="30">摩西曰、我拙於口、法老豈聽哉。</verse>
			</chapter>
			<chapter number="7">
				<verse number="1">耶和華諭摩西曰、我使爾代為上帝、以治法老、使亞倫代爾為先知、以播言詞。</verse>
				<verse number="2">我所諭爾者、汝當言之、使亞倫告法老、釋以色列族出其境、</verse>
				<verse number="3">法老剛愎厥心、我姑聽之、俟我多施異跡奇事於埃及地。</verse>
				<verse number="4">法老必不聽爾、我則施大能、降災於埃及人、導我兆民以色列族出其境。</verse>
				<verse number="5">我行是、使埃及人知我乃耶和華。</verse>
				<verse number="6">摩西 亞倫遵命以行。</verse>
				<verse number="7">告法老時、摩西年八十、亞倫八十有三。○</verse>
				<verse number="8">耶和華諭摩西 亞倫曰、</verse>
				<verse number="9">若法老欲索奇事、可使亞倫執杖、擲之於法老前、必化為蛇。</verse>
				<verse number="10">摩西 亞倫覲法老、遵耶和華命以行、亞倫擲杖於法老及群臣前、遽化為蛇。</verse>
				<verse number="11">法老召哲人巫覡、即埃及之博士、亦施厥術、以行是事。</verse>
				<verse number="12">各擲其杖、俱化為蛇、而其杖為亞倫杖所吞。</verse>
				<verse number="13">法老仍剛愎厥心、不肯聽從、而耶和華之前言應矣。○</verse>
				<verse number="14">耶和華謂摩西曰、法老剛愎乃心、不肯釋民。</verse>
				<verse number="15">明日法老詣河、爾往河濱、執化蛇之杖俟法老至、</verse>
				<verse number="16">告之曰、希百來族之上帝耶和華、遣我見爾、使釋其民、往詣曠野、為其役事、迄今爾未聽從。</verse>
				<verse number="17">緣此耶和華命我、以杖擊河水、立變為血、使爾知彼乃耶和華。</verse>
				<verse number="18">河水將臭、鱗族將亡、俾埃及人厭棄不飲。○</verse>
				<verse number="19">耶和華諭摩西曰、當使亞倫展施其杖、擊埃及水、其江河池沼咸變為血、於是血徧通國、木石器皿、無不有血。</verse>
				<verse number="20">摩西 亞倫遵命、於法老及群臣前、以杖擊河、水咸變血。</verse>
				<verse number="21">水臭魚斃、通國有血、此河之水、人不能飲。</verse>
				<verse number="22">埃及博士亦施厥術、以行是事。法老剛愎其心、不肯聽從、耶和華之言應矣。</verse>
				<verse number="23">法老反宮、不以為意。</verse>
				<verse number="24">河水不能飲、故埃及人沿河濱、掘地得水。○</verse>
				<verse number="25">耶和華降災於河、歷至七日乃止。</verse>
			</chapter>
			<chapter number="8">
				<verse number="1">耶和華諭摩西曰、當詣法老告之曰、耶和華命爾釋其民、為其役事。</verse>
				<verse number="2">不然、必使蛙害境內。</verse>
				<verse number="3">蛙必滋生於河、升於王宮、入室上榻、亦入臣民家、而摶麵炊麵之器、莫不遍及、</verse>
				<verse number="4">蛙必擾爾、與爾臣民。○</verse>
				<verse number="5">耶和華諭摩西命亞倫、於江河池沼間、展施其杖、使蛙悉出、遍於國中。</verse>
				<verse number="6">亞倫指水、使蛙盡出、充斥埃及。</verse>
				<verse number="7">博士亦施厥術、使蛙至於埃及。○</verse>
				<verse number="8">法老召摩西 亞倫曰、汝求耶和華、為我與我民驅蛙、我則釋爾族、容其祭耶和華。</verse>
				<verse number="9">摩西曰、請約何時、我必代爾與臣民求、驅蛙離王宮民室、仍入於河。</verse>
				<verse number="10">曰、定以明日。曰、可如爾言、使知我上帝耶和華、無可比儗。</verse>
				<verse number="11">蛙必離爾宮及臣民、惟在於河、○</verse>
				<verse number="12">摩西 亞倫退。耶和華既使蛙害法老、摩西籲之、以除其害。</verse>
				<verse number="13">耶和華如摩西言、使第宅里巷田畝之蛙盡斃。</verse>
				<verse number="14">人積之成壘、腥臭遍地。</verse>
				<verse number="15">法老少覺寛舒、剛愎厥心、仍不聽從、而耶和華前言應矣。</verse>
				<verse number="16">耶和華諭摩西、命亞倫展施其杖以擊土塵、使化為蚋、遍於通國。</verse>
				<verse number="17">亞倫展施其杖、以擊土塵、使化為蚋、於是通國之塵為蚋、嘬人與畜。</verse>
				<verse number="18">博士亦施厥術、欲生蚋、而術不行。人畜既被嘬。</verse>
				<verse number="19">博士告法老曰、此乃上帝施其有能之手、維時法老剛愎厥心、仍不聽從、而耶和華前言應矣。○</verse>
				<verse number="20">耶和華諭摩西曰、汝夙興、至水濱、俟法老至、告之曰、耶和華云、汝當釋我民、服役於我、</verse>
				<verse number="21">倘爾不從、我必使群蠅嘬爾與臣民、且充斥宮幃第宅田畝。</verse>
				<verse number="22">我民居於坷山、是時我區別之、在彼必無群蠅、使我知我耶和華治理宇內、</verse>
				<verse number="23">區別我民與爾民、明日必行是事。</verse>
				<verse number="24">耶和華遂使群蠅充斥法老之宮、及民第宅田畝、俱罹其災。○</verse>
				<verse number="25">法老召摩西 亞倫曰、爾可於斯土祭爾上帝。</verse>
				<verse number="26">摩西曰、不能、我所宰牲、祭我之上帝耶和華、埃及人以為不可宰。如我於埃及人前、宰其所不當宰、豈不以石擊我乎。</verse>
				<verse number="27">願詣曠野、歷程三日、以祭我之上帝耶和華、遵其所諭。</verse>
				<verse number="28">法老曰、我今釋爾、俾爾詣野、祭爾上帝耶和華、第行勿遠、願代我祈。</verse>
				<verse number="29">摩西曰、我退禱於耶和華、明日可驅群蠅、離法老及臣民、法老毋再欺、不釋我族、俾祭耶和華。○</verse>
				<verse number="30">摩西退、禱於耶和華。</verse>
				<verse number="31">耶和華如摩西言、驅群蠅離法老與厥臣民、靡有孑遺。</verse>
				<verse number="32">是時法老剛愎厥心、仍引釋以色列族。</verse>
			</chapter>
			<chapter number="9">
				<verse number="1">耶和華諭摩西曰、當覲法老、告曰、希百來族之上帝耶和華、申命汝釋其民、為其役事。</verse>
				<verse number="2">如不釋而仍強拘之、</verse>
				<verse number="3">則爾在田之群畜、耶和華必降以災、使馬驢駝牛羊、遍染疫癘。</verse>
				<verse number="4">以色列群畜、耶和華心區別之、使毫釐無損。</verse>
				<verse number="5">耶和華定期曰、明日我於斯土、必行是事。</verse>
				<verse number="6">次日耶和華果行此、埃及人在田之群畜盡斃、而以色列族之群畜、不死一牲。</verse>
				<verse number="7">法老使人瞯以色列族之群畜、俱無恙、仍剛愎厥心、不釋其族。○</verse>
				<verse number="8">耶和華諭摩西 亞倫曰、爾曹當取爐灰盈掬、使摩西、向天揚之、於法老前、灰化為塵、</verse>
				<verse number="9">遍於埃及使通國人畜悉生瘡痍。</verse>
				<verse number="10">二人遂掬爐灰、立法老前、摩西向天揚之、使人畜悉生瘡痍。</verse>
				<verse number="11">博士與埃及人、均染此疾、故博士不能立於摩西前。</verse>
				<verse number="12">法老剛愎厥心、仍不聽從、耶和華姑聽之、而所諭摩西之言應矣。○</verse>
				<verse number="13">耶和華諭、摩西曰、夙興、立於法老前、告之曰、希百來族之上帝耶和華云、爾當釋我民、役事於我。</verse>
				<verse number="14">不然、我必降災於爾、以及臣民、使爾知我於天下、無可比儗。</verse>
				<verse number="15">我欲施大能、降疫癘於爾躬、及爾兆民、滅爾於斯土、亦何不可之有。</verse>
				<verse number="16">然我使爾崛興、以顯我能、我名播揚於天下。</verse>
				<verse number="17">爾如剛暴、禁阻我民、</verse>
				<verse number="18">明日此時、必大雨雹、自埃及肇基迄今、未有若此之甚。</verse>
				<verse number="19">今爾在田之群畜、當使避匿、雨雹時凡人與畜、在田不歸者必死。</verse>
				<verse number="20">法老之臣、畏耶和華命者使僕眾與群畜、感趨歸舍。</verse>
				<verse number="21">其不以耶和華命為意者、僕眾與群畜、仍遺於田。○</verse>
				<verse number="22">耶和華諭摩西曰、以手指天、必有雹雨於埃及、傷人及畜、與通國之田蔬。</verse>
				<verse number="23">摩西以杖指天、耶和華使雷震電閃雹降、遍於埃及。</verse>
				<verse number="24">其時電閃雹降、其災甚厲、自埃及肇基以來、未之見也。</verse>
				<verse number="25">凡在田之人畜、無不被擊、田蔬悉傷、園木盡折、</verse>
				<verse number="26">而以色列族所居之坷山、雹不之及。○</verse>
				<verse number="27">法老召摩西 亞倫、謂之曰、我過矣、耶和華無不義、我與斯民反之。</verse>
				<verse number="28">雷轟雹降、亦太甚矣、請爾禱於耶和華而止之、我必釋汝、更無扞格。</verse>
				<verse number="29">摩西曰、我出邑、將拱手禱耶和華、雷必即止、雹不復降、使爾知宇內、悉為耶和華所治。</verse>
				<verse number="30">然我知爾與群臣、尚未寅畏耶和華上帝。</verse>
				<verse number="31">當時麰麥初穗、胡麻始華、故麰麥與胡麻俱壞。</verse>
				<verse number="32">小麥與粗麥未長、故不壞。</verse>
				<verse number="33">摩西退、出邑、拱手禱耶和華、雷雹悉止、雨不淋漓。</verse>
				<verse number="34">法老見雷息、雨雹皆止、則與群臣仍干罪戾、剛愎厥心、</verse>
				<verse number="35">不釋以色列族、而耶和華輸摩西之言應矣。</verse>
			</chapter>
			<chapter number="10">
				<verse number="1">耶和華諭摩西曰、爾當覲法老、法老與群臣、剛愎厥心、我姑聽之、以顯我異跡於其間、</verse>
				<verse number="2">俾爾以我所行於埃及之異跡、告爾子孫、則知我誠耶和華。○</verse>
				<verse number="3">摩西 亞倫覲法老曰希百來族之上帝耶和華諭云、爾欲待何時、始自卑乎、當釋我民、以役事我。</verse>
				<verse number="4">倘不釋我民、明白我使蝗至爾境內。</verse>
				<verse number="5">周遍於地、幾無隙土、其未壞於雹者、必為蝗所食、以及園中植木、無不盡焉。</verse>
				<verse number="6">爾之宮幃、臣民之第宅、蝗充斥之、自爾祖爾父至於今日、皆未嘗見也。摩西退。○</verse>
				<verse number="7">群臣奏法老曰、似此累我伊於何底、宜釋斯族、役事其上帝耶和華、豈不知埃及、已將危亡乎。</verse>
				<verse number="8">法老乃召摩西 亞倫曰、爾往役事爾之上帝耶和華、但欲往者為誰。</verse>
				<verse number="9">摩西曰、自老迄幼、由子及女、爰至牛羊、無不俱往。以守節禮、奉事耶和華。</verse>
				<verse number="10">曰、我知爾衷懷不善、如耶和華庇爾則可、但我不釋爾之幼稚同往。</verse>
				<verse number="11">我如爾祈、惟長者往、役事耶和華、餘弗與、遂驅二人出。○</verse>
				<verse number="12">耶和華諭摩西曰、手指埃及招蝗遍集、未壞於雹之田蔬、悉為所食。</verse>
				<verse number="13">摩西以杖指埃及、耶和華令風從東來、永朝永夕、明晨、蝗隨風至。</verse>
				<verse number="14">蝗至埃及、棲於四境、自古迄今、至於後世、殆亦未有若此之甚。</verse>
				<verse number="15">蝗遍通國、覆蔽全地、田蔬園木、未壞於雹者、悉為所食、樹葉田蔬、靡有。孑遺。○</verse>
				<verse number="16">法老速召摩西 亞倫曰、我獲罪於爾之上帝耶和華、亦獲罪於爾。</verse>
				<verse number="17">今姑宥我、禱爾上帝耶和華、免此大災。</verse>
				<verse number="18">二人退、禱耶和華。</verse>
				<verse number="19">耶和華令西風驟起悉驅其蝗、投之紅海、埃及境內、不遺一蝗。</verse>
				<verse number="20">法老剛愎厥心、不釋以色列族、耶和華姑聽之。○</verse>
				<verse number="21">耶和華諭摩西曰、以手指天、使埃及晦冥、暗中摸索。</verse>
				<verse number="22">摩西指天、遍埃及地杳冥幽暗、至於三日。</verse>
				<verse number="23">三日間、人不得相見、弗能出戶、惟以色列族宅有輝光。○</verse>
				<verse number="24">法老召摩西曰、爾可攜子女往、役事耶和華、止留牛羊。</verse>
				<verse number="25">摩西曰、必給我犧牲、燔而祭我之上帝耶和華。</verse>
				<verse number="26">亦牽群畜、弗遺一蹄、我必以此役事我之上帝耶和華。未臨其地、所以奉事耶和華者、尚不知以何物。○</verse>
				<verse number="27">法老剛愎厥心、不釋以色列族、耶和華姑聽之。</verse>
				<verse number="28">法老曰、爾且退、自後毋覿我面、覿面之日、我必置爾於死地。</verse>
				<verse number="29">摩西曰、可如爾言、我不復覲爾矣。</verse>
			</chapter>
			<chapter number="11">
				<verse number="1">耶和華諭摩西曰、我更降災於法老、與埃及民、彼然後釋汝、驅爾出境、</verse>
				<verse number="2">汝可語以色列族、使諸男女、乞金銀飾物於其鄰。</verse>
				<verse number="3">耶和華使斯族沾恩於埃及人、時法老之臣民重視摩西。○</verse>
				<verse number="4">摩西謂法老曰、耶和華云、我中夜必遍行埃及、</verse>
				<verse number="5">自居位之法老、迄旋磨之婢女、凡其長子、及群畜首生者、悉置於死。</verse>
				<verse number="6">號泣之聲、遍聞埃及、自昔迄今、至於後世、殆亦未有若此之甚。</verse>
				<verse number="7">而以色列族、由人及畜、無犬敢吠、使爾知埃及人與以色列族、為耶和華所區別。</verse>
				<verse number="8">爾之群臣必咸集、伏拜我前、求我族眾出爾境、然後我乃出。摩西言竟、怒而退。○</verse>
				<verse number="9">耶和華謂摩西曰、法老必不聽從、我將於埃及、廣施異跡。</verse>
				<verse number="10">摩西 亞倫雖施諸異跡於法老前、法老仍剛愎厥心、不釋以色列族、耶和華姑聽之。</verse>
			</chapter>
			<chapter number="12">
				<verse number="1">耶和華於埃及諭摩西 亞倫曰、</verse>
				<verse number="2">爾必以是月為正月、而作歲首。</verse>
				<verse number="3">當告以色列會眾、曰、是月十日、各家必取一羔。</verse>
				<verse number="4">若戶小人寡、一羔不能盡、則與比鄰同取、隨其人數、各如其量。</verse>
				<verse number="5">取純潔牡羔、生未盈歲者、綿羊山羊俱可。</verse>
				<verse number="6">當留至十四日夕、以色列會眾宰是羔、</verse>
				<verse number="7">即於食羔之室、取其血以釁左右橛、及門楣。</verse>
				<verse number="8">是夕炙其肉、共無酵餅苦菜而食。</verse>
				<verse number="9">勿生食、勿水烹、必火炙、首足與臟皆宜食。</verse>
				<verse number="10">毋留其餘於明日、若留於明日者、以火燬之。</verse>
				<verse number="11">當束帶納履、執杖而食、其速如欲遁者、是為耶和華逾越節之禮。</verse>
				<verse number="12">我耶和華是夜將遍行通國、擊埃及人長子、與畜首生者、凡埃及人之上帝我必敗之。</verse>
				<verse number="13">惟汝室以血為徵、我見之、將逾越爾室、擊埃及時、災害不及爾身。</verse>
				<verse number="14">歷代當誌是日、必守節期、以奉事我耶和華永著為例。</verse>
				<verse number="15">七日間、當食無酵餅、首日必於爾室除酵、自首日至七日、凡食酵者、必絕之於以色列族中。</verse>
				<verse number="16">首日必為聖會、七日亦必為聖會、是日勿操作、推備食則可。</verse>
				<verse number="17">是日我導爾群眾、以出埃及、故當守無酵節期、歷世勿替、永著為例。</verse>
				<verse number="18">正月十四日夕、至二十一日夕、宜食無酵餅。</verse>
				<verse number="19">七日間勿存酵於爾家、無論宗族賓旅、若食酵餅、必絕於以色列會中。</verse>
				<verse number="20">有酵者勿食、維爾家所食者、必除其酵。○</verse>
				<verse number="21">摩西屬以色列長老、告之曰、隨爾家之人數、擇羔而宰、以為逾越節禮。</verse>
				<verse number="22">以盂盛血、束牛膝草、濡血釁門楣與橛、是夜至明晨勿出戶。</verse>
				<verse number="23">蓋耶和華將遍行通國、擊埃及人、見楣橛釁血、必逾越其門、不容殘賊者入擊爾曹。</verse>
				<verse number="24">爾與子孫必守此節、永著為例。</verse>
				<verse number="25">昔耶和華許以地賜爾、既得斯土、宜行此禮。</verse>
				<verse number="26">如爾子孫、問曷故行是。</verse>
				<verse number="27">當曰、昔耶和華擊埃及人時、逾越我第宅、拯我眷聚、是以守逾越節、奉耶和華。</verse>
				<verse number="28">以色列族稽首而拜、遂往遵耶和華所諭摩西 亞倫而行。○</verse>
				<verse number="29">中夜耶和華遍行埃及、自居位之法老、至獄中之罪犯、凡其長子、及群畜首生者、無不被擊。</verse>
				<verse number="30">是夜比戶皆有死亡、號泣之聲、遍聞埃及、法老與臣民悉起。</verse>
				<verse number="31">召摩西 亞倫曰、爾曹與以色列族、速離我民、奉事耶和華。</verse>
				<verse number="32">如爾所言。亦驅牛羊、如爾所求、更我為我祝嘏。</verse>
				<verse number="33">埃及人促以色列族、速出其境。僉曰、我儕將就死亡。</verse>
				<verse number="34">以色列族之濕麵、未置酵、盛於器中、以衣裹之、肩而行。</verse>
				<verse number="35">亦從摩西言、乞金銀服飾於埃及人。</verse>
				<verse number="36">耶和華使以色列族、沾恩於埃及人、遂得所乞之物、取之而去。</verse>
				<verse number="37">以色列族自蘭塞遄征、至數割、計其人數、婦稚而外、壯健者約六十萬。</verse>
				<verse number="38">非同族者、從行亦眾、群畜牛羊、不可勝數。</verse>
				<verse number="39">埃及人促以色列族出境、不得濡滯、故未遑備糧、第以所攜無酵濕麵、炊為無酵餅。</verse>
				<verse number="40">以色列族旅埃及、自祖迄今、歷四百三十年。</verse>
				<verse number="41">歷年既竟、至於是日、耶和華之兆民咸出埃及、</verse>
				<verse number="42">是夜耶和華拯以色列族、出於埃及。故當守是日、永誌弗忘、至於歷世、奉事耶和華。○</verse>
				<verse number="43">耶和華諭摩西 亞倫曰、循逾越節例、外人不可食。</verse>
				<verse number="44">金所購之僕、既受割禮則可食。</verse>
				<verse number="45">外人旅於爾家、及為爾傭者、不可食。</verse>
				<verse number="46">食羔必於一室、毋攜肉於外、其骨不折。</verse>
				<verse number="47">以色列會眾、宜守此禮。</verse>
				<verse number="48">有外人旅於爾家、欲奉耶和華、守逾越節、必使其丁男、俱受割禮、然後可入會守之、與爾本支無異。未受割者不可食。</verse>
				<verse number="49">爾之本支、及外人旅於爾家者、皆同此例。</verse>
				<verse number="50">以色列族遵耶和華所諭摩西 亞倫而行。</verse>
				<verse number="51">是日耶和華導以色列兆民、出於埃及。</verse>
			</chapter>
			<chapter number="13">
				<verse number="1">耶和華諭摩西曰、</verse>
				<verse number="2">以色列族中、凡初胎男子、首生牡畜、皆屬於我、當稱為聖物以獻我。</verse>
				<verse number="3">摩西告民曰、是日耶和華以大能導爾出此地、脫汝於賤役、當誌弗忘、毋食酵餅。</verse>
				<verse number="4">爾出時乃亞筆月。</verse>
				<verse number="5">昔耶和華誓以產乳與蜜之地、賜爾祖、其地即迦南人、赫人、亞摩哩人、希未人、耶布士人所屬者、既導爾入斯土、當於是月守此禮。</verse>
				<verse number="6">七日當食無酵餅、歷至七日、乃守節禮、奉事耶和華。</verse>
				<verse number="7">七日必食無酵餅、酵與酒母、毋得見於爾境。</verse>
				<verse number="8">當告子孫、昔出埃及、耶和華拯我儕、故行此禮。</verse>
				<verse number="9">耶和華以大能導爾曹出埃及、故其法律、必述於爾口、錄於爾手、服於爾顙、誌之勿失。</verse>
				<verse number="10">每年屆期、必守此禮。</verse>
				<verse number="11">昔耶和華誓爾祖、以迦南人之地賜爾、既導爾入斯土、</verse>
				<verse number="12">則必以初胎男子、首生牡畜、獻於耶和華。</verse>
				<verse number="13">首生之驢、必以羔代、否則折其頸。初胎男子、必以金贖。</verse>
				<verse number="14">厥後若爾子孫詰爾、行此曷故、爾宜告之、耶和華以大能導我出埃及、脫我於賤役、</verse>
				<verse number="15">法老剛愎厥心、不釋我出境、耶和華遍戮埃及人之初胎男子、首生牡畜、故我以首生牡畜、獻祭耶和華、其初胎男子、則以金贖。</verse>
				<verse number="16">耶和華以大能導我出埃及、故我必錄於手、服於顙。</verse>
				<verse number="17">法老既釋以色列族出境、上帝不導之由非利士人之近途、恐民遇戰、或生悔心、旋歸埃及、</verse>
				<verse number="18">故由他途導之、沿紅海、適野而行以色列族整其行伍、出於埃及、</verse>
				<verse number="19">昔約瑟言上帝必眷顧以色列族、故使民發誓、攜己骨以歸、摩西乃歸其骨。</verse>
				<verse number="20">自數割遄征、張幕於以籐近野。</verse>
				<verse number="21">耶和華導民、無間日夜、晝則導以雲、夜則燭以火、其狀如柱。</verse>
				<verse number="22">於是晝有雲、夜有火、弗離於前。</verse>
			</chapter>
			<chapter number="14">
				<verse number="1">耶和華諭摩西曰、</verse>
				<verse number="2">告以色列族、必反比哈希緑境、宜於蜜奪與海接壤之巴力洗分前、瀕海張幕。</verse>
				<verse number="3">蓋法老必自謂以色列族迷於野、不得出其藩。</verse>
				<verse number="4">法老剛愎厥心、追襲爾後、我姑聽之、迨殲法老、覆其軍、以獲大榮、使埃及人知行是事者、我耶和華也。以色列族遵命而行。○</verse>
				<verse number="5">或告埃及王曰、以色列族逋逃於外、法老及群臣中心悔曰、奚為釋以色列族、致不役事於我。</verse>
				<verse number="6">遂備其車、民盡相從、</verse>
				<verse number="9">張幕於瀕海、比哈希緑境、巴力洗分前。法老率車馬軍旅追及之。</verse>
				<verse number="10">相去伊邇、以色列族見追將及、震驚特甚、呼籲耶和華、</verse>
				<verse number="11">亦謂摩西曰、在埃及、豈無塚地、而導我出、使亡於野、曷待我若是。</verse>
				<verse number="12">我在埃及時、豈不曰、我姑為彼役事、與其死於曠野、寧為埃及人服役。</verse>
				<verse number="13">摩西曰、毋懼、耶和華拯爾、可立而待、蓋今日所見之埃及人、後必不復見也。</verse>
				<verse number="14">耶和華必代爾戰、爾惟默然。</verse>
				<verse number="15">耶和華謂摩西曰、曷為籲我、當告以色列族、遄征勿緩。</verse>
				<verse number="16">爾舉杖指海、海立中判、令以色列族行於海中、如履陸地。</verse>
				<verse number="17">埃及人必剛愎厥心以襲、我姑聽之。我必勝法老、爰及軍旅車馬、以獲大榮。</verse>
				<verse number="18">我行是、則埃及人知我乃耶和華。○</verse>
				<verse number="19">上帝之使、昔在以色列營前、今遷於後、雲狀如柱、亦離前而立後。</verse>
				<verse number="20">間於二營之中。埃及人觀之如黑雲、以色列族望之如巨光、彼此終夜不相近。</verse>
				<verse number="21">摩西指海、耶和華使東風驟起、飄揚永夕、水退海判、其間若陸地。</verse>
				<verse number="22">以色列族行於海中、若履陸地、左右水如壁立。</verse>
				<verse number="23">埃及人車馬、與法老軍旅襲其後、至海中、</verse>
				<verse number="24">昧爽火雲若柱、耶和華於其中俯視埃及營、亂其行伍、</verse>
				<verse number="25">脫其車輪、使之難行。埃及人曰、耶和華助以色列族而攻我、我其遁。</verse>
				<verse number="26">耶和華諭摩西曰、以手指海、使水反淹其軍、以及車馬。</verse>
				<verse number="27">摩西指海、黎明水合如故。埃及人趨而避、耶和華使水阻其前、淹之於海。</verse>
				<verse number="28">蓋法老率車馬軍旅、入於海中、襲以色列族後、海水回流、軍俱覆沒、靡有孑遺。</verse>
				<verse number="29">惟以色列族、行於海中、如履陸地、左右水如壁立。</verse>
				<verse number="30">是日耶和華拯以色列族、脫於埃及人手、埃及人之屍浮於海濱。以色列人目擊之。</verse>
				<verse number="31">耶和華以大能降罰於埃及人、以色列族見而寅畏、篤信耶和華、亦信其僕摩西。</verse>
			</chapter>
			<chapter number="15">
				<verse number="1">摩西與以色列族謳歌、頌美耶和華、曰、赫兮喧兮、耶和華歟、當謳歌之、馬與乘者、俱驅於海、</verse>
				<verse number="2">耶和華施能、援手拯我、我為謳歌。我之上帝、我極其揄揚、我父之上帝、我高其品評。</verse>
				<verse number="3">惟耶和華善於戰、惟耶和華著此名。</verse>
				<verse number="4">法老軍騎、盡驅於海、特選將軍亦沒紅海。</verse>
				<verse number="5">如石沉淵、波濤覆之。</verse>
				<verse number="6">耶和華顯其大能、施力而群敵喪亡。</verse>
				<verse number="7">作威而仇讎覆滅、其怒如火、燬敵若蒭。</verse>
				<verse number="8">其揚烈風、使水驟起、濤若堆立、波凝海中。</verse>
				<verse number="9">彼敵有言、必追而及、分其貨財、以快我心、出我鋒刃、手殲厥眾。</verse>
				<verse number="10">惟爾吹氣、海淹其敵、如鉛之沉、沒於洪水。</verse>
				<verse number="11">諸上帝中、孰克與耶和華頡頏、至聖至榮、可畏可頌、獨行異跡、誰堪比儗。</verse>
				<verse number="12">爾擊勁敵、地為吞之、</verse>
				<verse number="13">爾拯兆民、恩以導之、自施其能、引至聖室。</verse>
				<verse number="14">異邦族類、必聞而畏、非利士民必悚然懼、</verse>
				<verse number="15">以東諸伯必觳觫、摩押英豪必戰慄、迦南居民必喪膽。</verse>
				<verse number="16">無不驚駭、爾施厥能敵不敢動、屹然如石、待耶和華所得之民經其地。</verse>
				<verse number="17">聖山恆業、乃耶和華所預備駐蹕之地、導民進之、安居其所。</verse>
				<verse number="18">耶和華為主宰、至遠靡暨。</verse>
				<verse number="19">法老率車馬軍騎入海、耶和華使水回流盡淹其眾、惟以色列族行於海中、如履陸地、</verse>
				<verse number="20">先知婦亞倫姊米哩暗、手執鼗、諸女亦執鼗相從、舞蹈而出。</verse>
				<verse number="21">米哩暗和其歌曰、赫兮喧兮、耶和華歟、馬與乘者、盡驅於海。</verse>
				<verse number="22">摩西與以色列族、離紅海遄征、至書耳野、歷程三日、渺不見水。</verse>
				<verse number="23">至馬喇、得水殊苦、人弗能飲、故稱其名曰、馬喇、</verse>
				<verse number="24">民怨摩西、曰、我將何飲。</verse>
				<verse number="25">摩西籲耶和華、耶和華、示以木、投諸水中、其味即淡。在彼耶和華設法度、以試其民、</verse>
				<verse number="26">曰爾若從爾上帝耶和華命、行其所悅、循其誡命、守其禮儀、則必醫爾。埃及人所患之恙、必不加諸爾。</verse>
				<verse number="27">遂至以林彼有水泉十二、棗樹七十。近水張幕。</verse>
			</chapter>
			<chapter number="16">
				<verse number="1">出埃及後、二月有半、以色列會眾離以林、至汛野、其地在以林西乃間、</verse>
				<verse number="2">怨摩西 亞倫、</verse>
				<verse number="3">曰昔我在埃及有肉盈鼎、有餅果腹、盍乘此時、死於耶和華手、奚導我於野、使會眾饑而死乎、</verse>
				<verse number="4">耶和華諭摩西曰、我必自天雨餅、以贍汝用、使民出外、日斂所需、我行是以試民、果遵我例否。</verse>
				<verse number="5">至於六日、所斂必倍其數、所收者民必備之。</verse>
				<verse number="6">摩西 亞倫告以色列族曰、至夕爾必知耶和華導爾出埃及。</verse>
				<verse number="7">詰朝爾將睹耶和華之榮光、我何人斯、奚為怨我。爾怨耶和華、已升聞於上。</verse>
				<verse number="8">又曰、耶和華夕頒爾以肉、朝飽爾以餅、爾出怨言、耶和華已聞之矣。我何人斯、爾所怨者、非我也、耶和華也。</verse>
				<verse number="9">摩西使亞倫告以色列會眾曰、耶和華聞爾怨言、使爾進於其前。</verse>
				<verse number="10">亞倫言時、以色列會眾向野遙瞻、耶和華之榮光、雲中顯著。</verse>
				<verse number="11">耶和華諭摩西曰、</verse>
				<verse number="12">以色列族怨言、我已聞矣。當告之曰、夕可噉肉、朝可飽餅、使知我乃爾之上帝耶和華。</verse>
				<verse number="13">營壘四周、夕有鶉集、旦有露降、</verse>
				<verse number="14">零露初晞、細片如霜、充斥於地。</verse>
				<verse number="15">以色列族見而弗識、相語曰、此何物歟。摩西曰、此耶和華予爾之餅。</verse>
				<verse number="16">耶和華諭爾曰、凡在幕者取之、視其人數、隨其所需、人各六升。</verse>
				<verse number="17">以色列族遵命以斂、寡者有之、多者亦有之、</verse>
				<verse number="18">以升量其所入、多取者無餘、寡取者無乏、其斂之也、隨其所需。</verse>
				<verse number="19">摩西告民曰、毋留其餘、以待詰朝。</verse>
				<verse number="20">有不從摩西言者、留之明日、蟲生臭惡、摩西怒焉、</verse>
				<verse number="21">每晨各隨所需而斂、日暴則消。</verse>
				<verse number="22">至六日所斂、則倍其數、人各十二升、眾會長來告摩西。</verse>
				<verse number="23">摩西曰、此應耶和華言、翌日安息、乃耶和華之聖日、欲炙者炙、欲煮者煮、食既有餘、藏於明日。</verse>
				<verse number="24">乃遵摩西命、留之明日、臭不惡、蟲不生。</verse>
				<verse number="25">摩西曰、爾可食此、今日安息、奉事耶和華、雖索於野、必不得。</verse>
				<verse number="26">六日間當斂之、惟七日乃安息、不能得也。</verse>
				<verse number="27">至七日、有適野以斂者、果無所得。</verse>
				<verse number="28">耶和華諭摩西曰、斯民不守我誡命、奉我律例、將伊於何底。</verse>
				<verse number="29">我耶和華以安息日賜爾、故於六日、予爾宿舂、至安息日、必居其所而不離。</verse>
				<verse number="30">蓋七日民乃安息。</verse>
				<verse number="31">以色列族稱所得者曰嗎嗱、狀如莞荽仁、而色白、味甘如蜜餅。</verse>
				<verse number="32">摩西曰、耶和華命必以此物充六升、傳於歷代、使知我導汝出埃及、居野時所餉爾者。</verse>
				<verse number="33">摩西告亞倫曰、嗎嗱六升藏於器中、置之耶和華前、歷代存焉。</verse>
				<verse number="34">亞倫遵命、置於法匱前、以存之。</verse>
				<verse number="35">以色列族食嗎嗱、歷四十年、迨至迦南境人跡之處而後已。</verse>
				<verse number="36">六升者、六斗十分之一也。</verse>
			</chapter>
			<chapter number="17">
				<verse number="1">以色列會眾、遵耶和華命、自汛野遄征、張幕於哩非停、欲飲無水。</verse>
				<verse number="2">民與摩西爭曰、盍予我水。摩西曰、奚與我爭、奚試耶和華乎。</verse>
				<verse number="3">民渴甚、怨摩西曰、奚導我出埃及、使我與子及畜燥渴以死。</verse>
				<verse number="4">摩西籲耶和華曰、斯民幾欲以石擊我、將若何。</verse>
				<verse number="5">耶和華曰、爾執擊河之杖、率以色列長老、為民先導。</verse>
				<verse number="6">我立於何烈磐上、爾至時當擊斯磐、水由之出、使民得飲、摩西行是、以色列長老目擊之。</verse>
				<verse number="7">以色列人爭摩西而試耶和華、曰、不識耶和華果在我中否。故摩西稱其地曰馬撒、亦曰米利巴、</verse>
				<verse number="8">亞馬力人與以色列族戰、於哩非停。</verse>
				<verse number="9">摩西告約書亞曰、爾當選士卒、詰朝與亞馬力人戰、我執上帝之杖、立於山巔。</verse>
				<verse number="10">約書亞遵命、與亞馬力人戰。摩西、亞倫、戶耳登於山巔。</verse>
				<verse number="11">摩西舉手、則以色列族勝、垂手、則亞馬力人勝。</verse>
				<verse number="12">摩西手疲、不能舉、亞倫戶耳移石使坐、左右扶翼、手不搖撼、至於日入。</verse>
				<verse number="13">約書亞以刃擊敗亞馬力人。</verse>
				<verse number="14">耶和華諭摩西曰、我將滅亞馬力族於天下、當載於簡、口誦之、俾約書亞聽聞。</verse>
				<verse number="15">摩西築壇。稱其名耶和華尼西、</verse>
				<verse number="16">蓋曰、因亞馬力手攻耶和華、故與之戰、歷世靡暨。</verse>
			</chapter>
			<chapter number="18">
				<verse number="1">耶和華上帝扶翼摩西、及以色列民、導之出埃及、其時摩西外舅葉羅、為米田祭司、風聞其事。</verse>
				<verse number="2">在昔摩西曾遣其妻西坡喇歸於父家、迄今其外舅攜之以至、</verse>
				<verse number="3">及其二子、其一摩西命名革順、蓋曰、我於異邦為旅、</verse>
				<verse number="4">其一命名以列撒、蓋曰、我父之上帝扶翼我、拯我脫於法老刃。</verse>
				<verse number="5">摩西張幕於野、去上帝之山無幾、其妻孥葉羅攜之至。</verse>
				<verse number="6">或告曰、爾外舅葉羅、挈爾妻孥、偕來斯土。</verse>
				<verse number="7">摩西出迓之伏拜接吻、彼此問安入幕。</verse>
				<verse number="8">摩西以耶和華緣以色列族故、施行於法老與埃及人、及在途間、歷試多艱、賴耶和華援手、一切事實、俱詳告之。</verse>
				<verse number="9">葉羅聞耶和華待以色列族特厚、脫之於埃及人手、欣喜不勝、</verse>
				<verse number="10">曰、耶和華既拯爾、暨爾同族、脫於法老與埃及人手、當頌美焉。</verse>
				<verse number="11">夫埃及人妄自誇大、而耶和華超軼其上、我故知耶和華較諸上帝為尤大。</verse>
				<verse number="12">葉羅遂燔牲獻祭、奉事上帝、亞倫及以色列長老咸集、與葉羅食餅於上帝前。○</verse>
				<verse number="13">越日、摩西坐以鞫民、民立於側、自朝至暮。</verse>
				<verse number="14">摩西外舅見其所行、則曰、汝如是以涖民曷故、爾坐而民立、自朝迄暮、果何意與。</verse>
				<verse number="15">摩西曰、民咸就我、諮詢上帝之意耳。</verse>
				<verse number="16">人與鄰里有訟、則至我前、我折中於其間、以上帝律法禮儀告之。</verse>
				<verse number="17">摩西外舅曰、爾之作為非所宜也。</verse>
				<verse number="18">事苟繁重、汝弗能獨理、恐與斯民、俱就廢弛。</verse>
				<verse number="19">我有一策、爾其從我、以希上帝之眷佑、爾在上帝兆民之間、可以其事呈於上帝前、</verse>
				<verse number="20">而教以律法禮儀、示以必為之事、必由之道。</verse>
				<verse number="21">爾於民中、簡其具才能、惡苞苴、真實無妄、寅畏上帝者、立為千夫長、百夫長、五十夫長、十夫長、</verse>
				<verse number="22">使其隨時鞫民、事大則告爾、事小則自鞫、共任此職、則爾事輕易舉。</verse>
				<verse number="23">若爾蒙上帝命、以行是事、則爾可常存、民亦安歸故土。</verse>
				<verse number="24">摩西聆訓、遵外舅之言以行、</verse>
				<verse number="25">於以色列族中、簡才能出眾者、立為民長、即千夫長、百夫長、五十夫長、十夫長、</verse>
				<verse number="26">隨時鞫民、事鉅則往告、事細則自鞫。</verse>
				<verse number="27">是時葉羅返故土、而摩西送之行。</verse>
			</chapter>
			<chapter number="19">
				<verse number="3">摩西陟山、覲於上帝、耶和華召之曰、當告雅各家、以色列族云、</verse>
				<verse number="4">我所行於埃及民者、爾亦目擊、譬諸大鷹、負雛於翼、使爾眾歸我。</verse>
				<verse number="5">宇內屬我、爾果聽我言、守我約、則於列國中、我必以爾為寶、</verse>
				<verse number="6">亦為祭司之國、成聖之民、役事於我、爾以此言告於以色列族。</verse>
				<verse number="7">摩西乃往屬民長老、以耶和華所命告之。</verse>
				<verse number="10">耶和華又曰、汝見此民、使今日明日、潔己濯衣、</verse>
				<verse number="11">三日當備、越三日、我必降臨西乃山、顯於兆民。</verse>
				<verse number="12">山之四周、爾範圍之、告於有眾曰、爾當謹恪、毋陟高崗、毋犯斯境、犯者死無赦。</verse>
				<verse number="13">不以手執、必矢石攻擊、無論人畜、命莫能逃、迨角聲清越、始可登山。</verse>
				<verse number="14">摩西下至民處、使民潔己濯衣。</verse>
				<verse number="15">謂之曰、三日必備、勿御爾妻。○</verse>
				<verse number="16">三日黎明、雷電交作、黑雲蔽山、角鳴甚厲、遍營之民、無不戰慄。</verse>
				<verse number="17">摩西率民出帷幕、佇立山下、以迓上帝。</verse>
				<verse number="18">耶和華由火中降臨於西乃山、煙燄四塞、如自洪爐出、山嶽震動。</verse>
				<verse number="19">角鳴愈久、聲愈宏遠、摩西禱告、上帝應之以聲。</verse>
				<verse number="20">耶和華既降臨於西乃山、自山巔召摩西、摩西登焉。</verse>
				<verse number="21">耶和華曰、爾下、告於有眾、勿踰越以窺我、恐多殞沒。</verse>
				<verse number="22">親我之祭司亦當自潔、免我震怒。</verse>
				<verse number="23">對曰、爾曾諭我、範圍西乃山、以為聖所、故民不得上。</verse>
				<verse number="24">耶和華諭之曰、爾可下、同亞倫上、祭司庶民勿逾越以上、免我震怒。</verse>
				<verse number="25">摩西遂下、以此語告民。</verse>
			</chapter>
			<chapter number="20">
				<verse number="1">上帝垂誡曰、</verse>
				<verse number="2">我耶和華、爾之上帝、導爾出埃及、脫爾於賤役者、</verse>
				<verse number="3">余而外、不可別有上帝、</verse>
				<verse number="4">毋雕偶像、天上地下水中百物、勿作像象之、</verse>
				<verse number="5">毋拜跪、無崇奉、以我耶和華、即爾之上帝、斷不容以他上帝匹我、惡我者禍之、自父及子、至三四世、</verse>
				<verse number="6">愛我、守我誡者福之、至千百世。</verse>
				<verse number="7">爾上帝耶和華之名勿妄稱、妄稱者罪無赦。</verse>
				<verse number="8">當以安息日為聖日、永誌勿忘。</verse>
				<verse number="9">六日間宜操作、</verse>
				<verse number="10">越至七日、則耶和華、爾上帝之安息日也、是日、爾與子女僕婢牲畜、及遠人主於爾家者、皆勿操作、</verse>
				<verse number="11">蓋六日間、耶和華造天地海萬物、七日止、故耶和華以安息日為聖日、而錫嘏焉、</verse>
				<verse number="12">敬爾父母、則可於耶和華爾上帝所賜之地、而享遐齡。</verse>
				<verse number="13">毋殺人。</verse>
				<verse number="14">毋行淫、</verse>
				<verse number="15">毋攘竊。</verse>
				<verse number="16">毋妄證。</verse>
				<verse number="17">毋貪人宅第、妻室、僕婢、牛驢、與凡屬於人者。○</verse>
				<verse number="18">民見雷迅電閃、角鳴烟障、則畏避遙立、</verse>
				<verse number="19">謂摩西曰、汝與我言、我則聽從、如上帝與我言、我恐死亡。</verse>
				<verse number="20">摩西曰、勿懼、蓋上帝降臨、試於爾眾、俾爾敬畏、毋蹈愆尤。</verse>
				<verse number="21">於是民遙立、而摩西至上帝所、幽深玄遠之處。○</verse>
				<verse number="22">耶和華諭摩西、使宣言以色列族、曰、爾觀我由天與爾言。</verse>
				<verse number="23">勿以金銀鑄上帝匹我。</verse>
				<verse number="24">當以土築壇、獻牛羊為燔祭、臚陳其上、亦為酬恩之祭。凡我使人至籲我名之所、我必臨格、而錫嘏焉。</verse>
				<verse number="25">如以石築壇、而奉事我、則毋雕鏤、用器造作、即為污衊。</verse>
				<verse number="26">升壇毋歷堦、恐露爾下體。</verse>
			</chapter>
			<chapter number="21">
				<verse number="1">民所當守之法、爾宣布於民。</verse>
				<verse number="2">如購希百來僕、可事主六年、七年釋之、不索其贖、</verse>
				<verse number="3">若僕之來、孑然一身、其去也亦如是。若與妻偕來、亦必與妻偕去。</verse>
				<verse number="4">若主給以妻、生子女、則眷聚屬主、僕孑然而去。</verse>
				<verse number="5">僕愛厥主、眷戀妻子、不忍舍去、明以告主。</verse>
				<verse number="6">則其主必攜之至士師、附門或門橛、以鑽貫耳、俾僕恆事其主。</verse>
				<verse number="7">如人鬻女為婢、則不得釋、不與僕同。</verse>
				<verse number="8">如主納之而不見悅、是欺之也、則可容其自贖、不可鬻於他族。</verse>
				<verse number="9">如己為子聘、則視之如女。</verse>
				<verse number="10">倘別有所娶、則待此女好合無間、衣食無減。</verse>
				<verse number="11">設待之不若是、則容彼自去、毋索其贖、毋傷其財。</verse>
				<verse number="12">擊人死者殺無赦。</verse>
				<verse number="13">如殺人非出有意、乃上帝假手於爾、我必示爾以可避之處。</verse>
				<verse number="14">如惡謀詭計殺人、雖逋逃於祭壇、亦執以償。</verse>
				<verse number="15">擊父母者殺無赦。</verse>
				<verse number="16">攘竊人民、或鬻之、或留之者、殺無赦。</verse>
				<verse number="17">詛父母者殺無赦。</verse>
				<verse number="18">彼此相爭、有為拳石所擊、命弗致傷、委頓床第、</verse>
				<verse number="19">後起、杖而能行、則擊之者免刑、惟償其失時之值、而醫痊之。</verse>
				<verse number="20">如擊僕婢、立斃杖下者、必受刑。</verse>
				<verse number="21">倘僕數日不死、則主不受刑、因以金購故也。</verse>
				<verse number="22">相鬥誤擊妊婦墮胎、而無他害、則當罰金、依夫所定、折中於士師。</verse>
				<verse number="23">如有他害、則當以命償命。</verse>
				<verse number="24">目償目、齒償齒、手償手、足償足、</verse>
				<verse number="25">爇償爇、痍償痍、擊償擊。</verse>
				<verse number="26">若擊僕婢、而傷其目、必緣其傷而釋之。</verse>
				<verse number="27">傷其齒、則必緣其傷而釋之。</verse>
				<verse number="28">牛觸男女、致死者、必以石斃牛、不食其肉、無罪牛主。</verse>
				<verse number="29">若牛昔嘗觸人、已告牛主、而主不禁、至殺男女、則以石斃牛、牛主償命。</verse>
				<verse number="30">若士師令其以金贖刑、則必如數捐之。</verse>
				<verse number="31">若觸人子女、亦循此例。</verse>
				<verse number="32">若觸僕婢、以金十五給其主、而以石斃牛。</verse>
				<verse number="33">或掘阱而不覆其上、或啟井、蓋而不掩、致牛驢陷於中、</verse>
				<verse number="34">則捐金與主以償之、已死之畜歸己。</verse>
				<verse number="35">若牛觸他人之牛而致死、則鬻生牛、以分其金、死牛分其肉。</verse>
				<verse number="36">若人素知其牛、喜於抵觸、而不之禁、則以生牛償人、死牛歸己。</verse>
			</chapter>
			<chapter number="22">
				<verse number="1">若盜牛羊、毋論宰鬻、皆當償、盜牛者五倍、盜羊者四倍。</verse>
				<verse number="2">宵小穿窬、斃於人手、弗償其命。</verse>
				<verse number="3">旭日已升、而被擊死者、必償。盜必倍償所竊、如無有以償、鬻之為奴。</verse>
				<verse number="4">如其所竊、或牛羊驢、在盜手尚生者、償之維倍。</verse>
				<verse number="5">如牧畜於人之田、或葡萄園、則必以己田己園之佳者償之、</verse>
				<verse number="6">如火焚棘、延及露積。或禾稼、或田園、則舉火者必償。</verse>
				<verse number="7">如以金以器託友守之、為盜所竊、盜者被獲、償之維倍。</verse>
				<verse number="8">如弗能獲、則解受托之人於士師、察其果取人物與否。</verse>
				<verse number="9">毋論牛羊驢衣服諸物、已失之後、為事主認明者、必見士師、兩造具備、聽士師所斷、償之維倍。</verse>
				<verse number="10">如以牛羊驢畜、托友守之、或死傷、或被攘、別無人見、</verse>
				<verse number="11">則受托者必指耶和華發誓、自明其一介不取、而畜主必以為足、不使其償。</verse>
				<verse number="12">如畜被盜、則必償之。</verse>
				<verse number="13">如被斷傷、即以斷傷示之、而不償。</verse>
				<verse number="14">如借人畜、或傷或死、畜主不在、則必償、</verse>
				<verse number="15">畜主在、則不償、如為人僱、既受其值、則毋庸償。</verse>
				<verse number="16">如誘未聘之女同寢、則必聘以為室。</verse>
				<verse number="17">其父不欲妻之、則償以金、如聘禮之數。</verse>
				<verse number="18">巫者罪當死。</verse>
				<verse number="19">與獸淫合者、殺無赦。</verse>
				<verse number="20">我耶和華而外、祭他上帝者、必翦滅之。</verse>
				<verse number="21">毋侮旅人、緣昔爾曹旅於埃及故也。</verse>
				<verse number="22">勿欺孤寡、</verse>
				<verse number="23">若欺之、則其籲我、我必聽聞。</verse>
				<verse number="24">我怒必烈、以刃誅爾、寡爾妻、孤爾子。</verse>
				<verse number="25">如我民貧乏、而爾貸以金、毋取利、毋迫索。</verse>
				<verse number="26">如取人衣為質、日入必反之、</verse>
				<verse number="27">彼以衣蔽體、無此則不能安寢、蓋我以矜憫為懷、彼若籲我、我必俯聽。</verse>
				<verse number="28">勿詛士師、勿詈民長。</verse>
				<verse number="29">爾穀既登、爾釀初熟、奉我勿遲、汝初胎之男子必獻於我、</verse>
				<verse number="30">首生之牛羊、七日偕母、越至八日、必獻於我。</verse>
				<verse number="31">爾必為聖民、以奉事我、野獸所斷傷之肉勿食、投諸犬可也。</verse>
			</chapter>
			<chapter number="23">
				<verse number="1">毋揚虛誕、勿與惡人謀、以為妄證。</verse>
				<verse number="2">毋從俗以行惡、有訟立證、毋狥眾以反正。</verse>
				<verse number="3">貧者有訟、亦勿狥私。</verse>
				<verse number="4">如遇仇之牛驢、迷於歧路、則當牽之返、</verse>
				<verse number="5">見憾汝者之驢、負重伏地、則勿遺之、速解其載。</verse>
				<verse number="6">貧者有訟、毋反其正。</verse>
				<verse number="7">遠諸偽為、勿殺無辜、毋戮義人、蓋我不釋違義者。</verse>
				<verse number="8">毋受賄、蓋賄使明者暗、以直為曲。</verse>
				<verse number="9">毋侮旅人、昔汝為旅於埃及、故悉旅人之情況。</verse>
				<verse number="10">六年間、耕耘田畝、獲其所產、</verse>
				<verse number="11">越至七年以為閒田、休息不耕、使民之貧者食之、其餘為野獸食可也。橄欖與葡萄園亦然。</verse>
				<verse number="12">六日間宜操作、至七日則安息、使爾牛驢、釋其勞苦、僕婢外人、養其精力。</verse>
				<verse number="13">我所諭汝者、必守之、他上帝之名毋播揚、毋口誦。</verse>
				<verse number="14">每年守節禮者三、以奉事我、</verse>
				<verse number="15">亞筆月、汝出埃及、屆期必守除酵節、七日間、宜食無酵餅、如我所命、覲我之時、毋徒手而至。</verse>
				<verse number="16">爾所植於田者、當初穡時、必守節禮、歲聿云暮、盡收所產、亦必守節禮。</verse>
				<verse number="17">爾之丁男、覲於我耶和華前、歲凡三次。</verse>
				<verse number="18">祭我之牲、其血勿和酵餅而獻、其脂勿留於明日。</verse>
				<verse number="19">凡土所出之初實、必進爾上帝耶和華之宮。烹羔勿用羔母之乳。</verse>
				<verse number="20">我遣使於爾前、途間為爾輔翼、導爾至我所備之處。</verse>
				<verse number="21">我使至即我至、必不宥爾愆、故當遵其命。毋干厥怒。</verse>
				<verse number="22">爾誠聽其言、遵我所諭、則敵爾者我亦敵之、苦爾者我亦苦之。</verse>
				<verse number="23">我使必導爾入亞摩哩、赫、比哩洗、迦南、希未、耶布士諸族之地、翦滅其眾。</verse>
				<verse number="24">彼所奉事之上帝、爾勿崇拜、彼所作為、爾毋則傚、當摧其偶、毀其像。</verse>
				<verse number="25">必奉事爾上帝耶和華、則爾之飲食蒙予錫嘏、疾病以除、</verse>
				<verse number="26">必使爾境內無不妊者、無墮胎者、俱享遐齡。</verse>
				<verse number="27">爾所至之地、我必使其民悚懼、潰亂特甚、與爾敵者、無不敗北。</verse>
				<verse number="28">必使大蜂起於爾前、以驅希未人、迦南人、赫人。</verse>
				<verse number="29">一年中我不逐之盡、免土地荒蕪、野獸孳生。</verse>
				<verse number="30">我漸逐之、待爾昌熾、以得斯土。</verse>
				<verse number="31">我延袤爾境、自紅海至非利士人海、自曠野至大河、斯土之民、付於爾手、逐於爾前。</verse>
				<verse number="32">毋與其人立約、毋事其上帝。</verse>
				<verse number="33">勿容之居斯土、恐誘爾獲罪於我、若奉其上帝、則必陷爾於坎阱。</verse>
			</chapter>
			<chapter number="24">
				<verse number="1">耶和華諭摩西曰、爾攜亞倫、拿答、亞庇戶、同以色列長老七十人、登山遙立拜我。</verse>
				<verse number="2">惟爾可近我耶和華、其餘及民、皆不可近。</verse>
				<verse number="3">摩西以耶和華所諭命令法度、遍告億兆、同聲對曰、耶和華所諭、我必遵行。</verse>
				<verse number="4">摩西錄耶和華所命、夙興、築壇山下、立十二柱、循以色列族十二支派。</verse>
				<verse number="5">遣以色列族少者、獻燔祭、亦獻牛為酬恩之祭、奉事耶和華。</verse>
				<verse number="6">摩西取血半盛於盂、半灑於壇、</verse>
				<verse number="7">以盟約之詞、誦於民聽。僉曰、耶和華所諭、我必遵行。</verse>
				<verse number="8">摩西以血灑民曰、此耶和華諭爾之約之血、○</verse>
				<verse number="9">摩西、亞倫、拿答、亞庇戶、與以色列長老七十人、咸登山、</verse>
				<verse number="10">覲以色列族之上帝、其所立之處、如青玉平鋪、如昊天有耀。</verse>
				<verse number="11">以色列族之長者、既覲上帝、式飲式食、災害弗加。</verse>
				<verse number="12">耶和華諭摩西曰、爾可陟彼高崗、待我以勒石之誡命律法錫爾、使爾以此訓民。</verse>
				<verse number="13">摩西與從者約書亞興、獨登上帝之高崗。</verse>
				<verse number="14">未登之先、告諸長老曰、爾曹處此、待我反、爾有亞倫戶耳在、人有訟事、可往諮諏。</verse>
				<verse number="15">摩西登崗、有雲蔽之、</verse>
				<verse number="16">耶和華之榮光顯於西乃山、雲蔽其上六日、越至七日、耶和華自雲中召摩西、</verse>
				<verse number="17">其榮光狀如火焰、顯於山巔、以色列族無不目擊。</verse>
				<verse number="18">摩西登山入雲、凡歷四旬、日夜在焉。</verse>
			</chapter>
			<chapter number="25">
				<verse number="1">耶和華諭摩西曰、</verse>
				<verse number="2">爾告以色列族宜獻禮物、凡出於心所願者、爾可受之。</verse>
				<verse number="3">所受之禮物、即金三品、</verse>
				<verse number="4">紫赤絳三色之縷、與棉、羊毛。</verse>
				<verse number="5">牡羊皮之紅者、貂皮、皂莢木、燈油。</verse>
				<verse number="6">芬芳之物、可以成膏、可以焚香、</verse>
				<verse number="7">璧玉、與飾於公服黼掛之玉、</verse>
				<verse number="8">當為我搆聖室、爰處其中。</verse>
				<verse number="9">我所示爾之幕、與器必遵式以造。○</verse>
				<verse number="10">以皂莢木作匱、長二尺有半、廣與高俱尺有半、</verse>
				<verse number="11">匱之內外飾以兼金、其上四周、悉以金緣。</verse>
				<verse number="12">鑄金環四、置於四隅、左右各二。</verse>
				<verse number="13">以皂莢木作杠、飾以金、</verse>
				<verse number="14">兩旁之環、可貫杠以舁匱。</verse>
				<verse number="15">杠常貫環、而弗離。</verse>
				<verse number="16">我所告汝之律法、宜藏於匱。</verse>
				<verse number="17">以兼金作施恩之所、長二尺有半、廣一尺有半。</verse>
				<verse number="18">用圓輪法作二𠼻𡀔［口氷］、置施恩所之兩旁、</verse>
				<verse number="19">每旁各一、於施恩所之上、</verse>
				<verse number="20">𠼻𡀔［口氷］高展其翮、覆翼相對、俯視施恩之所。</verse>
				<verse number="21">置施恩之所於匱上、以我所告之律法藏於中。</verse>
				<verse number="22">我將降臨於𠼻𡀔［口氷］間、法匱施恩所之上、以諭言示爾、使告以色列族。○</verse>
				<verse number="23">爾用皂莢木作几、長二尺、廣一尺、高尺有半、</verse>
				<verse number="24">飾以兼金、四周悉以金緣。</verse>
				<verse number="25">四周之旁、廣約一掌、以金緣之、</verse>
				<verse number="26">作金環四、置於四隅、足上。</verse>
				<verse number="27">環附其旁、可貫杠以舁几。</verse>
				<verse number="28">用皂莢木作杠、以金飾之、俾得舁几、</verse>
				<verse number="29">用兼金作盤、鼎、盂、壺以灌奠。</verse>
				<verse number="30">几上之餅、必恆陳於我前。○</verse>
				<verse number="31">用圓輪法作燈臺、其柱、其枝、其盞、其節、其花、悉以兼金。</verse>
				<verse number="32">燈臺出枝凡六、兩旁各三。</verse>
				<verse number="33">枝各有盞、狀似杏仁、有節有花、六枝俱同。</verse>
				<verse number="34">柱亦有盞凡四、形似杏仁、有節有花。</verse>
				<verse number="35">所出之六枝、凡二枝下各有一節。</verse>
				<verse number="36">其節其枝、皆用圓輪法、以兼金為之。</verse>
				<verse number="37">臺有燈七、燃之相向、光輝發越。</verse>
				<verse number="38">剪與盤、亦以兼金。</verse>
				<verse number="39">造燈臺與器、用兼金千兩、</verse>
				<verse number="40">爾惟慎、余於山巔、所示爾之模式、爾其遵之。</verse>
			</chapter>
			<chapter number="26">
				<verse number="1">宜用紫赤絳三色之縷、與編棉作幕幔十、上采織𠼻𡀔［口氷］。</verse>
				<verse number="2">幔長二丈八尺、廣四尺、諸幔長短維一。</verse>
				<verse number="3">幔相連各五。</verse>
				<verse number="4">幔之聯絡處、用紫縷作紐、次幔亦然。</verse>
				<verse number="5">幔上聯絡之處、作五十紐、紐相銜接、次幔亦然。</verse>
				<verse number="6">作金鈎五十、鈎連諸幔、以成一幕。○</verse>
				<verse number="7">以羊毛作十一幔、以蓋幕。</verse>
				<verse number="8">幔長三丈、廣四尺、諸幔長短維一、</verse>
				<verse number="9">五幔相聯、六幔亦相聯、其六幔宜重複於幕前。</verse>
				<verse number="10">幔之聯絡處、宜作五十紐、次幔亦然。</verse>
				<verse number="11">作銅鈎五十、鈎紐聯為一幕。</verse>
				<verse number="12">餘幔之半、必垂幕後。</verse>
				<verse number="13">幕幔之餘、每旁一尺、垂幕兩旁、以蓋之。</verse>
				<verse number="14">用牡羊皮之紅者為幕幬、施貂皮於其上。○</verse>
				<verse number="15">以皂莢木作板、立於幕側。</verse>
				<verse number="16">各長一丈、廣尺有半。</verse>
				<verse number="17">下各二榫相對。</verse>
				<verse number="18">幕之眾板、其式相同、幕旁之南、作二十板。</verse>
				<verse number="19">下造銀座四十、板下各有二座、適與二榫相對。</verse>
				<verse number="20">幕旁之北二十板。</verse>
				<verse number="21">其下銀座四十、板下各有二座。</verse>
				<verse number="22">幕旁之西六板。</verse>
				<verse number="23">幕隅有二板。</verse>
				<verse number="24">幕隅二板、一環連其上下。</verse>
				<verse number="25">厥板凡八、銀座十六、板下各有二座。</verse>
				<verse number="26">以皂莢木作楗、</verse>
				<verse number="27">兩旁幕板、各五楗、西旁幕板五楗。</verse>
				<verse number="28">板中橫楗、由此達彼。</verse>
				<verse number="29">板飾以金、作環貫楗、亦以金飾。</verse>
				<verse number="30">我於山示汝當建之幕、必遵其式。○</verse>
				<verse number="31">用紫赤絳三色之縷、與編棉為簾、上采織𠼻𡀔［口氷］。</verse>
				<verse number="32">用皂莢木作柱四、飾以金、簾垂其間、金鈎銀座、</verse>
				<verse number="33">既垂其簾、運法匱入、簾隔至聖之室、與聖室相間。</verse>
				<verse number="34">施恩之所置於至聖室、法匱上。</verse>
				<verse number="35">簾外幕北設几案、幕南置燈臺、遙與相對。</verse>
				<verse number="36">用紫赤絳三色之縷、與編棉繡幬為幕門、</verse>
				<verse number="37">用皂莢木作柱五、以金飾之、金鈎銅座、以垂其幬。</verse>
			</chapter>
			<chapter number="27">
				<verse number="1">宜用皂莢木作方壇、長廣俱五尺、高三尺、</verse>
				<verse number="2">四隅作四角、亦以木為、以銅飾。</verse>
				<verse number="3">灰盤、鍫、盂、鈎、鼎、諸器、悉以銅作。</verse>
				<verse number="4">以銅作羅網、網之四隅綴以銅環。</verse>
				<verse number="5">壇中四圍、作緣置網。</verse>
				<verse number="6">用皂莢木作杠、飾以銅。</verse>
				<verse number="7">壇兩旁置環、貫杠以舁。</verse>
				<verse number="8">壇以板作、而空其內。山上所示爾者、必遵其式。○</verse>
				<verse number="9">幕四周有場、編棉作帷以圍之、南旁之帷長十丈、</verse>
				<verse number="10">柱二十、銅座二十、鈎與桁悉以銀為。</verse>
				<verse number="11">北旁之帷、長十丈、柱二十、銅座、二十、鈎與桁亦以銀為。</verse>
				<verse number="12">西旁之帷、廣五丈、柱十、座十、</verse>
				<verse number="13">場之東旁、廣五丈、</verse>
				<verse number="14">左旁之帷、長丈五、柱三、座三、</verse>
				<verse number="15">右旁之帷、長丈五、柱三、座三。</verse>
				<verse number="16">用紫赤絳三色之縷、與編棉繡幬為門、長二丈、柱四座四、</verse>
				<verse number="17">場四圍之柱、鈎、桁、俱以銀為、座則銅鑄。</verse>
				<verse number="18">編棉作場帷、長十丈、廣五丈、高五尺、其座皆銅。</verse>
				<verse number="19">幕釘、場帷之釘、與幕中所用之器、悉以銅製。○</verse>
				<verse number="20">宣告以色列族、取橄欖擣油、惟潔是務、使燈常燃。</verse>
				<verse number="21">會幕中、法匱前之簾外、亞倫與其子、自夕達旦、必燃明燈於我耶和華前、為以色列族歷代之永例。</verse>
			</chapter>
			<chapter number="28">
				<verse number="1">以色列族中、簡爾兄亞倫、以為祭司、爰及其子拿答、亞庇戶、以利亞撒、以大馬奉事於我、</verse>
				<verse number="2">宜為爾兄亞倫製聖衣、以彰華美。</verse>
				<verse number="3">我以神感人、使有慧心、爾告彼製聖衣、亞倫服之、區別其為祭司、而奉事我。</verse>
				<verse number="6">取金、與紫赤絳三色之縷、與編棉、繡為公服、</verse>
				<verse number="7">肩之兩旁、前後相連。</verse>
				<verse number="8">用金、與紫赤絳三色之縷、與編棉、繡公服之紳、</verse>
				<verse number="9">將璧玉二、上鐫以色列族名、依其生齒。</verse>
				<verse number="10">每玉列名凡六、</verse>
				<verse number="11">猶玉工鐫印然、鐫以色列族名、於二玉上、鑄金二方、嵌玉其中。</verse>
				<verse number="12">置二玉於公服之肩、於是亞倫必負以色列族名、於我耶和華前、以為記錄。</verse>
				<verse number="13">鑄金二方、</verse>
				<verse number="14">編兼金為二索、繫於金方。○</verse>
				<verse number="15">用金、與紫赤絳三色之縷、與編棉繡黼掛、用以鑒察事理、制同公服、</verse>
				<verse number="16">黼掛方而複、長廣之數、布指為度、</verse>
				<verse number="17">置玉其中、凡有四行、瑪瑙、淡黃玉、葱珩、為一行、</verse>
				<verse number="18">紅寶石、青玉、金鋼石、為一行、</verse>
				<verse number="19">赤玉、白瑪瑙、紫玉、為一行、</verse>
				<verse number="20">黃玉、碧玉、璧玉、為一行、鑄金為方、嵌玉其中。</verse>
				<verse number="21">玉上用鐫印法、鐫以色列族十二支派之名。</verse>
				<verse number="22">編兼金為索、以綴黼掛。</verse>
				<verse number="23">用金鑄二環、置於黼掛、兩旁之上、</verse>
				<verse number="24">以金索之末繫其環。</verse>
				<verse number="25">以索之端置二金方、加於公服肩前。</verse>
				<verse number="26">製二金環、置於黼掛兩旁之下、在公服前、黼掛內、</verse>
				<verse number="27">又作金環二、置於公服兩旁下、向前、於交接之處相對、在公服繡紳之上。</verse>
				<verse number="28">以紫帶繫黼掛環、與公服環相連於紳上、使黼掛不離公服、</verse>
				<verse number="29">黼掛用以鑑察事理、亞倫進聖所、覲我時、必服於膺前、念以色列族名不輟。</verse>
				<verse number="30">以烏陵土明置於黼掛、亞倫覲我耶和華時、必服之膺前、為以色列族鑑察事理於我前、恆久不輟。○</verse>
				<verse number="31">必用紫縷、製公服內之長衣、</verse>
				<verse number="32">當肩之中、必留空隙、用組織法製領、隙之四周、如甲衣然、使衣不敝。</verse>
				<verse number="33">衣裾四周之下、用紫赤絳三色之縷為緣、狀若石榴、間以金鈴、</verse>
				<verse number="34">衣之四周、石榴與金鈴相間。</verse>
				<verse number="35">亞倫出入聖室、奉事我耶和華時、必繫此鈴、使聲遙聞、免於死亡。○</verse>
				<verse number="36">必鑄兼金為匾、以鐫印法鐫字於上曰、為聖以事耶和華。</verse>
				<verse number="37">繫以紫帶、戴於冠前。</verse>
				<verse number="38">亞倫必恆戴於顙、以色列族獻諸聖物、恐有罪愆、惟亞倫任厥過、冀我耶和華悅納。</verse>
				<verse number="39">織棉、縱橫相間、製為衣冠、惟紳則以絺繡。○</verse>
				<verse number="40">為亞倫子製衣服、冠帶、以彰華美、</verse>
				<verse number="41">使亞倫及其子服之、沐以膏、俾其成聖、任為祭司、以奉事我。</verse>
				<verse number="42">以枲織褌、自腰及髀、蔽厥下體。</verse>
				<verse number="43">亞倫與子進會幕、近祭壇、役事於聖所之時、必衣此服、免蹈罪愆、至於死亡、以此永著為例、歷世勿替。</verse>
			</chapter>
			<chapter number="29">
				<verse number="1">如欲使之成聖、為祭司而事我、宜取犢一、牡綿羊二、純潔是務。</verse>
				<verse number="2">用麥粉製饅與和油之餅、抹膏之薄餅、俱弗置酵、</verse>
				<verse number="3">盛之於筐、可以提挈、犢與二羊、亦牽之至。</verse>
				<verse number="4">攜亞倫及其子至會幕門外、以水濯之、</verse>
				<verse number="5">衣亞倫以衣、及公服、黼掛、與公服下之長衣、束以繡紳、</verse>
				<verse number="6">以冠冠首、上加聖冕。</verse>
				<verse number="7">斟香膏、膏其首。</verse>
				<verse number="8">攜其子來、衣以衣、</verse>
				<verse number="9">束以紳、冠以冠、使亞倫及子任祭司職、永著為例。</verse>
				<verse number="10">牽犢至會幕前、使亞倫及子按手其上。</verse>
				<verse number="11">當我耶和華前、必宰是犢、於會幕門外、</verse>
				<verse number="12">指染其血、釁於壇上之角、餘血傾於壇下、</verse>
				<verse number="13">以蓋臟之脂、及肝片、左右腎、與其膏燔於壇上、</verse>
				<verse number="14">其肉、皮、遺矢、營外爇之、此贖罪之祭也。</verse>
				<verse number="15">牡綿羊一、牽之以至、使亞倫及子、按手其上。</verse>
				<verse number="16">必宰是羊、灑血於壇四周、</verse>
				<verse number="17">剖分其羊、洗臟及足、使已剖者與首、仍合為一。</verse>
				<verse number="18">以羊全體爇於壇上、蓋為燔祭、取其馨香、以奉事我耶和華。</verse>
				<verse number="19">又牽牡綿羊一、使亞倫與子按手其上、</verse>
				<verse number="20">宰羊取血、釁於亞倫及子右耳上、與右手足之巨擘、亦灑血於壇四周。</verse>
				<verse number="21">取壇上之血、與所沃之香膏、灑於亞倫及其子之身與衣、使彼身及衣可得成聖。</verse>
				<verse number="22">蓋獻是羊、使亞倫任職、故取羊尾之脂、蓋臟之脂、肝片、左右腎、與其膏暨右肩。</verse>
				<verse number="23">在我前無酵餅筐中、取圓饅一、和油餅一、薄餅一、</verse>
				<verse number="24">均置於亞倫及其子之手、使搖於我耶和華前、以為奉獻。</verse>
				<verse number="25">爾自其手接之、爇之於壇、加於燔祭之上、獻於我前、取其馨香、以奉事我、此為燔祭。</verse>
				<verse number="26">任亞倫為祭司時、所獻之羊、必取其腔、搖於我前、是腔爾可得之。</verse>
				<verse number="27">既任亞倫及其子為祭司、而獻羊、必以所搖之腔所舉之肩、為聖物。</verse>
				<verse number="28">厥後以色列族獻酬恩之祭、既以羊腔羊肩舉於我前、則必以是歸亞倫及其子、著為永例。</verse>
				<verse number="29">亞倫之聖衣、必遺其子孫、使衣之以受香膏、任為祭司。</verse>
				<verse number="30">凡其子孫代為祭司、進會幕、役事於聖所必衣是衣、歷至七日。</verse>
				<verse number="31">任亞倫為祭司時、所獻之羊、必於聖所、水烹其肉、</verse>
				<verse number="32">亞倫與子、必於會幕門前、食羊及筐中之餅、</verse>
				<verse number="33">爾以是羊、為亞倫及其子贖罪、任之為祭司、故使彼食之、外人則不可食、蓋聖物也。</verse>
				<verse number="34">如以肉與餅、留於明晨則勿食、必爇以火、蓋聖物也。</verse>
				<verse number="35">爾必遵我所諭、以是禮施於亞倫及其子、歷至七日、任為祭司。</verse>
				<verse number="36">日獻犢一於壇、為贖罪之祭、既潔其壇、必沃以膏、俾得成聖。</verse>
				<verse number="37">歷七日、必獻贖罪之祭於壇、使其成聖、於是壇為至聖、惟成聖者可近其側。</verse>
				<verse number="38">用未盈歲之羔二、日陳於壇。</verse>
				<verse number="39">晨一、暮一、</verse>
				<verse number="40">清晨獻羔、宜取粉六升、和清油二斤有半、酒二斤有半、以為灌奠。</verse>
				<verse number="41">既暮獻羔、所行之禮、所灌之奠、一如清晨彼為燔祭、取其馨香、以奉事我耶和華。</verse>
				<verse number="42">會幕前我必涖臨、與爾晤言、故當於此燔祭、歷代勿替。</verse>
				<verse number="43">我必涖臨、與以色列族晤對、顯著榮光、成聖其地、</verse>
				<verse number="44">我必使會幕祭壇、皭然成聖、亞倫及其子、亦成聖、任為祭司、以奉事我。</verse>
				<verse number="45">我必處以色列族中、為其上帝、</verse>
				<verse number="46">使知拯民出埃及、居於其中者、即我耶和華為其上帝。</verse>
			</chapter>
			<chapter number="30">
				<verse number="1">必以皂莢木作壇、焚香其上、</verse>
				<verse number="2">形製維方、長廣俱一尺、高二尺、其角亦以木為壇。</verse>
				<verse number="3">上與四旁及角、均以兼金飾之、四周之緣、必以金。</verse>
				<verse number="4">兩旁緣下、必作金環二、貫杠以舁壇。</verse>
				<verse number="5">用皂莢木作杠、飾之以金、</verse>
				<verse number="6">於法匱簾外、施恩所前、我涖臨之處、必置其壇。</verse>
				<verse number="7">清晨修燈時、亞倫必焚香於其上、</verse>
				<verse number="8">薄暮燃燈時、亦必焚香於其上、炷香我耶和華前、歷代勿替。</verse>
				<verse number="9">於此壇上、毋燔犧牲、毋獻禮物、毋行灌奠、香不以法製者亦勿焚。</verse>
				<verse number="10">亞倫必釁血於壇角、歲凡一次、代民贖罪、是為至聖、以奉事我、永世無替。</verse>
				<verse number="11">耶和華諭摩西曰。</verse>
				<verse number="12">爾核以色列族人數時、必使各獻禮物於我、以贖己命、則核數之時、可免災害。</verse>
				<verse number="13">凡被核者、必獻我金二錢有半、即二十五分、權衡其金、必循聖所之法。</verse>
				<verse number="14">二十歲以上、被核者必奉我金、</verse>
				<verse number="15">富無所加、貧無所減、惟金二錢有半、奉獻於我、以贖其命。</verse>
				<verse number="16">必由以色列族取金、為會幕之役事、此金既獻於我、我必眷念以色列族、以贖其命。○</verse>
				<verse number="17">耶和華又諭曰、</verse>
				<verse number="18">必用銅作盤、與座、以備洗濯、置於會幕祭壇間、盛水其中、</verse>
				<verse number="19">使亞倫與子在彼盥手濯足、</verse>
				<verse number="22">又諭曰、</verse>
				<verse number="23">必取芬芳之上品、即清沒藥五百分、香桂二百五十分、香菖蒲二百五十分、</verse>
				<verse number="24">肉桂五百分、和以橄欖油十斤、權衡其數、必循聖所之法、</verse>
				<verse number="25">以調劑之法、製為聖膏、</verse>
				<verse number="26">必以是膏、塗會幕與法匱、</verse>
				<verse number="27">几案燈臺與其器皿、香壇、</verse>
				<verse number="28">祭壇、與其器皿、盤與座、</verse>
				<verse number="29">均使之為至聖、惟成聖者可近其側。</verse>
				<verse number="30">以膏膏亞倫、及其子、使之成聖、任為祭司、而奉事我。</verse>
				<verse number="31">當告以色列族曰、此香膏乃聖物、以奉事我、歷世勿替。</verse>
				<verse number="32">此膏必以為聖、惟膏祭司、毋膏他人、毋遵是法調劑他膏。</verse>
				<verse number="33">凡遵是法調劑他膏、或以之膏他人者、必絕於民中。○</verse>
				<verse number="34">耶和華又諭曰、必取芬芳之品、即嗱噠、［口氏］嗘嘞、嚇［口庇］嗱、和乳香之清者、權之必相等。</verse>
				<verse number="35">以調劑之法、加鹽製香、潔清成聖。</verse>
				<verse number="36">此香至聖、擣之必細、置於會幕法匱前、在彼我必涖臨。</verse>
				<verse number="37">此香必以為聖、而奉事我、若更製香、弗得仍循是法、</verse>
				<verse number="38">凡循是法而製香、以芳馨悅己者、則必絕之民中。</verse>
			</chapter>
			<chapter number="31">
				<verse number="1">耶和華諭摩西曰、</verse>
				<verse number="2">猶大支派、戶耳孫烏利子、庇撒列、我特簡之、</verse>
				<verse number="3">以我神感之、使有聰明智慧、能知工巧、</verse>
				<verse number="4">其所造作惟尚奇技、製金三品。</verse>
				<verse number="5">能鐫玉、以飾服、能雕木、作諸工。</verse>
				<verse number="6">但之支派亞希撒抹子、亞何利巴、我使之相輔、凡有聰明者、我更賜以慧心、俾遵我諭而締搆。</verse>
				<verse number="7">會幕法匱、與施恩所、暨幕中器皿、</verse>
				<verse number="8">几案、金燈與其器皿、香壇、</verse>
				<verse number="9">祭壇、與其器皿、盤與座、</verse>
				<verse number="10">覆蓋之布、祭司亞倫之聖衣、及其子之衣、以盡祭司之職、</verse>
				<verse number="11">香膏芬芳之品、以為聖事、悉遵我命而作。○</verse>
				<verse number="12">耶和華諭摩西曰、</verse>
				<verse number="13">告以色列族云、必守我安息日、於爾我間、歷世為徵、則知我乃耶和華、使爾成聖。</verse>
				<verse number="14">故當守安息日以為聖日、凡凟之者殺無赦、操作於是日者、必絕之民中。</verse>
				<verse number="15">六日間宜操作、越至七日、則安息、是為聖日、以奉事我、凡於安息日操作者殺無赦。</verse>
				<verse number="16">以色列族必守安息日、以自休憩、此乃永約。歷世勿替。</verse>
				<verse number="17">於我及以色列族間、永世為徵、蓋六日間、我耶和華造天地、七日止、而憩息焉。</verse>
				<verse number="18">上帝於西乃山、既與摩西言、手書律法於二石碑、以賜之。</verse>
			</chapter>
			<chapter number="32">
				<verse number="1">民見摩西遲回於山不下、則集亞倫前、曰摩西率我出埃及、今彼不知所往、爾盍鑄上帝像、為我先導。</verse>
				<verse number="2">亞倫曰、爾妻孥垂耳之金環、脫以予我。</verse>
				<verse number="3">民即脫之、以授亞倫。</verse>
				<verse number="4">亞倫受之、鎔鑄其金、刀刻為犢、有稱之者曰、以色列族乎、導爾出埃及之上帝、即此。</verse>
				<verse number="5">亞倫見之、築壇其前、示眾曰、詰旦節期、奉事耶和華。</verse>
				<verse number="6">夙興燔牲獻祭、亦獻酬恩之祭、民坐而飲食、起而舞蹈、○</verse>
				<verse number="7">耶和華諭摩西曰、爾必下、爾所導出埃及之民、已喪厥心、</verse>
				<verse number="8">我所諭之道、彼違甚速、鑄犢崇拜祭祀、稱之曰以色列族乎、導爾出埃及之上帝、即此。</verse>
				<verse number="9">又曰、我觀此民、強項不馴。</verse>
				<verse number="10">爾勿阻我、我怒甚烈、盡滅斯族、昌熾爾裔、以成大邦。</verse>
				<verse number="11">摩西於其上帝耶和華前、求之曰、昔爾以巨能大力、導斯民出埃及、今何怒之甚烈乎、</verse>
				<verse number="12">浸假行是、則埃及人必將曰、耶和華既導民出、反欲加害、殺之山中、滅之於地、爾其息怒、勿害斯民。</verse>
				<verse number="13">求爾憶念爾僕。亞伯拉罕、以撒、以色列、昔爾指己而誓、必熾昌其後、如天星之眾多、錫以所言之地、俾為永業。</verse>
				<verse number="14">耶和華聞之、悔其前言、不加禍於民。○</verse>
				<verse number="17">約書亞聽民大呼、謂摩西曰、營中有閧聲。</verse>
				<verse number="18">又曰、我聽其音、非勝非敗、乃謳歌之聲。</verse>
				<verse number="19">摩西近營見犢、有民舞蹈、怒擲二石碑、折於山下。</verse>
				<verse number="20">取犢爇以火、擣為粉、揚於水、令以色列族飲之、</verse>
				<verse number="21">謂亞倫曰、斯民何負於爾、使陷重罪。</verse>
				<verse number="22">亞倫曰、我主勿怒、爾知斯民、惟惡是作、</verse>
				<verse number="23">謂我曰摩西導我出埃及、今彼不知所往、爾盍鑄上帝像、為我先導。</verse>
				<verse number="24">我曰、凡有金者脫而予我、我投之火、此犢以成。</verse>
				<verse number="25">摩西見亞倫縱民廢弛軍律、易敗於敵、</verse>
				<verse number="26">乃立營門、曰、孰崇耶和華可歸我。利未族歸之。</verse>
				<verse number="27">摩西曰、以色列之上帝耶和華曰、眾必繫刀於腰、出入營門、殺其兄弟、友朋鄰里。</verse>
				<verse number="28">利未族從其言、是日以色列民死亡者、不下三千人。</verse>
				<verse number="29">摩西曰、今日爾任職、奉事耶和華、攻爾子女兄弟、如是耶和華錫爾純嘏。○</verse>
				<verse number="30">詰旦摩西告民曰、汝陷罪綦重、我陟山覲耶和華、庶幾可贖爾罪。</verse>
				<verse number="31">摩西復覲耶和華、曰斯民以金鑄上帝、陷罪綦重、</verse>
				<verse number="32">請爾恕之、不然、則我名錄於爾書者、爾其塗抹。</verse>
				<verse number="33">耶和華曰、獲罪我者、其名錄於書、我必塗抹。</verse>
				<verse number="34">我使必行於爾前、爾往導民至我所言之處、迨降罰日、我必罰之、</verse>
				<verse number="35">緣民使亞倫鑄犢、故耶和華降災於民。</verse>
			</chapter>
			<chapter number="33">
				<verse number="7">摩西移幕營外、離營少遠、稱曰、會幕、凡欲求耶和華者、出營詣會幕。</verse>
				<verse number="8">摩西適會幕、民立於己幕門、瞻望摩西、迨及入幕。</verse>
				<verse number="9">入時、雲狀如柱、下止幕門、耶和華與摩西言。</verse>
				<verse number="10">民目擊之、各於幕門、俯伏以拜。</verse>
				<verse number="11">耶和華與摩西晤對、如人與友相語、摩西歸營、惟嫩之子約書亞。為摩西從者、弗離於幕。</verse>
				<verse number="12">摩西籲耶和華曰、爾使我導斯民、將遣誰偕我往、爾未嘗告我、惟爾曾曰、我知爾有素、施爾以恩。</verse>
				<verse number="13">誠如是也、請以爾待是民之道示我、則知我沾恩為不虛、蓋是族乃爾民焉。</verse>
				<verse number="14">耶和華曰、我必偕往、俾爾安居其所。</verse>
				<verse number="15">摩西曰、若弗偕往、毋導我出此。</verse>
				<verse number="16">我與爾民沾恩、於何知之、以爾與我儕偕往、使我儕超越於天下兆民、是以知之。</verse>
				<verse number="17">耶和華曰、我知爾有素、施恩於爾、故爾所求者、我必為之。</verse>
				<verse number="18">曰、請顯爾榮光、使我目擊。</verse>
				<verse number="19">曰、我所矜恤者矜恤之、我所憐憫者憐憫之、故必顯著我德、宣播我名、俾爾聞知。</verse>
				<verse number="20">惟不許爾覿我面、民而矚我、難保其命。</verse>
				<verse number="21">又曰、於此有磐、可駐爾足、</verse>
				<verse number="22">磐有穴、我引爾入焉、以手掩之、俟榮光既過、</verse>
				<verse number="23">則弗蔽蓋、爾觀我後則可、瞻我前則不可。</verse>
			</chapter>
			<chapter number="34">
				<verse number="1">耶和華諭摩西曰、昔爾毀石碑、今又製二碑、我書其上、一如前言、</verse>
				<verse number="2">詰旦爾可陟西乃山、待我於山巔。</verse>
				<verse number="3">他人不得偕登、山之四周、人民當斂跡牛羊不齧草。○</verse>
				<verse number="4">摩西遵耶和華命、製二碑如前、夙興、執之登山。</verse>
				<verse number="5">耶和華乘雲降臨、與摩西同在、自稱其名為耶和華、</verse>
				<verse number="6">過摩西前曰、耶和華全能之上帝、仁慈矜憫、恆忍施恩、真實無妄、</verse>
				<verse number="7">錫恩於人、至千百世、人蹈罪愆、可蒙赦宥、恆於惡者、不蒙赦宥、禍及其身、自父及子、至三四世。</verse>
				<verse number="8">摩西速稽首伏拜、曰、</verse>
				<verse number="9">如沾主恩、請與偕往、斯民雖強項不馴、望赦我儕之罪戾、使我儕恆為爾民。</verse>
				<verse number="10">耶和華曰、吾今立約、將行異跡於爾民前、自昔以來、天下兆民、未之見也。四周之民、見我行是、恐懼特甚。</verse>
				<verse number="11">今日所諭、爾必守之、我將驅亞摩哩人、迦南人、赫人、比哩洗人、希未人、耶布士人於爾前、</verse>
				<verse number="12">爾所往之地、勿與其民立約、恐陷爾於坎阱。</verse>
				<verse number="13">必摧其壇、毀其像、斫其偶、</verse>
				<verse number="14">斷不容爾以他上帝匹我、此乃我耶和華之名也、故他上帝爾勿崇拜。</verse>
				<verse number="15">勿與居民立約、恐彼狥欲、從其上帝而獻祭、遂招爾曹共食祭物。</verse>
				<verse number="16">恐爾取其女為媳、其女狥欲從其上帝、以惑爾子亦狥欲以從。</verse>
				<verse number="17">毋鑄上帝像。</verse>
				<verse number="18">宜守除酵節、昔亞筆月、爾出埃及、故於是月、當食無酵餅、七日、遵我所命。</verse>
				<verse number="19">凡初胎男子、與首生之牛羊、其牡者屬我。</verse>
				<verse number="20">驢之首生。必以羊代、否則折其頸、初胎男子必以金贖。覲我之時、毋徒手而至。</verse>
				<verse number="21">六日間宜操作、至七日則安息、雖時當稼穡、亦必安息。</verse>
				<verse number="22">麥秋之初、必守七七日為節期、歲聿云暮、盡收所產、亦必守節期。</verse>
				<verse number="23">爾之丁男、覲於我耶和華以色列上帝前者、歲凡三次。</verse>
				<verse number="24">我必為爾驅除其民、恢廓爾境、我為爾之上帝耶和華、爾必覲我、歲凡三次、於此時必無人覬覦爾地。</verse>
				<verse number="25">祭我之牲、其血勿和酵餅而獻、逾越羔勿留於明日。</verse>
				<verse number="26">凡土所出之初實、必進爾之上帝耶和華之宮、烹羔毋用羔母之乳。</verse>
				<verse number="27">耶和華諭摩西曰、我與爾及以色列族立約、必循斯言、筆之於書。</verse>
				<verse number="28">摩西與耶和華居四旬、無論晝夜、不飲不食、耶和華以所約之十誡、書於二碑。○</verse>
				<verse number="29">摩西與耶和華言時、容光激射、而不自覺、手執法碑二、下西乃山。</verse>
				<verse number="30">亞倫及以色列族見之、則畏避遙立。</verse>
				<verse number="31">摩西招亞倫與會長來前、而與之言。</verse>
				<verse number="32">以色列族既前、摩西以耶和華在山所諭者、宣於有眾。</verse>
				<verse number="33">摩西言竟、取帕蒙面。</verse>
				<verse number="34">入與耶和華言、則去其帕、出、以所諭普告以色列族、</verse>
				<verse number="35">以色列族見摩西之容、光輝激射摩西復以帕蒙面、迨入與耶和華言、而去之。</verse>
			</chapter>
			<chapter number="35">
				<verse number="1">摩西集以色列會眾、告之曰、耶和華諭爾所當行者、今詳告爾、</verse>
				<verse number="2">汝於六日宜操作、越至七日、以為聖日、奉事耶和華、於焉憩息、是日操作者必死。</verse>
				<verse number="3">爾宅第中、是日毋舉火。○</verse>
				<verse number="4">又告以色列會眾曰、耶和華諭爾云、</verse>
				<verse number="5">爾曹從心所願、以獻禮物於我耶和華、即金三品、</verse>
				<verse number="6">紫赤絳三色之縷、與棉、羊毛、</verse>
				<verse number="7">牡羊皮之紅者、貂皮、皂莢木、</verse>
				<verse number="8">燈油芬芳之物、可以成膏、可以焚香、</verse>
				<verse number="9">璧玉、與飾於公服黼掛之玉。</verse>
				<verse number="10">爾曹有慧心者、必至而造作、遵我所諭。</verse>
				<verse number="11">會幕、與蓋、鈎、板、楗、柱、座、</verse>
				<verse number="12">匱、與杠施恩所、及簾、</verse>
				<verse number="13">几、與杠、器、及陳設之餅、</verse>
				<verse number="14">常燃之燈臺、與盞、燈油、及器悉備。</verse>
				<verse number="15">香壇及杠、塗有膏沐、焚有馨香、幬為幕門、</verse>
				<verse number="16">祭壇、銅羅網、與杠及器、盤與其座、</verse>
				<verse number="17">場帷及柱與座、幬為場門、</verse>
				<verse number="18">幕釘場帷釘、及索、</verse>
				<verse number="19">覆蓋之布、適聖所之用、祭司亞倫之聖衣、及其子之衣、以盡祭司之職。○</verse>
				<verse number="20">以色列會眾乃退。</verse>
				<verse number="23">凡有紫赤絳三色之縷、與棉、羊毛、牡羊皮之紅者、貂皮、悉攜之至、</verse>
				<verse number="24">欲以銀銅獻耶和華者、亦攜之至、有皂莢木、宜於造作者、亦攜之至。</verse>
				<verse number="25">凡婦具慧心、組織紫赤絳三色之縷與棉、將所織者以獻。</verse>
				<verse number="26">凡婦傾誠樂輸者、組織羊毛、用智慧以成。</verse>
				<verse number="27">會長攜璧玉、與飾公服黼掛之玉、</verse>
				<verse number="28">燈油、芬芳之物、可以成膏、可以焚香、</verse>
				<verse number="29">以色列族諸男女、樂輸禮物、獻耶和華。於是耶和華諭摩西者、無不造作。○</verse>
				<verse number="30">摩西告以色列族曰、耶和華特簡猶大支派、戶耳孫烏利子庇撒列、</verse>
				<verse number="31">感以上帝之神、使有聰明智慧、能知工巧、</verse>
				<verse number="32">其所造作、惟尚奇技、能製金三品、</verse>
				<verse number="33">能鐫玉、以飾服、能雕木、能為奇技、亦能誨人。</verse>
				<verse number="34">耶和華更賜但之支派亞希撒抹子亞何利巴、以為輔助、</verse>
				<verse number="35">賜慧心於二人、使作諸工、即雕木、織布、以紫赤絳三色之縷、與棉、采織絺繡、凡工之纖巧者、皆能製焉。</verse>
			</chapter>
			<chapter number="36">
				<verse number="1">耶和華以聰明智慧、牖眾人之衷、使與庇撒列亞何利巴同為聖所役事、興作諸工、循耶和華所命。</verse>
				<verse number="2">摩西招集庇撒列亞何利巴、與耶和華所賦聰明智慧者、及凡心願操作者、就己興工。</verse>
				<verse number="3">以色列族獻禮物、為作聖所之材、悉以授之、民又日獻禮物。</verse>
				<verse number="4">時搆聖所、諸智者暫止操作、</verse>
				<verse number="5">就摩西曰、民所獻者、與耶和華所命之制度相較、綽有餘裕。</verse>
				<verse number="6">摩西傳命諸營、曰、男女毋再造作、以獻聖所、民乃止。</verse>
				<verse number="7">蓋所有之材、以作諸工、有贏無絀。</verse>
				<verse number="8">於是諸智者製會幕、用紫赤絳三色之縷、與編棉、作幕幔十、上采織𠼻𡀔［口氷］、</verse>
				<verse number="9">長二丈八、廣四尺、幔之長短維一、</verse>
				<verse number="10">幔相連各五、</verse>
				<verse number="11">幔之聯絡處、用紫縷作紐、次幔亦然、</verse>
				<verse number="12">幔上聯絡之處、作五十紐、紐相銜接、次幔亦然。</verse>
				<verse number="13">又作金鈎五十、鈎連諸幔、以成一幕。</verse>
				<verse number="14">以羊毛製十一幔為幕蓋、</verse>
				<verse number="15">幔長三丈、廣四尺、幔之長短維一、</verse>
				<verse number="16">五幔相聯、六幔亦相聯。</verse>
				<verse number="17">幔之聯絡處、作五十紐、次幔亦然、</verse>
				<verse number="18">作銅鈎五十、聯為一幕。</verse>
				<verse number="19">用牡羊皮之紅者為幕幬、施貂皮於其上。</verse>
				<verse number="20">以皂莢木作板、立於幕側、</verse>
				<verse number="21">各長一丈、廣尺有半。</verse>
				<verse number="22">下各有二榫相對、幕之眾板、其式相同、</verse>
				<verse number="23">幕旁之南、二十板。</verse>
				<verse number="24">下造銀座四十、板榫下各二座、</verse>
				<verse number="25">幕旁之北、二十板、</verse>
				<verse number="26">其下銀座四十、板下各有二座、適與二榫相對、</verse>
				<verse number="27">幕旁之西六板、</verse>
				<verse number="28">幕隅有二板、</verse>
				<verse number="29">幕隅二板、一環連其上下、</verse>
				<verse number="30">厥板凡八、銀座十六、板下各有二座、</verse>
				<verse number="31">以皂莢木作楗、兩旁幕板、各五楗、</verse>
				<verse number="32">西旁幕板、左右五楗、</verse>
				<verse number="33">板中橫楗、由此達彼、</verse>
				<verse number="34">板飾以金、作環貫楗、亦以金飾。</verse>
				<verse number="35">用紫赤絳三色之縷與編棉為簾、上采織𠼻𡀔［口氷］、</verse>
				<verse number="36">用皂莢木作柱四、飾以金、金鈎銀座。</verse>
				<verse number="37">用紫赤絳三色之縷、與編棉、繡幬為幕門、</verse>
				<verse number="38">作柱五、柱首與橫楗俱飾以金、金鈎銅座。</verse>
			</chapter>
			<chapter number="37">
				<verse number="1">庇撒列用皂莢木作匱、</verse>
				<verse number="2">長二尺有半、廣與高俱尺有半、匱之內外、飾以兼金、其上四周悉以金緣。</verse>
				<verse number="3">鑄金環四、置於四隅、左右各二。</verse>
				<verse number="4">以皂莢木作杠、飾以金。</verse>
				<verse number="5">兩旁之環、可貫杠以舁匱。</verse>
				<verse number="6">以兼金作施恩之所、長二尺有半、廣一尺有半。</verse>
				<verse number="7">用圓輪法、作二𠼻𡀔［口氷］、置施恩所之兩旁、</verse>
				<verse number="8">每旁各一、於施恩所之上、</verse>
				<verse number="9">𠼻𡀔［口氷］高展其翮、覆翼相對、俯視施恩之所。</verse>
				<verse number="10">用皂莢木作几、長二尺、廣一尺、高尺有半、</verse>
				<verse number="11">飾以兼金、四周悉以金緣、</verse>
				<verse number="12">四周之旁、廣約一掌、以金緣之、</verse>
				<verse number="13">作金環四、置於四隅、足上、</verse>
				<verse number="14">環附其旁、貫杠以舁几。</verse>
				<verse number="15">用皂莢木作杠、以金飾之、俾得舁几。</verse>
				<verse number="16">用兼金作盤、鼎、盂、壺以灌奠、及几諸器皿。</verse>
				<verse number="17">用圓輪法、作燈臺、其柱、其枝、其盞、其節、其花、悉以兼金。</verse>
				<verse number="18">燈臺出枝凡六、兩旁各三、</verse>
				<verse number="19">枝各有盞、形似杏仁、有節有花、六枝俱同。</verse>
				<verse number="20">柱亦有盞凡四、形似杏仁、有節有花、</verse>
				<verse number="21">所出之六枝、凡二枝下、各有一節、</verse>
				<verse number="22">其節其枝、皆用圓輪法、以兼金為之、</verse>
				<verse number="23">臺有七盞、剪與盤亦以兼金、</verse>
				<verse number="24">造燈臺與器、用兼金千五百兩。</verse>
				<verse number="25">用皂莢木作香壇、其形維方、長廣俱一尺、高二尺、其角亦以木為、</verse>
				<verse number="26">壇上與四旁及角、均以兼金飾之、四周悉緣以金、</verse>
				<verse number="27">兩旁緣下作金環二、貫杠以舁壇、</verse>
				<verse number="28">用皂莢木作杠、飾以金、</verse>
				<verse number="29">亦製聖膏、與潔香、用法和之、調劑維宜。</verse>
			</chapter>
			<chapter number="38">
				<verse number="1">用皂莢木作祭壇、形製維方、長廣俱五尺、高三尺、</verse>
				<verse number="2">四隅作四角、亦以木為、以銅飾。</verse>
				<verse number="3">灰盤、鍫盂、鈎、鼎諸器、悉以銅作。</verse>
				<verse number="4">壇中四圍有緣、以銅作羅網、而置其上、</verse>
				<verse number="5">鑄四銅環、置於銅羅四隅、用以貫杠、</verse>
				<verse number="6">用皂莢木作杠、飾以銅、</verse>
				<verse number="7">貫杠於壇兩旁之環、以舁之、壇以板作、而空其內。</verse>
				<verse number="8">婦女從事於幕門、取其銅鏡作盤與座。</verse>
				<verse number="9">幕四周有場、編棉作帷以圍之、南旁長十丈、</verse>
				<verse number="10">柱二十、銅座二十、鈎與桁、悉以銀為。</verse>
				<verse number="11">北旁之帷長十丈、柱二十、銅座二十、鈎與桁、亦以銀為。</verse>
				<verse number="12">西旁之帷、廣五丈、柱十、座十、鈎與桁、亦以銀為。</verse>
				<verse number="13">場之東廣五丈、</verse>
				<verse number="14">門左之帷、長丈五、柱三座三、</verse>
				<verse number="15">門右之帷、長丈五、柱三、座三、</verse>
				<verse number="16">四周場帷、悉編棉為之。</verse>
				<verse number="17">柱座皆銅、其鈎與釘、悉以銀、柱頂以銀飾、場帷之桁、亦以銀為。</verse>
				<verse number="18">用紫赤絳三色之縷、與編棉、繡幬為門、長二丈、高五尺、制同場帷、</verse>
				<verse number="19">柱四、座四、其鈎以銀為、</verse>
				<verse number="20">柱頂橫桁、悉以銀飾、幕與場帷之釘、俱以銅製。○</verse>
				<verse number="21">以上所載、悉屬法幕之用、乃摩西命祭司、亞倫子以大馬、偕利未族人治理。</verse>
				<verse number="22">猶大支派、戶耳孫、烏利子、庇撒列循耶和華命、搆造此幕。</verse>
				<verse number="23">但之支派、亞希撒抹子、亞何利巴、以相輔佐、彼能雕刻、用紫赤絳三色之縷、與棉、為絺繡、</verse>
				<verse number="24">所獻之金、以作聖所者、循聖所權衡計之、得四萬三千八百七十五、</verse>
				<verse number="27">用銀十五萬兩、鑄聖所諸板之座、與幬柱之座、座計一百、每座一千五百兩、共用銀十五萬兩。</verse>
				<verse number="28">用八百八十七兩半、作柱鈎、亦以銀飾柱頂橫桁。</verse>
				<verse number="29">所獻之銅計十萬六千二百兩、</verse>
				<verse number="30">作會幕門柱之座、銅祭壇、銅羅網、及諸器、</verse>
				<verse number="31">場四周、及門帷柱之座、幕與場帷所有之釘、悉以銅製。</verse>
			</chapter>
			<chapter number="39">
				<verse number="1">用紫赤絳三色之縷、製覆蓋之布、適聖所之用、亦製亞倫聖衣、遵耶和華所諭摩西之命。</verse>
				<verse number="2">用金、與紫赤絳三色之縷、與編棉、作公服、</verse>
				<verse number="3">其金擣之使薄、細切為絲、與縷及棉相間、以成采織、</verse>
				<verse number="4">肩之兩旁、前後相連、</verse>
				<verse number="5">亦用金與紫赤絳三色之縷、與編棉繡公服之紳、遵耶和華諭摩西之命。</verse>
				<verse number="6">雕璧玉二、鑄金二方、嵌玉其中、用鐫印法、鐫以色列族名於上、</verse>
				<verse number="7">置於公服之肩、以為以色列族記錄、循耶和華所諭摩西之命。</verse>
				<verse number="8">用金、與紫赤絳三色之縷、與編棉、采織黼掛、制同公服、</verse>
				<verse number="9">黼掛方而複、長廣之數、布指為度。</verse>
				<verse number="10">置玉其中、凡有四行、瑪瑙、淡黃玉、葱珩、為一行。</verse>
				<verse number="11">紅寶石、青玉、金鋼石、為一行、</verse>
				<verse number="12">赤玉、白瑪瑙紫玉、為一行、</verse>
				<verse number="13">黃玉、璧玉、碧玉、為一行、鑄金為方、嵌玉其中。</verse>
				<verse number="14">玉十有二、上用鐫印法鐫以色列族十二支派之名。</verse>
				<verse number="15">編兼金為索、以綴黼掛。</verse>
				<verse number="16">作金方二、金環二、置二環於黼掛兩旁之上、</verse>
				<verse number="17">以所編金索之末、繫其環、</verse>
				<verse number="18">以索之端、置於二金方、加於公服肩前。</verse>
				<verse number="19">更製二金環、置於黼掛兩旁之下、在公服前、黼掛內。</verse>
				<verse number="20">又作金環二、置於公服兩旁下、向前、於交接之處相對、在公服繡紳之上。</verse>
				<verse number="21">以紫帶繫黼掛環、與公服環相連於紳上、使黼掛不離公服、循耶和華所諭摩西之命。</verse>
				<verse number="22">用紫縷、組織公服內之長衣、</verse>
				<verse number="23">其中留空隙、四周製領、如甲衣然、使衣不敞。</verse>
				<verse number="24">在衣之旁、用紫赤絳三色之縷、與編棉、作緣、狀若石榴、</verse>
				<verse number="25">鑄兼金為鈴、綴於衣之四周、使與石榴相間。</verse>
				<verse number="26">金鈴與石榴、互相間隔、亞倫服此、奉事耶和華、遵其所諭摩西之命。</verse>
				<verse number="27">織棉為衣、使亞倫與其子服之、</verse>
				<verse number="28">以棉作冠、及冠飾、以編棉與枲為褌、</verse>
				<verse number="29">用紫赤絳三色之縷、與編棉、繡紳、循耶和華所諭摩西之命。</verse>
				<verse number="30">以兼金作聖冠之額、鐫字於上、曰、為聖以事耶和華。</verse>
				<verse number="31">繫以紫帶、戴於冠前、循耶和華所諭摩西之命。○</verse>
				<verse number="32">於是以色列族遵耶和華所諭摩西之命、而成會幕。</verse>
				<verse number="33">攜幕及器、鈎、板、楗柱、座、至摩西前、</verse>
				<verse number="34">牡羊皮之紅者、及貂皮、以為蓋、幬以為簾。</verse>
				<verse number="35">法匱與其杠、及施恩之所、</verse>
				<verse number="36">几與諸器皿、及陳設之餅、</verse>
				<verse number="37">兼金之燈臺、與其盞、器與油悉備、</verse>
				<verse number="38">金壇塗有膏沐、焚有馨香。</verse>
				<verse number="39">幬為幕門、銅壇、銅羅網、與其杠及器、盤與其座。</verse>
				<verse number="40">場帷及柱與座、幬為場門、其索、其釘、與會幕諸器、</verse>
				<verse number="41">覆蓋之布、適聖所之用、祭司亞倫之聖衣、及其子之衣、以盡祭司之職、</verse>
				<verse number="42">以色列族循耶和華所諭摩西之命、而作諸工。</verse>
				<verse number="43">摩西觀諸工、悉遵耶和華所諭而作、故摩西為之祝嘏。</verse>
			</chapter>
			<chapter number="40">
				<verse number="1">耶和華諭摩西曰、</verse>
				<verse number="2">正月朔、宜建會幕、</verse>
				<verse number="3">以法匱置其中、垂簾於匱前、</verse>
				<verse number="4">舁几入幕、陳所當陳、舁燈臺入、而燃其燈、</verse>
				<verse number="5">以焚香之金壇置於法匱前、施幬為幕門、</verse>
				<verse number="6">置祭壇於會幕門前、</verse>
				<verse number="7">置盤於會幕祭壇間、盛水其中。</verse>
				<verse number="8">四周立場帷、施幬於門、</verse>
				<verse number="9">以香膏膏幕、及幕內所有、使諸器為聖、</verse>
				<verse number="10">膏祭壇與諸器、使壇為至聖。</verse>
				<verse number="11">膏盤與其座、使為聖。</verse>
				<verse number="12">攜亞倫及其子至會幕門前、濯以水、</verse>
				<verse number="13">以聖衣衣亞倫、膏之以膏、使其成聖、可為祭司、以奉事我。</verse>
				<verse number="14">又攜其子、以衣衣之。</verse>
				<verse number="15">膏之如父、使為祭司、以奉事我、緣受其膏、亞倫子孫、必永為祭司、歷世勿替。○</verse>
				<verse number="16">摩西遵耶和華命而行、</verse>
				<verse number="17">出埃及二年、正月朔、摩西建幕、</verse>
				<verse number="18">置座、搆板、施楗、立柱、</verse>
				<verse number="19">張幕、施幬於其上、循耶和華命。</verse>
				<verse number="20">以律法藏於匱、貫杠於旁、置施恩之所於上、</verse>
				<verse number="21">舁匱入幕、垂簾於前、以蔽法匱、循耶和華命。</verse>
				<verse number="22">幕中簾前北向設几、</verse>
				<verse number="23">陳餅於耶和華前、循其所命。</verse>
				<verse number="24">南向置燈臺、與几相對、</verse>
				<verse number="25">燃燈於耶和華前、遵其所命。</verse>
				<verse number="26">置金壇於幕內、簾前、</verse>
				<verse number="27">焚馨香於上、遵耶和華命。</verse>
				<verse number="28">施幬於幕門、</verse>
				<verse number="29">置祭壇於會幕門外、可燔牲獻祭、遵耶和華命。</verse>
				<verse number="30">置盤於會幕、祭壇間、盛水其中。</verse>
				<verse number="31">摩西 亞倫、及其子、盥手濯足、</verse>
				<verse number="32">入會幕、近祭壇時、洗濯其身、悉遵耶和華所諭摩西之命。</verse>
				<verse number="33">會幕祭壇四周施場帷、垂幬於門、於是摩西竣厥工。○</verse>
				<verse number="34">有雲覆會幕、耶和華之榮光盈其室、</verse>
				<verse number="35">因雲覆之、耶和華之榮光盈之、故摩西不能進會幕、</verse>
				<verse number="36">雲離會幕時、以色列族遄征、</verse>
				<verse number="37">雲不移、民不行、</verse>
				<verse number="38">晝則耶和華之雲籠罩幕上、及夜雲狀若火、以色列族遄征時、悉目擊焉。</verse>
			</chapter>
		</book>
		<book number="3">
			<chapter number="1">
				<verse number="1">耶和華在會幕、召摩西曰、</verse>
				<verse number="2">當告以色列族云、爾中有人欲獻牲為禮、必以牛羊奉我、</verse>
				<verse number="3">如欲燔牛、必取牡者、純潔是務、牽至會幕前、冀我悅納。</verse>
				<verse number="4">按手其上、則悅納可希、罪愆可贖。</verse>
				<verse number="5">當宰牛於我前、亞倫子孫為祭司、必攜其血、至會幕前、灑於壇四周、</verse>
				<verse number="6">剝取其皮、剖分其肉、</verse>
				<verse number="7">亞倫子孫、必燃火於壇、陳柴其上、</verse>
				<verse number="8">所剖者、首及脂、亞倫子孫為祭司、必置諸壇上、陳於柴、爇以火。</verse>
				<verse number="9">其臟其足、以水洗滌、祭司焚之於壇、是為燔祭、取其馨香、以奉事我。○</verse>
				<verse number="10">如欲燔羊、則綿羊可、山羊亦可、必取牡者、純潔是務、</verse>
				<verse number="11">於壇之北、宰羊於我前、亞倫子孫為祭司、必灑血於壇四周、</verse>
				<verse number="12">剖分其羊、首及脂、祭司臚陳壇上、置於柴、爇以火、</verse>
				<verse number="13">其臟其足、以水洗滌、悉焚於壇、是為燔祭、取其馨香、以奉事我。○</verse>
				<verse number="14">如欲燔禽奉我、則鳲鳩可、雛鴿亦可、</verse>
				<verse number="15">祭司攜至壇前、折其項、而焚於壇、瀝血壇旁、</verse>
				<verse number="16">必去其腱、脫其毛、於壇東向棄灰之處。</verse>
				<verse number="17">剖禽之翼、而弗中判、置於壇、陳於柴、爇以火、是為燔祭、取其馨香、以奉事我。</verse>
			</chapter>
			<chapter number="2">
				<verse number="1">如欲奉禮物於我耶和華、必獻麵粉、沃膏加香、</verse>
				<verse number="2">攜至亞倫子孫、即祭司前、容其取麵、和膏一撮、及所有之香、焚於壇、以為記錄、是乃燔祭、取其馨香、以奉事我。</verse>
				<verse number="3">既燔一撮以獻我、則禮物為至聖、其餘當歸亞倫及子孫。</verse>
				<verse number="4">如欲奉禮物、以爐炊製者、必獻和油麵餅、或抹膏薄餅、俱弗置酵。</verse>
				<verse number="5">如欲奉禮物、以鼎煎熬者、必獻和油之麵、亦弗置酵、</verse>
				<verse number="6">剖之沃膏、是為禮物。</verse>
				<verse number="7">如欲奉禮物以釜烹煮者、必獻和油之麵、</verse>
				<verse number="8">以所備之禮物、奉獻於我、容祭司攜至壇前、</verse>
				<verse number="9">於禮物中、祭司必有所取、以為記錄、焚之於壇、是為燔祭、取其馨香、而奉事我。</verse>
				<verse number="10">既燔一撮以獻我、則禮物為至聖、其餘當歸亞倫及子孫。</verse>
				<verse number="11">獻我之禮物、皆弗置酵、凡酵與蜜、毋燔以獻。○</verse>
				<verse number="12">以初實為禮物獻我、則可、焚於壇取馨香、則不可。</verse>
				<verse number="13">凡禮物必鹽以鹽、我所命之鹽毋庸少減、故諸禮物必以鹽調和。</verse>
				<verse number="14">如欲獻初實於我、以為禮物、必取已烘之嘉穗、既擣之新穀、</verse>
				<verse number="15">沃以膏、加以香、獻為禮物。</verse>
				<verse number="16">祭司取所擣所沃者、及諸香品、焚而獻我、以為記錄、是為燔祭、以奉事我。</verse>
			</chapter>
			<chapter number="3">
				<verse number="1">如欲獻牛以酬恩、牝牡俱可、純潔是務、奉於我耶和華前、</verse>
				<verse number="2">必按手其上、宰於會幕前、亞倫子孫為祭司、灑血於壇四周、</verse>
				<verse number="5">亞倫子孫必置脂於壇、陳於柴、與日獻祭物、同爇以火、是為燔祭、取其馨香、以奉事我。○</verse>
				<verse number="6">如欲獻羊以酬恩、牝牡俱可、純潔是務、以奉於我。</verse>
				<verse number="7">或獻羔羊、必攜至我前、</verse>
				<verse number="8">按手其上、宰於會幕前、亞倫子孫灑血於壇四周、</verse>
				<verse number="9">割尾去脂、以離其尻、亦取蓋臟之脂、腹中所有之脂、</verse>
				<verse number="10">腰間左右腎、與其脂、及肝片、燔而獻我、為酬恩之祭。</verse>
				<verse number="11">祭司悉焚於壇、是為燔祭、用以享我。○</verse>
				<verse number="12">如欲獻山羊、以奉於我、</verse>
				<verse number="13">必按手其上、宰於會幕前、亞倫子孫灑血於壇四周、</verse>
				<verse number="14">以為燔祭、取蓋臟之脂、腹中所有之脂、</verse>
				<verse number="15">腰間左右腎、與其脂、及肝片、</verse>
				<verse number="16">祭司悉焚於壇、為燔祭以享、取其馨香、而奉事我。</verse>
				<verse number="17">犧牲所有之脂與血、爾勿食之、必獻於我、著為永例、歷世勿替、隨往勿易。</verse>
			</chapter>
			<chapter number="4">
				<verse number="1">耶和華諭摩西曰、</verse>
				<verse number="2">宜告以色列族云、如有人誤干我命、為所不當為、則必獻祭、以贖其罪。</verse>
				<verse number="3">如受膏之祭司、陷罪觸法、貽害於民、必緣其所犯、取純潔之犢、獻於我、以贖罪、</verse>
				<verse number="4">牽犢至會幕門、按手其上、宰於我前、</verse>
				<verse number="5">受膏之祭司取血、入會幕、</verse>
				<verse number="6">染指其中、灑於聖室之簾、及我前者、凡七、</verse>
				<verse number="7">必取血少許、釁於我前、會幕香壇之角、傾餘血於會幕前、祭壇下、</verse>
				<verse number="8">取蓋臟之脂、腹中所有之脂、</verse>
				<verse number="9">腰間左右腎、與其脂、及肝片、</verse>
				<verse number="10">如昔獻牛為酬恩之祭、而取其脂然。</verse>
				<verse number="11">祭司必燔之於壇、犢之皮、肉、首、足、臟腑、及遺矢、</verse>
				<verse number="12">與其全體、攜出營外、至潔清之地、棄灰之所、置於柴、爇以火。○</verse>
				<verse number="13">如以色列會眾、誤干我命、為所不當為、昔不自明、</verse>
				<verse number="14">後乃知過、會眾必獻犢、牽至會幕、以贖其罪。</verse>
				<verse number="15">會之長老、必於我前、按手其上而宰之、</verse>
				<verse number="16">受膏之祭司、必取血入會幕、</verse>
				<verse number="17">染指其中、灑於聖室之簾、及我前者、凡七、</verse>
				<verse number="18">必取血少許、釁於我前、會幕香壇之角、傾餘血於會幕前、祭壇下、</verse>
				<verse number="19">取脂焚於壇、</verse>
				<verse number="20">如昔獻犢為贖罪之祭然、於是罪愆可贖、得蒙赦宥。</verse>
				<verse number="21">攜犢營外、爇之以火、與他犢無異、此會眾贖罪之祭也。○</verse>
				<verse number="22">如有民長、誤干我命、為所不當為、以取罪戾、</verse>
				<verse number="23">自知有過、必獻山羊之羔、取其牡者、純潔是務、</verse>
				<verse number="24">按手其上、宰於我前、即其常宰犧牲之處、此贖罪之祭也。</verse>
				<verse number="25">祭司必指染其血、釁於壇角、傾餘血於祭壇下、</verse>
				<verse number="26">焚脂於壇、如昔酬恩之祭然、於是祭司為之贖罪、可蒙赦宥。○</verse>
				<verse number="27">如有庶民、誤干我命、為所不當為、以取罪戾、</verse>
				<verse number="28">自知有過、必獻山羊之羔、取其牝者、純潔是務、為贖罪之祭。</verse>
				<verse number="29">按手其上、宰於燔祭之所、</verse>
				<verse number="30">祭司必指染其血、釁於壇角、傾餘血於壇下、</verse>
				<verse number="31">取其脂、焚之於壇、以為馨香、而奉事我、如昔酬恩之祭然、於是祭司為之贖罪、可蒙赦宥。○</verse>
				<verse number="32">如奉綿羊之羔、獻祭以贖罪、必取牝者、純潔是務、</verse>
				<verse number="33">按手其上、宰於燔祭之所、</verse>
				<verse number="34">祭司必指染其血、釁於壇角、傾餘血於壇下、</verse>
				<verse number="35">必取其脂、焚之於壇、為燔祭以獻我、如昔酬恩之祭然、於是祭司代為贖罪、可蒙赦宥。</verse>
			</chapter>
			<chapter number="5">
				<verse number="1">如人目擊其情、與知其事、被召為證、令其發誓、而不實告、於是取戾、</verse>
				<verse number="2">如出無意、而捫野獸六畜昆蟲不潔之尸、自取污衊、致獲愆尤、</verse>
				<verse number="3">如他人蒙不潔而爾捫之、由於弗察、則無論其所污若何、迨及知之、必以為過、</verse>
				<verse number="4">如人不知、而造次發誓、或善或惡、則無論其所誓何若、迨及知之、必以為過、</verse>
				<verse number="5">以上苟有過失、任之勿辭。</verse>
				<verse number="6">因此必攜補過之祭、獻於我前、牝羔綿羊山羊俱可、容祭司代為贖罪。</verse>
				<verse number="7">如不能備羔、則必攜鳲鳩、或雛鴿二、獻於我前、一為贖罪、一為燔祭、</verse>
				<verse number="8">攜至祭司前、先獻贖罪之祭、惟折其項、剖其體、而弗中判、</verse>
				<verse number="9">灑血壇旁、瀝餘血於壇下、是為贖罪之祭。</verse>
				<verse number="10">次獻燔祭、循其常例、祭司代為贖罪、可蒙赦宥。</verse>
				<verse number="11">如鳲鳩雛鴿、俱無從備、則獻麵粉六升、以贖其罪、勿沃膏、勿加香、蓋贖罪之祭也。</verse>
				<verse number="12">攜至祭司、容其取麵一撮、焚之於壇、燔而祭我、以為記錄、循燔祭之常例、此贖罪之祭也。</verse>
				<verse number="13">此數者中、祭司取其一、為人贖罪、得蒙赦宥、祭物之餘、悉歸祭司、若禮物然。○</verse>
				<verse number="14">耶和華諭摩西曰、</verse>
				<verse number="15">如人當獻我之物、偶有差失、致獲罪愆、則必獻我牡綿羊、純潔是務、循聖所權衡、依爾所估之價、以補其過。</verse>
				<verse number="16">應獻之物、必盈其數、加五分之一、攜至祭司、容祭司取羊、代為贖罪、得蒙赦宥。</verse>
				<verse number="17">如人干我命、為所不當為、雖出無意、亦有過失、自取罪戾、</verse>
				<verse number="18">緣其無知而有過、必攜牡綿羊、純潔是務、依所估之價與祭司、以補其過、容祭司代為贖罪、得蒙赦宥、</verse>
				<verse number="19">人違我法、欲補其過、所當獻之祭、即此。</verse>
			</chapter>
			<chapter number="6">
				<verse number="1">耶和華諭摩西曰、</verse>
				<verse number="2">如人有差失、違逆於我、受人付托、尚存其手、而誑言不存、或據人物、虐取人財、</verse>
				<verse number="3">拾人所遺、詭云未得、不論所為、誑言發誓、於是陷罪、</verse>
				<verse number="4">既獲愆尤、必以所受托、所強據、所虐取、所拾遺、悉反諸人、</verse>
				<verse number="5">所誑言發誓、必於補過之日、以舊物加五分之一、歸於其主、</verse>
				<verse number="6">攜牡綿羊、維潔是務、依祭司所估之價、獻之於我、為補過之祭。</verse>
				<verse number="7">祭司於我前、代為贖罪、而人所犯者、得蒙赦宥。○</verse>
				<verse number="8">又曰、</verse>
				<verse number="9">以燔祭之例、告亞倫及其子、日獻燔祭、焚之於壇、自夕達旦、火必常燃、</verse>
				<verse number="10">祭司衣枲衣、亦服枲褌、蔽厥下體、將燔祭火燼之灰、置於壇側。</verse>
				<verse number="11">祭司易衣、服其常服、攜灰出營外、至潔清之地。</verse>
				<verse number="12">惟壇火常燃不滅、每日祭司爇柴、臚陳燔祭、酬恩祭之脂、亦焚其上。</verse>
				<verse number="13">火於壇上、常燃不滅、</verse>
				<verse number="14">至若獻禮物、亦有常例焉、亞倫子孫、必攜至壇前、獻之於我、</verse>
				<verse number="15">自禮物中、取麵和膏一撮、及所有之香、焚之於壇、以為記錄、取其馨香、以奉事我。</verse>
				<verse number="16">禮物之餘、勿以酵相和、在聖地會幕之場、亞倫及其子食之。</verse>
				<verse number="17">炊之毋和以酵、禮物少許、既燔獻我、其餘乃至聖、為亞倫子孫所應得、如贖罪補過之祭然。</verse>
				<verse number="18">凡獻我之燔祭、惟潔者可得捫、故亞倫子孫諸丁男食之、此乃永例、歷世勿替。○</verse>
				<verse number="19">又曰、</verse>
				<verse number="20">亞倫及其子孫、受膏之日、必以粉六升、獻於我前、以為禮物、晨取其半、暮取其半、</verse>
				<verse number="21">以鼎煎熬、調和以油、禮物既炊、擘之而獻、取其馨香、以奉事我。</verse>
				<verse number="22">亞倫子孫中、有代亞倫受膏為祭司者、必獻是禮、焚之務盡、斯乃永例、以奉事我、</verse>
				<verse number="23">蓋祭司所獻之禮物、必盡焚毋食。○</verse>
				<verse number="24">又曰、</verse>
				<verse number="25">以贖罪祭之例、告亞倫及其子孫、既在我前而宰燔牲、即於其處、宰贖罪之祭牲、是乃至聖。</verse>
				<verse number="26">聖地會幕之場、祭司宰牲於是、食牲亦於是。</verse>
				<verse number="27">惟成聖者、得捫其肉、如牲血灑人衣、必於聖地澣濯。</verse>
				<verse number="28">烹犧牲之肉、如用瓦器、必毀之、如用銅器、必加濯磨。</verse>
				<verse number="29">是肉至聖、惟祭司諸丁男可食。</verse>
				<verse number="30">凡獻牲以贖罪、攜其血入會幕、以蓋愆尤、其肉不得食、必焚之以火、</verse>
			</chapter>
			<chapter number="7">
				<verse number="1">至若補過之祭、亦有常例焉、此祭為至聖。</verse>
				<verse number="2">宰燔牲之所、必宰補過之牲、其血灑於壇四周、</verse>
				<verse number="3">取所有之脂、與尾、及蓋臟之脂、</verse>
				<verse number="4">腰間左右腎、與其脂、及肝片、</verse>
				<verse number="5">祭司悉焚之於壇、是為燔祭、以奉事我、俾得補過。</verse>
				<verse number="6">此物至聖、惟祭司諸丁男於聖地食之。</verse>
				<verse number="7">補過之祭、與贖罪之祭、其例維一、代為贖罪之祭司、俱必得之、</verse>
				<verse number="8">祭司燔牲為祭、可得其皮。</verse>
				<verse number="9">凡禮物、以爐炊製、以鼎煎熬、以釜烹煮者、俱歸祭司、</verse>
				<verse number="10">或沃膏與否、必歸亞倫子孫、使其同得。○</verse>
				<verse number="11">所獻我酬恩之祭、亦有常例焉、</verse>
				<verse number="12">如因頌美而獻、則犧牲以外、必獻和油之饅、抹膏之薄餅、俱弗置酵、麵餅和油煎熬、</verse>
				<verse number="13">獻餅酬恩而外、必獻酵餅為禮物、</verse>
				<verse number="14">於其中取一、舉而獻我、歸於灑血之祭司。</verse>
				<verse number="15">獻牲以酬恩、其肉必當日食之、勿留於明日。</verse>
				<verse number="16">如所獻之祭、由心所願、傾誠樂輸、則當日必食之、其餘明日亦可食。</verse>
				<verse number="17">祭肉有餘、留至三日、必爇以火。</verse>
				<verse number="18">如祭肉留至三日、而人食之、則其祭不見納於我、獻祭者亦弗稱善、祭物必為可憎、食之者有罪。</verse>
				<verse number="19">祭肉為穢物所玷、則不得食、爇之以火、如未被玷者、惟純潔之人可食。</verse>
				<verse number="20">苟蒙不潔於其身、而食歸我之祭肉、必絕之民中。</verse>
				<verse number="21">如人捫他人之不潔、或獸污、或可憎之穢物、為其所玷、而食歸我之祭肉、必絕之民中。○</verse>
				<verse number="22">耶和華諭摩西曰、告以色列族云、</verse>
				<verse number="23">或牛、或山羊、或綿羊、其脂毋得食。</verse>
				<verse number="24">或自斃、或斷傷之畜、其脂可供他需、惟不得食。</verse>
				<verse number="25">獻我之群畜、有食其脂者、必絕於民中。</verse>
				<verse number="26">或禽、或畜之血、爾隨往勿食。</verse>
				<verse number="27">凡食血者、必絕之民中。</verse>
				<verse number="28">又曰、</verse>
				<verse number="29">告以色列族云、凡獻酬恩之祭、必奉於我、</verse>
				<verse number="30">手奉犧牲之脂、燔以為獻、亦奉其腔、搖於我前、</verse>
				<verse number="31">祭司必焚脂於壇、腔則歸亞倫、及其子孫。</verse>
				<verse number="32">酬恩祭中、以右肩奉祭司、舉以為祭。</verse>
				<verse number="33">凡亞倫子孫、獻牲血與脂者、必得右肩。</verse>
				<verse number="34">以色列族獻牲以酬恩、我取所搖之肩、所舉之腔、錫於祭司亞倫、及其子孫、著為永例。</verse>
			</chapter>
			<chapter number="8">
				<verse number="1">耶和華諭摩西曰、</verse>
				<verse number="2">汝攜亞倫及其子、與其衣、暨香膏、取犢一、為贖罪之祭、牡綿羊二、無酵餅一筐、</verse>
				<verse number="3">集會眾於會幕前。</verse>
				<verse number="4">摩西循命、會眾集於會幕前。</verse>
				<verse number="5">摩西告之曰、今日所行、乃耶和華所諭、</verse>
				<verse number="6">遂攜亞倫及其子、以水濯之、</verse>
				<verse number="7">以衣衣亞倫、束以帶、服以長衣、加以公服、束以繡紳、</verse>
				<verse number="8">亦賜黼掛、置烏陵土明於其中、</verse>
				<verse number="9">以冠冠之、冠前置金額於顙、額即聖冕、循耶和華命。</verse>
				<verse number="10">摩西取香膏、釁會幕、及內所有、使之成聖、</verse>
				<verse number="11">灑壇七次、釁壇與器、盤與其座、使之成聖。</verse>
				<verse number="12">斟香膏、以膏亞倫首、使之成聖。</verse>
				<verse number="13">使亞倫諸子前、衣之以衣、束之以紳、冠之以冠、循耶和華命。</verse>
				<verse number="14">摩西牽犢以為贖罪之祭、亞倫及其子、按手其上、</verse>
				<verse number="15">乃宰是犢、摩西取血、染指其中、釁於壇上四角、以潔其壇、傾餘血於壇下、使之成聖、可獻贖罪之祭於壇。</verse>
				<verse number="16">取蓋臟之脂、肝片、左右腎、及其脂、焚之於壇、</verse>
				<verse number="17">爇犢營外、與其皮、肉、遺矢、循耶和華諭摩西之命。</verse>
				<verse number="18">牽牡綿羊為燔祭、亞倫及其子按手其上、</verse>
				<verse number="19">乃宰是羊、摩西灑血於壇四周。</verse>
				<verse number="20">剖分其羊、將已剖者、與首及脂爇之以火、</verse>
				<verse number="21">洗臟與足、爇羊全體於壇、是為燔祭、取其馨香、以事耶和華、循其所命。</verse>
				<verse number="22">又牽牡綿羊一、即任亞倫為祭司時所獻者、亞倫與子按手其上、</verse>
				<verse number="23">乃宰是羊、摩西取血、釁於亞倫右耳之下垂、與右手足之巨擘。</verse>
				<verse number="24">亞倫子既前、摩西取血、釁其右耳之下垂、與右手足之巨擘、亦灑血於壇四周、</verse>
				<verse number="25">取羊尾之脂、蓋臟之脂、肝片、左右腎、與其脂、暨右肩、</verse>
				<verse number="26">在耶和華前、無酵餅筐中、取圓饅一、和油餅一、薄餅一、置於脂及右肩上、</verse>
				<verse number="27">均付諸亞倫及其子手、使搖於耶和華前。</verse>
				<verse number="28">摩西自其手接之、爇於壇、是任亞倫為祭司之燔祭、取其馨香、奉事耶和華。</verse>
				<verse number="29">摩西取羊腔、搖於耶和華前、是腔摩西得之、循耶和華命。</verse>
				<verse number="30">摩西取香膏、及壇上之血、灑於亞倫及其子之身、與衣、使彼身及衣可得成聖。○</verse>
				<verse number="31">摩西告亞倫及其子曰、當烹羊於會幕前、在彼食之、及筐中之餅、遵所諭之命、</verse>
				<verse number="32">餘餅與肉、爇之以火、</verse>
				<verse number="33">歷七日、必行任汝為祭司之禮、故是時不得出會幕、迨盈七日則可。</verse>
				<verse number="34">今日所為者、耶和華命之為汝贖罪、</verse>
				<verse number="35">故必居會幕門外、晝夜無間、至於七日、守耶和華所命之役事、遵我所告、免爾死亡。</verse>
				<verse number="36">亞倫及其子、悉循耶和華命摩西之事而行。</verse>
			</chapter>
			<chapter number="9">
				<verse number="1">越八日、摩西招亞倫及其子、暨以色列長老、</verse>
				<verse number="2">告亞倫曰、取犢一、為贖罪之祭、牡綿羊一為燔祭、純潔是務、獻於耶和華、</verse>
				<verse number="3">又曰、爾當告以色列族、取山羊羔一、為贖罪之祭、犢一、綿羊羔一、為燔祭、必取未盈歲者、純潔是務。</verse>
				<verse number="4">亦取犢一、牡綿羊一、為酬恩之祭、獻於耶和華、又取麵和油、以為禮物、蓋今日耶和華必顯現於爾。</verse>
				<verse number="5">乃遵摩西命、攜諸禮物於會幕、會眾咸集、侍於耶和華前。</verse>
				<verse number="6">摩西曰、耶和華命爾行是、必得其榮光、顯著於爾。○</verse>
				<verse number="7">又告亞倫曰、當近於壇、獻贖罪之祭、及燔祭、為爾及民贖罪、亦獻民之禮物、代民贖罪、遵耶和華命。</verse>
				<verse number="8">亞倫至壇、宰犢為己贖罪、</verse>
				<verse number="9">其子取血、亞倫以血染指、釁於壇角、傾餘血於壇下、</verse>
				<verse number="10">脂、左右腎、肝片、焚於壇上、循耶和華命、</verse>
				<verse number="11">惟肉與皮、焚於營外。</verse>
				<verse number="12">亞倫宰牲為燔祭、其子奉血、灑於壇四周、</verse>
				<verse number="13">剖分其牲、以所剖者及首、奉與亞倫、焚之於壇。</verse>
				<verse number="14">洗臟及足、與燔祭、共焚於壇。</verse>
				<verse number="15">亞倫攜民之禮物至、亦取山羊為民贖罪、宰之以獻、為贖罪之祭、如獻犢然。</verse>
				<verse number="16">攜牲為燔祭、循其常例。</verse>
				<verse number="17">晨獻燔祭而外、亦攜禮物、取麵一撮、焚之於壇、</verse>
				<verse number="18">宰犢與羊、為民酬恩、亞倫諸子奉血、灑於壇四周。</verse>
				<verse number="19">取犢脂、羊尾、蓋臟之脂、左右腎、與肝片、</verse>
				<verse number="20">置脂於腔、以脂焚於壇、</verse>
				<verse number="21">腔及右肩、亞倫搖於耶和華前、循摩西命。</verse>
				<verse number="22">亞倫獻贖罪祭、燔祭、酬恩祭、既畢、舉手祝民而退。</verse>
				<verse number="23">摩西 亞倫入會幕、出而祝民、耶和華之榮光顯現、為民目擊。</verse>
				<verse number="24">火自耶和華出、焚壇上之燔祭、與脂、民見之、懽呼俯伏。</verse>
			</chapter>
			<chapter number="10">
				<verse number="1">亞倫子拿答、亞庇戶、各取鼎、燃火炷香、以獻耶和華、所燃者不以聖火、弗遵其命。</verse>
				<verse number="2">火自耶和華出、燬二人、死於耶和華前。</verse>
				<verse number="3">摩西謂亞倫曰、耶和華諭云、近我之祭司、必以我為聖、使民歸榮於我。亞倫默然。</verse>
				<verse number="4">摩西召亞倫叔、烏泄子、米沙利、以利撒反、曰爾來前、負爾戚屬之尸、離聖所、往營外。</verse>
				<verse number="5">二人乃前、負尸營外、不解其衣、遵摩西命。</verse>
				<verse number="8">耶和華諭亞倫曰、</verse>
				<verse number="9">爾與眾子、入會幕時、清酒醇醪勿飲、恐爾死亡、以此著為永例、歷世勿替。</verse>
				<verse number="10">於是爾得區別聖與不聖、潔與不潔。</verse>
				<verse number="11">以我所諭摩西之命、訓迪以色列族。○</verse>
				<verse number="12">摩西諭亞倫、及其子以利亞撒、以大馬、曰、獻耶和華燔祭時、有麵為禮物、其餘為至聖、爾食於壇旁、毋置酵。</verse>
				<verse number="13">必於聖地食之、蓋獻耶和華燔祭中、以是歸爾、及爾子孫、我所奉之命、乃如此。</verse>
				<verse number="14">以色列族獻酬恩祭、其中所搖之腔、所舉之肩、歸爾及爾子女、必於潔地食之。</verse>
				<verse number="15">人以燔祭及脂、獻耶和華時、所舉之肩、所搖之腔、必搖於我前、然後歸爾、及爾子孫、著為永例、循耶和華命。○</verse>
				<verse number="16">贖罪之山羊、摩西索之、知已燔矣、則怒亞倫二子、以利亞撒、以大馬、</verse>
				<verse number="17">曰、以牲贖罪、為至聖之物、上帝賜之於爾、以任民愆、代為贖罪、於耶和華前、何不於聖地食之、</verse>
				<verse number="18">何不取血入聖所、蓋爾當食牲於聖地、遵我所命。</verse>
				<verse number="19">亞倫曰、今日吾子獻贖罪之祭、與燔祭、於耶和華前、適家遭變故、如食其牲、豈見悅於耶和華乎。</verse>
				<verse number="20">摩西聞其言、而然之。</verse>
			</chapter>
			<chapter number="11">
				<verse number="1">耶和華諭摩西 亞倫曰、</verse>
				<verse number="2">告以色列族云、世之牲畜、有可食者、今詳言之。</verse>
				<verse number="3">凡畜之分蹄、支趾、反蒭出齧者、俱可食、</verse>
				<verse number="4">第分蹄不可食、第反齧不可食、駝雖反齧、而不分蹄、是以不潔。</verse>
				<verse number="7">豕雖分蹄支趾、而不反齧、亦不潔、</verse>
				<verse number="8">其肉勿食、其尸勿捫、俱為不潔。○</verse>
				<verse number="9">水中百族、或出於河、或出於海、凡有翅有鱗、俱可食。</verse>
				<verse number="10">凡在水中之生物、或出於河、或出於海、無翅無鱗者、爾必視為可憎、</verse>
				<verse number="11">毋食其肉、必視其尸為可憎。</verse>
				<verse number="12">水族無翅無鱗者、俱為可憎。○</verse>
				<verse number="13">羽族中所可憎而不可食者、鷹、鶚、鵰、</verse>
				<verse number="14">鸇、小鷹、與其類、</verse>
				<verse number="15">鴉與其類、</verse>
				<verse number="16">雌雄之駝鳥、魚鷹、雀鷹、</verse>
				<verse number="17">鸕鶿、魚狗、鷺鷥、</verse>
				<verse number="18">鴆鳥、鵜鶘、爰居、</verse>
				<verse number="19">白鶴、蒼鷺、戴鵀、蝙蝠、與其類、</verse>
				<verse number="20">凡羽族有四足者、俱為可憎。</verse>
				<verse number="21">飛蟲有四足、亦有長足高於背、能躍於地者、食之可也、</verse>
				<verse number="22">有若蝗蟲、蛗蟲、蜇蟲、蟿蟲、與其族類、是。</verse>
				<verse number="23">其餘飛物、有四足者、必以為可憎。</verse>
				<verse number="24">凡捫其尸、必蒙不潔、迨夕乃免、</verse>
				<verse number="25">負其尸者、亦蒙不潔、當澣其衣、迨夕乃免。</verse>
				<verse number="26">六畜分蹄而不支趾、又不反齧者、俱為不潔、凡捫之者、必蒙其污、迨夕乃免。</verse>
				<verse number="27">四足之獸、行地用蹯者、必為不潔、凡捫其尸、必蒙厥污、迨夕乃免、</verse>
				<verse number="28">或負之者、亦必蒙污、當澣其衣、迨夕乃免。○</verse>
				<verse number="29">凡物運行於地、而為不潔者、亦有其數、鼬鼠、鼫鼠、蜥蜴、與其類、</verse>
				<verse number="30">蛤蚧、龍子、守宮、蛇醫、蝘蜓、</verse>
				<verse number="31">此物皆能運動、悉為不潔、凡捫其尸、必蒙厥污、迨夕乃免。</verse>
				<verse number="32">凡木器、衣服、皮革、布囊、不論何物、有不潔之蟲死而墮其上者、即蒙其污、必置於水、迨夕乃潔。</verse>
				<verse number="33">凡瓦器、有不潔之蟲墮其中、則所藏之物亦污、其器必毀。</verse>
				<verse number="34">器中藏水、食物為所濡、或其中藏有飲啜之物、俱蒙其污。</verse>
				<verse number="35">凡爐竈有不潔之蟲死而墮其上、則蒙厥污、爾必毀之。</verse>
				<verse number="36">或泉、或井、或蓄水處、不潔之蟲墮其中、有取之出者、必蒙不潔、其水則潔。</verse>
				<verse number="37">如墮於將播之種則潔、</verse>
				<verse number="38">然種濡以水、而污蟲之尸墮其上、則不潔。</verse>
				<verse number="39">如可食之畜自斃、捫之者必蒙厥污、迨夕乃免、</verse>
				<verse number="40">或負其尸、或食其肉、俱蒙厥污、當澣其衣、迨夕乃免。</verse>
				<verse number="41">凡蟲運行於地者、當以為可憎、毋食。</verse>
				<verse number="42">凡蟲以腹行、或四足、或多足、運動於地者、俱為可憎、勿食、</verse>
				<verse number="43">勿捫運行之物、使己蒙不潔、而為可憎。</verse>
				<verse number="44">蓋我耶和華爾之上帝、我聖而爾亦當聖、勿捫運行於地之蟲、致己不潔。</verse>
				<verse number="45">我素導爾出埃及、為汝之上帝、我聖矣、汝亦當聖。○</verse>
			</chapter>
			<chapter number="12">
				<verse number="1">耶和華諭摩西曰、</verse>
				<verse number="2">告以色列族云、婦懷妊生男、必蒙不潔、歷至七日、如癸水適至、別室居處然。</verse>
				<verse number="3">八日、必為其子行割禮。</verse>
				<verse number="4">既產流血、必更待三十三日、乃潔、斯日未盈、不可捫聖物、不可入聖地。</verse>
				<verse number="5">生女、必二七日蒙不潔、如癸水至而別居然、既產流血、必更待六十六日、乃潔。</verse>
				<verse number="6">無論誕育男女、潔日既屆、則攜未盈歲之羔為燔祭、及鳲鳩、或雛鴿、為贖罪祭、至會幕祭司前、</verse>
				<verse number="7">容祭司獻之於我、代為贖罪、婦既流血、而蒙不潔、必如是始潔、婦生男女、其例若此。</verse>
				<verse number="8">如婦不能備羔、必攜雙鳩或二雛鴿、一為燔祭、一為贖罪祭、容祭司代為贖罪、而婦始得為潔。</verse>
			</chapter>
			<chapter number="13">
				<verse number="1">耶和華諭摩西 亞倫曰、</verse>
				<verse number="2">人若膚有疥、或癬、或斑斕、狀如癩疾、則必攜之至祭司亞倫前、或其子孫為祭司前、</verse>
				<verse number="3">祭司必察其疾、如疾處之毫變白、深入膚際、則屬癩疾、祭司既察之、必為不潔、</verse>
				<verse number="4">如斑斕為白、不深入膚、其毫猶未白者、祭司必禁錮其人、歷至七日、</verse>
				<verse number="5">屆期察之、如其疾止、不散於膚、則祭司必禁錮其人、復至七日、</verse>
				<verse number="6">屆期必再察之、如疾少愈、不散於膚、則癬而已、祭司必視為潔、使澣衣成潔、</verse>
				<verse number="7">祭司察之、以視潔否、其後癬多蔓延於膚、祭司必再察之、</verse>
				<verse number="8">若見其癬果蔓延、則祭司必視為不潔、蓋癩疾已成。○</verse>
				<verse number="9">如人有癩疾、必攜之至祭司、</verse>
				<verse number="10">祭司察之、知疥色白、毫亦變白、肉色紅腫、</verse>
				<verse number="11">乃膚際舊癩所化、此誠污衊、祭司必視為不潔、毋庸禁錮其人。</verse>
				<verse number="12">癩之為疾、散布於膚、蔓延於體、自頂至踵、無在不有、</verse>
				<verse number="13">祭司亦必察焉、如白色遍體、其人猶可潔、雖有疾尚能使潔也。</verse>
				<verse number="14">如肉紅腫、色已外現、則蒙不潔、</verse>
				<verse number="15">祭司視之、必以為污、緣色紅腫、癩疾乃成、而蒙不潔。</verse>
				<verse number="16">如紅腫之肉變白、則必至祭司前、</verse>
				<verse number="17">祭司察之、知色已變白、必視之為潔、則無不潔。</verse>
				<verse number="18">如人膚際生瘡、而後得醫、</verse>
				<verse number="19">瘡處或有白疥、或有斑斕、紅白相間、則必示於祭司、</verse>
				<verse number="20">祭司察之、知毫色盡白、深入膚際、則視為不潔、是屬癩疾、因瘡以生。</verse>
				<verse number="21">如祭司察之、知無白毫、不深入膚、疾已少愈、則必禁錮其人、歷至七日、</verse>
				<verse number="22">倘蔓延於膚、則屬癩疾、祭司必視為污。</verse>
				<verse number="23">如斑斕已止、而不蔓延、則為瘡瘢、祭司必視之為潔。</verse>
				<verse number="24">如人之膚為火所灼、其處忽起斑斕、紅白相間。</verse>
				<verse number="25">祭司必察之、斑斕處毫色盡白、深入膚際、則屬癩疾、因灼所致、祭司必視之為污。</verse>
				<verse number="26">如祭司察之、斑斕處無白毫、不深入膚、疾已少愈、則必禁錮其人歷至七日。</verse>
				<verse number="27">屆期察之、如蔓延於膚、則屬癩疾、祭司必視之為污、</verse>
				<verse number="28">如斑斕已至、不復蔓延、而疾少愈、此屬疥疾、因灼所致、灼後成瘢、祭司必視之為潔。○</verse>
				<verse number="29">如男女在首在鬚有疾、</verse>
				<verse number="30">祭司必察之、中有細毫、其色維黃、深入膚際、此屬癩癬、或生於首、或生於鬚、祭司必視之為污、</verse>
				<verse number="31">如祭司察其癬、不深入膚中、無黑毫、則必禁錮其人、歷至七日、</verse>
				<verse number="32">屆期察之、如癬不蔓延、中無黃毫、不深入膚、</verse>
				<verse number="33">則薙鬚髮、留其癬處、禁錮其人、歷至七日、</verse>
				<verse number="34">屆期必察之、癬不蔓延、不深入膚、祭司必視之為潔、使澣其衣、則無不潔。</verse>
				<verse number="35">厥後如癬蔓延於膚、</verse>
				<verse number="36">祭司必察之、若果蔓延、則黃毫之有無俱無庸察、是蒙不潔、</verse>
				<verse number="37">如癬已止、中發黑毫、其癬已愈、其人已潔、祭司必視之為潔。○</verse>
				<verse number="38">如男女膚生白斑、</verse>
				<verse number="39">祭司必察之、白斑少愈、則屬白癬、發生於膚、其人為潔。</verse>
				<verse number="40">如髮脫落、則為頭童、其人為潔。</verse>
				<verse number="41">如頂髮凋殘、則為頇額、其人為潔。</verse>
				<verse number="42">若頭童頇額處發疾、紅白相間、此乃患癩。</verse>
				<verse number="43">祭司必察之、如頭童頇額處生疥、其色紅白相間、如膚生癩疾然、</verse>
				<verse number="44">其人乃癩、而蒙不潔、祭司必視之為污、緣首已生癩也。○</verse>
				<verse number="45">凡患癩者。必裂衣、露頂掩口、自呼曰、我污矣、我污矣。</verse>
				<verse number="46">當其患癩時、誠蒙不潔、必異室獨處、居於營外。○</verse>
				<verse number="49">其所染處、色或青紅、此染於癩、必示祭司、</verse>
				<verse number="50">祭司察而藏之、歷至七日、</verse>
				<verse number="51">屆期、視其所染、蔓延於衣之經緯、或於皮衣革衣、此為惡癩所染、而蒙不潔、</verse>
				<verse number="52">則無論絨衣、枲衣、在經在緯、或皮衣、俱爇以火、緣其癩甚惡也。</verse>
				<verse number="53">祭司察之、見衣所染、不復蔓延於經緯、或於其皮。</verse>
				<verse number="54">宜使澣濯、而復藏之、歷至七日、</verse>
				<verse number="55">澣濯之後、必察之、其所染之疾、色猶未去、雖未蔓延、亦以為污、爇之以火、蓋衣之敝處、或於表裏、染癩甚深。</verse>
				<verse number="56">既經澣濯、祭司察之、所染少愈、則必裂衣之經緯、或皮、去其所染。</verse>
				<verse number="57">如癩所染處、仍現於衣之經緯、或於其皮、此染癩已深、必爇以火。</verse>
				<verse number="58">如衣或皮既經澣濯、已去其染、則必再澣、使成為潔、○</verse>
				<verse number="59">以上所載、皮衣、或絨衣、枲衣、無論經緯間、視之為潔、為污、其例若此。</verse>
			</chapter>
			<chapter number="14">
				<verse number="1">耶和華諭摩西曰、</verse>
				<verse number="2">視患癩之人為潔、亦有常例、必攜至祭司、</verse>
				<verse number="3">祭司詣營外察之、見疾已愈、</verse>
				<verse number="4">則命人為之取生禽二、純潔是務、亦取柏香木、絳縷、牛膝草、</verse>
				<verse number="5">以瓦器盛活水、宰一禽於上、</verse>
				<verse number="6">取生禽、柏香木、絳縷、牛膝草、濡其中、</verse>
				<verse number="7">以灑患癩已潔者凡七、而視為潔、後縱生禽於野。</verse>
				<verse number="8">欲潔之人、必澣衣薙髮、以水洗滌、成潔後、始可入營、異室以居、歷至七日。</verse>
				<verse number="9">屆期、毫髮鬚眉、薙之務盡、澣衣濯身、而後成潔。</verse>
				<verse number="10">越八日、必取牡綿羊之羔二、未盈歲之牝羔一、純潔是務、麥粉一斗八升、調和以油、更加油十三兩、以為酬恩之祭。</verse>
				<verse number="11">使人成潔之祭司、必置人及物於我前、會幕門外、</verse>
				<verse number="12">取一牡羔、獻為補過之祭、又取油十三兩、為禮物、俱搖於我前。</verse>
				<verse number="13">聖地常宰牲、為贖罪祭、為燔祭、即於其處宰是羔、贖罪祭之牲歸祭司、補過祭之牲亦歸祭司、俱為至聖。</verse>
				<verse number="14">祭司必取牲血、釁於成潔者右耳下垂、及右手足之巨擘、</verse>
				<verse number="17">以少許膏於成潔者右耳之下垂、及右手足之巨擘、即釁牲血之所。</verse>
				<verse number="18">掌中餘油、灌於成潔者之首、代為贖罪於我前。</verse>
				<verse number="19">祭司必獻祭、代成潔者贖罪、後宰燔祭之牲、</verse>
				<verse number="20">與禮物同獻於壇、代為贖罪、其人成潔。</verse>
				<verse number="21">如其匱乏、不能全備、則必取綿羊羔一、搖之為補過之祭、代為贖罪、和油之粉六升、並油十三兩、為禮物。</verse>
				<verse number="22">又取二鳲鳩、或二雛鴿、隨其力之所能、一為贖罪祭、一為燔祭、</verse>
				<verse number="23">成潔之八日、必攜至祭司、獻於我前、會幕門外、</verse>
				<verse number="24">祭司必取羔、為補過之祭、與油十三兩、搖於我前、以為禮物。</verse>
				<verse number="25">宰羔取血、釁於成潔者右耳之下垂、及右手足之巨擘。</verse>
				<verse number="26">斟油少許於左掌、</verse>
				<verse number="27">以右指灑於我前凡七。</verse>
				<verse number="28">取油少許、膏於成潔者右耳之下垂、及右手足之巨擘、即釁牲血之所、</verse>
				<verse number="29">掌中餘油、灌於成潔者之首、代為贖罪於我前。</verse>
				<verse number="30">必獻鳲鳩一、或雛鴿一、隨其力之所能、</verse>
				<verse number="31">一為贖罪祭、一為燔祭、暨禮物、祭司必於我前、代成潔者贖罪。</verse>
				<verse number="32">如癩者匱乏、欲獻成潔之禮、備不能全者、其例若此。○</verse>
				<verse number="33">耶和華諭摩西 亞倫曰、</verse>
				<verse number="34">我將以迦南地、賜爾為業、爾入斯土、我使癩污染於第宅、</verse>
				<verse number="35">其宅主必至祭司、告云、我恐第宅有染。</verse>
				<verse number="36">祭司未入以察、必使空其宅、免宅中器皿俱蒙不潔、嗣後祭司入宅以察、</verse>
				<verse number="37">察時見其所染之紋、深入於壁、青紅參錯、</verse>
				<verse number="38">祭司必出宅門、扃閉七日。</verse>
				<verse number="39">屆期察之、若污蔓延於壁。</verse>
				<verse number="40">則命取其石、為污所玷者、擲於邑外不潔之所、</verse>
				<verse number="41">宅中四周之壁、必加劖削、取其塵埃、傾於邑外不潔之所。</verse>
				<verse number="42">更取石以代、取泥以塗。</verse>
				<verse number="43">如是之後、其污再發於宅、</verse>
				<verse number="44">祭司必至而察之、見污果蔓延、是屬宅中之惡癩、誠為不潔、</verse>
				<verse number="45">必毀其宅第、去其木石泥沙、遷於邑外不潔之所。</verse>
				<verse number="46">扃閉之時、人入其宅、必蒙厥污、迨夕乃免。</verse>
				<verse number="47">寢食於宅者、必澣其衣。</verse>
				<verse number="48">宅再塗之後、祭司入察、見污不蔓延、則視為潔、其污已除。</verse>
				<verse number="49">欲使第宅成潔、必取二禽、柏香木、絳縷、牛膝草、</verse>
				<verse number="50">以瓦器盛活水、宰一禽於上、</verse>
				<verse number="51">取柏香木、牛膝草、絳縷生禽、濡其中、灑宅凡七、</verse>
				<verse number="52">以上諸物、使宅成潔。</verse>
				<verse number="53">縱生禽出邑郊、如是代為贖罪、可致宅潔。○</verse>
			</chapter>
			<chapter number="15">
				<verse number="1">耶和華諭摩西 亞倫曰、</verse>
				<verse number="2">告以色列族云、人患白濁、是蒙不潔、</verse>
				<verse number="3">或常淋、或少洩、俱蒙不潔。</verse>
				<verse number="4">所卧之床、所坐之座、悉被其污、</verse>
				<verse number="8">成潔之人、被患者唾及其體、則蒙不潔、當澣衣濯身、迨夕乃免。</verse>
				<verse number="9">患者所乘之鞍、必蒙不潔。</verse>
				<verse number="10">凡其所御之物、捫之者必蒙不潔、迨夕乃免、其負之者亦蒙不潔、當澣衣濯身、迨夕乃免。</verse>
				<verse number="11">患者不盥手而捫人、其人必蒙不潔、當澣衣濯身、迨夕乃免。</verse>
				<verse number="12">捫瓦器必毀、捫木器必洗。</verse>
				<verse number="13">患者成潔、必歷七日、澣濯其衣、以活水洗滌其身、而後成潔。</verse>
				<verse number="14">越至八日、必攜二鳲鳩、二雛鴿、至我前、會幕門外、奉於祭司、</verse>
				<verse number="15">祭司獻之、一為贖罪祭、一為燔祭、代其贖罪於我前。</verse>
				<verse number="16">如人夢遺、則蒙不潔、必濯其身、迨夕乃免。</verse>
				<verse number="17">其污所玷、或衣或皮、俱蒙不潔、當澣以水、迨夕乃免。</verse>
				<verse number="18">男女媾精、俱蒙不潔、必濯其身、迨夕乃免。○</verse>
				<verse number="19">婦行癸水、必異室以居、歷至七日、凡捫之者必蒙不潔、迨夕乃免。</verse>
				<verse number="20">別居之時、婦所寢之床、所坐之座、必蒙不潔。</verse>
				<verse number="23">無論什物、置其床椅、凡捫之者、必蒙不潔、迨夕乃免。</verse>
				<verse number="24">婦行癸水、與之同寢、必蒙不潔、歷至七日、所寢之床、亦蒙不潔。</verse>
				<verse number="25">婦行癸水、延至多日、或前或後、不能如期、則蒙不潔、</verse>
				<verse number="26">所寢之床、所坐之座、必蒙不潔、與別居之時無異。</verse>
				<verse number="27">凡捫床與座者、必蒙不潔、當澣衣濯身、迨夕乃免。</verse>
				<verse number="28">癸期既正、必歷七日、然後成潔。</verse>
				<verse number="29">越至八日、必攜二鳲鳩、或二雛鴿、至會幕前、以與祭司、</verse>
				<verse number="30">祭司獻之、一為贖罪祭、一為燔祭、祭司必緣其癸行愆期、致蒙不潔、代為贖罪於我前。</verse>
				<verse number="31">當使以色列族自相區別、去諸污衊、恐玷我幕、陷於死亡。○</verse>
				<verse number="32">凡男患白濁、夢遺、</verse>
				<verse number="33">女患月癸之疾、或患血淋、或與不潔之婦同寢者、其例若此。</verse>
			</chapter>
			<chapter number="16">
				<verse number="1">亞倫二子、造次詣耶和華前而死、</verse>
				<verse number="2">厥後耶和華諭摩西曰、聖室簾中、法匱施恩所前、我必乘雲、顯現於此、可告爾兄亞倫、毋頻入其地、免致死亡、</verse>
				<verse number="3">如其欲入、宜牽犢一、為贖罪祭、牡綿羊一、為燔祭、</verse>
				<verse number="4">衣衣蔽褌、束紳冠冠、悉以枲為、此衣既聖、當濯其身、而後服之。</verse>
				<verse number="5">由以色列會眾、取牡山羊二、為贖罪祭、牡綿羊一、為燔祭。</verse>
				<verse number="6">亞倫獻犢、為己及眷聚贖罪。</verse>
				<verse number="7">更牽山羊二、至會幕門外、置於我前、</verse>
				<verse number="8">當緣二山羊掣籤、一歸於我、一歸亞撒色。</verse>
				<verse number="9">亞倫必攜歸我之羊、獻為贖罪祭。</verse>
				<verse number="10">亦攜歸亞撒色之羊、生置我前、代為贖罪、後釋之於曠野、以歸亞撒色。</verse>
				<verse number="11">乃牽犢至、為己及眷聚贖罪、既宰是犢、</verse>
				<verse number="12">必取鼎、盛我壇上爇炭、香屑一掬、攜入簾中、</verse>
				<verse number="13">焚香於我前、香篆繚繞、蔽諸法匱上施恩之所、庶幾亞倫可免死亡、</verse>
				<verse number="14">以血染指、灑於施恩所東、又灑其前凡七。</verse>
				<verse number="15">厥後宰山羊、為民贖罪、攜血入簾、灑於施恩所上、又灑其前、如灑犢血然。</verse>
				<verse number="16">緣以色列族染污俗、重負罪愆、而玷聖所會幕、故亞倫代之贖罪。</verse>
				<verse number="17">既進聖室、為己及眷聚與以色列會眾贖罪、其時無有能偕之入者、迨事既畢、而後可出。</verse>
				<verse number="18">至我祭壇前代為贖罪、取犢血羊血、釁壇四周、</verse>
				<verse number="19">以指灑壇凡七、是壇雖為以色列族污俗所玷、然加以滌理、可使成聖。</verse>
				<verse number="20">聖所會幕祭壇既潔、當牽生羊至。</verse>
				<verse number="21">亞倫按手其上、代以色列族任咎負愆、使其罪惡、悉置羊首、簡人縱羊於曠野。</verse>
				<verse number="22">羊乃負罪、釋之適野、至於荒渺之地。</verse>
				<verse number="23">亞倫入會幕、解所服枲衣、留之於彼、</verse>
				<verse number="24">必於聖所洗濯其身、衣衣而出、為己及民獻燔祭、代為贖罪、</verse>
				<verse number="25">焚脂於壇、</verse>
				<verse number="26">縱羊歸亞撒色者、必澣衣濯身、而後入營。</verse>
				<verse number="27">犢與羊之血、既攜入聖所、以為贖罪、其尸必攜出營外、其皮肉遺矢俱爇以火、</verse>
				<verse number="28">爇之者、澣衣濯身、然後入營。○</verse>
				<verse number="29">七月十日、無論宗族賓旅、當卑以自牧、免於操作、著為永例。</verse>
				<verse number="30">祭司既代爾贖罪、使於我前去惡成潔、</verse>
				<verse number="31">故是日為安息日、當卑以自牧、著為永例。</verse>
				<verse number="32">受膏之祭司、代父任職、必衣聖衣、以枲為之、獻祭贖罪、</verse>
				<verse number="33">代為聖室、會幕、祭壇、祭司、會眾贖罪、</verse>
				<verse number="34">緣以色列族蹈於愆尤、代為贖罪、歲凡一次、著為永例。摩西遵耶和華所諭而行。</verse>
			</chapter>
			<chapter number="17">
				<verse number="1">耶和華諭摩西曰、</verse>
				<verse number="2">告亞倫及其子、與以色列族云、耶和華命汝、</verse>
				<verse number="3">凡爾有眾、宰牛羊與羔、無論營內營外、</verse>
				<verse number="4">不攜至會幕前、獻於我者、必擬其過、如流血之罪、絕之民中。</verse>
				<verse number="5">今以色列族宰犧牲於野、嗣後攜至會幕前、奉諸祭司、以獻於我、為酬恩之祭。</verse>
				<verse number="6">我壇在會幕前、祭司必灑血其上、焚脂、取其馨香、而奉事我。</verse>
				<verse number="7">勿再狥欲、祭諸魑魅、著為永例、歷世勿替。</verse>
				<verse number="8">當申命云、凡爾有眾、及旅於爾者、或獻燔祭、或宰犧牲、</verse>
				<verse number="9">不攜至會幕前奉我、必絕之民中。</verse>
				<verse number="10">凡爾有眾、及旅於爾者、苟食血、我必罰之、絕於民中。</verse>
				<verse number="11">血乃生物之命、我賜爾灑之於壇、以贖爾命、蓋血乃以贖命焉。</verse>
				<verse number="12">故諭爾眾、及旅於爾者、俱無食血。</verse>
				<verse number="13">如爾有眾賓旅、獵取禽獸、可供食品者、必瘞其血、</verse>
				<verse number="14">蓋血乃生物之命、故禁爾眾毋食、食之者必見絕。</verse>
				<verse number="15">不論宗族賓旅、食自斃或斷傷之禽畜、必蒙不潔、當澣衣濯身、迨夕乃免。</verse>
				<verse number="16">不然必負罪愆。</verse>
			</chapter>
			<chapter number="18">
				<verse number="1">耶和華諭摩西曰、</verse>
				<verse number="2">告以色列族、我耶和華乃爾之上帝。</verse>
				<verse number="3">昔爾居埃及、其土之風俗、爾勿從、今我導汝至迦南、其人之作為、爾勿效、亦勿守其禮儀。</verse>
				<verse number="4">我之法度禮儀、爾必順從、我耶和華爾之上帝、所命若此。</verse>
				<verse number="5">如遵我法度、守我禮儀、則可得生、爾當行之勿失、此我所命爾者也。○</verse>
				<verse number="6">勿干骨肉之親、而行淫亂、為我耶和華所禁。</verse>
				<verse number="7">勿烝爾母、烝之是辱父母。</verse>
				<verse number="8">父之繼室勿烝之、烝之則辱及於父。</verse>
				<verse number="9">至於姊妹、無論同父異母、同母異父、生於家、產於外者、勿亂之。</verse>
				<verse number="10">子之女、女之女、勿亂之、是辱己也。</verse>
				<verse number="11">同父異母之姊妹、勿亂之。</verse>
				<verse number="12">母之姊妹、即父骨肉之親、勿烝之。</verse>
				<verse number="13">母之姊妹、即母骨肉之親、勿烝之。</verse>
				<verse number="14">爾之姆嬸、伯叔之妻也、勿烝之、烝之是辱伯叔。</verse>
				<verse number="15">子之妻媳也、勿亂之、</verse>
				<verse number="16">兄弟之妻、勿亂之、辱及兄弟。</verse>
				<verse number="17">婦有女勿同娶、婦之子有女、婦之女有女、亦勿同娶、皆妻戚屬、勿亂之、斯乃惡俗。</verse>
				<verse number="18">爾妻尚存、勿娶其姊妹、恐辱妻而苦其心。</verse>
				<verse number="19">婦癸至別居時、毋行好合、以辱其身。</verse>
				<verse number="20">勿與他人之妻同寢、致玷己身。</verse>
				<verse number="21">勿焚爾子女、以享摩洛、瀆爾上帝之名、為我耶和華所禁。</verse>
				<verse number="22">男色可憎、爾勿漁獵。</verse>
				<verse number="23">男勿淫於獸、以玷身、女勿淫於獸、以逆性。</verse>
				<verse number="24">異邦人行此、自取污衊、故我逐之、爾勿則效、</verse>
				<verse number="25">彼已有玷、我治其罪、使地不載、</verse>
				<verse number="26">故爾曹不論宗族賓旅、當守我法度禮儀、毋蹈此愆。</verse>
				<verse number="27">昔斯土之人、專務行此、使地染污、</verse>
				<verse number="28">如爾效之、地必不容爾、與彼相同。</verse>
				<verse number="29">凡蹈此愆、絕之民中、</verse>
				<verse number="30">爾當守我法度、彼之所行、事多可憎、玷及其身、爾毋則傚、我耶和華爾之上帝所命如此。</verse>
			</chapter>
			<chapter number="19">
				<verse number="1">耶和華諭摩西曰、</verse>
				<verse number="2">告以色列會眾、我耶和華爾之上帝、我聖、爾亦當聖。</verse>
				<verse number="3">敬爾父母、守我安息日、我耶和華爾之上帝所命如此、</verse>
				<verse number="4">勿崇偶像、勿鑄上帝、我耶和華乃爾之上帝。</verse>
				<verse number="5">爾欲獻酬恩之祭。冀我悅納、</verse>
				<verse number="6">當於是日食其祭品、或明日亦可、若留至三日、宜爇以火、</verse>
				<verse number="7">如三日食之、則為可憎、不蒙悅納。</verse>
				<verse number="8">物既獻我、越三日食之、是生瀆玩、必負罪愆、絕於民中。</verse>
				<verse number="9">穫田所產、當留其隅、勿拾所遺。</verse>
				<verse number="10">園有葡萄、採勿務盡、勿拾遺果、當留之於賓旅、與貧乏者、我耶和華爾之上帝所命如此。</verse>
				<verse number="11">毋竊、毋誑、勿相偽為、</verse>
				<verse number="12">指我而誓勿妄、勿瀆爾上帝之名、我耶和華所命如此。</verse>
				<verse number="13">勿虐取、毋強據、傭人之值、勿留至明晨。</verse>
				<verse number="14">勿詛聾者、勿窒礙於瞽者前、宜畏爾之上帝、我耶和華所命如此。</verse>
				<verse number="15">聽訟之際、勿行非義、無論貧富、勿狥其私、宜秉大公、以為折中。</verse>
				<verse number="16">勿往來於閭里、評人短長、勿為妄證、置人於死、我耶和華所命如是。</verse>
				<verse number="17">勿憎同儔、責人以善、勿使陷罪。</verse>
				<verse number="18">勿報仇、勿蓄怨、愛人如己。</verse>
				<verse number="19">爾必守我耶和華所命、牲畜異類、勿使遊牝、百穀之種、播田毋雜、枲與絨勿間織、以成衣。</verse>
				<verse number="20">婢受人聘、猶未見贖、不得自由、若與人私、俱加扑責、惟不致死、蓋未能自由也。</verse>
				<verse number="21">男必攜牡綿羊一、為補過之祭、詣會幕門外、奉於我前、</verse>
				<verse number="22">祭司獻羊、代為贖罪、則所犯者、可蒙赦宥。</verse>
				<verse number="23">爾至迦南、栽培樹木、可供食品、必以其果為不潔、三年毋食、</verse>
				<verse number="24">至於四年、必獻之於我、以為頌美、</verse>
				<verse number="25">迨至五年、其果可食、使之結實纍然、我耶和華爾之上帝所命如此。</verse>
				<verse number="26">毋食血、毋用卜筮術數。</verse>
				<verse number="27">首之四周勿薙、鬚之四周勿損、</verse>
				<verse number="28">勿為死者割肉、勿黥爾身、為我耶和華所禁。</verse>
				<verse number="29">勿辱爾女、使之為妓、恐一族淫亂、斯土遍染污俗。</verse>
				<verse number="30">宜守我安息日、敬我聖室、我耶和華所命如此。</verse>
				<verse number="31">為卜神所憑者勿崇、巫覡勿問、恐有玷於爾、為我耶和華爾之上帝所禁。</verse>
				<verse number="32">見斑白者當起、敬耆老、畏爾上帝、我耶和華所命如此。</verse>
				<verse number="33">旅於爾土者勿侮。</verse>
				<verse number="34">當視若宗族、愛之如己、緣爾昔旅於埃及故也、我耶和華爾之上帝、所命如此。</verse>
			</chapter>
			<chapter number="20">
				<verse number="1">耶和華諭摩西曰、</verse>
				<verse number="2">告以色列族、凡爾族中、爰及賓旅、獻子女以享摩洛者、殺無赦、民以石擊之。</verse>
				<verse number="3">彼獻子女、以享摩洛、污我聖室、瀆我聖名、我必降罰、絕於民中。</verse>
				<verse number="4">若鄰里目擊其事、佯為不見、不置之死、</verse>
				<verse number="5">我必罰之、及其眷聚、凡縱私欲奉摩洛、效彼為非者、絕之民中。</verse>
				<verse number="6">憑於卜神、而為巫覡。有狥欲以從者、我必罰之、絕於民中。</verse>
				<verse number="7">我耶和華爾之上帝所命如此、爾當成聖、</verse>
				<verse number="8">當守我律法、我耶和華使爾成聖。</verse>
				<verse number="9">詛父母者、罪歸之、殺無赦。</verse>
				<verse number="10">淫人妻者、殺無赦、淫夫淫婦必殺。</verse>
				<verse number="11">烝父繼室、則辱己父、罪歸之、俱殺無赦。</verse>
				<verse number="12">如亂其媳、則逆人倫、其罪歸之、俱殺無赦。</verse>
				<verse number="13">漁獵男色、是屬可憎、其罪歸之、俱殺無赦。</verse>
				<verse number="14">如人娶妻而並娶妻之母、則為惡俗、三者必爇以火、使惡俗去於爾中。</verse>
				<verse number="15">如人與獸淫合、必殺無赦、亦必殺獸。</verse>
				<verse number="16">如女淫於獸、其罪歸之、俱殺無赦。</verse>
				<verse number="17">如人娶姊妹、無論同父異母、異父同母者、皆辱姊妹、斯為惡俗、厥罪歸之、俱絕於民中。</verse>
				<verse number="18">如婦癸至、人與同寢、婦亦相從、則犯其經、俱絕於民中。</verse>
				<verse number="19">勿烝父母之姊妹、因辱戚屬、必負罪愆。</verse>
				<verse number="20">如烝伯叔之妻、則辱伯叔、俱必負罪、而絕其嗣。</verse>
				<verse number="21">如娶兄弟之妻、則辱兄弟、此屬可憎、必絕其嗣。</verse>
				<verse number="22">我法度禮儀、爾當恪守、則我所導爾入之地、可容爾居。</verse>
				<verse number="23">居斯土者、蹈諸愆尤、我憎而逐之、爾勿則效。</verse>
				<verse number="24">我耶和華爾之上帝、區別爾曹、異於凡民、許爾得地、賜爾產乳與蜜之土、</verse>
				<verse number="25">故當區別潔與不潔之禽獸、凡我所示為不潔之禽獸、運行於地之昆蟲、爾勿捫之、致為可憎、</verse>
				<verse number="26">我耶和華乃聖、已區別爾曹、異於凡民、爾既屬我、故當成聖。</verse>
				<verse number="27">有憑於卜神、而為巫覡者、殺無赦、其罪歸之、當擊以石。</verse>
			</chapter>
			<chapter number="21">
				<verse number="1">耶和華諭摩西曰、亞倫子孫為祭司、當告之云、族中有死亡者、祭司勿為之蒙污、</verse>
				<verse number="2">若死者為己戚屬、父母兄弟、子女、則可、</verse>
				<verse number="3">姊妹未適人者亦可、</verse>
				<verse number="4">既為長者、則勿從俗、為人蒙污、</verse>
				<verse number="5">勿髠髮、勿薙鬚之四周、勿割肉。</verse>
				<verse number="6">祭司既獻燔祭、享厥上帝、故當成聖、以奉事我、毋瀆我名、</verse>
				<verse number="7">祭司為聖、以奉上帝、故娼妓淫奔棄婦勿娶。</verse>
				<verse number="8">祭司既享上帝、必以為聖、蓋我耶和華乃聖、使爾成聖。</verse>
				<verse number="9">如祭司之女行淫自玷、辱及於父、必爇以火。</verse>
				<verse number="10">兄弟中有為祭司長者、既沐香膏、衣聖衣、任是職、則勿裂衣露項、</verse>
				<verse number="11">勿近尸側、即父母之尸亦勿近之、而蒙不潔。</verse>
				<verse number="12">祭司長戴冕受膏、奉厥上帝、勿離聖地、勿瀆上帝之聖所、我耶和華所命如此。</verse>
				<verse number="13">祭司長必娶處女。</verse>
				<verse number="14">嫠婦、棄婦、娼妓、淫奔、勿娶、惟宗族之處女則可、</verse>
				<verse number="15">勿使其苗裔玷於族中、蓋我耶和華已俾其成聖。○</verse>
				<verse number="16">又曰、</verse>
				<verse number="17">告亞倫、凡爾歷代子孫、體有不備者、勿享上帝。</verse>
				<verse number="18">凡體不備者、勿近我前、如瞽、跛、鼼、四肢不均、</verse>
				<verse number="19">或手足傷毀、</verse>
				<verse number="20">或傴僂、或侏儒、或瞕翳、或疥癬、或瘡痍、或損外腎、</verse>
				<verse number="21">凡祭司亞倫之族、體有不備者、勿近我前、以獻燔祭、享厥上帝。</verse>
				<verse number="22">所奉之禮物、以享上帝者、無論聖與至聖、彼亦得而食之、</verse>
				<verse number="23">簾中不可入、壇前不可近、恐玷我聖所、蓋我耶和華已使之成聖。</verse>
				<verse number="24">摩西以此告亞倫及其子、並以色列族。</verse>
			</chapter>
			<chapter number="22">
				<verse number="1">耶和華諭摩西曰、</verse>
				<verse number="2">告亞倫及其子、使知以色列族所獻我之物、有時不可捫、恐瀆我聖名、我耶和華所命如此。</verse>
				<verse number="3">當告之曰、凡爾歷代子孫、有蒙不潔、而捫以色列族所獻我之物、必絕之我前、我耶和華所命如此。</verse>
				<verse number="4">凡亞倫子孫患癩、或白濁、不可食聖物、待潔則可、有捫尸夢遺之人、為亞倫子孫所捫者、</verse>
				<verse number="5">或捫污衊之蟲、或捫不潔之人、</verse>
				<verse number="6">凡若此者、爾如捫之、必蒙厥污、當洗濯其身、至於薄暮、可食聖物。</verse>
				<verse number="7">迨日入時則潔、可食聖物、蓋此藉以養生。</verse>
				<verse number="8">自斃斷傷之畜毋食、恐蒙不潔、我耶和華所禁。</verse>
				<verse number="9">故當守我禮儀、不為污所玷、恐負罪而死、我耶和華使之成聖。</verse>
				<verse number="10">外人不得食聖物、於祭司之家、為旅為傭、亦不得食聖物、</verse>
				<verse number="11">惟祭司購以金、或生於其家者、可得而食。</verse>
				<verse number="12">如祭司之女、嫁與外人、不可食聖物、</verse>
				<verse number="13">如為嫠、或為夫所棄、無子而大歸父家、與幼時無異、則父所食者亦得同食、惟外人不可食。</verse>
				<verse number="14">如人誤食聖物、則必加五分之一、償之祭司。</verse>
				<verse number="15">以色列族奉我之聖物、不容與外人共食、</verse>
				<verse number="16">恐外人食之、自取罪戾、蓋我耶和華使之成聖。</verse>
				<verse number="17">又曰、</verse>
				<verse number="18">告亞倫及其子、與以色列族云、凡以色列族、或族中之賓旅、許願樂輸、燔禮物以獻、</verse>
				<verse number="19">冀我悅納者、則必取牛、綿羊、或山羊、惟牡是尚、純潔是務。</verse>
				<verse number="20">體有不備者、則不可獻、不蒙悅納。</verse>
				<verse number="21">如人許願樂輸、償其所許、獻牛羊於我、為酬恩之祭、必務純潔、體無玷缺、以冀悅納。</verse>
				<verse number="22">凡瞽目、毀傷、損缺、痘疹、疥癬、瘡痍、俱勿獻於我、勿燔於壇。</verse>
				<verse number="23">牛羊四肢不均、形體猥瑣、人樂輸之、則可、惟許願以獻、則不蒙悅納。</verse>
				<verse number="24">外腎損傷、或被閹割者、勿獻於我、在爾中勿行是。</verse>
				<verse number="25">外人欲以此享爾之上帝、爾勿受以獻、蓋體毀傷、不全備者、不蒙悅納。○</verse>
				<verse number="26">又曰、</verse>
				<verse number="27">凡犢、或綿羊、山羊之羔、既字後、偕母必至七日、越八日、可獻於我、以為燔祭、而蒙悅納。</verse>
				<verse number="28">牝牛牝羊、勿偕子同日以宰。</verse>
				<verse number="29">欲獻酬恩之祭於我、冀我悅納、</verse>
				<verse number="30">即於所獻之日食之、勿留於明日、我耶和華所禁、</verse>
				<verse number="31">當遵我禁令、我耶和華所命如是。</verse>
			</chapter>
			<chapter number="23">
				<verse number="1">耶和華諭摩西曰、</verse>
				<verse number="2">告以色列族、我之節期、是為聖會、有常例焉。</verse>
				<verse number="3">六日間宜操作、越至七日乃安息、必有聖會、悉休其工、無論所往、必守安息、以奉事我。</verse>
				<verse number="4">外此亦有節期、以為聖會、屆期必告於眾。</verse>
				<verse number="5">正月十四日薄暮、即我之逾越節、</verse>
				<verse number="6">是月之望、為無酵節、以奉事我、歷至七日、當食無酵餅、</verse>
				<verse number="7">首日有聖會、毋興作、</verse>
				<verse number="8">此七日間、日奉燔祭、以獻我、越至七日、亦有聖會、毋興作。○</verse>
				<verse number="9">又曰、</verse>
				<verse number="10">告以色列族云、爾至我所賜之地、穫田所產、必取初實之穗一束、奉於祭司、</verse>
				<verse number="11">安息日明晨、祭司以之搖於我前、冀蒙悅納、</verse>
				<verse number="12">搖穗之日、必取未盈歲之牡羔一、純潔是務、燔以獻我、</verse>
				<verse number="13">和油之粉一斗二升、為禮物、燔而獻我、取其馨香、酒二斤有半以為灌奠。</verse>
				<verse number="14">圓饅、烘穀、嘉穗、未於其中取而獻我者毋食、以此著為永例、歷代勿替、隨往勿易。</verse>
				<verse number="15">自安息日之明晨、搖穗之日、必核七七日、而盈其數、</verse>
				<verse number="16">越至五旬、獻禮物於我、以薦其新、</verse>
				<verse number="17">取粉一斗二升於爾家、和以酵、製成圓饅、以薦初實、搖而獻我。</verse>
				<verse number="18">外此更獻未盈歲之羔七、純潔是務、牡犢一、牡綿羊二、與其禮物、奠之以酒、俱燔以獻、取其馨香、而奉事我。</verse>
				<verse number="19">又獻山羊之羔一、為贖罪祭、未盈歲之綿羊羔二、為酬恩祭、</verse>
				<verse number="20">祭司取此與初實之麥所作圓饅、搖於我前、是物既獻於我、必歸祭司、</verse>
				<verse number="21">是日必有聖會、播告於眾、咸止工作、著為永例、歷代勿替、隨往勿易。</verse>
				<verse number="22">穫田所產、當留其隅、毋拾遺穗、惟賓旅與貧乏者可得、我耶和華爾之上帝所命如此。○</verse>
				<verse number="23">又曰、</verse>
				<verse number="24">告以色列族云、七月之朔當守安息日、必有聖會、吹角為記、</verse>
				<verse number="25">是日毋興作、惟獻燔祭、而奉事我、○</verse>
				<verse number="26">又曰、</verse>
				<verse number="27">七月十日、為贖罪之期、必有聖會、當卑以自牧、獻燔祭於我、</verse>
				<verse number="28">是日宜止操作、務贖爾罪、於耶和華爾之上帝前。</verse>
				<verse number="29">於是日不卑以自牧、必絕之民中。</verse>
				<verse number="30">於是日不止操作、必滅之民中。</verse>
				<verse number="31">是日毋興工作、著為永例、歷世勿替、隨往勿易。</verse>
				<verse number="32">是月九日薄暮、至明日薄暮、當守安息日、卑以自牧。○</verse>
				<verse number="33">又曰、</verse>
				<verse number="34">告以色列族云、七月之望、歷至七日、為搆廬之節期、以奉事我、</verse>
				<verse number="35">首日有聖會、毋操作、</verse>
				<verse number="36">此七日間、日獻燔祭、以奉事我、越至八日、為聖會之大日、工作咸止、宜獻燔祭、以奉事我。</verse>
				<verse number="37">今所言者乃我之節期、必守聖會、以獻燔祭、而奉事我、其燔祭、禮物、灌奠之酒、日必獻之、各遵所宜。</verse>
				<verse number="38">外此更當守我安息日、亦必償爾所許之願、樂輸、禮物、以獻於我。</verse>
				<verse number="39">七月之望、田園所產、斂藏既畢、必守節期、歷至七日、以奉事我、首日為安息、八日亦為安息、</verse>
				<verse number="40">首日爾必取佳木之果、棗樹之條、喬木之枝、溪旁之柳、欣喜歡忭於我耶和華爾之上帝前、歷至七日。</verse>
				<verse number="41">每歲七月間、必守七日為節期、以奉事我、著為永例、歷代勿替。</verse>
				<verse number="42">凡爾宗族、居處是廬、必歷七日、</verse>
				<verse number="43">俾爾子孫永憶弗忘、我導爾出埃及時、曾使爾居廬也、我耶和華爾之上帝所命如此。</verse>
				<verse number="44">摩西以耶和華之節期、宣播於眾。</verse>
			</chapter>
			<chapter number="24">
				<verse number="1">耶和華諭摩西曰、</verse>
				<verse number="2">告以色列族云、當取橄欖擣油、惟潔是務、使燈常燃、</verse>
				<verse number="3">會幕中、法匱前簾外、亞倫必燃明燈於我前、自夕達旦、著為永例、歷代勿替、</verse>
				<verse number="4">必置盞於金燈臺上、恆奉事我、</verse>
				<verse number="5">當取麵粉、製餅十二、每餅一斗二升、</verse>
				<verse number="6">列為二行、行各六餅、置諸金几、以供事我。</verse>
				<verse number="7">每行餅上、必置乳香、惟潔是務、以為記錄、焚以獻我。</verse>
				<verse number="8">值安息日、自以色列族取餅、置於我前、守為恆約。</verse>
				<verse number="9">祭物燔而獻我、於其中有餅為至聖之物、以歸亞倫、及其子孫、食於聖所、著為永例。○</verse>
				<verse number="12">禁於獄、俟耶和華之旨、明告於眾。</verse>
				<verse number="13">耶和華諭摩西曰、</verse>
				<verse number="14">彼興咒詛、曳出營外、使聞之者、按手其上、眾以石擊之。</verse>
				<verse number="15">告以色列族云、咒詛其上帝者、罪歸之。</verse>
				<verse number="16">譏刺我耶和華名者、死無赦、眾擊以石、無論宗族賓旅、譏刺我名者、死無赦。</verse>
				<verse number="17">殺人者、死無赦。</verse>
				<verse number="18">殺人之畜必償、以牲償牲。</verse>
				<verse number="19">殘缺人體者、必依其所行而反之、</verse>
				<verse number="20">傷償傷、目償目、齒償齒、如其使人殘缺、必如是反之。</verse>
				<verse number="21">殺人之畜必償、殺人者死無赦、</verse>
				<verse number="22">無論宗族賓旅、俱循一例、我耶和華爾之上帝所命如此。</verse>
				<verse number="23">摩西使以色列族曳咒詛者出營外、擊之以石。以色列族遵耶和華所諭摩西之命而行。</verse>
			</chapter>
			<chapter number="25">
				<verse number="1">耶和華於西乃山、諭摩西曰、</verse>
				<verse number="2">告以色列族云、爾既至我所錫之地、當休息土壤、敬恪乎我。</verse>
				<verse number="3">六年間、耕耘田畝、治理葡萄、斂其所產、</verse>
				<verse number="4">越至七年、使土休息、敬恪乎我、斯時也、田畝勿耕、葡萄勿治、</verse>
				<verse number="5">田畝之不耕而發者、勿穫、葡萄之不治而實者、勿摘、蓋是年其土乃休息。</verse>
				<verse number="8">爾宜核數安息之年凡七、七七相乘、計四十九年、</verse>
				<verse number="9">當年七月十日、為贖罪之期、遍地吹角為號、</verse>
				<verse number="10">使閱五十年成聖、普告宇內居民、此為禧年、得以自由、人各歸其業、返其家。</verse>
				<verse number="11">每五十年必為禧年、田勿耕耘、田畝不耕而發者勿穫、葡萄不治而實者勿摘、</verse>
				<verse number="12">此乃禧年、必以為聖、田畝之自發者、人俱可食。</verse>
				<verse number="13">禧年既屆、各歸其業。</verse>
				<verse number="14">如鬻業於人、或購人之業、勿相侮、</verse>
				<verse number="15">必計禧年之日月、視其遠近、計田所產、而相鬻購、</verse>
				<verse number="16">期遠價昂、期近價減、視結實之多寡、而鬻其業、</verse>
				<verse number="17">故勿相侮、乃畏上帝、我耶和華爾之上帝所命如此。</verse>
				<verse number="18">宜遵我法度、守我禮儀、安居斯土、</verse>
				<verse number="19">地之所產、使爾果腹、安然居處。</verse>
				<verse number="20">倘爾問云、既至七年。不稼不穡、將何所食。</verse>
				<verse number="21">我必於六年間、錫嘏於爾、可得三年之蓄。</verse>
				<verse number="22">八年耕耘、尚食舊穀、至於九年、新穀乃登。</verse>
				<verse number="23">田畝屬我、汝乃賓旅、不得以田畝永鬻於人。</verse>
				<verse number="24">爾所有之地、雖鬻可贖。</verse>
				<verse number="25">浸假宗族貧乏、鬻其田疇、親戚贖之亦可。</verse>
				<verse number="26">如無贖者、而己有餘、足以自贖、</verse>
				<verse number="27">則當核其年之多寡、以其所值償諸於人、得歸其業。</verse>
				<verse number="28">如己無所有、不足以償、則見鬻之業、可存於人、待禧年至、地屬於主、人歸其所。</verse>
				<verse number="29">如人鬻邑中之宅、則鬻後期年可贖、</verse>
				<verse number="30">如年已周不贖、則邑中之宅、永存於贖者、歷世勿替、即屆禧年、亦不歸主。</verse>
				<verse number="31">但宅在鄉里、而無城垣、則視如田畝、可得贖之、禧年歸主。</verse>
				<verse number="32">惟利未族之邑、與邑中之宅、利未人隨時可贖。</verse>
				<verse number="33">如人購利未族之宅、則宅與邑屆禧年必歸其主、蓋在以色列族中、利未人以邑中之宅為業。</verse>
				<verse number="34">利未族邑郊之田、為其恆業、不得永鬻於人。</verse>
				<verse number="35">如宗族匱乏、家日益落、當周其急、使之偕居、若柔遠人然。</verse>
				<verse number="36">宗族偕居、勿取其利、宜畏爾之上帝。</verse>
				<verse number="37">貸金與粟、毋圖其利、</verse>
				<verse number="38">吾耶和華爾之上帝、導爾出埃及、以迦南賜爾、爾必以我為上帝。</verse>
				<verse number="39">如宗族貧乏、自鬻於爾、勿視若奴、</verse>
				<verse number="40">當偕爾居、如傭人旅人然、供爾役事、以待禧年、</verse>
				<verse number="41">屆期、彼及子女、必去爾家、仍歸其所、復得前人遺業。</verse>
				<verse number="42">昔我導以色列族出埃及、為我臣僕、故不得鬻為賤役、</verse>
				<verse number="43">勿治以嚴、宜畏爾之上帝。</verse>
				<verse number="44">異邦之民、來自四方者、可購為僕婢。</verse>
				<verse number="45">外人旅於爾中、生於爾地者、可購而得之、</verse>
				<verse number="46">遺於子孫、恆為爾僕、惟以色列人為爾宗族、勿治以嚴。</verse>
				<verse number="47">如爾中賓旅有富厚者、爾族窮乏、自鬻於彼、或其子孫、</verse>
				<verse number="48">鬻後戚屬亦可代為贖之、</verse>
				<verse number="49">或叔伯、或叔伯之子、或同族、俱可贖之、如己有餘、足以自贖、自贖亦可。</verse>
				<verse number="50">鬻時與禧年相去、當互為核算、揆其期之遠近、酌傭人之值幾何、以償贖價之多寡、</verse>
				<verse number="51">年遠償其鬻金宜多、</verse>
				<verse number="52">年近償其鬻金宜少、</verse>
				<verse number="53">歲必偕居、待若傭人、毋治以嚴。</verse>
				<verse number="54">如未得贖、屆禧年之期、彼及子女、去可自由。</verse>
				<verse number="55">昔我導以色列族出埃及、故以之為我臣僕、我耶和華為爾之上帝。</verse>
			</chapter>
			<chapter number="26">
				<verse number="1">勿作偶像、勿立偶像、勿勒像於石、而崇拜之、是我耶和華爾之上帝所禁。</verse>
				<verse number="2">當守我安息日、敬我聖室、我耶和華所命如是。</verse>
				<verse number="3">倘遵我禮儀、守我禁令、</verse>
				<verse number="4">我必降時雨、使地產物、樹結果、</verse>
				<verse number="5">爾禾方擊之期、葡萄可摘矣、葡萄摘猶未盡、播種又將及矣、俾爾果腹安居。</verse>
				<verse number="6">我賜境內平康、驅逐暴獸、毋許興戎、爾可安寢、無人使爾危懼。</verse>
				<verse number="7">爾將追敵、以刃殲之、</verse>
				<verse number="8">爾中之人、五可驅百、百可驅萬、敵必殲於爾刃。</verse>
				<verse number="9">我將眷顧爾曹、與爾立約、使爾繁衍昌熾。</verse>
				<verse number="10">爾食舊穀、新穀既盈、舊穀可移。</verse>
				<verse number="11">我將立室於爾中、心不憾爾。</verse>
				<verse number="12">周遊爾間、吾為爾之上帝、爾為我民。</verse>
				<verse number="13">我耶和華爾之上帝、導爾出埃及、脫爾於賤役、毀爾所負之軛、使爾徑行直遂。</verse>
				<verse number="14">若不聽從、弗遵此命、</verse>
				<verse number="15">蔑我禮儀侮我法度、干我誡命、違我盟約、</verse>
				<verse number="16">我將使爾觳觫、身癆體瘧、以致心憂目盲、播種徒勞、為敵所食。</verse>
				<verse number="17">我必拒爾、使死於敵前、憾爾者將虐爾、無人追襲、爾亦遁逃。</verse>
				<verse number="18">若仍弗聽從、將治爾罪、重於七倍。</verse>
				<verse number="19">爾恃強驕肆、我必毀爾、使爾天地堅若銅鐵、</verse>
				<verse number="20">爾徒力作、田無所產、樹不結實。</verse>
				<verse number="21">爾尚梗頑、不克從順、則按罪降災、必至七倍、</verse>
				<verse number="22">使暴獸入爾境、攘爾子、食爾牲、致戶口凋殘、逵衢寂寞。</verse>
				<verse number="23">爾猶不順受譴責、所行逆我、</verse>
				<verse number="24">我必降罰、督責爾罪、至於七倍、</verse>
				<verse number="25">為爾背約、故以鋒刃擊爾、洩我忿怒。爾若集於邑垣、我必使疫癘流行、付爾於敵。</verse>
				<verse number="26">既減爾食、十婦炊餅於一爐、較量其數、爾雖得食、不能果腹。</verse>
				<verse number="27">汝猶不聽從我言、所行逆我、</verse>
				<verse number="28">我必震怒、降罰於爾、督責爾罪、至於七倍、</verse>
				<verse number="29">使爾殘食子女。</verse>
				<verse number="30">爾造日象、築崇邱、我必毀之、棄爾尸骸、以及偶像、共相枕藉、我中心憾爾、</verse>
				<verse number="31">毀爾邑垣、使聖所寂寞、不享爾馨香。</verse>
				<verse number="32">爾國荒涼。如是之甚、使敵居斯土、無不駭異。</verse>
				<verse number="33">我必散爾於異邦、襲爾以白刃、荒寂爾居、掃除爾邑。</verse>
				<verse number="34">爾既轉徙於敵國、則斯土荒寂、其壤可享安息。</verse>
				<verse number="35">汝居斯土、遇安息日期、壤無憩息、故荒寂時、可獲憩息。</verse>
				<verse number="36">爾曹猶有孑遺、處於敵國、必使爾心畏葸、風吹葉落、偶聞其聲、則懼而遁、若避鋒刃、即無追者、亦必隕沒。</verse>
				<verse number="37">自相蹂躪、如擊以刃、拒敵無能。</verse>
				<verse number="38">爾必危亡於異邦、並吞於敵國、</verse>
				<verse number="39">爾曹猶有孑遺、處於敵國、為一己之愆尤、並前人之罪戾、日漸消亡。</verse>
				<verse number="40">如其能任己愆、及前人之罪、自知差失、所行逆我、</verse>
				<verse number="41">受我譴責、驅至敵國、在彼服罪、緣其不潔之心、卑以自牧、</verse>
				<verse number="42">則我必追憶曩時與亞伯拉罕 以撒 雅各所立之約、而俯念斯土。</verse>
				<verse number="43">以色列民蔑我法度、憾我禮儀、使其故土遠離、田疇荒寂、於斯時也、土地得享安息、待民服罪。</verse>
				<verse number="44">彼驅於敵國、我不屏斥之、厭棄之、殲滅之、不廢我約、蓋我耶和華尚為其上帝。</verse>
				<verse number="45">昔我耶和華導以色列祖出於埃及、為其上帝、越在異邦、無不目擊、故我必念其盟約。</verse>
				<verse number="46">以上之禮儀典章律法、乃耶和華於西乃山諭摩西、使告以色列族遵行者。</verse>
			</chapter>
			<chapter number="27">
				<verse number="1">耶和華諭摩西曰、</verse>
				<verse number="2">告以色列族云、有許願者、以人供我役事、則必估其價、</verse>
				<verse number="3">循聖所之權衡、自二十歲至六十歲者、男二十五兩、</verse>
				<verse number="4">女十五兩、</verse>
				<verse number="5">自五歲至二十歲者、男十兩、女五兩。</verse>
				<verse number="6">自一月至五歲者、男二兩有半、女一兩有半。</verse>
				<verse number="7">自六十歲以上者、男七兩有半、女五兩。</verse>
				<verse number="8">倘其人貧乏、不能如價、則宜見祭司、祭司視其力、以估其價。</verse>
				<verse number="9">如人以可享之牲、許獻於我、則必獻之、</verse>
				<verse number="10">美惡毋相易、如易之、則所許所易者、俱獻於我。</verse>
				<verse number="11">如所許者、不潔之畜、不堪享我、則必獻至祭司、</verse>
				<verse number="12">以估其價、或美或惡、必遵祭司所估之命、</verse>
				<verse number="13">如欲贖之、宜於所估之價、加五分之一。</verse>
				<verse number="14">如人許宅、供我役事、祭司必估其價、或美或惡、遵其所命、以為定例、</verse>
				<verse number="15">如欲贖之、必於所估之價、加五分之一、宅則歸己。</verse>
				<verse number="16">如人以所遺之田畝獻我、以供役事、則視播種之多寡、以估其價。播大麥六石者、價值二十五兩。</verse>
				<verse number="17">如其獻田、適值禧年、則爾所估之價、必為定例。</verse>
				<verse number="18">如其獻田、在禧年之後、則祭司必權其後至禧年之歲月、以減其價、</verse>
				<verse number="19">如己獻田、而欲贖之、當於所估之價、加五分之一、田則歸己。</verse>
				<verse number="20">如不贖田、或祭司轉鬻於人、則不可復贖、</verse>
				<verse number="21">禧年既屆、必以其田、恆供我役、歸於祭司、若獻禮物然。</verse>
				<verse number="22">如人以田獻我、供我役事、是田乃購於人、非祖父所遺者、</verse>
				<verse number="23">則祭司必視禧年之遠近、以估其價、必使即償其金、供我役事、</verse>
				<verse number="24">待禧年至、田歸其主。</verse>
				<verse number="25">爾所估之價、必循聖所權衡、十錢為一兩、</verse>
				<verse number="26">首生牡畜、無論牛羊、本歸於我、不得再獻、供我役事。</verse>
				<verse number="27">不潔之畜、人欲贖之、必遵爾所估之價、加五分之一、苟或不贖、必視所值、鬻之於人。</verse>
				<verse number="28">凡獻我之物、無論人畜田畝、俱不得鬻、亦不得贖、</verse>
				<verse number="29">所獻禮物、不可復贖、乃必宰之。</verse>
				<verse number="30">田之所產、樹之所結、什一奉我、俱歸我耶和華。</verse>
				<verse number="31">所應輸之什一、人欲贖之、必加五分之一。</verse>
				<verse number="32">牛羊為牧者計其數、必以什一歸我、</verse>
				<verse number="33">或美或惡、毋庸察、亦毋庸易、如其易之、則所數與所易者、俱必獻我、不得復贖。</verse>
				<verse number="34">上所載之誡命、乃耶和華在西乃山、諭摩西告以色列族者。</verse>
			</chapter>
		</book>
		<book number="4">
			<chapter number="1">
				<verse number="1">出埃及後、二年二月朔、耶和華在西乃野、會幕中、諭摩西、曰、</verse>
				<verse number="2">以色列會眾、循其世系宗族、凡諸丁男、一一核其數、</verse>
				<verse number="3">自二十歲以上、能臨陳者、爾及亞倫、當依其數而計之。</verse>
				<verse number="4">每支派中、擇最著者一人、以助爾。</verse>
				<verse number="5">今述其名、屬流便支派、示丟耳子以利蓿。</verse>
				<verse number="6">屬西面支派、蘇哩沙太子示路滅。</verse>
				<verse number="7">屬猶大支派、亞米拿達子拿順。</verse>
				<verse number="8">屬以薩迦支派、蘇押子拿但業。</verse>
				<verse number="9">屬西布倫支派、希倫子以利押。</verse>
				<verse number="10">約瑟有二子、分為支派二、屬以法蓮支派、亞米忽子以利沙馬。屬馬拿西支派、比大蓿子迦馬列。</verse>
				<verse number="11">屬便雅憫支派、其田尼子亞庇但。</verse>
				<verse number="12">屬但支派、亞米沙太子亞劦色。</verse>
				<verse number="13">屬亞設支派、惡闌子帕結。</verse>
				<verse number="14">屬伽得支派、丟耳子以利亞薩。</verse>
				<verse number="15">屬納大利支派、以南子亞希喇。</verse>
				<verse number="16">今所言諸人、為支派之牧伯、以色列族中之千夫長、會中素有名望者。</verse>
				<verse number="17">摩西 亞倫召之、</verse>
				<verse number="18">二月朔、集會眾、自二十歲以上、凡諸丁男、一一稱名、述其譜系、考其宗族。</verse>
				<verse number="19">摩西在西乃野、遵耶和華命核其數、</verse>
				<verse number="20">以色列長子、流便子孫、循其世系宗族、自二十歲以上、凡諸丁男、能臨陳者、依其名數、</verse>
				<verse number="21">計四萬六千五百。</verse>
				<verse number="22">西面子孫、循其世系宗族、自二十歲以上、凡諸丁男、能臨陳者、依其名數、</verse>
				<verse number="23">計五萬九千三百。</verse>
				<verse number="24">伽得子孫、循其世系宗族、自二十歲以上、能臨陳者、依其名數、</verse>
				<verse number="25">計四萬五千六百五十。</verse>
				<verse number="26">猶大子孫、循其世系宗族、自二十歲以上、能臨陳者、依其名數、</verse>
				<verse number="27">計七萬四千六百。</verse>
				<verse number="28">以薩迦子孫、循其世系宗族、自二十歲以上、能臨陳者、依其名數、</verse>
				<verse number="29">計五萬四千四百。</verse>
				<verse number="30">西布倫子孫、循其世系宗族、自二十歲以上、能臨陳者、依其名數、</verse>
				<verse number="31">計五萬七千四百。</verse>
				<verse number="32">約瑟生二子、分為支派二、以法蓮子孫、循其世系宗族、依其名數、自二十歲以上、能臨陳者、</verse>
				<verse number="33">計四萬有五百。</verse>
				<verse number="34">馬拿西子孫、循其世系宗族、依其名數、自二十歲以上、能臨陳者、</verse>
				<verse number="35">計三萬二千二百。</verse>
				<verse number="36">便雅憫子孫、循其世系宗族、依其名數、自二十歲以上、能臨陳者、</verse>
				<verse number="37">計三萬五千四百。</verse>
				<verse number="38">但之子孫、循其世系宗族、依其名數、自二十歲以上、能臨陳者、</verse>
				<verse number="39">計六萬二千七百。</verse>
				<verse number="40">亞設子孫循其世系宗族、依其名數、自二十歲以上、能臨陳者、</verse>
				<verse number="41">計四萬一千五百。</verse>
				<verse number="42">納大利子孫、循其世系宗族、依其名數、自二十歲以上、能臨陳者、</verse>
				<verse number="43">計五萬三千四百。</verse>
				<verse number="44">以色列十二支派之牧伯、輔翼摩西 亞倫、核數其名、</verse>
				<verse number="45">考其宗族、自二十歲以上、能臨陳者、</verse>
				<verse number="46">計六十萬三千五百五十人。</verse>
				<verse number="47">利未宗族、不列其數、</verse>
				<verse number="48">蓋耶和華曾諭摩西曰、</verse>
				<verse number="49">利未支派、勿與以色列族同核、</verse>
				<verse number="50">必使之負載法幕、及其器皿、供役其中、四周列營。</verse>
				<verse number="51">如徙會幕、利未人移之、如立會幕、利未人建之、外人近其側、必致死亡。</verse>
				<verse number="52">以色列眾立營各歸其所、各循其纛。</verse>
				<verse number="53">利未人立營、四周法幕、以為範衛、免以色列族干我震怒。</verse>
				<verse number="54">以色列族遵耶和華所諭摩西之命而行。</verse>
			</chapter>
			<chapter number="2">
				<verse number="1">耶和華諭摩西 亞倫曰、</verse>
				<verse number="2">以色列族必遠會幕之四周、隨其纛、附宗族之旆、各列其營、</verse>
				<verse number="3">東方日出之所、凡從猶大之纛者、各列其營、亞米拿達子拿順為猶大牧伯、</verse>
				<verse number="4">能臨陳者、計七萬四千六百。</verse>
				<verse number="5">以薩迦支派從其右、蘇押子拿但業為牧伯、</verse>
				<verse number="6">能臨陳者、計五萬四千四百。</verse>
				<verse number="7">西布倫支派從其左、希倫子以利押為牧伯、</verse>
				<verse number="8">能臨陳者、計五萬七千四百。</verse>
				<verse number="9">凡從猶大營、能臨陳者、計十八萬六千四百、遄征前往、○</verse>
				<verse number="10">南方有流便之纛、及其軍旅、示丟耳子以利蓿為流便牧伯、</verse>
				<verse number="11">能臨陳者、計四萬六千五百。</verse>
				<verse number="12">西面支派從右列營、蘇哩沙太子示路滅為牧伯、</verse>
				<verse number="13">能臨陳者、計五萬九千三百。</verse>
				<verse number="14">伽得支派從其左、流耳子以利亞薩為牧伯、</verse>
				<verse number="15">能臨陳者、計四萬五千六百五十。</verse>
				<verse number="16">凡從流便營、能臨陳者、計十五萬一千四百五十、遄征次往。○</verse>
				<verse number="17">遄征時、利未族、與會幕、居於營之中、視列營法、以為遄征、各隨其纛。○</verse>
				<verse number="18">西方有以法蓮之纛、及其軍旅、亞米忽子以利沙馬為以法蓮牧伯、</verse>
				<verse number="19">能臨陳者、計四萬有五百。</verse>
				<verse number="20">馬拿西支派從其右、比大蓿子迦馬列為牧伯、</verse>
				<verse number="21">能臨陳者、計三萬二千二百。</verse>
				<verse number="22">便雅憫支派從其左、其田尼子亞庇但為牧伯。</verse>
				<verse number="23">能臨陳者、計三萬五千四百。</verse>
				<verse number="24">凡從以法蓮營、能臨陳者、計十萬八千一百、遄征次往。○</verse>
				<verse number="25">北方有但之纛、及其軍旅、亞米沙太子亞劦斯為但之牧伯、</verse>
				<verse number="26">能臨陳者、計六萬二千七百。</verse>
				<verse number="27">亞設支派從其右、惡蘭子帕結為牧伯、</verse>
				<verse number="28">能臨陳者、計四萬一千五百。</verse>
				<verse number="29">納大利支派從其左、以南子亞希喇為牧伯、</verse>
				<verse number="30">能臨陳者、計五萬三千四百。</verse>
				<verse number="31">凡從但之營、能臨陳者、計十五萬七千六百、遄征其後。○</verse>
				<verse number="32">以色列族、循其宗族、核其營壘軍旅、總計六十萬三千五百五十、</verse>
				<verse number="33">利未族不列其數、遵耶和華諭摩西之命。</verse>
				<verse number="34">以色列族、遄征各依其族、列營各循其纛、遵耶和華諭摩西之命。</verse>
			</chapter>
			<chapter number="3">
				<verse number="1">主在西乃山、耶和華諭摩西時、摩西 亞倫之紀畧、臚列如左。</verse>
				<verse number="2">亞倫首生拿答、次生亞庇戶、以利亞撒 以大馬、</verse>
				<verse number="3">亞倫諸子、咸受香膏、任為祭司、</verse>
				<verse number="4">拿答亞庇戶在西乃野、燃不聖之火、以獻耶和華、故死於其前、二人無子、以利亞撒、以大馬與父亞倫同為祭司。○</verse>
				<verse number="5">耶和華諭摩西曰、</verse>
				<verse number="6">可使利未族近前、侍於祭司亞倫側、而輔翼之、</verse>
				<verse number="7">從事於會幕前、代亞倫及會眾、守所當守、</verse>
				<verse number="8">守會幕之器、代以色列族、守所當守、從事於此。</verse>
				<verse number="9">爾在以色列族中、必以利未人、悉畀亞倫及其子、使為助理。</verse>
				<verse number="10">惟立亞倫及其子為祭司、以守其職、外人近聖室、必致死亡。○</verse>
				<verse number="11">耶和華諭摩西曰、</verse>
				<verse number="12">我耶和華取利未人、代以色列族初胎之男子、故利未人屬我。</verse>
				<verse number="13">昔在埃及、我戮其地諸冢子時、取以色列族初胎之男、首生之畜、使獻於我、故凡初胎與首生者、悉歸於我、我耶和華所命如是。○</verse>
				<verse number="14">耶和華在西乃野、諭摩西曰、</verse>
				<verse number="15">利未諸丁男、循其世系宗族、自一月以上者、當核其數。</verse>
				<verse number="16">摩西遵耶和華命而行。</verse>
				<verse number="17">利未子名、臚列如左、革順、哥轄、米喇哩。</verse>
				<verse number="18">革順生立尼、示每。</verse>
				<verse number="19">哥轄生暗蘭、以斯哈、希伯崙、烏泄。</verse>
				<verse number="20">米喇哩生抹利、母示、斯利未子孫、依其世系。○</verse>
				<verse number="21">屬革順者有立尼、示每、二族、</verse>
				<verse number="22">其諸丁男、自一月以上、計七千五百、</verse>
				<verse number="23">皆當於會幕後、西向列營。</verse>
				<verse number="24">拉利子以利亞薩為革順族長。</verse>
				<verse number="25">革順人所守者、會幕、及其蓋、幬為幕門、</verse>
				<verse number="26">幕帷、及壇四周之場帷、幬為場門、及所用之索。○</verse>
				<verse number="27">屬哥轄者、有暗蘭、以斯哈、希伯崙、烏泄四族、</verse>
				<verse number="28">其諸丁男、自一月以上、計八千六百、使守聖所、</verse>
				<verse number="29">皆當於會幕南向列營。</verse>
				<verse number="30">烏泄子以利撒反、為哥轄族長。</verse>
				<verse number="31">哥轄人所守者、法匱、几案、燈臺、祭壇、香壇、與幬、及聖室器皿、用以服事者。</verse>
				<verse number="32">祭司亞倫子以利亞撒為利未族諸長之冠、統理守聖室之人。○</verse>
				<verse number="33">屬米喇哩者、有抹利 母示二族、</verse>
				<verse number="34">其諸丁男、自一月以上、計六千二百、</verse>
				<verse number="35">皆當於會幕北向列營、亞庇孩子蘇列為米喇哩族長。</verse>
				<verse number="36">米喇哩人所守者、會幕之板、楗、柱、座、與所用器皿、</verse>
				<verse number="37">及場四周之柱、座、釘、索。○</verse>
				<verse number="38">惟摩西 亞倫及亞倫子、於會幕前、東向列營、代以色列族守其所守、護持聖室、外人近之、必致死亡。</verse>
				<verse number="39">摩西 亞倫遵耶和華命、核利未人數、依其世系、諸丁男、自一月以上、計二萬二千。○</verse>
				<verse number="40">耶和華諭摩西曰、以色列族丁男冢子、自一月以上者、宜核其數、</verse>
				<verse number="41">取利未人代以色列族初胎之男、以歸我耶和華、亦取利未人之畜、代以色列族首生之牲、以獻於我。</verse>
				<verse number="42">摩西循耶和華命為以色列族之丁男冢子、核算其數、</verse>
				<verse number="43">依其名籍、自一月以上者、計二萬二千二百七十三。○</verse>
				<verse number="44">耶和華諭摩西曰、</verse>
				<verse number="45">取利未人代以色列族初胎之男、亦取利未人之畜、代其首生之牲、使利未人悉歸於我、我耶和華所命如此。</verse>
				<verse number="46">以色列族初胎之男、其數較諸利未人多二百七十三人、俱當以金贖之、</verse>
				<verse number="47">人各取二兩有半、十錢為一兩、權衡其數、必循聖所之法。</verse>
				<verse number="48">當以贖金、歸亞倫及其子。</verse>
				<verse number="51">以奉亞倫及其子、循耶和華所命摩西而行。</verse>
			</chapter>
			<chapter number="4">
				<verse number="1">耶和華諭摩西 亞倫曰、</verse>
				<verse number="2">利未族中、哥轄子孫、循其世系宗族、</verse>
				<verse number="3">自三十歲至五十、能從事於會幕者、宜核其數。</verse>
				<verse number="4">其所負者、會幕、至聖之什物、</verse>
				<verse number="5">遄征之時、亞倫及其子、宜近前、除簾以掩法匱、</verse>
				<verse number="6">施貂皮其上、覆以紫布、貫杠於旁。</verse>
				<verse number="7">几上覆以紫布、盤鼎、壺、盂、以為灌奠、我前恆陳之餅、悉置其上。</verse>
				<verse number="8">蓋以絳布、覆以貂皮、貫杠於旁。</verse>
				<verse number="9">以紫布蓋燈臺、及盞、剪、盤、與所用之油器、</verse>
				<verse number="10">覆以貂皮、悉置於板。</verse>
				<verse number="11">以紫布蓋金壇、施貂皮其上、貫杠於旁。</verse>
				<verse number="12">聖室所用之器皿、以供役事者、蓋以紫布、施貂皮其上、悉置於板。</verse>
				<verse number="13">祭壇之灰必棄、覆以赤布、</verse>
				<verse number="14">置鼎、鈎、鍫、盂、及壇上所用器皿、以供役事者、悉置於壇、施貂皮其上、貫杠於旁。</verse>
				<verse number="15">以色列族遄征時、亞倫及其子、蓋聖室諸器皿、既畢其事、則哥轄子孫可前以舁、惟不可捫聖物、恐致死亡、今所言者、哥轄子孫、當負戴會幕之什物、</verse>
				<verse number="16">祭司亞倫之子、以利亞撒所守者乃燈油、芬芳之品、日獻之禮物、以及香膏、與統理會幕聖室中所用之什物。</verse>
				<verse number="17">耶和華諭摩西 亞倫曰、</verse>
				<verse number="20">蓋聖物時、哥轄人亦勿入以觀望、恐致死亡。○</verse>
				<verse number="21">耶和華諭摩西曰、</verse>
				<verse number="22">革順子孫、循其世系宗族、</verse>
				<verse number="23">自三十歲至五十、能從事於會幕者、宜核其數。</verse>
				<verse number="24">其所負戴之什物、</verse>
				<verse number="25">即會幕、與其蓋、在上之貂皮、幬為幕門、</verse>
				<verse number="26">幕帷、及壇四周之場帷、幬為場門、索與器皿、以供役事者、悉當負戴。</verse>
				<verse number="27">亞倫及其子、當命革順人供役負重、所守所事、悉從爾命。</verse>
				<verse number="28">今所言會幕之什物、革順人所當負戴、祭司亞倫子以大馬統理之。○</verse>
				<verse number="29">米喇哩子孫、循其世系宗族、</verse>
				<verse number="30">自三十歲至五十、能從事於會幕者、宜核其數、</verse>
				<verse number="31">其所負戴之什物、即會幕之板、楗、柱、座、</verse>
				<verse number="32">場四周之柱、座、釘、索、與所用器皿、以供役事者、皆按籍以記。</verse>
				<verse number="33">今所言會幕之什物、米喇哩子孫所當負戴、祭司亞倫子以大馬統理之。○</verse>
				<verse number="34">摩西 亞倫及會長、核數哥轄子孫、循其世系宗族、</verse>
				<verse number="35">自三十歲至五十、能從事於會幕者、</verse>
				<verse number="36">計二千七百五十、</verse>
				<verse number="37">摩西 亞倫遵耶和華命、核算哥轄人數、使從事於會幕者、即此、</verse>
				<verse number="38">革順子孫、循其世系宗族、</verse>
				<verse number="39">自三十歲至五十、能從事於會幕者、</verse>
				<verse number="40">計二千六百三十。</verse>
				<verse number="41">摩西 亞倫遵耶和華命、核算革順人數、使從事於會幕者即此。○</verse>
				<verse number="42">米喇哩子孫、循其世系宗族、</verse>
				<verse number="43">自三十歲至五十、能從事於會幕者、</verse>
				<verse number="44">計三千二百。</verse>
				<verse number="45">摩西 亞倫遵耶和華命、核算米喇哩人數即此。</verse>
				<verse number="46">摩西 亞倫及以色列會長、核數利未族、循其世系宗族、</verse>
				<verse number="47">自三十歲至五十、能從事於會幕、共役負重者、</verse>
				<verse number="48">共計八千五百八十、</verse>
				<verse number="49">各循其役事負戴、以被核數、遵耶和華諭摩西之命。</verse>
			</chapter>
			<chapter number="5">
				<verse number="1">耶和華諭摩西曰、</verse>
				<verse number="2">告以色列族云、凡患癩疾、白濁、及捫尸蒙污之人、</verse>
				<verse number="3">無論男女、悉當驅之、屏於營外、我所處之營、勿使有玷、</verse>
				<verse number="4">以色列族遵耶和華諭摩西之命而行。○</verse>
				<verse number="5">又曰、</verse>
				<verse number="6">告以色列族云、如男女蹈愆、干犯於我、自取罪戾、</verse>
				<verse number="7">當任其過有負於人、當償其物、加五分之一、歸於所負者。</verse>
				<verse number="8">倘欲償之、而無主、並無戚屬、則必償之於我、奉與祭司、亦獻牡綿羊為祭、以贖其罪、</verse>
				<verse number="9">以色列族所舉而獻、奉於祭司之禮物、必歸祭司。</verse>
				<verse number="10">凡人所獻之禮物、必歸祭司、奉於祭司者亦然。○</verse>
				<verse number="11">耶和華諭摩西曰、</verse>
				<verse number="12">告以色列族云、如人之妻、不循婦道、獲罪於夫、</verse>
				<verse number="13">與人有私、以玷其身、事屬隱微、夫不及知、無人為證、更無執之者、</verse>
				<verse number="14">如夫浸生疑意、無論婦之有玷與否、</verse>
				<verse number="15">必攜其妻至祭司、以麰麥粉六升、奉為禮物、毋斟以油、毋加以香、蓋為疑而獻、以記罪愆。</verse>
				<verse number="16">祭司必使婦近立我前、</verse>
				<verse number="17">以瓦器盛聖水、取會幕地塵、置於水中、</verse>
				<verse number="18">祭司既使婦立於我前、必露其頂、取因疑獻祭以記罪愆之物、付於其手、祭司執致詛之苦水、</verse>
				<verse number="19">令婦發誓、告之曰、如汝克循婦道、未與他人有私、不玷爾身、則致詛之苦水、不害及爾、</verse>
				<verse number="20">如爾不循婦道、有私於人、以玷爾身、</verse>
				<verse number="21">則耶和華使汝見詛於民中、汝必髀消腹鼓、</verse>
				<verse number="22">使此致詛之水、苦入汝腹中、令汝髀消腹鼓。婦宜曰、固所願也、固所願也。</verse>
				<verse number="23">祭司必書此詛於簡、以苦水塗抺其上、</verse>
				<verse number="24">令婦飲此致詛之水、苦入其腹。</verse>
				<verse number="25">因疑而獻之禮物、祭司必取於婦手、搖於我前、獻於壇上、</verse>
				<verse number="26">於其中取一掬、以為認、焚之於壇上、然後使婦飲水、</verse>
				<verse number="27">既飲之後、如婦已玷其身、獲罪於夫、則致詛之水苦入其中、使其腹鼓髀消、見詛於民中。</verse>
				<verse number="28">如婦無所玷而清潔、則害不及身、反可懷妊。</verse>
				<verse number="29">今所言者、乃婦不循婦道、玷及其身、致夫懷疑、故立此法、</verse>
				<verse number="30">或夫浸生疑意、置婦於我前、祭司遵法而行、</verse>
				<verse number="31">其後夫必無愆、婦必負罪。</verse>
			</chapter>
			<chapter number="6">
				<verse number="1">耶和華諭摩西曰、</verse>
				<verse number="2">告以色列族云、如男女許願、欲離世故、以奉事我、</verse>
				<verse number="3">清酒醇醪勿飲、其釀為醯亦勿飲、葡萄汁勿飲、葡萄實或鮮或菹均勿食、</verse>
				<verse number="4">其離世故時、葡萄樹之所產、自實及皮、均不可食。</verse>
				<verse number="5">暨發願而離世故、彼必成聖、當留其髮、薙髮之刀勿加於首、迨奉我之日既盈、薙之可也。</verse>
				<verse number="6">奉我之時、毋近尸側。</verse>
				<verse number="7">既留髮以奉我、雖其父母兄弟姊妹死、毋為之蒙不潔。</verse>
				<verse number="8">離世故時、其必為聖、以奉事我。</verse>
				<verse number="9">倘有人猝死其側、則雖離世故、亦蒙不潔、必待七日、薙髮而後成潔、</verse>
				<verse number="10">越至八日、攜二鳲鳩、或二雛鴿、至會幕前、奉於祭司、</verse>
				<verse number="11">祭司獻之、一為贖罪祭、一為燔祭、因其捫尸、代為贖罪、即日其首成潔。</verse>
				<verse number="12">其離世故時、偶蒙不潔、必攜未盈歲之羔、為補過之祭、當復許願、以奉事我、既往之日、毋庸追溯。</verse>
				<verse number="13">其所許離世故之日既盈、則必循法以行、至會幕前、</verse>
				<verse number="14">獻禮物於我、未盈歲之牡羔一、為燔祭、未盈歲之牝羔一、為贖罪祭、牡綿羊一、為酬恩祭、俱潔是務、</verse>
				<verse number="15">暨無酵餅一筐、其中有和油之麵餅、抹膏之薄餅、俱弗置酵、以為禮物、酒以灌奠、</verse>
				<verse number="16">祭司必攜之我前、獻贖罪之祭及燔祭、</verse>
				<verse number="17">亦獻牡綿羊、為酬恩之祭、筐盛無酵餅、以為禮物、酒以灌奠、</verse>
				<verse number="18">離世故之人、於會幕前、必薙厥髮、投髮於火、與酬恩之祭物同焚。</verse>
				<verse number="19">祭司乃取水烹之羊肩、又取筐中之餅一、與薄餅一、俱弗置酵、以付於見薙者之手、</verse>
				<verse number="20">搖於我前、所搖之腔、所舉之肩、必為聖物、歸於祭司、厥後離世故之人庶可飲酒。</verse>
				<verse number="21">離世故之人許願、以禮物奉我、其例若此、外此如有能力許願、必遵所言而行。○</verse>
				<verse number="24">願耶和華祝福爾、護持爾、</verse>
				<verse number="25">願耶和華光華普照於爾、待爾以慈、</verse>
				<verse number="26">願耶和華眷顧爾、錫爾平康。</verse>
				<verse number="27">如是以我名加以色列族、我特錫嘏焉。</verse>
			</chapter>
			<chapter number="7">
				<verse number="1">會幕告成、摩西以膏釁之、亦釁祭壇及諸器皿、俱使成聖。</verse>
				<verse number="2">前所核數以色列之牧伯、族長族中最著者、群獻禮物、</verse>
				<verse number="3">攜至耶和華前、以蒙幭之車六、牛十有二、每二牧伯獻一車、每一牧伯獻一牛、牽至會幕前。</verse>
				<verse number="4">耶和華諭摩西曰、</verse>
				<verse number="5">取車以供會幕之役事、其於利未人、各視事之重輕以給予。</verse>
				<verse number="6">摩西以車與牛、予利未人。</verse>
				<verse number="7">兩車四牛、予革順子孫、循其役事。</verse>
				<verse number="8">四車八牛、予米喇哩子孫、循其役事、為祭司亞倫子以大馬治理。</verse>
				<verse number="9">哥轄子孫於聖室之什物、以肩負荷、故不給以車。</verse>
				<verse number="10">祭壇告成、以膏釁之、斯時也、牧伯獻禮物於壇前。</verse>
				<verse number="11">耶和華諭摩西曰、各牧伯宜循其日數、獻其禮物、以備祭壇告成之禮。○</verse>
				<verse number="12">首日、獻禮物者、猶大族長、亞米拿撻子拿順、</verse>
				<verse number="13">所獻者、銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="14">金鼎一、重五兩、盈以香。</verse>
				<verse number="15">牡犢一、牡綿羊一、未盈歲之羔一、俱為燔祭、</verse>
				<verse number="16">山羊之羔一、為贖罪祭。</verse>
				<verse number="17">牛二、牡綿羊五、牡山羊五、未盈歲之羔五、為酬恩之祭、皆拿順所獻。○</verse>
				<verse number="18">二日、以薩迦牧伯蘇押子拿但業獻禮物、</verse>
				<verse number="19">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="20">金鼎一、重五兩、盈以香。</verse>
				<verse number="21">牡犢一、牡綿羊一、未盈歲之羔一、俱為燔祭、</verse>
				<verse number="22">山羊之羔一、為贖罪祭。</verse>
				<verse number="23">牛二、牡綿羊五、牡山羊五、未盈歲之羔五、為酬恩祭、皆拿但業所獻。○</verse>
				<verse number="24">三日、西布倫牧伯、希倫子以利押獻禮物、</verse>
				<verse number="25">銀盤一、重六十五兩、銀盂一、重三十五兩、循聖所權衡、俱盈以和油之粉、為禮物。</verse>
				<verse number="26">金鼎一、重五兩、盈以香。</verse>
				<verse number="27">牡犢一、牡綿羊一、未盈歲之羔一、為燔祭。</verse>
				<verse number="28">山羊之羔一、為贖罪祭。</verse>
				<verse number="29">牛二、牡綿羊五、牡山羊五、未盈歲之羔五、為酬恩祭、皆以利押所獻。○</verse>
				<verse number="30">四日、流便牧伯、示丟耳子以利蓿獻禮物、</verse>
				<verse number="31">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="32">金鼎一、重五兩、盈以香。</verse>
				<verse number="33">牡犢一、牡綿羊一、未盈歲之羔一、俱為燔祭。</verse>
				<verse number="34">山羊之羔一、為贖罪祭。</verse>
				<verse number="35">牛二、牡綿羊五、牡山羊五、未盈歲之羔五、為酬恩祭、皆以利蓿所獻。○</verse>
				<verse number="36">五日、西面牧伯、蘇哩沙太子示路滅獻禮物、</verse>
				<verse number="37">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="38">金鼎一、重五兩、盈以香。</verse>
				<verse number="39">牡犢一牡綿羊一、未盈歲之羔一、俱為燔祭。</verse>
				<verse number="40">山羊之羔一。為贖罪祭。</verse>
				<verse number="41">牛二、牡綿羊五、牡山羊五、未盈歲之羔五、為酬恩之祭、皆示路滅所獻。○</verse>
				<verse number="42">六日、伽得牧伯、丟耳子以利亞薩獻禮物、</verse>
				<verse number="43">銀盤一、重六十五兩、銀盂一、重三十五兩、循聖所之權衡、盈以和油之粉、為禮物。</verse>
				<verse number="44">金鼎一、重五兩、盈以香、</verse>
				<verse number="45">牡犢一、牡綿羊一、未盈歲之羔一、俱為燔祭。</verse>
				<verse number="46">山羊之羔一、為贖罪祭。</verse>
				<verse number="47">牛二、牡綿羊五、牡山羊五、未盈歲之羔五、為酬恩祭、皆以利亞薩所獻。○</verse>
				<verse number="48">七日、以法蓮牧伯、亞米忽子以利沙馬獻禮物、</verse>
				<verse number="49">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="50">金鼎一、重五兩、盈以香。</verse>
				<verse number="51">牡犢一、牡綿羊一、未盈歲之羔一、俱為燔祭。</verse>
				<verse number="52">山羊之羔一、為贖罪祭。</verse>
				<verse number="53">牛二、牡綿羊五、牡山羊五、未盈歲之羔五、為酬恩祭、皆以利沙馬所獻。○</verse>
				<verse number="54">八日、馬拿西牧伯比大蓿子迦馬列獻禮物、</verse>
				<verse number="55">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="56">金鼎一、重五兩、盈以香。</verse>
				<verse number="57">牡犢一、牡綿羊一、未盈歲之羔一、俱為燔祭。</verse>
				<verse number="58">山羊之羔一、為贖罪祭。</verse>
				<verse number="59">牛二、牡綿羊五、牡山羊五、未盈歲之羔五、為酬恩之祭、皆迦馬列所獻。○</verse>
				<verse number="60">九日、便雅憫牧伯、其田尼子亞庇但獻禮物、</verse>
				<verse number="61">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="62">金鼎一、重五兩、盈以香。</verse>
				<verse number="63">牡犢一、牡綿羊一、未盈歲之羔一、俱為燔祭。</verse>
				<verse number="64">山羊之羔一、為贖罪祭。</verse>
				<verse number="65">牛二、牡綿羊五、牡山羊五、未盈歲之羔五、為酬恩之祭、皆亞庇但所獻、○</verse>
				<verse number="66">十日、但之牧伯、亞米沙太子亞劦斯獻禮物、</verse>
				<verse number="67">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="68">金鼎一、重五兩、盈以香。</verse>
				<verse number="69">牡犢一、牡綿羊一、未盈歲之羔一、俱為燔祭。</verse>
				<verse number="70">山羊之羔一、為贖罪祭。</verse>
				<verse number="71">牛二、牡綿羊五、牡山羊五、未盈歲之羔五、為酬恩之祭、皆亞劦斯所獻。○</verse>
				<verse number="72">十一日、亞設牧伯、惡蘭子帕結獻禮物、</verse>
				<verse number="73">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="74">金鼎一、重五兩、盈以香。</verse>
				<verse number="75">牡犢一、牡綿羊一、未盈歲之羔一、俱為燔祭。</verse>
				<verse number="76">山羊之羔一、為贖罪祭。</verse>
				<verse number="77">牛二、牡綿羊五、牡山羊五、未盈歲之羔五、為酬恩之祭、皆帕結所獻。○</verse>
				<verse number="78">十二日、納大利牧伯、以南子亞希喇獻禮物。</verse>
				<verse number="79">銀盤一、重六十五兩、銀盂一、重三十五兩、循聖所之權衡、俱盈以和油之粉、為禮物。</verse>
				<verse number="80">金鼎一、重五兩、盈以香。</verse>
				<verse number="81">牡犢一、牡綿羊一、未盈歲之羔一、俱為燔祭。</verse>
				<verse number="82">山羊之羔一、為贖罪祭。</verse>
				<verse number="83">牛二、牡綿羊五、牡山羊五、未盈歲之羔五、為酬恩之祭、皆亞希喇所獻。○</verse>
				<verse number="84">祭壇告成、以膏釁之、是日也、以色列牧伯所獻、銀盤十二、銀盂十二、金鼎十二、</verse>
				<verse number="85">盤各重六十五兩、盂各重三十五兩、諸銀器共計一千二百兩、循聖所之權衡。</verse>
				<verse number="86">金鼎十二、盈以香、鼎各重五兩、共計六十兩、循聖所之權衡。</verse>
				<verse number="87">牡犢十有二、牡綿羊十有二、未盈歲之羔十有二、以為燔祭、與其禮物、山羊之羔十有二、為贖罪祭。</verse>
				<verse number="88">牛二十四、牡綿羊六十、牡山羊六十、未盈歲之羔六十、為酬恩之祭、皆祭壇告成、沐膏之日所獻。○</verse>
				<verse number="89">摩西入會幕、與耶和華言、則聞𠼻𡀔［口氷］間、法匱施恩所之上、聲從此出、而與之言、耶和華之諭摩西常在乎此。</verse>
			</chapter>
			<chapter number="8">
				<verse number="1">耶和華諭摩西曰、</verse>
				<verse number="2">告亞倫云、燃燈之時、宜使七盞明耀於前。</verse>
				<verse number="3">亞倫遵耶和華所諭摩西之言而行、燃燈、明耀於前。</verse>
				<verse number="4">燈臺自柱及花、悉用圓輪法、以金為之、乃耶和華所示、摩西已遵其式。○</verse>
				<verse number="5">又曰、</verse>
				<verse number="6">以色列族中、簡利未人、使之成潔、</verse>
				<verse number="7">成潔之事、有常例焉。以贖罪之水灑之、使毫髮盡薙、濯衣成潔。</verse>
				<verse number="8">取牡犢、為燔祭、和油之麵、為禮物、又取牡犢一、為贖罪祭。</verse>
				<verse number="9">宜攜利未人、至會幕前、集以色列會眾、</verse>
				<verse number="10">既攜利未人于我前、必使以色列族按手其上。</verse>
				<verse number="11">亞倫奉利未人於我、為以色列族所獻、供我役事。</verse>
				<verse number="12">利未人必按手於犢首、爾必獻犢、一為燔祭、一為贖罪祭、奉之於我、以贖其罪。</verse>
				<verse number="13">爾必使利未人、立於亞倫及其子前、奉之於我、</verse>
				<verse number="14">於是爾可區別利未人與以色列族、使之歸我。</verse>
				<verse number="15">爾既成潔利未人、奉之於我、則使入會幕、供其役事。</verse>
				<verse number="16">蓋我已簡利未人、悉歸於我、代以色列族初胎之男。</verse>
				<verse number="17">昔我於埃及、戮其地之冢子時、取以色列族初胎之男、首生之畜、以歸於我、</verse>
				<verse number="18">越至於今、我以利未人代以色列族初胎之男、使之屬我、</verse>
				<verse number="19">我取以賜亞倫及其子、於會幕中、為以色列族供其役事、代之贖罪、恐以色列族近於聖所、而遭災害。</verse>
				<verse number="20">摩西 亞倫、暨以色列族會眾、待利未人、悉遵耶和華命而行。</verse>
				<verse number="21">利未人濯衣成潔、亞倫奉之於耶和華、代為贖罪、使之成潔。</verse>
				<verse number="22">厥後利未人進會幕、於亞倫及其子前、以供役事、遵耶和華諭摩西之命而行。○</verse>
				<verse number="23">耶和華諭摩西曰、</verse>
				<verse number="24">使利未人、自二十五歲以上、入會幕、以供役事、</verse>
				<verse number="25">至於五十、乃罷其役、</verse>
				<verse number="26">可偕兄弟同守會幕、毋再役事、爾待利未人當若此。</verse>
			</chapter>
			<chapter number="9">
				<verse number="1">出埃及二年正月、耶和華於西乃野、諭摩西曰、</verse>
				<verse number="2">屆期以色列族當守逾越節、</verse>
				<verse number="3">月之十四日、薄暮、遵禮儀法度、而守節期、</verse>
				<verse number="4">摩西告以色列族、使守逾越節、</verse>
				<verse number="5">正月十四日薄暮以色列族在西乃野守逾越節、遵耶和華諭摩西之命而行、○</verse>
				<verse number="6">有人捫尸蒙污、不得於是日守逾越節、至摩西 亞倫前、</verse>
				<verse number="7">曰、吾儕雖捫尸自玷、屆期奚禁我與以色列族同獻禮物、以事耶和華。</verse>
				<verse number="8">摩西曰、姑待此、我將聽耶和華所諭之命。○</verse>
				<verse number="9">耶和華諭摩西曰、</verse>
				<verse number="10">告以色列族云、凡爾族中、爰及苗裔、雖捫尸自玷、或遠適他邦、亦當守逾越節、以奉事我。</verse>
				<verse number="11">二月十四日薄暮、當食逾越節羔、無酵餅與苦菜、</verse>
				<verse number="12">毋留其餘於明日、其骨不折、悉遵例而守節期。</verse>
				<verse number="13">如人不蒙污、不適他方、而弗守逾越節者、罪必歸之、絕於民中、以屆期、不獻禮物也。</verse>
				<verse number="14">如外人旅於爾中、守逾越節、而奉事我、必遵例以守節期、爾之宗族爰及賓旅、其例相同。</verse>
				<verse number="15">張法幕之日、有雲蔽之、自夕達旦、雲見如火、</verse>
				<verse number="16">無日不然、晝有雲蔽、夜望若火。</verse>
				<verse number="17">雲離會幕、以色列族遄征、雲止之所、以色列族張幕。</verse>
				<verse number="18">以色列族遄征張幕、俱遵耶和華命、視雲之蓋會幕、而民處其所、</verse>
				<verse number="19">如雲蓋會幕、歷日既久、則以色列族、供耶和華役事而不遄征、</verse>
				<verse number="20">如雲蓋會幕、為日無幾、以色列族遵耶和華命而張幕、亦遵耶和華命而遄征。</verse>
				<verse number="21">自夕達旦、雲止、及至詰朝雲昇、其昇之時、無論晝夜、遄征勿緩。</verse>
				<verse number="22">雲止於會幕、或兩日、或一月、或一年、則以色列族居其所而不動、以待雲昇、然後遄征、</verse>
				<verse number="23">張幕遄征、俱遵耶和華命、供其役事、遵耶和華所諭摩西之命而行。</verse>
			</chapter>
			<chapter number="10">
				<verse number="1">耶和華諭摩西曰、</verse>
				<verse number="2">用圓輪法、製銀角二、以集公會、使營遄征。</verse>
				<verse number="3">吹二角時、會眾宜集、見爾於會幕前。</verse>
				<verse number="4">吹一角時、以色列族牧伯、千夫長、必集見爾。</verse>
				<verse number="5">若角聲宏遠一次、則東營遄征、</verse>
				<verse number="6">二次、則南營遄征、如聞角聲宏壯、遄征勿緩。</verse>
				<verse number="7">欲集公會時、可吹其角、聲勿宏遠。</verse>
				<verse number="8">亞倫子孫為祭司、必吹其角、著為永例、歷世勿替。</verse>
				<verse number="9">有敵犯境、爾往攻之、必吹角甚厲、則耶和華爾之上帝垂念爾曹、拯爾於敵。</verse>
				<verse number="10">佳日、會期、月朔、與獻燔祭酬恩祭之時、當吹其角、我耶和華爾之上帝必垂念爾。○</verse>
				<verse number="11">二年二月二十日、雲離法幕、</verse>
				<verse number="12">以色列族遄征、去西乃野、雲至於巴蘭野、則止。</verse>
				<verse number="13">其遵耶和華諭摩西之命而遄征者、實始於此。</verse>
				<verse number="14">凡從猶大之纛者、循其行伍、遄征為前軍、亞米拿達子拿順統猶大軍。</verse>
				<verse number="15">蘇押子拿但業統以薩迦軍、</verse>
				<verse number="16">希倫子以利押統西布倫軍。</verse>
				<verse number="17">於是徙會幕、革順米喇哩子孫、負之遄征。</verse>
				<verse number="18">凡從流便纛者、循其行伍遄征、示丟耳子以利蓿統流便軍。</verse>
				<verse number="19">蘇哩沙太子示路滅統西面軍。</verse>
				<verse number="20">丟耳子以利亞薩統伽得軍。</verse>
				<verse number="21">哥轄子孫、負聖室之什物遄征、先行之利未人建置會幕、以待後至者。</verse>
				<verse number="22">凡從以法蓮纛者、循其行伍遄征、亞米忽子以利沙馬統以法蓮軍。</verse>
				<verse number="23">比大蓿子迦馬列統馬拿西軍。</verse>
				<verse number="24">其田尼子、亞庇但統便雅憫軍。</verse>
				<verse number="25">凡從但之纛者、遄征為後軍、亞米沙太子亞劦斯統但之軍。</verse>
				<verse number="26">惡蘭子帕結統亞設軍。</verse>
				<verse number="27">以南子亞希喇統納大利軍。</verse>
				<verse number="28">如是以色列族、循其行伍而遄征。○</verse>
				<verse number="29">摩西謂其戚屬、米田人流耳子何巴、曰、我儕遄征往耶和華許賜我之地、汝且偕行、我善視爾、蓋耶和華許以色列族、錫以純嘏。</verse>
				<verse number="30">曰我不偕往、將歸故鄉、返我宗族、</verse>
				<verse number="31">曰請勿棄我、我於曠野、建置營壘、將藉爾目力。</verse>
				<verse number="32">如與我同行、則凡耶和華錫我之純嘏、我與爾偕。</verse>
				<verse number="33">於是離耶和華之山、歷程三日、耶和華之法匱先行、將擇安處之所。</verse>
				<verse number="34">民遄征時、耶和華之雲晝蔽其上。</verse>
				<verse number="35">法匱移時、摩西曰、願耶和華起、使敵散處、使仇逋逃。</verse>
				<verse number="36">法匱止時、則曰、願耶和華臨格以色列億兆。</verse>
			</chapter>
			<chapter number="11">
				<verse number="1">民興怨時、耶和華聞而不悅、勃然震怒、使火燃於民中、營之邊隅被燬。</verse>
				<verse number="2">民呼摩西、摩西禱於耶和華、火燄隨熄。</verse>
				<verse number="3">稱其地曰、大比剌、以耶和華之火曾燃及之也。</verse>
				<verse number="4">雜處流民、貪欲無厭、以色列族泣曰、誰予我肉食。</verse>
				<verse number="5">我憶在埃及時、食魚、未嘗傷財、亦食莿瓜、匏瓠韭菜、葱蒜之本。</verse>
				<verse number="6">迄今陳於目前者、嗎嗱而已、使我精力衰微、</verse>
				<verse number="7">夫嗎嗱狀如莞荽、色如珍珠、</verse>
				<verse number="8">居民四出、各相斂取、或磨或擣、作餅以烹於鼎、味若和油之餅。</verse>
				<verse number="9">既夕露降於營、嗎嗱亦同下。</verse>
				<verse number="10">摩西聞群眾號哭、各立幕門、致耶和華赫然震怒。摩西不悅、</verse>
				<verse number="11">告耶和華曰、何苦爾僕、不施恩於我、以斯民任我。</verse>
				<verse number="12">我豈生育斯民哉、奚可使我提抱、猶父之懷赤子、攜至爾所許其祖之地乎。</verse>
				<verse number="13">斯民哭於我前、求肉以食、我何由得肉、以予之乎。</verse>
				<verse number="14">斯民之事綦重、我不能獨任。</verse>
				<verse number="15">如蒙爾恩、與其待我若此、毋寧殺我、免我遭諸困苦。○</verse>
				<verse number="16">耶和華諭摩西曰、屬以色列族之耆老、於其中簡七十人、必爾夙知其為民之長老族長、攜至會幕前、與爾偕立。</verse>
				<verse number="17">我將臨格、偕爾晤言、取爾所感之神、賦之於彼使同任民事、免爾獨勞。</verse>
				<verse number="18">告民潔己、明日可食肉、蓋我聞爾哭云、昔在埃及、我儕猶不為苦、今誰予我肉食乎。是故我將賜爾食肉。</verse>
				<verse number="19">非止一日、二日、五日、十日、二十日已也。</verse>
				<verse number="20">必至一月、使爾漸生厭惡、哇而出之、蓋爾厭棄我、哭於我前曰、我何為出埃及乎。</verse>
				<verse number="21">摩西曰、我民六十萬、爾言予之食肉、至於一月。</verse>
				<verse number="22">豈宰牛羊、取鱗族、使之飽飫乎。</verse>
				<verse number="23">耶和華曰、我豈力不足耶、今將見我言之應否。○</verse>
				<verse number="24">摩西出、以耶和華言告民、集民之老者七十人、立會幕之四周。</verse>
				<verse number="25">耶和華乘雲降臨、與摩西言、以感摩西之神賦於長老、神既賦之、則感神而言、厥後不能常若此。</verse>
				<verse number="26">所錄者中有二人、一名利達、一名米達、仍居於營、不適會幕、神既賦之、則在營中、感神而言。</verse>
				<verse number="27">有童趨告摩西曰、利達米達在營中、感神而言。</verse>
				<verse number="28">嫩之子約書亞尚幼、為摩西從者、曰、請主禁之。</verse>
				<verse number="29">摩西曰、豈緣我故有所嫉乎。願耶和華悉賦億兆以神、使之感神而言。</verse>
				<verse number="30">摩西及以色列長老、各歸營壘。○</verse>
				<verse number="31">耶和華使風疾起、鶉至自海、散於營四周、相去約一日之程、離地二尺、</verse>
				<verse number="32">民獲鵪鶉、永朝永夕、至於明日、獲之少者、尚得十束、布於營四周、</verse>
				<verse number="33">鶉肉在口、啖猶未盡、耶和華怒之、降以重災。</verse>
				<verse number="34">故稱其地曰、乞律夏大法因貪慾之人、悉葬於彼。</verse>
				<verse number="35">民自乞律夏大法遄征、至哈洗錄居焉。</verse>
			</chapter>
			<chapter number="12">
				<verse number="1">昔摩西娶古實女、米哩暗亞倫非之、</verse>
				<verse number="2">曰、以言告民、耶和華豈第托之於摩西、我儕非同與乎。</verse>
				<verse number="3">摩西秉性溫柔、勝於天下。</verse>
				<verse number="4">耶和華聞言、遂召摩西 亞倫米哩暗曰、爾曹宜至會幕。三人乃至。</verse>
				<verse number="5">雲狀如柱、耶和華乘之、臨於會幕門、召亞倫米哩暗、</verse>
				<verse number="6">曰、宜聽我言、如爾曹感於神、我以異象顯現、或夢中默示、</verse>
				<verse number="7">惟我僕摩西、盡忠於我家、不示以異象、不見於夢寐、</verse>
				<verse number="8">使覿我面、與之晤言、明以相告、毋庸隱喻、爾曹非之、曷不懼乎。</verse>
				<verse number="9">耶和華怒而去、</verse>
				<verse number="10">雲亦離會幕、米哩暗患癩色皎若雪、亞倫視之、知其患癩、</verse>
				<verse number="11">乃謂摩西曰、我儕愚昧、自取其戾、請吾主毋以罪歸我、</verse>
				<verse number="12">毋使米哩暗若未彌厥月、胎腐於腹、生時已半朽者。</verse>
				<verse number="13">摩西籲耶和華曰、祈上帝醫之。</verse>
				<verse number="14">耶和華曰、若彼父唾於其面、使蒙羞惡、歷至七日、故必禁之營外、至於七日、然後可入。</verse>
				<verse number="15">遂禁米哩暗營外、至於七日、民不遄征、待米哩暗復入、</verse>
				<verse number="16">厥後離哈洗錄、在巴蘭野張幕。</verse>
			</chapter>
			<chapter number="13">
				<verse number="1">耶和華諭摩西曰、</verse>
				<verse number="2">我以迦南錫以色列族、可於支派中、各擇一長者、至其地以窺察焉。</verse>
				<verse number="3">摩西遵耶和華命、自巴蘭野遣之、所遣者悉屬以色列族之最著者、</verse>
				<verse number="4">其名臚列於左、屬流便支派、撒刻子沙母亞、</verse>
				<verse number="5">屬西面支派、何利子沙法、</verse>
				<verse number="6">屬猶大支派、耶孚尼子迦勒、</verse>
				<verse number="7">屬以薩迦支派、約瑟子以甲、</verse>
				<verse number="8">屬以法蓮支派嫩之子阿書亞、</verse>
				<verse number="9">屬便雅憫支派、喇孚子八氐、</verse>
				<verse number="10">屬西布倫支派鎖底子迦鐵、</verse>
				<verse number="11">屬約瑟子馬拿西支派、蘇西子迦底、</verse>
				<verse number="12">屬但之支派、其馬利子亞米利、</verse>
				<verse number="13">屬亞設支派、米加勒子西帖、</verse>
				<verse number="14">屬納大利支派、縛西子拿庇、</verse>
				<verse number="15">屬伽得支派、馬其子求利、</verse>
				<verse number="16">此數人乃摩西遣之、以窺迦南者、嫩之子阿書亞、摩西易其名、為約書亞、</verse>
				<verse number="17">摩西遣十二人、窺察迦南曰、自此而往、涉其南境、登彼山巖、</verse>
				<verse number="18">度其土地、觀其居民、強弱眾寡、</verse>
				<verse number="19">其處之所、或美或惡、其邑或類營幕、或類城垣、</verse>
				<verse number="20">其土壤或瘠薄、或膏腴、其林木叢茂否、強固爾志、彼地之果、可攜而至。夫摩西遣彼時、乃葡萄初稔之際。</verse>
				<verse number="21">其人遂往窺地、自汛野至哩哈、近哈馬之道。</verse>
				<verse number="22">轉而南向、至希伯崙、原其建邑之始、前於埃及人之建鎖安七年、在彼見亞納子亞希慢、示篩、達買。</verse>
				<verse number="23">遂至以實各谷、在彼斫下葡萄之枝、枝上其實纍然、二人貫之以杖、負之以肩、又取石榴與無花果、</verse>
				<verse number="24">因在彼有葡萄果纍然、以色列族斫之、故稱其地以實各谷。○</verse>
				<verse number="25">四十日後、窺地而反、</verse>
				<verse number="26">至巴蘭野、鄰於迦鐵、見摩西 亞倫、及以色列會眾、告以諸事、以土產示眾、</verse>
				<verse number="27">曰爾遣我所往之地、我已至焉、果產乳蜜、此其果也。</verse>
				<verse number="28">雖然、居民強悍、城垣廣大、我見亞納子於彼。</verse>
				<verse number="29">亞馬力族居南方、赫人、耶布士人、亞摩哩人居山、迦南人瀕海與約但河居焉。</verse>
				<verse number="30">民怨於摩西前、迦勒止之曰、我儕能克其地、當往取之。</verse>
				<verse number="31">偕行者曰、彼強於我、我不可往、</verse>
				<verse number="32">遂讒言於以色列族中曰、我所窺察之地、居民受其害、我所見之人、軀幹雄偉、</verse>
				<verse number="33">在彼見偉丈夫、亞納子、我自較之、形猶蟿蟲、彼之視我亦若是。</verse>
			</chapter>
			<chapter number="14">
				<verse number="1">是夜會眾大聲號哭。</verse>
				<verse number="2">以色列族怨摩西 亞倫曰、我儕寧亡於埃及、或殞於曠野為幸。</verse>
				<verse number="3">耶和華何導我至此、使我殲滅於刃、妻孥被擄、莫若仍歸埃及為善。</verse>
				<verse number="4">於是相議曰、莫若立牧、以歸埃及。</verse>
				<verse number="5">摩西 亞倫俯伏於以色列會眾前。○</verse>
				<verse number="6">窺察者二人、嫩之子約書亞、耶孚尼子迦勒、自裂其衣、</verse>
				<verse number="7">告以色列會眾曰、我過其地而窺察之、其土甚美、</verse>
				<verse number="8">產乳與蜜、如耶和華悅我、必導我至彼、以地賜我。</verse>
				<verse number="9">莫叛耶和華、莫畏斯土之民、我得耶和華庇佑、彼無所扞衛、必為我並吞、故勿危懼、</verse>
				<verse number="10">會眾欲擊以石、耶和華之榮光、顯於會幕、以色列族無不目擊。○</verse>
				<verse number="11">耶和華諭摩西曰、我顯異跡於斯民中、彼不篤信我、且欺侮我、伊於何底。</verse>
				<verse number="12">我必降以疾疫、殄絕其族、使爾昌熾、成為大國、較彼尤眾。</verse>
				<verse number="16">昔耶和華誓以斯土予以色列民、惟不能導之入彼、故滅之於野。</verse>
				<verse number="17">茲求我主施厥大力、爾嘗稱己名曰、</verse>
				<verse number="18">耶和華恆忍、施恩之上帝、人蹈罪愆、可蒙赦宥、恆於惡者不蒙赦宥、禍及其身、自父及子、至三四世。</verse>
				<verse number="19">爾既廣施仁德、宥民罪愆、自出埃及、迄於今日、已非一次、故求爾仍加赦宥。</verse>
				<verse number="20">耶和華曰、我從爾言、以赦其罪。</verse>
				<verse number="21">雖然、我指己以誓、必使我榮丕顯於天下。</verse>
				<verse number="22">昔於埃及、及至曠野、俱行異跡、顯我榮光、斯人目擊、猶且試我、至於十次、不聽我言、</verse>
				<verse number="23">緣其欺我、故我所誓、錫厥祖之地、彼不能覯止、</verse>
				<verse number="24">惟我僕迦勒、不同於眾、恆從乎我、故所往之地、必賜之人、遺於子孫。</verse>
				<verse number="25">今亞馬力與迦南人、居於斯谷、詰朝爾曹返斾、道由紅海、復往曠野。○</verse>
				<verse number="26">耶和華諭摩西 亞倫曰、</verse>
				<verse number="27">我聞以色列族、嘖有怨言、忍此惡類、將至何時、</verse>
				<verse number="28">當告之云、我指己而誓、爾之所言、我必行之、</verse>
				<verse number="29">爾出言怨我、故所見核者、自二十歲以上、俱暴骨於野、</verse>
				<verse number="30">我所許之地、爾不得入、惟耶孚尼子迦勒、及嫩之子約書亞、可得而入。</verse>
				<verse number="31">爾之幼稚、爾言將被擄者、我必導入、得爾所蔑視之土、</verse>
				<verse number="32">惟爾曹必暴骨於野。</verse>
				<verse number="33">爾之子女、緣爾行惡、必令其盤旋於曠野、歷四十年、待爾屍骸消滅。</verse>
				<verse number="34">爾窺察厥地、歷四十日、今罰爾罪、年數等其日數、必至四十載而後已、使知我棄爾焉。</verse>
				<verse number="35">蓋此惡類悖逆乎我、我必降罰、使盡亡於曠野、我耶和華嘗言之矣。○</verse>
				<verse number="36">摩西所遣之人、窺察其地、返有讒言、使眾怨摩西、</verse>
				<verse number="37">遇災而死於耶和華前、</verse>
				<verse number="38">惟其中二人、嫩之子約書亞、耶孚尼子迦勒、安然無恙。</verse>
				<verse number="39">摩西以此告以色列族、民大憂。</verse>
				<verse number="40">夙興登山、曰我儕有罪、今欲往耶和華所許之地、</verse>
				<verse number="41">摩西曰、奚違耶和華命、爾不得坦途。</verse>
				<verse number="42">耶和華不佑爾、故勿往、恐為敵所害。</verse>
				<verse number="43">亞馬力迦南人在爾前、爾必殲於其刃、既不從耶和華、耶和華不佑爾。</verse>
				<verse number="44">以色列人擅登山巔、惟摩西與耶和華法匱、仍在營壘、</verse>
				<verse number="45">居山之亞馬力迦南人、下而擊之、遂至曷馬。</verse>
			</chapter>
			<chapter number="15">
				<verse number="1">耶和華諭摩西曰、</verse>
				<verse number="2">告以色列族云、爾既至我所賜之地、</verse>
				<verse number="3">欲以牛羊為燔祭、或許願樂輸、或節期禮物、取其馨香、以獻於我、</verse>
				<verse number="4">則必為所獻各羔、取麵六升、和油二斤有半、為禮物、</verse>
				<verse number="5">酒二斤有半、為灌奠、與燔祭同獻。</verse>
				<verse number="6">如獻牡綿羊、則必取麵一斗二升、和油三斤四兩、為禮物、</verse>
				<verse number="7">酒三斤四兩、為灌奠、取其馨香、以獻於我。</verse>
				<verse number="8">如以牡犢為燔祭、或為許願、或為酬恩之祭、以獻於我、</verse>
				<verse number="9">則必取麵一斗八升、和油五斤為禮物、</verse>
				<verse number="10">酒五斤為灌奠、皆必燔之、取其馨香、以獻於我。</verse>
				<verse number="11">爾獻牡犢、牡綿羊、綿羊羔、山羊羔、</verse>
				<verse number="12">無論眾寡、為各牲備其禮物必如是。</verse>
				<verse number="13">爾曹同族、欲以燔祭獻我、取其馨香者、必遵是例。</verse>
				<verse number="14">外人之旅於爾中、欲以燔祭獻我者、亦必如是。</verse>
				<verse number="15">凡爾會眾、及旅於爾中者、例亦相同、歷世勿替、我待爾若是、待賓旅亦若是、</verse>
				<verse number="16">無論宗族賓旅、必循一例。○</verse>
				<verse number="17">又曰、</verse>
				<verse number="18">告以色列族、爾至我引爾所入之土、</verse>
				<verse number="19">既食其所產、必以禮物、舉而獻我、</verse>
				<verse number="24">會眾無知而蹈罪、則必以牡犢一為燔祭、取其馨香、以獻我、與其禮物、酒以灌奠、悉循常例、亦奉山羊之羔、為贖罪祭。</verse>
				<verse number="25">容祭司為以色列會眾贖罪、其所犯者出於無知、既獻燔祭及贖罪祭於我、則可蒙赦宥。</verse>
				<verse number="26">以色列會眾、及旅於爾中者、所犯之罪、出於無知、俱蒙赦宥。</verse>
				<verse number="27">如一人誤干我法、則必取未盈歲之牝山羊、為贖罪祭、</verse>
				<verse number="28">祭司代為贖罪於我前、其蹈罪愆由於無知、可蒙赦宥。</verse>
				<verse number="29">凡誤干我法、無論宗族賓旅、悉同是例。</verse>
				<verse number="30">若其犯罪、毫無畏葸、則欺我孰甚、不論宗族賓旅必殄絕於民中。</verse>
				<verse number="31">既藐視我命、干犯我律、其罪歸之、悉行殲滅。○</verse>
				<verse number="32">以色列族居野時遇人於安息日採薪、</verse>
				<verse number="33">遂攜之至摩西 亞倫、及會眾前、</verse>
				<verse number="34">若何處置、猶未定擬、故囚於獄。</verse>
				<verse number="35">耶和華諭摩西曰、其人必殺毋赦、會眾必於營外、擊之以石。</verse>
				<verse number="36">遂攜出營外、以石擊之、遵耶和華諭摩西之命。○</verse>
				<verse number="37">耶和華諭摩西曰、</verse>
				<verse number="38">使以色列族衣裾之下、其絡四垂、上緣紫帶、歷世勿替、</verse>
				<verse number="39">爾觀其絡、可憶我誡、遵循勿失、</verse>
				<verse number="40">不致迷於心目、狥欲如故。宜憶我誡、可得成聖、以事奉我。</verse>
				<verse number="41">我耶和華爾之上帝、導爾出埃及為汝之上帝。</verse>
			</chapter>
			<chapter number="16">
				<verse number="1">利未支派、哥轄孫、以斯哈子哥喇、流便支派、以利押二子、大單亞庇蘭、比勒子安、</verse>
				<verse number="4">摩西聽之、俯伏於地、</verse>
				<verse number="5">語哥喇及其黨曰、耶和華於詰旦、必明示爾曹、孰為其僕、孰能成聖、可進其前、蓋耶和華所簡者、當進於前。</verse>
				<verse number="6">哥喇及其黨宜執鼎、</verse>
				<verse number="7">明晨燃火置香、奉耶和華、而耶和華所簡者、即以為聖、汝利未族妄自矜大。</verse>
				<verse number="8">又曰、汝利未族宜聽我言。</verse>
				<verse number="9">以色列族之上帝、區別爾曹、離以色列族、使進於前、服役於耶和華會幕、立會眾前、以為供役、其事豈微細哉。</verse>
				<verse number="10">耶和華使爾利未族、進於其前、爾猶以為不足、乃更欲為祭司乎。</verse>
				<verse number="11">為此、爾黨集攻耶和華、亞倫何人斯、爾曹奚為怨之。</verse>
				<verse number="12">摩西召以利押二子、大單亞庇蘭。對曰、我不欲至、</verse>
				<verse number="13">爾自產乳與蜜之地、導我使出、殺於曠野、其事豈微細哉、尚欲自立為君、以治我乎。</verse>
				<verse number="14">爾未導我至產乳與蜜之地、未嘗賜我田園、豈欲抉斯眾之目乎、我不欲應爾召。</verse>
				<verse number="15">摩西怒甚、籲耶和華曰、勿眷顧其禮物、我未取其一驢、未害其一人。</verse>
				<verse number="16">乃謂哥喇曰、爾與爾眾、至於詰朝、可偕亞倫、至耶和華前。</verse>
				<verse number="17">二百五十人各執鼎、炷香於中、爾及亞倫亦各執鼎、至耶和華前。</verse>
				<verse number="18">遂各執鼎、燃火炷香、與摩西 亞倫立於會幕前。</verse>
				<verse number="19">哥喇集會眾而至、欲攻擊之、忽耶和華之榮光顯現、會眾目擊。</verse>
				<verse number="20">耶和華諭摩西 亞倫曰、</verse>
				<verse number="21">爾當區別、離此會眾、俟我速滅之、</verse>
				<verse number="22">二人乃俯伏曰、上帝乎、爾以生氣賜於億兆、曷以一人獲罪、而怒及會眾。</verse>
				<verse number="23">耶和華諭摩西曰、</verse>
				<verse number="24">爾告會眾必遠離哥喇大單亞比蘭之幕、</verse>
				<verse number="25">摩西往見大單亞庇蘭、以色列族長老隨其後、</verse>
				<verse number="26">謂會眾曰、離此惡黨之幕、勿捫其物、恐同陷於罪、與之偕亡。</verse>
				<verse number="27">眾離哥喇大單亞庇蘭之幕、大單亞庇蘭挈其妻孥以出、立於幕門。</verse>
				<verse number="28">摩西曰、耶和華遣我行此、我弗擅行、有明徵焉、</verse>
				<verse number="29">倘彼得終天年、與眾無異、則知耶和華未嘗遣我、</verse>
				<verse number="30">倘耶和華行事維新、使地口翕張、吞噬其眾、生墮坎阱、則其人之欺悔耶和華、由此可見矣。</verse>
				<verse number="31">言竟、土壤盡裂。</verse>
				<verse number="32">地口翕張、吞噬哥喇徒黨、與其眷聚什物、</verse>
				<verse number="33">暨凡所有、俱生陷於坎阱、為地所覆、絕於會中、</verse>
				<verse number="34">以色列族、在於四周、聞聲而遁、曰、恐我儕亦為地所吞。</verse>
				<verse number="35">耶和華使火出、燬其焚香者、二百五十人。○</verse>
				<verse number="36">耶和華諭摩西曰、</verse>
				<verse number="37">告祭司亞倫子以利亞撒、云、必取鼎於火中、傾其爇炭、蓋鼎已成聖、</verse>
				<verse number="38">人雖犯法、自殞厥命、然其鼎嘗奉於我、故得成聖、當取其銅、擣之使薄、以飾祭壇、為以色列族、垂戒於後。</verse>
				<verse number="39">奉火見燬之人、悉有銅鼎、祭司以利亞撒取焉、擣之使薄、以飾祭壇。</verse>
				<verse number="40">為以色列族記誌、他人非亞倫之子孫則不得前、焚香以奉耶和華恐遭厥害、若哥喇及其黨然、遵耶和華所諭摩西之命。○</verse>
				<verse number="41">詰旦、以色列會眾怨摩西 亞倫曰、耶和華之民、嘗為爾曹所戮、</verse>
				<verse number="42">會眾咸集、攻擊摩西 亞倫、瞻望會幕、有雲蓋之、耶和華之榮光顯現。</verse>
				<verse number="43">摩西 亞倫、至會幕前。</verse>
				<verse number="44">耶和華諭摩西曰、</verse>
				<verse number="45">離此會眾、我將速滅之、二人俯伏。</verse>
				<verse number="46">摩西告亞倫曰、耶和華怒甚、其災已降、爾當執鼎、取壇上之火炷香、急至眾會、代為贖罪。</verse>
				<verse number="47">亞倫遵摩西命、取鼎、趨至會眾所、見災已降、</verse>
				<verse number="48">立於生者死者間、炷香代贖其罪、厥災始弭、</verse>
				<verse number="49">昔為哥喇事殞沒外、降災而死者、計一萬四千七百人、</verse>
				<verse number="50">降災既止、亞倫反見摩西於會幕前。</verse>
			</chapter>
			<chapter number="17">
				<verse number="1">耶和華諭摩西曰、</verse>
				<verse number="2">告以色列族云、爾各支派牧伯、取杖十有二、書名其上、支派各一、</verse>
				<verse number="3">惟利未族之杖書亞倫名立於支派各杖中。</verse>
				<verse number="4">當置其杖於會幕法匱前我蒞臨之所、</verse>
				<verse number="5">我所簡者其杖必萌芽、使以色列族怨爾之言得以止息。</verse>
				<verse number="6">摩西以此言普告以色列族支派牧伯、各攜其杖、計十有二、又有亞倫之杖在其中。</verse>
				<verse number="7">摩西置諸會幕、耶和華法匱前。</verse>
				<verse number="8">詰旦摩西入焉、見亞倫之杖、屬利未族者、芽櫱已萌、花蕊盡發、結為杏仁。</verse>
				<verse number="9">摩西取杖於耶和華前、授以色列族、使之觀瞻、任人各取其杖、</verse>
				<verse number="10">耶和華諭摩西曰、攜亞倫杖至法匱前、存之為誌、使此橫逆之輩、無所怨尤、免其殞沒。</verse>
				<verse number="11">摩西遵耶和華命而行、</verse>
				<verse number="12">以色列族謂摩西曰。我儕淪胥以亡、</verse>
				<verse number="13">耶和華之會幕、近之必死、豈非淪亡莫救乎。</verse>
			</chapter>
			<chapter number="18">
				<verse number="1">耶和華諭亞倫曰、爾及子孫眷屬、如干犯聖室者、必負其罪、爾及子孫為祭司而溺職者、亦必負其罪。</verse>
				<verse number="2">爾及子孫、在法匱前、會幕中、供其役事、亦可取利未族諸兄弟、歸之於己、以為輔翼。</verse>
				<verse number="3">助爾守會幕、惟不可近聖室、及祭壇器皿、恐爾與彼、俱致死亡。</verse>
				<verse number="4">利未人可偕爾守會幕、供諸役事、外人勿近其前。</verse>
				<verse number="5">聖室祭壇、爾當恪守、則以色列族免我震怒。</verse>
				<verse number="6">我於以色列族中、取爾兄弟利未人、賜之於汝、以供會幕役事。</verse>
				<verse number="7">爾及子孫、宜守祭司之職、壇前簾內、供其役事、蓋我畀爾為祭司、外人近前、必致死亡。○</verse>
				<verse number="8">耶和華諭亞倫曰、以色列族以成聖之禮物、舉而獻我、我賜爾得之、爾既受膏、是物歸爾、爰及子孫、著為永例。</verse>
				<verse number="9">凡奉我之禮物、及贖罪補過之祭。其中不燔以火者、皆為至聖、必歸於爾、爰及子孫、</verse>
				<verse number="10">物既成聖歸爾、則諸丁男可食於聖所。</verse>
				<verse number="11">以色列族所舉所搖之禮物、我賜於汝、爰及子女、凡室中成潔之人、可得而食、著為永例。</verse>
				<verse number="12">人以新製嘉油、始熟旨酒、初稔之榖獻我、我以錫爾、</verse>
				<verse number="13">獻我初熟之土產、俱歸諸爾、室中成潔之人、可得而食。</verse>
				<verse number="14">以色列族、所獻我之物、皆必歸爾。</verse>
				<verse number="15">凡初胎男子、首生牡畜、奉於我者、皆必歸爾、但初胎之男必贖、首生不潔之畜亦必贖。</verse>
				<verse number="16">誕已彌月者、可以金贖、其價遵爾所估、二兩有半、權衡其數、必循聖所之法、十錢為一兩。</verse>
				<verse number="17">首生之牛、綿羊、山羊、俱為成聖之物、可毋庸贖、必釁其血於祭壇、焚其膏為燔祭、取其馨香、以奉事我。</verse>
				<verse number="18">肉則歸爾、與禮物中之右肩搖腔無異。</verse>
				<verse number="19">以色列族、以成聖之物、舉而獻我、我錫於爾、及爾子女、至於後世、著為永例、垂為不易之約。○</verse>
				<verse number="20">又曰、人獻我之禮物、爾可得之、故在以色列中、爾不得土壤、以為恆業。</verse>
				<verse number="21">利未人於會幕中、供其役事、故我於以色列族之土產、什取其一、錫為恆業。</verse>
				<verse number="22">自是以後。以色列族不可近會幕恐負罪愆、至於死亡。</verse>
				<verse number="23">利未人在會幕、供其役事、如有干犯、必負罪愆、惟於以色列中、不得土壤為業、著為永例、歷世勿替。</verse>
				<verse number="24">以色列人十輸其一、舉而獻我者、我必賜之為利未人嗣業、外此則無恆業。○</verse>
				<verse number="25">耶和華諭摩西曰、</verse>
				<verse number="26">告利未人云、我使以色列族、什一輸爾、以為爾業、爾既受之、必於其中復取什一、舉而獻我、</verse>
				<verse number="27">爾所舉以獻者、自我視之、與禾場之穀、酒醡之汁無異、</verse>
				<verse number="28">以色列族所輸爾什一之中、爾當舉而獻我、且以獻我之物、歸祭司亞倫。</verse>
				<verse number="29">所得禮物中、必取其嘉者、以為成聖、舉而獻我。</verse>
				<verse number="30">宜申命利未人、既簡其嘉者、舉而獻我、我必視若禾場酒醡之所出、</verse>
				<verse number="31">其餘、爾與眷聚、隨在可食、蓋爾供役於會幕、得此為值。</verse>
				<verse number="32">以色列族所獻之聖物、如取其嘉者、舉而獻我、則不生瀆玩、不負罪愆、以致死亡。</verse>
			</chapter>
			<chapter number="19">
				<verse number="1">耶和華諭摩西 亞倫曰、</verse>
				<verse number="2">我所命之禮儀、有定例焉。使以色列族牽牝犢、其色維騂、純潔是務、未嘗負軛者、</verse>
				<verse number="3">予之祭司以利亞撒、使牽出營外、宰於其前、</verse>
				<verse number="4">祭司以利亞撒、以指染犢血、灑於會幕前、凡七、</verse>
				<verse number="5">犢及肉、皮、遺矢、與血、爇之以火、祭司目擊、</verse>
				<verse number="6">取柏香木、牛膝草、絳色棉、投諸火中、與犢同焚、</verse>
				<verse number="7">祭司必蒙不潔、當澣衣濯身、迨夕乃免、然後入營。</verse>
				<verse number="8">爇犢者亦蒙不潔、當澣衣濯身、迨夕乃免。</verse>
				<verse number="9">蒙潔之人、必取犢灰、置於營外潔地、為以色列族存之、和灰於水、藉以去污贖罪。</verse>
				<verse number="10">取犢灰者亦蒙不潔、宜澣厥衣、迨夕乃免、以色列族與諸賓旅、著為永例。○</verse>
				<verse number="11">凡捫人之尸必蒙不潔、迨七日乃免。</verse>
				<verse number="12">至三日與七日、必以斯水自滌、然後成潔、</verse>
				<verse number="13">凡捫尸不自滌理、不以去污之水、灑其身、則仍不潔、玷我會幕、必絕於以色列族中、</verse>
				<verse number="14">倘人偶死於幕、有定例焉、凡在幕中、或入此幕者、必蒙不潔、迨七日乃免。</verse>
				<verse number="15">凡諸器皿、未覆以蓋者、亦蒙不潔。</verse>
				<verse number="16">在野有見殺者、或自斃之尸、或人骨、或荒塚、凡捫之者、必蒙不潔、迨七日乃免。</verse>
				<verse number="17">欲使不潔者復潔、必取贖罪之犢灰、置於器皿、加以活水、</verse>
				<verse number="18">蒙潔之人、浸牛膝草於中、灑幕與器、及在幕之眾、更及捫見殺者自斃者之尸、捫骨捫塚者、</verse>
				<verse number="19">越至三日、及七日、潔者必灑不潔者、歷至七日、使澣衣濯身、迨夕始潔。</verse>
				<verse number="20">人蒙不潔、而不以去污之水、灑身自滌、則乃不潔、既玷我聖室、必絕於民中。</verse>
				<verse number="21">凡以去污之水灑人、當澣厥衣、凡捫去污之水必蒙不潔、迨夕乃免、著為永例。</verse>
				<verse number="22">蒙不潔者若捫一物、則其物不潔、捫之者亦蒙不潔、迨夕乃免。</verse>
			</chapter>
			<chapter number="20">
				<verse number="1">正月以色列會眾至汛曠野、居於迦鐵、其時米哩暗死、即葬其地。</verse>
				<verse number="2">會眾無水、集攻摩西 亞倫、</verse>
				<verse number="3">與摩西爭曰、昔我兄弟死於耶和華前、我儕願偕亡為幸。</verse>
				<verse number="4">曷導耶和華之民至此曠野、使我與牲畜悉死於此。</verse>
				<verse number="5">奚導我出埃及至此艱苦之鄉、在此無田可耕、不產無花果、與葡萄石榴、欲飲無水。</verse>
				<verse number="6">摩西 亞倫離會眾、至會幕前俯伏、耶和華之榮光顯現。○</verse>
				<verse number="7">耶和華諭摩西曰、</verse>
				<verse number="8">爾執杖、與亞倫集會眾、當其前命磐出水、蓋爾可使水出於磐、遍飲會眾、與諸牲畜。</verse>
				<verse number="9">摩西取杖於聖所、遵耶和華命。</verse>
				<verse number="10">摩西 亞倫集會眾於磐前、曰、爾橫逆之輩、且聽我言、我將取水於磐、以飲爾眾。</verse>
				<verse number="11">摩西舉杖、擊磐者二、水即汨汨其來、會眾群畜共飲焉。</verse>
				<verse number="12">耶和華諭摩西 亞倫曰、汝不信我、不尊我於以色列族前、故不得率斯眾入我所賜之地。</verse>
				<verse number="13">其時耶和華明其自尊而以色列族與之爭、故稱斯水曰、米利巴。○</verse>
				<verse number="14">摩西自迦鐵遣使至以東王、曰、爾之同族、以色列人言、我儕遘遇艱辛、爾知之矣。</verse>
				<verse number="15">我祖往埃及、居彼日久、埃及人以患難加於我祖、爰及我儕、</verse>
				<verse number="16">我呼籲耶和華、耶和華垂聽、遣使導我出埃及、今在迦鐵、爾國之疆隅也。</verse>
				<verse number="17">盍容我過爾地、我不入田園、不飲井水、行由大道、不偏於左、不偏於右、以過爾境。</verse>
				<verse number="18">以東人曰、毋過我壤、恐我以刃擊爾。</verse>
				<verse number="19">以色列族曰、我行由大道、如我與牲畜飲爾之水、必償以金、惟欲徒行而去。</verse>
				<verse number="20">曰、爾毋得過我疆宇。以東王率其全軍、大力以禦之、</verse>
				<verse number="21">不許過其地、故以色列族轉向他途。○</verse>
				<verse number="22">會眾離迦鐵至何耳山、</verse>
				<verse number="23">山在以東之邊隅、耶和華諭摩西 亞倫曰、</verse>
				<verse number="24">昔在米利巴、爾曹逆我命、故我賜以色列人之地、亞倫不得入、必終於斯、而返其本。</verse>
				<verse number="25">當攜亞倫及其子以利亞撒陟何耳山、</verse>
				<verse number="26">去亞倫之禮衣、以衣其子、待亞倫終於彼、而返其本。</verse>
				<verse number="27">摩西遵耶和華命而行、三人陟山、會眾目擊。</verse>
				<verse number="28">摩西去亞倫之禮衣、以衣其子、亞倫死於山巔、摩西 以利亞撒遂下。</verse>
				<verse number="29">以色列會眾見亞倫死、則為之守喪三旬。</verse>
			</chapter>
			<chapter number="21">
				<verse number="1">亞臘王居迦南地之南境、聞以色列族由亞大領道而進、則與之戰、人民少為所虜。</verse>
				<verse number="2">以色列族指耶和華許願曰、若以此民付於我手、我必滅其邑。</verse>
				<verse number="3">耶和華應所求、以迦南人付以色列族、盡圮厥邑滅厥眾、故稱其地曰、曷馬。○</verse>
				<verse number="4">以色列族離何耳山、沿紅海、繞以東地、程途遙遠、精力困憊、</verse>
				<verse number="5">讟上帝及摩西曰、奚導我出埃及使死於野、在此無餅無水、所食不能果腹、我心厭之、</verse>
				<verse number="6">耶和華遣毒蛇傷民、以色列族多死亡者。</verse>
				<verse number="7">民就摩西曰、我讟耶和華及爾、故負罪愆、請祈耶和華為我驅蛇、摩西代為之祈、</verse>
				<verse number="8">耶和華諭摩西曰、爾造毒蛇之象、懸之於竿、被傷者見此得生。</verse>
				<verse number="9">摩西造銅蛇、懸之於竿、被蛇所傷者、觀銅蛇而得生。○</verse>
				<verse number="10">以色列族遄征、張幕於阿泊。</verse>
				<verse number="11">自阿泊而東、近摩押郊、在以雅巴林張幕。</verse>
				<verse number="12">由彼而往、張幕於撒烈谷。</verse>
				<verse number="13">再往張幕於亞嫩東、亞嫩有溪在野、源出亞摩哩境、在亞摩哩摩押接壤之間。</verse>
				<verse number="14">耶和華戰紀曰、在數法之哇協、即亞嫩溪、</verse>
				<verse number="15">諸水滙聚、流至亞耳宅、近摩押界。</verse>
				<verse number="16">以色列族離彼、至庇耳、在彼有井。耶和華諭摩西曰、汝集人民、我飲以水。</verse>
				<verse number="17">時以色列族謳歌曰、泉之始達、唱予和汝、</verse>
				<verse number="18">長者民牧、以杖以圭、掘之鑿之。以色列族離彼野、往馬大拿、</verse>
				<verse number="19">離馬大拿往拿哈列、離拿哈列往巴末、</verse>
				<verse number="20">離巴末往摩押郊之谷、近比士迦岡、曠野相對之處。○</verse>
				<verse number="21">以色列族遣使至亞摩哩王、西宏、曰、</verse>
				<verse number="22">容我假途於爾地、我不入田園、不飲井水、必由大道而行、以出爾境。</verse>
				<verse number="23">西宏不許、乃集厥民、往於曠野、至雅哈斯、與以色列族戰。</verse>
				<verse number="24">以色列族擊之、據有其地、自亞嫩至雅泊溪、即亞捫族之地、蓋亞捫族地甚為險固。</verse>
				<verse number="25">亞摩哩人之邑希實本、及其四周之鄉里、以色列族悉取之、居處其中。</verse>
				<verse number="26">昔亞摩哩王西宏與摩押先王戰、徧取斯地、至亞嫩溪、希實本乃其都也。</verse>
				<verse number="27">詩人詠之曰、希實本可復建、西宏邑可重新、</verse>
				<verse number="28">越在疇昔、火自希實本、焰自西宏邑、摩押之亞耳因之悉燬、亞嫩之崇邱、藉以復得。</verse>
				<verse number="29">摩押有禍乎、基抹其危哉、厥子遁逃、厥女見攘、俱亞摩哩王西宏所為也。</verse>
				<verse number="30">我已射之、希實本危亡、爰及底本、我已滅之、至於挪法、近米底巴。○</verse>
				<verse number="31">於是以色列族居亞摩哩人之地。</verse>
				<verse number="32">摩西遣人偵伺雅設、遂破其鄉、亞摩哩人悉被驅逐。</verse>
				<verse number="33">以色列族反旆、往巴山道、巴山王噩、率眾至以得來、與之戰。</verse>
				<verse number="34">耶和華諭摩西曰、毋畏、我將是王、以及土地人民、咸畀於爾、汝可滅之、如都希實本之亞摩哩王西宏然。</verse>
				<verse number="35">於是擊王、戮其子、攻其民、靡有孑遺、盡得其地。</verse>
			</chapter>
			<chapter number="22">
				<verse number="1">以色列族遄征、張幕於摩押平原、約但東、耶利哥相對之所。</verse>
				<verse number="4">告米田長老曰、此族眾多、並吞四方、如牛嚙草、</verse>
				<verse number="5">摩押王西撥子巴勒、遣使至比奪、於亞捫河濱、見庇耳子巴蘭、召之、曰、有民自埃及至此、周遍於地、與我比鄰、土壤相接、</verse>
				<verse number="6">此民強悍、我非其敵、汝來詛之、使我得攻擊而獲勝、驅之出境、蓋我素知爾、祝人則人受福、詛人則人被禍。</verse>
				<verse number="7">摩押、米田長老、攜卜筮之值、往見巴蘭、以巴勒之言告之。</verse>
				<verse number="8">巴蘭曰、今日宿此、待聆耶和華之諭、以復於爾。摩押使臣與巴蘭同處、</verse>
				<verse number="9">上帝臨格、問巴蘭曰、誰與爾偕、</verse>
				<verse number="10">對曰、摩押王西撥子巴勒、遣人就我、曰、</verse>
				<verse number="11">有民至自埃及、周遍於地、願爾式臨、詛其有眾、庶幾戰可勝、而人可驅矣。</verse>
				<verse number="12">上帝曰、爾毋與之偕往、爾毋為之詛民、蓋斯民嘗受福矣。</verse>
				<verse number="13">巴蘭夙興、告巴勒使臣曰、汝可返故國、耶和華有言、毋許我偕往。</verse>
				<verse number="14">其臣乃歸、告巴勒曰、巴蘭不欲與我同至。</verse>
				<verse number="15">巴勒更遣使臣、較之於前、位尊而人眾。</verse>
				<verse number="16">既至、謂巴蘭曰、西撥子巴勒有言、爾盍涖臨、何所扞格。</verse>
				<verse number="17">我將使爾尊顯、凡爾所言、我必依行、請爾至國、以詛斯民焉。</verse>
				<verse number="18">巴蘭告其臣曰、即使巴勒、以盈室之金銀饋我、亦不可踰越我上帝耶和華之命、或大或小、悉宜遵循。</verse>
				<verse number="19">今日爾姑宿此、以俟耶和華更有所諭。</verse>
				<verse number="20">是夜上帝臨格、諭巴蘭曰、如其人來招、汝姑偕往、然我所諭汝必遵循。</verse>
				<verse number="21">巴蘭夙興備驢、偕摩押使臣往。</verse>
				<verse number="22">於是乘驢、二役偕行、緣其貪利而往、上帝震怒、耶和華之使者立於途以禦之、</verse>
				<verse number="23">拔刃途側、驢見之、故不由其道、避諸田間、巴蘭策驢、使歸於道。</verse>
				<verse number="24">徑由二葡萄園間、左右有垣、耶和華使者立於彼、</verse>
				<verse number="25">驢見之、局促垣側、擠巴蘭之足於垣、故又策之、</verse>
				<verse number="26">耶和華之使者前往、立於途之隘處、左右無隙、不能轉移、</verse>
				<verse number="27">驢見之伏地、巴蘭怒、以杖策之。</verse>
				<verse number="28">耶和華使驢作人言、謂巴蘭曰、我無所獲罪於爾、爾乃策我者三、</verse>
				<verse number="29">巴蘭曰、汝戲我、願有刃於我手、我必殺汝。</verse>
				<verse number="30">驢曰、我非爾常乘之驢與、自昔及今、我嘗有是行否、曰、否。</verse>
				<verse number="31">耶和華明巴蘭目、乃見使者拔刃立於道、故稽首俯伏。</verse>
				<verse number="32">使者曰、三策爾驢何也、爾所行者違逆於我、故我出以禦爾。</verse>
				<verse number="33">驢見我而避者三、不然我已殺爾、使驢得生。</verse>
				<verse number="34">巴蘭曰、我知過矣、不識爾立於途中以禦我、爾若不悅我往、我將返。</verse>
				<verse number="35">曰姑與偕往、惟我所諭爾必言之、於是巴蘭偕巴勒使臣往、</verse>
				<verse number="36">巴勒聞其將至、則往亞嫩溪、摩押邊邑晉接。</verse>
				<verse number="37">巴勒謂巴蘭曰、我遣使召爾、爾曷不至、我豈不能以尊顯加爾。</verse>
				<verse number="38">巴蘭曰、我今已至、我豈能自擅而言、上帝使我言、我必言之。</verse>
				<verse number="39">巴蘭與巴勒偕行、至基列湖朔、</verse>
				<verse number="40">巴勒宰牛羊、饋於巴蘭、並賜使臣。</verse>
				<verse number="41">詰旦、巴勒引巴蘭至巴力崇邱、使觀以色列族營之四隅。</verse>
			</chapter>
			<chapter number="23">
				<verse number="1">巴蘭謂巴勒曰、當於此築壇七、備牛七、羊七、</verse>
				<verse number="2">巴勒遵言而行、二人在各壇獻祭牛一、羊一、</verse>
				<verse number="3">巴蘭謂巴勒曰、汝燔祭品、當侍於側、我將前往、如耶和華遇我、其所諭言、我必告爾。遂陟童山。</verse>
				<verse number="4">上帝遇巴蘭、巴蘭曰、我備七壇、各獻牛羊。</verse>
				<verse number="5">耶和華以言示巴蘭曰、返見巴勒、以此言告之。</verse>
				<verse number="6">巴蘭返、見巴勒、與摩押使臣、立於燔祭側。</verse>
				<verse number="7">乃作歌曰、摩押王、厥名巴勒、招我於亞蘭、導我於東岳、使詛雅各、詈以色列。</verse>
				<verse number="8">上帝未詛、我何以詛、耶和華未詈、我何以詈。</verse>
				<verse number="9">陟山之巖、我為顧視、高崗之巔、我為瞻望、斯族獨居、不雜於眾。</verse>
				<verse number="10">雅各之裔如沙、孰能悉其數、以色列之眾、誰克稽其半、善者逝世、我願如之、彼得考終、吾竊效焉。</verse>
				<verse number="11">巴勒謂巴蘭曰、惡、是何言與、我召爾詛敵、爾反祝之。</verse>
				<verse number="12">對曰、耶和華以言示我、我必以告。</verse>
				<verse number="13">巴勒曰、請偕我至他所、勿觀其全營、乃窺其一隅、庶爾可加詛焉。</verse>
				<verse number="14">乃導至鎖腓野、比士迦山巔、爰築壇七、各獻牛羊、</verse>
				<verse number="15">謂巴勒曰、爾燔祭物、而侍其側、我往於彼、以覲耶和華。</verse>
				<verse number="16">耶和華臨格、以言示巴蘭曰、返見巴勒、以此言告之。</verse>
				<verse number="17">至則見巴勒、與摩押使臣、立於燔祭側、巴勒問曰、耶和華示爾何詞。</verse>
				<verse number="18">巴蘭作歌曰、巴勒可興起而聞言、西撥子可傾耳以恭聽。</verse>
				<verse number="19">上帝與人異、不失其信、不回其志、詎有言出而不行、既許而不應。</verse>
				<verse number="20">我受命以祝嘏、上帝祝之、我難反之。</verse>
				<verse number="21">在雅各家無咎、在以色列無戾、上帝耶和華其王也、民得其祐、歡聲而呼。</verse>
				<verse number="22">上帝導民出埃及、其行之捷、可儗於兕、</verse>
				<verse number="23">欲攻雅各家、卜之不利、欲擊以色列、占之不祥、於斯時也、人有言矣、上帝之待雅各 以色列、何其奇與、</verse>
				<verse number="24">斯民之興也如牝獅、其動也如牡獅、不食斷傷之肉、不飲被殺之血、則不偃卧。○</verse>
				<verse number="25">巴勒謂巴蘭曰、爾毋加以詛語、亦毋進以祝詞。</verse>
				<verse number="26">巴蘭對曰、我豈不曰、耶和華所諭、我必遵循。</verse>
				<verse number="27">巴勒曰、爾來、我引爾至他所、庶幾上帝使爾於彼、咒詛其族。</verse>
				<verse number="28">遂引巴蘭至比耳山巔、與野相望、</verse>
				<verse number="29">巴蘭曰、於此築壇七、備牛七羊七。</verse>
				<verse number="30">巴勒從其言、壇上各獻牛羊一。</verse>
			</chapter>
			<chapter number="24">
				<verse number="1">巴蘭見耶和華欲錫嘏於以色列、故不復用卜、如昔所為、乃舉其目、顧瞻於野、</verse>
				<verse number="2">觀以色列族循其支派、而建營壘、感於上帝之神、</verse>
				<verse number="3">作歌曰、庇耳子巴蘭、既明其目、</verse>
				<verse number="4">備聞上帝之言詞、得睹至能之異象、身雖假寐、目則常啟、故振振有辭、</verse>
				<verse number="5">曰、美哉雅各之幕、以色列之室與。</verse>
				<verse number="6">如陵谷之開廣、如園囿之臨河、如耶和華之植奇南香、如溪旁之有柏香木。</verse>
				<verse number="7">其裔熾昌、如泉滂沛、其王高於亞甲、其國可得振興。</verse>
				<verse number="8">昔上帝導之出埃及、其行之捷、可儗於兕、必並吞敵國、刺之以矢、嚙傷其骨。</verse>
				<verse number="9">其民如牡獅、伏視耽耽、亦猶牝獅、孰敢攖之、祝爾者必見祝、詛爾者必見詛。○</verse>
				<verse number="10">巴勒甚怒、鼓掌而言、曰、我召爾詛敵、爾乃祝之者三。</verse>
				<verse number="11">爾盍速返故國、我意使爾得大榮、而耶和華不許。</verse>
				<verse number="12">巴蘭謂巴勒曰、我豈不告爾使臣、</verse>
				<verse number="13">即以盈室之金銀饋我、亦不可踰越耶和華之命、我弗擅行、或善或惡、惟耶和華所諭、我代言之。</verse>
				<verse number="14">今我將歸、爾盍來前、此民至於季世、所以待爾民者、先以告汝。</verse>
				<verse number="15">乃作歌曰、庇耳子巴蘭、既明其目、</verse>
				<verse number="16">備聞上帝之言詞、能知至上之妙理、得睹全能之異象、身雖假寐、目則常啟、故振振有辭曰、</verse>
				<verse number="17">我將見之、不在今日、我將觀之、不於目前、自雅各家將出明星、自以色列將秉大權、摩押之隅、悉為攻擊、示特之人、俱必喪亡。</verse>
				<verse number="18">以色列族將施能力、勝其敵人、得以東西耳之地、</verse>
				<verse number="19">秉其大權、斯邑之遺民、復行殲滅。</verse>
				<verse number="20">巴蘭瞻望亞馬力、作歌曰、亞馬力為列國之初興、終亦必亡。</verse>
				<verse number="21">又望基尼族、作歌曰、爾居鞏固、爾巢巖穴、</verse>
				<verse number="22">雖然、基尼人終歸殲滅、遷徙於亞述。</verse>
				<verse number="23">載歌曰、噫嘻乎、上帝行是、孰能得生。</verse>
				<verse number="24">人將駕舟、自基底至、使亞述希百備歷困苦、基底終亦必亡。</verse>
				<verse number="25">巴蘭乃返故土、巴勒亦歸其所。</verse>
			</chapter>
			<chapter number="25">
				<verse number="1">以色列族居失亭、淫於摩押女、</verse>
				<verse number="2">摩押女祭其上帝、請以色列族至、遂食祭品、共相崇拜、</verse>
				<verse number="3">以色列族奉事巴力比耳、耶和華怒甚、</verse>
				<verse number="4">諭摩西曰、爾取民之首惡、懸於我前、至日入時、則我怒可解。</verse>
				<verse number="5">摩西告以色列刑官曰、凡屬爾統轄之人、有事巴力比耳者、悉當誅戮。○</verse>
				<verse number="6">摩西與以色列會眾號哭於會幕前、斯時也、有以色列人攜米田女、適其同儕所。</verse>
				<verse number="7">亞倫孫、以利亞撒子、非尼哈見之、遂離會眾、取戟於手、</verse>
				<verse number="8">襲以色列人之後、至其寢室、以戟刺其人、並女之腹、為以色列族除其災。</verse>
				<verse number="9">時遇災而死者、計二萬四千人。</verse>
				<verse number="10">耶和華諭摩西曰、</verse>
				<verse number="11">我斷不容以他上帝匹我、以色列族犯此、故我震怒、祭司亞倫孫、以利亞撒子、非尼哈施其熱中、以奉事我、使我不滅其眾、</verse>
				<verse number="12">故爾當告之、我將與彼立平康之約、</verse>
				<verse number="13">使其子孫恆為祭司、蓋其熱中、以奉事我、為以色列民贖罪。</verse>
				<verse number="14">與米田女同戮之以色列人、屬西面族中最著者、撒路子心哩。</verse>
				<verse number="15">被誅之女、屬米田族中最著者、牧伯蘇耳之女、哥斯庇。○</verse>
				<verse number="16">耶和華諭摩西曰、</verse>
				<verse number="17">自今而後、必攻擊米田人、俾嘗艱苦、</verse>
				<verse number="18">蓋米田人使其同儕牧伯之女哥斯庇誘爾、崇事比耳、我降災害、困苦於爾、是女亦見殺焉。</verse>
			</chapter>
			<chapter number="26">
				<verse number="1">降災既畢、耶和華諭摩西及祭司亞倫子以利亞撒、曰、</verse>
				<verse number="2">以色列會眾、循其世系、自二十歲以上、能臨陳者、當核其數。</verse>
				<verse number="3">摩押平原、約但河濱、耶利哥相對之所、摩西及祭司以利亞撒總核民數、</verse>
				<verse number="4">自二十歲以上者、遵耶和華諭摩西之命。出自埃及之以色列族、其數臚列如左。○</verse>
				<verse number="5">以色列長子流便生哈諾、與其眷聚、巴路與其眷聚、</verse>
				<verse number="6">希斯崙與其眷聚、迦米與其眷聚、</verse>
				<verse number="7">此流便之子孫、計四萬三千七百三十。</verse>
				<verse number="8">巴路生以利押。</verse>
				<verse number="9">以利押生尼母利及大單亞庇蘭、此二人在會中、素著名望、與哥喇結黨、攻摩西 亞倫、以逆耶和華、</verse>
				<verse number="10">地口孔張、吞噬其眾、當時哥喇、與二百五十人、為火所燬、垂戒於後世。</verse>
				<verse number="11">哥喇子孫未亡於災。○</verse>
				<verse number="12">西面生尼母利與其眷聚、雅民與其眷聚、雅斤與其眷聚、</verse>
				<verse number="13">西喇與其眷聚、沙羅與其眷聚、</verse>
				<verse number="14">此西面之子孫、計二萬二千二百。○</verse>
				<verse number="15">伽得生西分、與其眷聚、哈基與其眷聚、書尼與其眷聚、</verse>
				<verse number="16">阿士尼與其眷聚、以哩與其眷聚、</verse>
				<verse number="17">亞律與其眷聚、亞哩利與其眷聚、</verse>
				<verse number="18">此伽得之子孫、計四萬有五百。○</verse>
				<verse number="19">猶大生咡、阿楠二人、俱死於迦南。</verse>
				<verse number="20">又生示拉與其眷聚、法勒士與其眷聚、西喇與其眷聚、</verse>
				<verse number="21">法勒士生希斯崙與其眷聚、哈母勒與其眷聚、</verse>
				<verse number="22">此猶大之子孫、計七萬六千五百、○</verse>
				<verse number="23">以薩迦生陀拉與其眷聚、孚亞與其眷聚、</verse>
				<verse number="24">雅述與其眷聚、伸崙與其眷聚、</verse>
				<verse number="25">此以薩迦之子孫、計六萬四千三百。○</verse>
				<verse number="26">西布倫生西烈與其眷聚、以倫與其眷聚、雅列與其眷聚、</verse>
				<verse number="27">此西布倫之子孫、計六萬有五百。○</verse>
				<verse number="28">約瑟生馬拿西以法蓮、</verse>
				<verse number="29">馬拿西生馬吉與其眷聚、馬吉生基列與其眷聚、</verse>
				<verse number="30">基列生耶斯與其眷聚、希勒與其眷聚、</verse>
				<verse number="31">亞士烈與其眷聚、示劍與其眷聚、</verse>
				<verse number="32">示米大與其眷聚、希弗與其眷聚、</verse>
				<verse number="33">希弗子西羅非哈無子、有女、名馬拉、挪亞、曷拉、密迦、得撒、</verse>
				<verse number="34">此馬拿西之子孫計五萬二千七百。○</verse>
				<verse number="35">以法蓮生書提拉與其眷聚、庇結與其眷聚、大漢與其眷聚、</verse>
				<verse number="36">書提拉生以蘭與其眷聚、</verse>
				<verse number="37">以法蓮之子孫、計三萬二千五百、以上所載、馬拿西以法蓮二人之子孫、俱出自約瑟。○</verse>
				<verse number="38">便雅憫生庇拉與其眷聚、亞實別與其眷聚、亞希蘭與其眷聚、</verse>
				<verse number="39">書反與其眷聚、戶反與其眷聚、</verse>
				<verse number="40">庇拉生亞勒與其眷聚、乃慢與其眷聚、</verse>
				<verse number="41">此便雅憫之子孫、計四萬五千六百。○</verse>
				<verse number="42">但生書含與其眷聚、此但之子孫、</verse>
				<verse number="43">計六萬四千四百。○</verse>
				<verse number="44">亞設生音拿與其眷聚、耶遂與其眷聚、庇哩亞與其眷聚、</verse>
				<verse number="45">庇哩亞生希百與其眷聚、抹結與其眷聚、</verse>
				<verse number="46">亞設之女名撒拉、</verse>
				<verse number="47">此亞設之子孫、計五萬三千四百。○</verse>
				<verse number="48">納大利生雅泄與其眷聚、姑尼與其眷聚、</verse>
				<verse number="49">耶色與其眷聚、示臉與其眷聚、</verse>
				<verse number="50">此納大利之子孫、計四萬五千四百。</verse>
				<verse number="51">以色列族總計六十萬一千七百三十。○</verse>
				<verse number="52">耶和華諭摩西曰、</verse>
				<verse number="53">當以斯土給於此眾、循其名數、</verse>
				<verse number="54">人眾則給地亦多、人寡則給地亦減、依其所核之數、各給以地。</verse>
				<verse number="55">必掣籤而分之、按其譜系、使得恆業、</verse>
				<verse number="56">眾寡之間、所當分者、掣籤而定。○</verse>
				<verse number="57">利未族循其世系、被核數者、臚列如左、利未生革順與其眷聚、哥轄與其眷聚、米喇哩與其眷聚、</verse>
				<verse number="58">利未族中有立尼之家、希伯崙之家、馬利之家、母示之家、哥喇之家、哥轄生暗蘭、</verse>
				<verse number="59">利未之女生於埃及名約基別適暗蘭、生亞倫、摩西、與女米哩暗。</verse>
				<verse number="60">亞倫生拿答、亞庇戶、以利亞撒、以大馬。</verse>
				<verse number="61">拿答亞庇戶燃不聖之火、奉事耶和華而死。</verse>
				<verse number="62">利未族、自一月以上者、計二萬有三千、不得與以色列族同核其數、亦不得與以色列族共分其業。</verse>
				<verse number="63">摩押平原、約但河濱、耶利哥相對之所、摩西與祭司以利亞撒核數以色列眾。</verse>
				<verse number="64">昔在西乃野、摩西與祭司亞倫曾核其眾、迄今被數之時、無一人在者、</verse>
				<verse number="65">蓋耶和華曾有言曰、其人必死於曠野、故靡有孑遺。所尚存者、惟耶孚尼子迦勒、嫩之子約書亞而已。</verse>
			</chapter>
			<chapter number="27">
				<verse number="1">約瑟子馬拿西支派、馬吉曾孫、基列孫、希弗子、西羅非哈育五女、名馬拉、挪亞、曷拉、密迦、得撒、</verse>
				<verse number="2">俱至會幕、立於摩西、祭司以利亞撒、會長及會眾之前、曰、</verse>
				<verse number="3">我父死於曠野、不與哥喇黨同、違逆耶和華、第為己罪而死、死而無子、</verse>
				<verse number="4">既無後嗣、何刪其名、絕於譜系、在叔伯之中、請以遺產賜我。</verse>
				<verse number="5">摩西以其事呈於耶和華。</verse>
				<verse number="6">耶和華諭摩西曰、</verse>
				<verse number="7">西羅非哈之女所言是也、必以其父之遺產傳之、俾在叔伯中有其恆業。</verse>
				<verse number="8">爾告以色列族云、如人死而無子、必歸其業於女、</verse>
				<verse number="9">無女則歸諸兄弟、</verse>
				<verse number="10">無兄弟則歸諸叔伯、</verse>
				<verse number="11">無叔伯則歸諸戚屬、使以色列族永著為例、循我所諭之命。○</verse>
				<verse number="12">耶和華諭摩西曰、爾陟亞巴林山、觀我所賜以色列族之地、</verse>
				<verse number="13">既觀之後、爾必返本、如爾兄亞倫然。</verse>
				<verse number="14">昔在汛野、迦鐵境、米利巴水濱、會眾紛爭、爾於斯時悖逆我命、不於民前尊我。</verse>
				<verse number="15">摩西籲耶和華曰、</verse>
				<verse number="16">耶和華上帝乎、爾以生氣賜於億兆、請立一人、統轄會眾、</verse>
				<verse number="17">出入於民前、為民先導、免致耶和華會眾猶羊之無牧。</verse>
				<verse number="18">耶和華諭摩西曰嫩之子約書亞、其人感於神、汝可簡取、按手其上、</verse>
				<verse number="19">置於祭司以利亞撒及會眾前、付托以命、</verse>
				<verse number="20">以汝尊榮、加諸其身、使以色列會眾、無不遵循、</verse>
				<verse number="21">彼必立於祭司、以利亞撒前、以利亞撒用烏陵、諮諏我意、彼及以色列會眾、必聽斯命而出入。</verse>
			</chapter>
			<chapter number="28">
				<verse number="1">耶和華諭摩西曰、</verse>
				<verse number="2">告以色列族、循期必獻燔祭、奉馨香以享我。</verse>
				<verse number="3">更當告之、所獻我之燔祭、即未盈歲之羔二、純潔是務、日為燔祭、</verse>
				<verse number="4">朝一暮一、</verse>
				<verse number="5">又獻麵六升、和清油二斤有半、為禮物。</verse>
				<verse number="6">我昔在西乃山、曾命恆獻燔祭、取其馨香、以奉於我者即此。</verse>
				<verse number="7">為所獻之羔、必取醇醪二斤有半、灌奠於聖所、以奉事我。</verse>
				<verse number="8">薄暮獻羔、其所奉禮物、酒以灌奠、循其清晨之例、爇之以火、取其馨香、以奉事我。</verse>
				<verse number="9">值安息日、必獻未盈歲之羔二、純潔是務、和油之麵一斗二升為禮物、酒以灌奠、</verse>
				<verse number="10">日所獻祭灌酒而外、必於安息日獻燔祭。○</verse>
				<verse number="11">月朔、必以燔祭獻我、牡犢二、牡綿羊一、未盈歲之羔七、純潔是務、</verse>
				<verse number="12">為牡犢獻和油之麵一斗八升、為牡綿羊獻一斗二升、</verse>
				<verse number="13">為各羔獻六升、以為禮物、爇之以火取其馨香、而奉事我。</verse>
				<verse number="14">為牡犢獻酒五斤、為牡綿羊獻三斤四兩、為各羔獻二斤有半、以為灌奠、每歲月朔、所當獻者、即此。</verse>
				<verse number="15">日所獻祭灌酒而外、亦以山羊羔一、獻之於我、為贖罪祭。</verse>
				<verse number="16">正月十四日、為踰越節期、以奉事我、</verse>
				<verse number="17">是月之望、必守此禮、歷至七日、當食無酵餅、</verse>
				<verse number="18">節之首日、必有聖會、咸止工作、</verse>
				<verse number="19">取牡犢二、牡綿羊一、未盈歲之羔七、純潔是務、俱獻於我、以為燔祭、</verse>
				<verse number="20">為牡犢獻和油之麵一斗八升、為牡綿羊獻一斗二升。</verse>
				<verse number="21">為各羔獻六升以為禮物、</verse>
				<verse number="22">更獻山羊一、為贖罪祭。</verse>
				<verse number="23">上所獻者、乃在日獻燔祭之外。</verse>
				<verse number="24">日所獻祭、灌酒而外、七日中每日當獻燔祭、取其馨香以享我。</verse>
				<verse number="25">越至七日、必有聖會、咸止工作。○</verse>
				<verse number="26">七七日後、獻我以初實、亦奉禮物以薦新、其時必有聖會、咸止工作、</verse>
				<verse number="27">必以牡犢二、牡綿羊一、未盈歲之羔七、獻為燔祭、取其馨香、以奉事我。</verse>
				<verse number="28">為牡犢獻和油之麵一斗八升、為牡綿羊獻一斗二升、</verse>
				<verse number="29">為各羔獻六升、以為禮物。</verse>
				<verse number="30">更獻山羊之羔、以贖爾罪、</verse>
				<verse number="31">俱潔是務、及灌奠之酒、上所獻者、即在日所恆獻燔祭禮物之外。</verse>
			</chapter>
			<chapter number="29">
				<verse number="1">七月朔、乃吹角之期、必有聖會、咸止工作、</verse>
				<verse number="2">必以牡犢一、牡綿羊一、未盈歲之羔七、純潔是務、獻為燔祭、取其馨香、以奉事我、</verse>
				<verse number="3">必為牡犢獻和油之麵一斗八升、為牡綿羊獻一斗二升、</verse>
				<verse number="4">為各羔獻六升、以為禮物、</verse>
				<verse number="5">更獻山羊之羔一、為贖罪祭。</verse>
				<verse number="6">上所獻者、即在月朔、及每日所獻燔祭禮物、灌酒之外、俱循常例、依其核數、取其馨香、以奉事我。○</verse>
				<verse number="7">七月十日、必有聖會、咸止工作、卑以自牧、</verse>
				<verse number="8">必以牡犢一、牡綿羊一、未盈歲之羔七、純潔是務、獻為燔祭、取其馨香、以奉於我。</verse>
				<verse number="9">為牡犢獻和油之麵一斗八升、為牡綿羊獻一斗二升、</verse>
				<verse number="10">為各羔獻六升、以為禮物、</verse>
				<verse number="11">更獻山羊之羔一、為贖罪祭、上所獻者即在贖罪之祭、每日獻祭、奉禮灌酒之外。○</verse>
				<verse number="12">七月十五日、必有聖會、咸止工作、七日守節、以奉事我、</verse>
				<verse number="13">必以牡犢十三、牡綿羊二、未盈歲之羔十四、純潔是務、獻為燔祭、取其馨香、以奉事我、</verse>
				<verse number="14">為各牡犢、獻和油之麵一斗八升、為各牡綿羊獻一斗二升、</verse>
				<verse number="15">為各羔獻六升、以為禮物、</verse>
				<verse number="16">更獻山羊之羔一、為贖罪祭、上所獻者、即在恆獻燔祭禮物灌酒之外。</verse>
				<verse number="17">二日必獻牡犢十二、牡綿羊二、未盈歲之羔十四、純潔是務、</verse>
				<verse number="18">為各牡犢牡綿羊及羔、各獻禮物、酒以灌奠、依其核數、俱循常例。</verse>
				<verse number="19">更獻山羊之羔一、為贖罪祭、上所獻者、即在恆獻燔祭禮物灌酒之外。</verse>
				<verse number="20">三日必獻牡犢十一、牡綿羊二、未盈歲之羔十四、純潔是務、</verse>
				<verse number="21">為牡犢牡綿羊及羔、各獻禮物、酒以灌奠、依其核數、俱循常例。</verse>
				<verse number="22">更獻山羊一、為贖罪祭、上所獻者、即在恆獻燔祭禮物灌酒之外。</verse>
				<verse number="23">四日必獻牡犢十、牡綿羊二、未盈歲之羔十四、純潔是務、</verse>
				<verse number="24">為牡犢牡綿羊及羔、各獻禮物、酒以灌奠、依其核數、俱循常例。</verse>
				<verse number="25">更獻山羊之羔一、為贖罪祭、上所獻者、即在恆獻燔祭禮物灌酒之外。</verse>
				<verse number="26">五日必獻牡犢九、牡綿羊二、未盈歲之羔十四、純潔是務、</verse>
				<verse number="27">為牡犢牡綿羊及羔、各獻禮物、酒以灌奠、依其核數、俱循常例、</verse>
				<verse number="28">更獻山羊一、為贖罪祭、上所獻者、即在恆獻燔祭禮物灌酒之外。</verse>
				<verse number="29">六日必獻牡犢八、牡綿羊二、未盈歲之羔十四、純潔是務、</verse>
				<verse number="30">為牡犢牡綿羊及羔、各獻禮物、酒以灌奠、依其核數、俱循常例。</verse>
				<verse number="31">更獻山羊一、為贖罪祭、上所獻者、即在恆獻燔祭禮物灌酒之外。</verse>
				<verse number="32">七日必獻牡犢七、牡綿羊二、未盈歲之羔十四、純潔是務、</verse>
				<verse number="33">為牡犢牡綿羊及羔、各獻禮物、酒以灌奠、依其核數、俱循常例、</verse>
				<verse number="34">更獻山羊一、為贖罪祭、上所獻者、即在恆獻燔祭禮物灌酒之外。</verse>
				<verse number="35">八日必有會、是日為大、咸止工作、</verse>
				<verse number="36">必以牡犢一、牡綿羊一、未盈歲之羔七、純潔是務、獻為燔祭、取其馨香、以奉事我、</verse>
				<verse number="37">為牡犢牡綿羊及羔、各獻禮物、酒以灌奠、依其核數、俱循常例、</verse>
				<verse number="38">更獻山羊一、為贖罪祭、上所獻者、即在恆獻燔祭禮物灌酒之外。</verse>
				<verse number="39">值節期時、必以今所言之燔祭禮物灌奠之酒、酬恩之祭、獻我、即在許願樂輸之外。</verse>
				<verse number="40">摩西告以色列族、俱循耶和華命。</verse>
			</chapter>
			<chapter number="30">
				<verse number="1">摩西告以色列族長曰、耶和華命、</verse>
				<verse number="2">如人指耶和華而許願、或發誓以自戒、則言出惟行、信不可失。</verse>
				<verse number="3">若女年幼、尚在父家、指耶和華而許願以自戒、</verse>
				<verse number="4">其父聞言、默然無語、則所許之願自戒之言必行。</verse>
				<verse number="5">如父不允、則所許之願、所言之戒、俱不可行、父既不允、耶和華將釋之。</verse>
				<verse number="6">如已適人、而造次許願以自戒、</verse>
				<verse number="7">夫聞默然、則所言必行。</verse>
				<verse number="8">如夫不允、則所許之願、自戒之言俱廢、耶和華將釋之。</verse>
				<verse number="9">如嫠婦棄婦許願自戒、則必行之。</verse>
				<verse number="10">如婦在夫家、許願發誓以自戒、</verse>
				<verse number="11">夫聞默然、不之禁禦、則所言必行、</verse>
				<verse number="12">如夫聞而廢之、則所許之願、自戒之言、不必行、夫既不允、耶和華將釋之。</verse>
				<verse number="13">婦許願發誓、卑以自牧、夫可使之立、亦可使之廢。</verse>
				<verse number="14">如夫日無所語、則婦許願以自戒必行、倘聞而默然、是使之立也。</verse>
				<verse number="15">如夫聞言而廢之、必負其罪。</verse>
				<verse number="16">以上所載、乃耶和華命摩西者、言女幼時、未于歸、為父所治、既適人、為夫所治、其例若此。</verse>
			</chapter>
			<chapter number="31">
				<verse number="1">耶和華諭摩西曰、</verse>
				<verse number="2">汝為以色列族報仇、罰米田人、而後返本。</verse>
				<verse number="3">摩西告民曰、汝必備戰、攻擊米田人、使耶和華怨米田人之憤可洩。</verse>
				<verse number="4">於以色列族中、各簡一千人備戰。</verse>
				<verse number="5">於是以色列族中臨陳者各支派一千人、總計一萬二千、預備以戰。</verse>
				<verse number="6">摩西遣之、又遣祭司以利亞撒子非尼哈執聖器、吹號角、</verse>
				<verse number="7">與米田人戰、遵耶和華諭摩西之命、殺其丁男、</verse>
				<verse number="8">更殺米田五王、以未、哩金、蘇耳、戶耳、哩巴、及庇耳、子巴蘭、均殲以刃。</verse>
				<verse number="9">以色列人奪其妻孥、攘其牛羊、掠其貨財、</verse>
				<verse number="10">城垣閭里、燬之以火、</verse>
				<verse number="11">貨財什物、刧之以歸、</verse>
				<verse number="12">以所得之人與物、攜之至摩押平原、約但河濱、耶利哥相嚮、建營之所、見摩西及祭司以利亞撒、與以色列會眾。</verse>
				<verse number="13">摩西及祭司以利亞撒、暨諸會長、出營以迎、</verse>
				<verse number="14">千夫長、百夫長、及全軍之統轄、既戰而歸、摩西見之怒甚、</verse>
				<verse number="15">曰、奚拯眾婦、存其生乎。</verse>
				<verse number="16">彼從巴蘭之言、誘以色列族、逆耶和華、服役於比耳、故耶和華降災於會眾。</verse>
				<verse number="17">今所得之幼稚中、諸男當殺、與人同寢諸婦亦當殺。</verse>
				<verse number="18">未與人同寢之女、俾全其生。</verse>
				<verse number="19">爾曹居於營外七日、凡殺人捫尸者、及所獲之人、俱蒙不潔、必待三日七日、自滌乃潔。</verse>
				<verse number="20">衣、皮、毛、布、木器、亦當使潔。○</verse>
				<verse number="21">軍士既戰而歸、以利亞撒告之曰、耶和華所諭摩西者有定例焉。</verse>
				<verse number="22">金銀、銅、鐵、錫、鉛、</verse>
				<verse number="23">能不敝於火、當使經火、然後成潔、亦當滌以去污之水、如物易敝於火者、必滌以水、</verse>
				<verse number="24">當自澣衣、迨至七日、然後為潔、可入於營。○</verse>
				<verse number="25">耶和華諭摩西曰、</verse>
				<verse number="26">汝與祭司以利亞撒、暨會長、必核數所得之物、或人或畜、</verse>
				<verse number="27">各分為二、一歸臨陳之戰卒、一歸會眾、</verse>
				<verse number="28">臨陳戰卒所得之物、必由其中以徵其貢、無論人驢牛羊、五百輸一、</verse>
				<verse number="29">奉於祭司以利亞撒、舉而獻我。</verse>
				<verse number="30">以色列族所得之物、無論人驢、牛羊、與各牲畜、必由其中五十輸一、歸守我會幕之利未人。</verse>
				<verse number="31">摩西及祭司以利亞撒遵耶和華命而行。</verse>
				<verse number="32">臨陳而歸所奪之物、計羊六十七萬五千、</verse>
				<verse number="33">牛七萬二千、</verse>
				<verse number="34">驢六萬一千、</verse>
				<verse number="35">未與人同寢之女、三萬二千、</verse>
				<verse number="36">其半歸臨陳之卒、計羊三十三萬七千五百、</verse>
				<verse number="37">徵貢歸耶和華者、六百七十五、</verse>
				<verse number="38">牛三萬六千、徵貢歸耶和華者七十二、</verse>
				<verse number="39">驢三萬有五百、徵貢歸耶和華者六十一、</verse>
				<verse number="40">人一萬六千、徵貢歸耶和華者三十二、</verse>
				<verse number="41">所歸耶和華者、必舉而獻之、摩西給祭司以利亞撒、遵耶和華所諭之命。</verse>
				<verse number="42">所虜之物、摩西取其半、歸以色列會眾、</verse>
				<verse number="43">計羊三十三萬七千五百、</verse>
				<verse number="44">牛三萬六千、</verse>
				<verse number="45">驢三萬有五百、</verse>
				<verse number="46">人一萬六千、</verse>
				<verse number="47">無論人畜、摩西由其中五十輸一、以給守耶和華會幕之利未人、遵耶和華命。○</verse>
				<verse number="48">千夫長、百夫長、及全軍之統轄者、咸就摩西、</verse>
				<verse number="49">曰、僕等核數所統之戰士、不損一人、</verse>
				<verse number="50">故攜禮物、歸於耶和華、隨其所有、手釧、指環、耳環、垂項之珠、可為己命贖罪、於耶和華前。</verse>
				<verse number="51">摩西與祭司以利亞撒、收其金飾。</verse>
				<verse number="52">千夫長、百夫長、以戰時所得者為禮物、舉而獻於耶和華、其金計八千三百七十五兩。</verse>
				<verse number="53">士卒所得者未獻。</verse>
				<verse number="54">摩西與祭司以利亞撒取千夫長百夫長所獻之金、攜入會幕、置耶和華前、為以色列族之記錄。</verse>
			</chapter>
			<chapter number="32">
				<verse number="1">流便支派、伽得支派、牲畜成群、見牙設基列二地、堪為游牧之所、</verse>
				<verse number="2">乃就摩西、及祭司以利亞撒、暨諸會長前、曰、</verse>
				<verse number="3">亞大錄、底本、牙設、寧喇、希實本、以利亞利、示班、尼破、庇穩、</verse>
				<verse number="4">斯地也、即耶和華助以色列族所取者、堪為游牧之所、僕等有群畜、</verse>
				<verse number="5">倘得沾恩、請以斯地錫我為業、毋庸我渡約但。</verse>
				<verse number="6">摩西曰、汝同儕往戰、汝俱安坐於此乎。</verse>
				<verse number="7">奚使以色列族喪膽、致耶和華所錫之地不能得濟。</verse>
				<verse number="10">當斯時也、耶和華甚怒、矢之曰、</verse>
				<verse number="11">出埃及之有眾、自二十歲以上者、既不竭忠從我、故所誓亞伯拉罕、以撒、雅各之地必不能得、</verse>
				<verse number="12">惟基尼洗人、耶孚尼子迦勒、嫩之子約書亞、竭忠從我、則可得焉。</verse>
				<verse number="13">耶和華甚怒、使以色列族遊於曠野、歷四十年、迨及斯代之民、違逆耶和華者、尸骸消滅。</verse>
				<verse number="14">今爾繼祖、恆為犯罪之人、使耶和華怒以色列族愈甚。</verse>
				<verse number="15">如爾仍不信從、則耶和華必遺以色列族於野、亡斯有眾。</verse>
				<verse number="16">對曰、我必為群畜作羊牢、為幼稚建邑垣、</verse>
				<verse number="17">使幼稚居於邑垣、免為斯土之民所害、我必預備以戰、不居以色列族後、導入其所。</verse>
				<verse number="18">我不欲歸、迨以色列族各得其業。</verse>
				<verse number="19">我在約但、既能取其東隅、不欲得其西境。</verse>
				<verse number="22">迨驅其敵、取其地、然後旋歸、仍於此得業、則在耶和華及以色列族前、爾可無辜。</verse>
				<verse number="23">不然、則干犯耶和華、罪必有歸、爾當知之。</verse>
				<verse number="24">爾所言必行、為群畜作羊牢、為幼稚建城垣、可也。</verse>
				<verse number="25">伽得支派、流便支派、對摩西曰、僕等將遵主命、</verse>
				<verse number="26">妻孥、牛羊、必留於基列邑中、</verse>
				<verse number="27">僕等濟河、預備以戰、遵耶和華命、從我主所言。</verse>
				<verse number="28">摩西告祭司以利亞撒、嫩之子約書亞、及以色列支派最著者、</verse>
				<verse number="29">曰如伽得支派、流便支派、與爾有眾、濟約但河、預備以戰、據有其地、遵耶和華命、則必以基列賜之為業。</verse>
				<verse number="30">不然、僅得業於迦南而已。</verse>
				<verse number="31">伽得流便二支派對曰、耶和華所命、僕將遵行。</verse>
				<verse number="32">我必濟河、至迦南地、遵耶和華命、預備以戰、惟欲得業於約但東。</verse>
				<verse number="33">摩西以亞摩哩王西宏、巴山王噩之地、及境內之邑垣鄉里、俱給伽得支派、流便支派、約瑟子馬拿西支派之半。○</verse>
				<verse number="34">伽得人建置邑垣、即底本、亞大錄、亞羅耳、</verse>
				<verse number="35">押律、說反、雅設、約庇哈、</verse>
				<verse number="36">伯寧喇、伯哈蘭、亦作羊牢。</verse>
				<verse number="37">流便人建希實本、以利亞利、基烈亭、</verse>
				<verse number="38">尼破、巴力免、悉馬、有易其名者、有仍其舊者。</verse>
				<verse number="39">馬拿西子、馬吉之後裔、往基列、驅逐亞摩哩人、而據其地、</verse>
				<verse number="40">摩西即以其地錫之、使處其中。</verse>
				<verse number="41">馬拿西子睚耳、取諸鄉里、稱之為哈物睚耳、</verse>
				<verse number="42">挪巴取基納、與其鄉里、稱之為挪巴。</verse>
			</chapter>
			<chapter number="33">
				<verse number="1">摩西 亞倫導以色列族、出自埃及、循其行伍。</verse>
				<verse number="2">摩西遵耶和華命、書遄征之程、臚列於左、</verse>
				<verse number="3">正月之望、踰越節之明晨、以色列族離蘭塞、雖為埃及人所目擊、毫無畏葸。</verse>
				<verse number="4">以耶和華曾於埃及敗其上帝、戮其長子、而埃及人治其葬事故也。</verse>
				<verse number="5">以色列族自蘭塞遄征、張幕於數割、</verse>
				<verse number="6">自數割遄征、張幕於以籐近野。</verse>
				<verse number="7">自以籐遄征、而返其旆、於比哈希綠、巴力洗分相對之所、蜜奪前張幕。</verse>
				<verse number="8">自比哈希綠遄征、經海而行、歷程三日、至以籐之野、張幕於馬剌。</verse>
				<verse number="9">自馬剌、至以林、遂張幕焉、在彼有水泉十二、棗樹七十。</verse>
				<verse number="10">自以林而往、附紅海張幕。</verse>
				<verse number="11">離紅海、張幕於汛野、</verse>
				<verse number="12">自汛野遄征、張幕於脫迦、</verse>
				<verse number="13">自脫迦張幕於亞綠、</verse>
				<verse number="14">自亞綠、張幕於哩非停、在彼無水可飲、</verse>
				<verse number="15">乃離之他往、於西乃野張幕、</verse>
				<verse number="16">自西乃野遄征、張幕於乞律夏大法。</verse>
				<verse number="17">自彼至哈西錄、遂張幕焉。</verse>
				<verse number="18">自哈西錄遄征、張幕於勒馬、</verse>
				<verse number="19">離勒馬遄征、張幕於臨門帕烈、</verse>
				<verse number="20">自此而往、張幕於立拿、</verse>
				<verse number="21">自立拿遄征、張幕於勒撒、</verse>
				<verse number="22">既離勒撒、張幕於基希拉大、</verse>
				<verse number="23">離之遄征、張幕於沙百山、</verse>
				<verse number="24">離山而行、張幕於哈喇大、</verse>
				<verse number="25">自哈喇大遄征、張幕於馬希錄、</verse>
				<verse number="26">自馬希錄、張幕於大哈、</verse>
				<verse number="27">自大哈遄征、張幕於大喇、</verse>
				<verse number="28">自大喇遄征、張幕於蜜迦、</verse>
				<verse number="29">自蜜迦遄征、張幕於哈摩拿、</verse>
				<verse number="30">自此而行、張幕於摩西錄、</verse>
				<verse number="31">自摩西錄遄征、張幕於庇尼雅干、</verse>
				<verse number="32">自此而行、張幕於曷哈及甲、</verse>
				<verse number="33">自此遄征、張幕於約巴大、</verse>
				<verse number="34">自約巴大遄征、張幕於以破拿、</verse>
				<verse number="35">自以破拿遄征、張幕於以旬迦別、</verse>
				<verse number="36">自此而往、張幕於汛野、即迦鐵。</verse>
				<verse number="37">離迦鐵張幕於何耳山、近以東界、</verse>
				<verse number="38">以色列族出自埃及、歷四十年、五月朔、祭司亞倫、遵耶和華命、陡何耳山而死、</verse>
				<verse number="39">壽一百二十三歲。</verse>
				<verse number="40">當時亞臘王、居於迦南之南境、聞以色列族至其國。</verse>
				<verse number="41">以色列族離何耳山、張幕於薩摩拿、</verse>
				<verse number="42">自薩摩拿、張幕於部嫩、</verse>
				<verse number="43">自部嫩、張幕於阿泊、</verse>
				<verse number="44">自阿泊、張幕於以雅亞巴林、近摩押界、</verse>
				<verse number="45">自此而往、張幕於底本伽得、</verse>
				<verse number="46">自底本伽得、張幕於亞門特拉太音、</verse>
				<verse number="47">自此而往、張幕於尼破前、亞巴林山、</verse>
				<verse number="48">離亞巴林山、張幕於摩押平原、約但河旁、耶利哥相對之所、</verse>
				<verse number="49">沿河建營、自伯耶西末起、至摩押平原、亞伯示亭止。○</verse>
				<verse number="50">在彼耶和華諭摩西曰、</verse>
				<verse number="51">告以色列族云、汝渡此河入於迦南、</verse>
				<verse number="52">必驅居民、凡勒像於碑、及鎔鑄之偶像、汝必壞之、毀厥崇邱、</verse>
				<verse number="53">必取其地而居之、蓋我以斯土賜汝為業。</verse>
				<verse number="54">汝必掣籤分地、按爾戶口、人眾則給地亦多、人寡則給地亦減、各隨所掣之籤、循其世系、得此恆業。</verse>
				<verse number="55">斯土之眾、爾不驅逐、則其遺民、必為爾目中之刺、肘下之棘、困苦爾於此。</verse>
				<verse number="56">我素欲降罰於彼、今之待爾亦將如是。</verse>
			</chapter>
			<chapter number="34">
				<verse number="1">耶和華諭摩西曰、</verse>
				<verse number="2">告以色列族云、汝今將入迦南、得其四境為業、</verse>
				<verse number="3">爾之邊隅、南至汛野、近於以東自此而東、沿及鹽海、造其極處。</verse>
				<verse number="4">爾之南境、環繞亞克拉濱山、延至於汛、自此而南、至迦鐵巴尼亞、哈薩亞達、及押門、</verse>
				<verse number="5">自押門沿至埃及河、出於大海、為爾南境。</verse>
				<verse number="6">爾境之西、即以大海為限。</verse>
				<verse number="7">自大海而往至何耳山、</verse>
				<verse number="8">又至哈末、延及西撻、</verse>
				<verse number="9">至於錫分、哈薩以難、為爾北境。</verse>
				<verse number="10">自哈薩以難而往至於示番、</verse>
				<verse number="11">延至立拉、及河源之東、至基尼烈海東濱、</verse>
				<verse number="12">沿約但河、至於鹽海、為爾東境、爾之四境即此。</verse>
				<verse number="13">摩西告以色列族曰、耶和華以斯土錫於九支派、及支派之半、掣籤而得之、</verse>
				<verse number="14">惟流便伽得二支派、及馬拿西支派之半、循其世系、</verse>
				<verse number="15">已得其業、在約但東、耶利哥相對之處。</verse>
				<verse number="16">耶和華諭摩西曰、</verse>
				<verse number="17">為爾分業者、祭司以利亞撒、嫩之子約書亞、</verse>
				<verse number="18">及各支派之牧伯、</verse>
				<verse number="19">猶大支派、耶孚尼子迦勒、</verse>
				<verse number="20">西面支派、亞米忽子示母利、</verse>
				<verse number="21">便雅憫支派、其斯倫子以利撻、</verse>
				<verse number="22">但支派之牧伯、約利子布基、</verse>
				<verse number="23">約瑟子馬拿西支派之牧伯、以佛子漢業、</verse>
				<verse number="24">以法蓮支派之牧伯、拾但子基母利、</verse>
				<verse number="25">西布倫支派之牧伯、帕納子以利撒番、</verse>
				<verse number="26">以薩迦支派之牧伯、押散子巴鐵、</verse>
				<verse number="27">亞設支派之牧伯、示羅米子亞希忽、</verse>
				<verse number="28">納大利支派之牧伯、亞米忽子比大黑。</verse>
				<verse number="29">以上所載、即耶和華命、以迦南地分以色列族為業者。</verse>
			</chapter>
			<chapter number="35">
				<verse number="1">在摩押平原、約但河濱、耶利哥相對之處、耶和華諭摩西曰、</verse>
				<verse number="2">告以色列族、於其所得之地、以邑郊賜於利未人、</verse>
				<verse number="3">其人民則處於邑中、其牛羊六畜與凡所有則歸於郊、</verse>
				<verse number="4">所賜於利未人者、邑垣而外、四周一百丈為郊、</verse>
				<verse number="5">郊外之地、東西南北、各二百丈、邑在其中、此即邑郊之丈數也。</verse>
				<verse number="6">利未人所得之邑郊、其中必有六邑、為逋逃之藪、使誤殺人者可遁於彼、外此更得邑四十有二、</verse>
				<verse number="7">蓋利未人所得之邑郊、共四十有八。</verse>
				<verse number="8">以色列族所得之地、必於其中賜邑於利未人、視得地之大小、為賜邑之多寡、各循所得之業而給焉。○</verse>
				<verse number="9">耶和華諭摩西曰、汝告以色列族云、</verse>
				<verse number="10">汝渡約但河、入迦南地、</verse>
				<verse number="11">時必簡邑、為逋逃之藪、使誤殺人者、可遁於彼、</verse>
				<verse number="12">殺人者、未見鞫於會眾、而被殺之戚屬欲報其仇、則可遁於斯邑、不致死亡。</verse>
				<verse number="13">利未人邑中、必有六邑為逋逃之藪、</verse>
				<verse number="14">約但東三邑、迦南地三邑。</verse>
				<verse number="15">凡以色列族、與賓旅誤殺人者、可遁於斯、</verse>
				<verse number="16">若以鐵器擊人至死、是誠殺人者、必死毋赦、</verse>
				<verse number="17">若擲石擊人至死、是誠殺人者、必死毋赦、</verse>
				<verse number="18">若以木器擊人至死、是誠殺人者、必死毋赦、</verse>
				<verse number="19">被殺之戚屬、可報其仇、遇即殺之。</verse>
				<verse number="20">若蓄怨而刺人、或伏要而射人、</verse>
				<verse number="21">或生釁而手擊人、置人於死地、是誠殺人者、必死毋赦、被殺之戚屬遇即殺之、</verse>
				<verse number="22">如毫無釁隙、而猝然刺及、或非伏要、而以物相射、</verse>
				<verse number="23">或不見而擲石、致人於死、本非結讎、不欲害人、</verse>
				<verse number="24">則會眾必於殺人報仇者之間循例而剖析。</verse>
				<verse number="25">救殺人者脫於報仇者手、既遁於逋逃之藪、必使居彼、以待受聖膏之祭司長終、則無故焉。</verse>
				<verse number="26">如殺人者出逋逃之邑郊、</verse>
				<verse number="27">報仇者在外遇而殺之、則罪不之及、</verse>
				<verse number="28">蓋殺人者當居逋逃之藪、待祭司長死、後返其故土可也。</verse>
				<verse number="29">以此著為定例、歷世勿替、隨往勿易。</verse>
				<verse number="30">凡殺人者、有人為證、必死毋赦、證人惟一則不可。</verse>
				<verse number="31">殺人者不得以金贖、必死毋赦。</verse>
				<verse number="32">祭司長未死、而殺人者欲以金贖、離逋逃之藪、歸其故土、亦不可。</verse>
				<verse number="33">如殺人命、則污衊斯土、殺人者未償命、則污仍不去、</verse>
				<verse number="34">我耶和華居以色列族中、故不可加以污衊。</verse>
			</chapter>
			<chapter number="36">
				<verse number="1">約瑟曾孫、馬拿西孫、馬吉子、基列後裔之最著者、就摩西及以色列族長之最著者、告之曰、</verse>
				<verse number="2">耶和華諭我主、用掣籤之法、以斯土賜以色列族為業、亦命我主、以我戚屬西羅非哈之業、予其女、</verse>
				<verse number="3">如適以色列他支派之人、則其業為他支派所得、而我祖之遺業歸於他人、</verse>
				<verse number="4">值以色列族禧年、則女之業必歸於所適支派、而我祖之業必將少減。</verse>
				<verse number="5">摩西遵耶和華命、告以色列族曰、約瑟支派之人所言甚善。</verse>
				<verse number="6">耶和華命曰、西羅非哈女任其適人、惟擇同祖支派之人則可。</verse>
				<verse number="7">如是以色列族之業、不得由此移彼、各支派之人守祖遺業。</verse>
				<verse number="8">凡女有業、必適於同族之人、使以色列族各守厥祖之遺業。</verse>
				<verse number="9">業不得由此移彼、以色列族各支派必守其業。</verse>
				<verse number="12">約瑟子、馬拿西世系、如是其業為本族所守。</verse>
				<verse number="13">以上所載、則於摩押平原、約但河濱、耶利哥相對之所、耶和華所命摩西、告以色列族之律例也。</verse>
			</chapter>
		</book>
		<book number="5">
			<chapter number="1">
				<verse number="1">約但東濱之野、紅海直出之谷、即巴蘭 陀弗、拉班、哈洗錄、底撒哈間、摩西傳命於以色列族、</verse>
				<verse number="2">來自何烈、道由西耳、至迦鐵巴尼亞、歷程十有一日、</verse>
				<verse number="3">出埃及後四十年、十一月朔、摩西循耶和華命諭以色列族。</verse>
				<verse number="4">先是摩西殺亞摩哩王西宏、居于希實本者、亦殺巴山王噩居於以得來及亞大綠者、</verse>
				<verse number="5">今在摩押地、約但東、摩西以耶和華命示以色列族、</verse>
				<verse number="6">曰、昔在何烈山、我之上帝耶和華諭我云、爾久居此山、</verse>
				<verse number="7">可返旆遄征至亞摩哩山、及其鄰近之平原陵谷、亦往南行、至於海濱、入於迦南、延及利巴嫩、抵百辣河。</verse>
				<verse number="8">昔我誓以斯土與爾祖亞伯拉罕、以撒、雅各、爰及苗裔、今地俱在爾前、可入而得之、○</verse>
				<verse number="11">願爾祖之上帝耶和華、踐其前言、錫嘏於爾、增益民數、較之於今、更多千倍、</verse>
				<verse number="12">然民多爭競、其責甚重、我難獨任、</verse>
				<verse number="13">可於支派中、簡爾所識、智慧獨具者、我立之為長、治理爾曹。</verse>
				<verse number="14">爾曹乃對曰、斯言甚善、</verse>
				<verse number="15">我遂於支派諸長中、簡智慧之人、眾所識者、立為牧伯、千夫長、百夫長、五十夫長、十夫長、治理爾曹、</verse>
				<verse number="16">我命士師云、聽訟於宗族賓旅間、以正理為折中、</verse>
				<verse number="17">鞫事屬上帝、汝鞫人時、毋行偏視、無論尊卑、必聽其訟、不可畏人、如事關重大、則告於我、我為剖析、</verse>
				<verse number="18">於斯時也、我以爾所當行者、明告於爾。○</verse>
				<verse number="19">厥後、我儕遵我上帝耶和華命、自何烈遄征、經歷曠野、其境甚廣、其形可畏、道由亞摩哩山、至迦鐵巴尼亞。</verse>
				<verse number="20">當時我告爾曰、我上帝耶和華以亞摩哩山賜我、今至其境、</verse>
				<verse number="21">我祖之上帝耶和華、踐其前言、錫土於爾、當前往得之、毋驚毋畏。</verse>
				<verse number="22">爾曹來前、告我曰、我將遣使、往探其地、返可復我、當由何道、當至何邑。</verse>
				<verse number="23">我善其言、簡於各支派中、共十有二人、</verse>
				<verse number="24">彼即旋踵登山、至以實各谷、窺察其地、</verse>
				<verse number="25">取其土產、以復於我、曰、我上帝耶和華所賜者、膏腴之壤也。</verse>
				<verse number="26">乃爾曹違逆上帝耶和華命、不欲前往、</verse>
				<verse number="27">爾在幕中者、嘖有怨言、曰、耶和華憾我、故導我出埃及、付於亞摩哩人、以殲滅我、</verse>
				<verse number="28">我同儕使我喪膽、言斯土之民較我軀幹雄偉、城垣廣大、高可參天、在彼有亞納子、我何能往。</verse>
				<verse number="29">我特諭爾曰、毋戰慄、毋畏葸、</verse>
				<verse number="30">爾之上帝耶和華為爾先導、助爾爭戰、昔在埃及、輔翼爾眾、爾所目擊、今亦必如是。</verse>
				<verse number="31">又在曠野、由爾所經之道、至於斯土、爾上帝耶和華提抱爾、如人之懷赤子、為爾所見、</verse>
				<verse number="34">耶和華聞爾言、震怒特甚、矢之曰、</verse>
				<verse number="35">昔我以腴壤、誓與其祖宗、斯代之民素惡、必弗能得、</verse>
				<verse number="36">惟耶孚尼子迦勒、竭忠從我、則可得見、其所履之地、我將錫之、爰及子孫。</verse>
				<verse number="37">當時耶和華緣爾故怒我、曰、爾不可入斯土、</verse>
				<verse number="38">惟侍爾側者、嫩之子約書亞可入、當強厥志、使輔翼以色列族以得斯業。</verse>
				<verse number="39">當時耶和華亦諭爾曰、爾之子女幼稚、不能別善惡、爾曾言必為敵所擄、我則錫以斯土、使彼入而得之、</verse>
				<verse number="40">惟爾曹當返旆、道由紅海、詣曠野以遄征。</verse>
				<verse number="41">時爾曹對曰、我曾違逆我上帝耶和華、今遵其命、前往以戰、維時各執器械、備以登山。</verse>
				<verse number="42">耶和華命我、普告於眾、曰、耶和華不佑爾、勿往以戰、恐敗於敵、</verse>
				<verse number="43">我以告爾、爾不聽從、違逆耶和華擅自登山、</verse>
				<verse number="44">居山之亞摩哩人出、驅逐爾曹、勢若蜂擁、遂致敗績、自西耳山至於曷馬、</verse>
				<verse number="45">爾乃返旆、哭於耶和華前、不蒙垂聽、</verse>
				<verse number="46">當時居於迦鐵、非止一日。</verse>
			</chapter>
			<chapter number="2">
				<verse number="1">我儕反旆遄征、道由紅海、適於曠野、環繞西耳山、歷日已久、遵耶和華命。</verse>
				<verse number="2">耶和華諭我曰、</verse>
				<verse number="3">爾環行此山久矣、必旋踵北行、</verse>
				<verse number="4">當告民曰、汝之同族以掃子孫、居於西耳、爾經斯土、彼必畏懼、惟汝謹慎、</verse>
				<verse number="5">勿與戰爭、即其尺土、我不汝給、乃以西耳山賜以掃為業。</verse>
				<verse number="6">汝所食之糧、所飲之水、必以金市。</verse>
				<verse number="7">蓋爾所為者、蒙爾上帝耶和華錫嘏、爾行曠野、歷四十年、爾之上帝耶和華、導爾佑爾、使無缺乏。</verse>
				<verse number="8">於是我儕離我同族、即以掃子孫、居於西耳者、道由平原、自以辣及以旬迦別、旋踵前往、經摩押野。</verse>
				<verse number="9">耶和華諭我曰、勿擾摩押人、與之戰爭、其地非爾所得、蓋我以亞耳賜羅得後裔為業。</verse>
				<verse number="10">昔以米人居彼、斯民眾多、軀幹雄偉、如亞納人然、</verse>
				<verse number="11">或稱之為哩乏音、惟摩押人稱之為以米。</verse>
				<verse number="12">在昔何林人亦居西耳、為以掃子孫所滅、據有其地、以色列族之地、蒙耶和華所錫者、事亦相同。</verse>
				<verse number="13">耶和華亦諭我、曰爾起、渡西勒溪、我遵命而行。</verse>
				<verse number="14">昔自離迦鐵巴尼亞時、至渡西勒溪時、三十有八年、於斯時也、斯代之軍士、尸骸消滅、應耶和華所矢之言、</verse>
				<verse number="15">蓋耶和華攻之、使之喪亡、尸骸消滅。</verse>
				<verse number="16">武士殞沒、絕於民中之後、</verse>
				<verse number="17">耶和華諭我曰、</verse>
				<verse number="18">今爾當經摩押邊隅之邑亞耳、</verse>
				<verse number="19">行近亞捫族、勿擾之、勿與戰爭、其地非汝所得、蓋我以之錫羅得後裔為業。</verse>
				<verse number="20">昔在斯土、為哩乏音所居、亞捫人稱之為三送冥、</verse>
				<verse number="21">其軀幹雄偉、如亞納人然、惟耶和華滅之、亞捫人據有其地。</verse>
				<verse number="22">如以掃子孫、居於西耳者、昔蒙耶和華輔翼、翦滅何林人、據有其地、事亦相同。</verse>
				<verse number="23">又有一族、稱亞英者、所居之地、自哈洗林至亞薩、甲托民滅之、據有其地。</verse>
				<verse number="24">耶和華亦諭我曰、爾起遄征、渡亞嫩河、我以亞摩哩王西宏、付於爾手、其都在希實本、汝可與戰、而得其地、</verse>
				<verse number="25">天下邦國、既聞爾名、我必使之畏爾、戰慄悚惶。○</verse>
				<verse number="26">時在基底莫野、我遣人至希實本、以善言告其王西宏曰、</verse>
				<verse number="27">爾盍容我經爾地、我必由大道、不偏於左、不偏於右、</verse>
				<verse number="28">我所食之糧、所飲之水、市之以金、第容我徒行、以過爾境、</verse>
				<verse number="29">渡約但河、至我上帝耶和華賜我之地。昔以掃後裔、居於西耳、摩押人民、居於亞耳、所行俱亦如是。</verse>
				<verse number="30">時我上帝耶和華聽希實本王西宏剛愎厥心、不容我過其地、為我所敗、以今日之事為證。</verse>
				<verse number="31">蓋耶和華曾諭我曰、我以西宏及其地、畀於爾手、汝可得之、據有其地。</verse>
				<verse number="32">西宏率眾而出、至雅哈斯與我戰。</verse>
				<verse number="33">我之上帝耶和華、以西宏王、及王子臣民、悉付於我、為我所敗、</verse>
				<verse number="34">取其城邑、男女長幼、俱行殲滅、靡有孑遺、</verse>
				<verse number="35">邑中之貨財、以及牲畜、為我所得、</verse>
				<verse number="36">亞嫩河濱之亞囉耳、及洲中之邑、迄於基列、無邑不服、乃我上帝耶和華盡付於我、</verse>
				<verse number="37">惟亞捫族之地、雅泊河濱、山中之邑、為我上帝耶和華所禁者、我不侵奪。</verse>
			</chapter>
			<chapter number="3">
				<verse number="1">我儕旋踵、道由巴山、巴山王噩率眾而出、至以得來與我戰。</verse>
				<verse number="2">耶和華告我曰、毋畏、我必以王、及其民人、土地、付於汝手、昔在希實本、滅亞摩哩王西宏、今之待噩、亦必若是。</verse>
				<verse number="3">於是我之上帝耶和華、以巴山王噩、及其人民付於我手、為我翦滅、靡有孑遺。</verse>
				<verse number="4">亞咯境為巴山王噩所統、邑共六十、悉為所取、無不服從。</verse>
				<verse number="5">以上諸邑、俱有高垣、及門與楗、外此更有閭里、其數眾多、</verse>
				<verse number="6">我翦滅之、及其男女長幼、如昔滅希實本王西宏然。</verse>
				<verse number="7">邑中之貨財、以及牲畜、為我所得。</verse>
				<verse number="8">在約但之東、自亞嫩河、及黑門山、亞摩哩二王之地、為我所取、</verse>
				<verse number="11">哩乏音族所存者、惟巴山王噩、其床以鐵為之、長九尺、廣四尺、布肘為度、今在亞捫人之喇巴有之。</verse>
				<verse number="12">亞嫩河濱、亞囉耳土壞、基列山之半、及其所有之邑、我儕得之、以與流便伽得二支派。</verse>
				<verse number="13">基列山之餘地、及巴山王噩所統之亞咯境、與巴山國、人稱為哩乏音地者、我以此給馬拿西支派之半。</verse>
				<verse number="14">亞咯之地、即其述馬迦接壤之區、為馬拿西子睚耳所取、依其名稱之、為巴山哈勿睚耳、迄今其名尚存。</verse>
				<verse number="15">我以基列地之半賜馬吉。</verse>
				<verse number="18">當時我諭之曰、爾之上帝耶和華雖以斯土錫爾、然爾之軍旅必備以戰、先爾同儕以色列族而遄征、</verse>
				<verse number="19">我知爾牲畜既多、爾之妻孥牲畜、可留於我所錫之邑、</verse>
				<verse number="20">待爾同儕、於約但西、得爾上帝耶和華所錫之地、而享安樂、與爾無異、後則歸我所錫爾之地。○</verse>
				<verse number="21">我諭約書亞曰、爾上帝耶和華敗斯二王、其事為爾目擊、今爾所往諸國、耶和華必敗之、與昔相同、</verse>
				<verse number="22">毋畏、爾上帝耶和華必助爾戰。</verse>
				<verse number="23">於時我曾求曰、</verse>
				<verse number="24">主耶和華與、爾以大力、顯其有為、示於爾僕、在天地間、豈再有上帝、能顯如此之大有為耶。</verse>
				<verse number="25">請爾容我濟約但河、觀茲腴壤、及其名山、與利巴嫩。</verse>
				<verse number="26">耶和華緣爾曹怒我、不允我祈、乃告我曰、如是足矣、勿以此事再告於我、</verse>
				<verse number="27">爾當陟比士迦巔、向南北東西而瞻望、目擊斯土、則可、惟約但之河不得而濟。</verse>
				<verse number="28">必命約書亞、強固厥志、導民濟河、得爾所見之土、</verse>
				<verse number="29">於是我儕居於此谷、在伯比耳相對之所。</verse>
			</chapter>
			<chapter number="4">
				<verse number="1">摩西申命曰、以色列族乎、我今所示爾之法度、禮儀、宜聽從之、如是得生、而汝祖之上帝耶和華所賜汝之地、可入而得焉。</verse>
				<verse number="2">我之諭言、乃爾上帝耶和華所命者、爾當遵從、不可增、亦不可減。</verse>
				<verse number="3">凡從巴力比耳者、俱為爾之上帝耶和華所絕、乃爾目擊。</verse>
				<verse number="4">惟恆從爾上帝耶和華者、及今尚存。</verse>
				<verse number="5">我以法度禮儀教爾、使爾行之、在爾所得之地、遵我上帝耶和華命、</verse>
				<verse number="6">爾守此法、則可為智、四方之民聞此禮儀、必曰斯民昌大、智慧俱備、</verse>
				<verse number="7">豈有他民、若是昌大、得上帝左右之、猶我上帝耶和華之左右我、而允我所祈乎。</verse>
				<verse number="8">豈有他民、獲法度禮儀、如是之善、如我今日所示爾者乎、</verse>
				<verse number="9">惟當謹恪、畢生兢兢、自守其心、不致遺忘、爾所見者示於子孫。</verse>
				<verse number="10">昔在何烈山、立於爾上帝耶和華前時、耶和華諭我曰、當集斯民、使聽我言、必寅畏我、至於沒齒、教其子孫。</verse>
				<verse number="11">其時、爾眾來前、立於山下、其山之象幽深立遠、厥火炎炎、至凌霄漢。</verse>
				<verse number="12">耶和華由火中諭爾、惟聞其聲、不睹其像、</verse>
				<verse number="13">告爾以約、書十誡於二碑、俾爾恪守。○</verse>
				<verse number="14">耶和華命我教爾法度禮儀、使爾於所得之地、遵行不失、</verse>
				<verse number="15">昔在何烈山、耶和華由火中諭汝、未睹其像、故當謹恪、</verse>
				<verse number="16">恐壞爾心術、雕刻偶像、或似男女、作像像之、</verse>
				<verse number="17">或似走獸飛鳥、</verse>
				<verse number="18">或似地上昆蟲、水中鱗介、</verse>
				<verse number="19">爾仰觀天象、有日月星辰焉、恐爾迷眩、奉事崇拜之、天下億兆既行此、爾之上帝耶和華亦姑聽之、</verse>
				<verse number="20">耶和華導爾出埃及、如脫冶爐、以爾為所得之民、即以今日之事為證。</verse>
				<verse number="21">耶和華緣爾曹故、怒及於我、特發誓言、不許我渡約但、入爾上帝所錫之腴壤。</verse>
				<verse number="22">我必終於此、弗克濟河、惟爾其渡、據有斯地。</verse>
				<verse number="23">慎勿忘爾上帝耶和華所立之約、勿雕偶像、干犯厥命、</verse>
				<verse number="24">蓋爾上帝耶和華如火之燎、斷不容以他上帝匹之。</verse>
				<verse number="25">厥後爾久居斯土生子傳孫、自壞心術、雕刻偶像、作惡於汝上帝耶和華前、以干厥怒。</verse>
				<verse number="26">我今日指天地以作證、爾於所得約但之西境、不能延命、乃必滅甚速、至於盡亡。</verse>
				<verse number="27">耶和華必散爾於四方、所遺於列國者、亦已無幾、</verse>
				<verse number="28">在彼人以木石作上帝像、不見不聞、臭味不知、惟汝事之。</verse>
				<verse number="29">然在遠方、爾如一心一意、求爾上帝耶和華、亦可得之、</verse>
				<verse number="30">至於季世、爾遇艱辛、我所言之災、加乎爾身、斯時也、爾若歸爾上帝耶和華、而聽其命、</verse>
				<verse number="31">則爾之上帝耶和華、甚為仁慈、必不棄爾、翦滅爾、與爾祖所立之盟約、亦不忘之。</verse>
				<verse number="34">昔爾之上帝耶和華、救爾於埃及、爾所目擊焉、豈有施大能巨力、異跡奇事、爭戰災害、事事可畏、以救他民、出於敵手乎。</verse>
				<verse number="35">此事既顯示於爾、俾爾知耶和華獨一上帝、其外無他、</verse>
				<verse number="36">在天有聲、使爾聞之、以指示爾、在地出大火、使爾見之、爾由火中聽其言詞。</verse>
				<verse number="37">上帝眷愛爾祖、故簡其後裔、導爾出埃及、施厥大能、</verse>
				<verse number="38">斯土之民、較爾強大、為爾上帝驅逐、導爾入境賜汝有業、以今日之事為證。</verse>
				<verse number="39">爾當深思、以明其理、天上地下、獨耶和華為上帝、其外無他、</verse>
				<verse number="40">我今所傳者、耶和華之法度禮儀爾當恪守、則爾納福、爰及予孫、在爾上帝、耶和華所錫之地、永享遐齡。○</verse>
				<verse number="41">摩西在約但東、區別三邑、</verse>
				<verse number="42">使無讎怨而誤殺人者、可遁於彼、保其餘生。</verse>
				<verse number="43">一為野間之庇悉、屬流便平原、一為基列之喇未屬伽得族。一為巴山之坷蘭、屬馬拿西族。○</verse>
				<verse number="44">以上所載者、摩西示以色列族之律例、</verse>
				<verse number="45">出埃及後摩西以法度禮儀、傳以色列族、</verse>
				<verse number="46">既出埃及、至約但東、伯比耳相對之谷、摩西與以色列族敗都希實本之亞摩哩王西宏、據有其地、</verse>
				<verse number="47">亦據巴山王噩之地、如是約但東、二亞摩哩王之地、俱為所得、</verse>
				<verse number="48">自濱亞嫩溪之亞羅耳至西雲山即黑門、</verse>
				<verse number="49">至近比士迦山麓之海、約但東平原俱為所得。</verse>
			</chapter>
			<chapter number="5">
				<verse number="1">摩西召以色列族、告之曰、我今所傳之法度禮儀爾其聽之、當學習、當恪守、</verse>
				<verse number="2">昔在何烈、我上帝耶和華與我立約、</verse>
				<verse number="3">非與我祖立約、乃與我儕、今日尚存者、立約。</verse>
				<verse number="4">山上火中、耶和華與爾晤對而言、</verse>
				<verse number="5">當時爾懼火、不敢陟山、我在耶和華爾曹間、以耶和華言告爾、</verse>
				<verse number="6">曰、我耶和華爾之上帝、導爾出埃及、脫汝於賤役、</verse>
				<verse number="7">余而外不可別有上帝。</verse>
				<verse number="8">毋雕偶像、天上地下水中百物、勿作像像之、</verse>
				<verse number="9">毋拜跪、毋崇奉、以我耶和華即爾之上帝、斷不容以他上帝匹我、惡我者禍之、自父及子、至三四世、</verse>
				<verse number="10">愛我守我誡者、福之、至千百世。</verse>
				<verse number="11">爾上帝耶和華之名、勿妄稱、妄稱者罪無赦。</verse>
				<verse number="12">恪守安息日、以為聖日、遵耶和華爾上帝之命、</verse>
				<verse number="13">六日間宜操作、</verse>
				<verse number="14">越至七日、則耶和華爾上帝之安息日也、是日爾與子女僕婢牛驢牲畜、及遠人主於爾家者、皆勿操作、使爾僕婢安息、與爾無異。</verse>
				<verse number="15">當憶疇昔、爾在埃及、為人服役、爾之上帝耶和華以大能巨力、救爾出彼、諭爾恪守安息日焉。</verse>
				<verse number="16">敬爾父母、遵爾上帝耶和華命、則納福享壽、於爾上帝耶和華所錫之地。</verse>
				<verse number="17">毋殺人。</verse>
				<verse number="18">毋行淫。</verse>
				<verse number="19">毋攘竊。</verse>
				<verse number="20">毋妄證。</verse>
				<verse number="21">毋貪人妻室、宅第、田畝、僕婢、牛驢、與凡屬於人者。○</verse>
				<verse number="22">以上諸言、耶和華山上火中、幽深玄遠之處、以大聲諭眾、無所增益、勒於二碑、賜之於我。</verse>
				<verse number="23">爾見遍山晦冥、厥火炎炎、聲由中出、爾既聞之、與族長長老至我前、曰、</verse>
				<verse number="24">我之上帝耶和華、顯厥大榮、俾我目睹、我聞其聲、由火中出、今日始知上帝與人言、人尚保其生命。</verse>
				<verse number="25">如我仍聽我上帝耶和華之言、則此大火、必燬我身、我將死亡、爾曷為使我死亡乎。</verse>
				<verse number="26">蓋天下億兆、未有聽永生上帝之聲、由火中出、如我所聞、而尚保其生者。</verse>
				<verse number="27">爾盍近前、聞我上帝耶和華所言、傳之於我、我必遵行。</verse>
				<verse number="28">當日爾所言耶和華聽之、諭我曰、斯民所言、我聞之矣、其言甚善、</verse>
				<verse number="29">願其常存此心畏我、恆守我誡命、永能受福、爰及子孫。</verse>
				<verse number="30">爾且命民歸幕、</verse>
				<verse number="31">爾必侍立我側、我示爾以誡命、法度禮儀、爾普告於民、使於我所錫之地、遵行不失。</verse>
			</chapter>
			<chapter number="6">
				<verse number="1">爾上帝耶和華諭我、以誡命法度禮儀示爾、爾宜恪守、於爾所往、據有之地。</verse>
				<verse number="2">爾與子孫、當畢生畏爾上帝耶和華、守我所傳之法度禮儀、則可享遐齡。</verse>
				<verse number="3">以色列族乎、宜聽我言、而守此命、則於產乳與蜜之地、爾可納福昌熾、循爾祖之上帝耶和華所許爾者。</verse>
				<verse number="4">以色列族、聽之哉、爾之上帝耶和華惟一而已、</verse>
				<verse number="5">爾當盡心盡意盡力、愛爾上帝耶和華。</verse>
				<verse number="6">我今日所命爾者、當存於心、</verse>
				<verse number="7">黽勉誨子、處於室、行於途、或寢或興、恆以此為訓。</verse>
				<verse number="10">昔爾上帝耶和華誓爾祖亞伯拉罕、以撒、雅各、賜爾以地、在彼有邑、美而且廣、爾所未建者、</verse>
				<verse number="11">宅第中充以嘉物、爾所未充者、有井爾所未鑿者、有葡萄園橄欖樹、爾所未植者、既導爾入、以此與爾、食之果腹、</verse>
				<verse number="12">當斯時也、爾宜謹恪、勿忘耶和華導爾出埃及、脫爾於賤役、</verse>
				<verse number="13">當畏爾上帝耶和華而奉事之、指其名而發誓。</verse>
				<verse number="14">四方民之上帝、爾勿從之、</verse>
				<verse number="15">恐爾上帝耶和華震怒、滅爾於地、蓋爾上帝耶和華斷不容以他上帝匹之。</verse>
				<verse number="16">勿試耶和華爾之上帝、如昔在馬撒然。</verse>
				<verse number="17">爾上帝耶和華所垂之誡命、法度禮儀、爾當恪守。</verse>
				<verse number="18">耶和華所視為善、爾當行之、則耶和華所誓爾祖、欲與爾之腴壤、爾可入之、以納福。</verse>
				<verse number="19">耶和華亦必驅逐爾敵、踐其前言。</verse>
				<verse number="20">越至後日、倘爾子詰爾曰、我上帝耶和華所諭之誡命、法度禮儀、其意何居。</verse>
				<verse number="21">爾必曰、我昔在埃及為法老服役、耶和華施其大能、導我出彼、</verse>
				<verse number="22">行其異跡奇事、降罰於埃及與法老及其宗室、我所目擊。</verse>
				<verse number="23">既拯我出、導我至此、以所誓我祖之地錫我、</verse>
				<verse number="24">於是命我、畏我上帝耶和華、守其禮儀、則必賜福、保我生命、以今日之事為證、</verse>
				<verse number="25">如我謹恪遵此誡命、則可稱為義於我上帝耶和華前。</verse>
			</chapter>
			<chapter number="7">
				<verse number="1">厥後爾之上帝耶和華、導爾入所得之土、驅逐赫人、革迦西人、亞摩哩人、迦南人比哩洗人、希未人、耶布士人、此七族較爾強大、</verse>
				<verse number="2">爾之上帝耶和華既以之付爾、則爾勿姑縱、必攻擊之、殲滅之、勿與立約。</verse>
				<verse number="3">爾與彼勿相嫁娶、爾女不得適其子、爾子不得娶其女、</verse>
				<verse number="4">其女必使爾子不從我、反從他上帝、如是耶和華震怒、絕爾甚速。</verse>
				<verse number="5">必摧其壇、毀其像、斫其偶、所雕刻之形、燬之以火、爾之待彼必如是。</verse>
				<verse number="6">爾上帝耶和華、於天下億兆中、特遴選爾、以爾為寶、成聖之民、役事上帝、</verse>
				<verse number="7">爾較凡民、其數維寡、耶和華愛爾擇爾、非為爾曹眾多也、</verse>
				<verse number="8">乃為疇昔發誓、許爾祖宗、亦為悅爾、故施其大能、導爾出埃及、拯爾於法老、脫爾於賤役、以踐其前言。</verse>
				<verse number="9">汝必知爾之上帝耶和華誠為上帝、真實無妄、愛上帝守其誡者、必循前約、加以仁慈、垂至千百世、</verse>
				<verse number="10">惡上帝者、彰其果報、速行殲滅。</verse>
				<verse number="11">故我今日所傳之誡命、法度禮儀、汝當遵行。</verse>
				<verse number="12">如爾聽從、守此法度、則爾之上帝耶和華與爾祖所發之誓、欲矜恤爾者、必踐其言。</verse>
				<verse number="13">於所誓爾祖、欲錫爾之地、將眷愛爾曹、錫爾純嘏、俾爾昌熾、使爾誕育、牛羊蕃息、物產豐亨、酒穀與油、不可勝數。</verse>
				<verse number="14">爾蒙錫嘏、較四方之民尤多、男女牲畜、無不生育。</verse>
				<verse number="15">耶和華於爾中除諸疾疫、埃及人所患之厲病、爾所識者、必不加爾、乃加爾敵。</verse>
				<verse number="16">爾之上帝耶和華、以他民付爾、爾勿姑縱、乃必殲滅、勿事其上帝、恐陷爾於坎阱。</verse>
				<verse number="17">勿意謂斯民、較我眾多、曷能驅逐。</verse>
				<verse number="18">爾毋畏、當憶疇昔、爾上帝耶和華降罰於法老、與埃及。</verse>
				<verse number="19">施大能巨力、行異跡奇事、降災於敵、拯爾出彼、為爾目擊、爾今所畏之民、必為爾上帝耶和華所罰、無異於昔。</verse>
				<verse number="20">如有自匿、脫於爾手、爾之上帝耶和華必使大蜂驅逐、致之滅亡。</verse>
				<verse number="21">爾毋懼敵、蓋爾上帝耶和華、大而可畏、以左右爾、</verse>
				<verse number="22">將漸以逐斯民、惟不欲速、免致野獸孳生。</verse>
				<verse number="23">爾之上帝耶和華既屢敗爾敵、大滅其能、</verse>
				<verse number="24">將王及民、付於爾手、則爾當滅其名於天下、無人能禦爾、待爾殲之、</verse>
				<verse number="25">雕刻之像、像上帝者、乃爾上帝耶和華所惡、必燬以火、如其上飾以金銀、爾毋貪毋取、恐陷爾於罪。</verse>
				<verse number="26">毋攜可惡之物入室、必憾之絕之、不然、爾必見絕、有類於彼。</verse>
			</chapter>
			<chapter number="8">
				<verse number="1">我今所垂之誡、爾必遵行、則可入耶和華所誓爾祖之地、據而有之、以延生命、克昌厥後、</verse>
				<verse number="2">爾當憶爾、上帝耶和華、導爾於野、歷四十年、使爾自卑、以試爾心、使知果守其誡與否。</verse>
				<verse number="3">當斯時也、使爾饑餒、以嗎嗱飼爾、斯嗎嗱爾祖與爾未識、使爾知人得生、不惟餅、惟耶和華所命。</verse>
				<verse number="4">歷四十年、爾衣不敝、爾足不胝、</verse>
				<verse number="5">爾當心知、爾上帝耶和華督責爾、如人督責其子、</verse>
				<verse number="6">故爾寅畏爾上帝耶和華、守其命從其道。</verse>
				<verse number="7">爾之上帝耶和華、導爾入腴壤、水泉溪河、深淵皆出自陵谷、</verse>
				<verse number="8">其土產小麥、麰麥、葡萄、無花果、石榴、橄欖、油與蜜、</verse>
				<verse number="9">在其地可食餅、無艱苦、無匱乏、取其石即鐵、鑿其山即銅。</verse>
				<verse number="10">爾食果腹、必以所賜之腴壤、頌爾之上帝耶和華。</verse>
				<verse number="11">慎勿忘之、今日所垂之誡命、法度禮儀、不可違逆、</verse>
				<verse number="12">既建美室以居、食而果腹、</verse>
				<verse number="13">牛羊蕃息、金銀無數、所有之物、既豐且盛、</verse>
				<verse number="14">恐爾驕奢、忘爾之上帝耶和華、昔導爾出埃及、脫爾於賤役、</verse>
				<verse number="15">經歷曠野、其境甚廣、其形可畏、在彼有毒蛇、蠍蟲、既至無水之地、則由堅磐出水、以飲爾曹、</verse>
				<verse number="16">居於曠野、以爾祖未識之嗎嗱飼爾、使爾自卑、以試爾心、終有裨益。</verse>
				<verse number="17">恐爾意謂由己力己能、獲此貨財。</verse>
				<verse number="18">當憶爾上帝耶和華以能賜爾、俾爾致富、以踐所許爾祖之盟約、即以今日所有者為證、</verse>
				<verse number="19">如爾忘爾上帝耶和華、從他上帝、以奉拜之、我今日告爾、爾必死亡。</verse>
				<verse number="20">既違爾上帝耶和華命、則必見滅、如四方之民、為耶和華所滅然。</verse>
			</chapter>
			<chapter number="9">
				<verse number="1">以色列族、尚其聽之、今日爾渡約但、有較爾強大之民、其城垣廣大、高可參天、爾將得之。</verse>
				<verse number="2">彼為亞納後裔、軀幹雄偉、爾不聞諺云、孰能敵亞納人乎。</verse>
				<verse number="3">爾今當知、爾之上帝耶和華、如火之燎、為爾先導、覆滅爾敵、使爾驅逐之、敗亡之、其事甚速、應其前言。</verse>
				<verse number="4">既驅之後、爾勿意謂我儕有義、故耶和華使得斯土、實因斯民行惡、故耶和華驅於爾前。</verse>
				<verse number="5">爾之得土、非為爾正心行義、乃為斯民行惡、爾之上帝耶和華、驅之於爾前、以踐其所誓爾祖亞伯拉罕、以撒、雅各之言。</verse>
				<verse number="6">然爾實強項不馴、爾當知爾上帝耶和華、非為爾義、錫爾腴壤、使爾據之、</verse>
				<verse number="7">爾之前事、當憶弗忘、爾在曠野、干爾上帝耶和華震怒、自出埃及之日、越至於此、違逆耶和華。</verse>
				<verse number="8">在何烈山、爾干厥怒、耶和華欲殲滅爾。</verse>
				<verse number="9">當時我陟山、受其石碑、即耶和華與爾所立之約、居山凡歷四旬晝夜、不食餅、不飲水、</verse>
				<verse number="10">耶和華以手書二碑、賜之於我、昔民大會之日、耶和華在山、火焰中、所垂之誡、書於石上。</verse>
				<verse number="11">四旬後耶和華以盟約之二碑賜我、</verse>
				<verse number="12">諭曰、爾當速下、爾所導出埃及之民、已喪厥心、我示之道、違之甚速、鑄作偶像。</verse>
				<verse number="13">又曰、我鑒此民、強項不馴、</verse>
				<verse number="14">爾勿禱我、我盡滅之、塗抹其名於天下、我將使爾裔、較彼昌大眾多。</verse>
				<verse number="15">我旋踵下山、厥火炎炎、手攜法律之二碑、</verse>
				<verse number="16">我見爾、於爾上帝耶和華所示之道、違之甚速、鑄像如犢。</verse>
				<verse number="17">我擲二碑、毀於爾前。</verse>
				<verse number="20">維時耶和華震怒亞倫特甚、欲行翦滅、我代之祈。</verse>
				<verse number="21">爾素犯罪、以鑄像如犢、我爇之以火、擣之為粉、揚於山溪。</verse>
				<verse number="22">昔於大比剌、馬撒、乞律夏大法、爾干耶和華震怒。</verse>
				<verse number="23">亦在迦鐵巴尼亞、耶和華遣爾前往、以得所錫之地時、爾違逆爾之上帝耶和華、不信其言、不從其命、</verse>
				<verse number="24">自我識爾之日、爾橫逆耶和華、</verse>
				<verse number="25">我聞耶和華欲殲滅爾眾、仍伏其前、歷四旬晝夜、</verse>
				<verse number="26">禱耶和華曰、我主耶和華、施其巨能、以贖斯民、導出埃及、請勿殲滅、</verse>
				<verse number="27">求爾憶念爾僕、亞伯拉罕、以撒、雅各、毋念斯民之剛愎、乖戾罪愆、</verse>
				<verse number="28">爾昔導民出於彼境、其人必將曰、因耶和華不能導斯民入所許之地、又因憾斯民、故導之出、滅之於野。</verse>
				<verse number="29">然斯民也、誠為爾所得之民、爾以巨能大力、導出埃及。</verse>
			</chapter>
			<chapter number="10">
				<verse number="1">當時耶和華諭我曰、仍製二碑、必遵前式、亦作木匱、陟山覲我、</verse>
				<verse number="2">昔在石上、勒以箴言、為爾所毀、我今復書、當藏於匱。</verse>
				<verse number="3">於是我以皂莢木作匱、製二石碑、與前無異、執以登山。</verse>
				<verse number="4">民會之日、耶和華在山、由火中、以十誡諭爾、循其前言、書於碑上、</verse>
				<verse number="5">錫之於我、我旋踵下山、以二碑藏所作之匱、遵耶和華命、至今猶存。</verse>
				<verse number="6">以色列族遄征、離庇尼雅干泉、至摩西拉、亞倫死於彼、葬於彼、其子以利亞撒繼為祭司。</verse>
				<verse number="7">自此而行、至谷坷大、自谷坷大至約巴、在彼有溪河。</verse>
				<verse number="8">當時耶和華、區別利未支派、使舁耶和華約匱、立於其前、以奉事之、籲其名而頌禱、即以今日之事為證。</verse>
				<verse number="9">故利未人在同儕中、俱無恆業、惟人獻於耶和華者、皆必歸之、循爾上帝耶和華所許。</verse>
				<verse number="10">我居於山、四旬晝夜、與昔無異、耶和華復允我祈、不加殲滅於爾。</verse>
				<verse number="11">命我啟行、為民先導、得主所誓爾祖之地。○</verse>
				<verse number="12">以色列族乎、爾上帝耶和華、使爾所為何事、第畏爾上帝、行由其道、一心一意、愛之事之、</verse>
				<verse number="13">恪守我今日所傳耶和華之禮儀禁令、以納福祉。</verse>
				<verse number="14">天與天上之明宮、地與地上之萬有、咸屬於爾上帝耶和華、</verse>
				<verse number="15">惟耶和華眷愛爾祖、特於天下億兆中、遴選其裔、以為己民、即以今日之事為證。</verse>
				<verse number="16">故當潔爾心、毋強爾項、</verse>
				<verse number="17">蓋爾之上帝耶和華、乃諸上帝之上帝、諸主之主、巨能可畏之上帝、不偏視人、不取賄賂、</verse>
				<verse number="18">為孤寡伸冤、矜恤旅人、賜之衣食。</verse>
				<verse number="19">爾亦當矜恤旅人、緣昔爾曹旅於埃及、</verse>
				<verse number="20">爾當寅畏爾上帝耶和華而奉事之、恆從其道、惟指其名而發誓。</verse>
				<verse number="21">爾之上帝、特為爾曹行斯大事、深為可畏、爾所目擊、故當頌之。</verse>
				<verse number="22">昔爾列祖、往埃及時、惟七十人、今爾上帝耶和華、使爾昌熾、如天星之眾多焉。</verse>
			</chapter>
			<chapter number="11">
				<verse number="1">爾當愛爾之上帝耶和華、供其役事、行其禮儀、守其法度、遵其禁令、歷久不輟。</verse>
				<verse number="2">爾之上帝耶和華、所督責爾之事、爾之子女未嘗目擊、故我不與之言、惟爾知厥大能巨力、</verse>
				<verse number="3">昔在埃及、行其異跡、以大作為、罰埃及王法老及民、</verse>
				<verse number="4">埃及軍旅車馬、追襲爾後、耶和華使紅海覆沒之、殲滅之、</verse>
				<verse number="5">爾遊曠野、至於斯土、上帝所為、爾素知也。</verse>
				<verse number="6">其罰流便人以利押子大單、亞庇蘭、使地口孔張、吞噬其眾、與其眷聚、帷幕、暨凡所有、絕於以色列族中。</verse>
				<verse number="7">耶和華所為之大事、爾皆目擊、</verse>
				<verse number="8">故今所諭之誡命、爾必恪守、自強厥志、以得所往之土。</verse>
				<verse number="9">昔耶和華誓、以產乳與蜜之地、錫爾列祖、爰及後裔、爾既入彼、據有斯土、可享遐齡。</verse>
				<verse number="12">亦爾之上帝耶和華垂顧斯土、自年始及年終、鑒觀不輟。</verse>
				<verse number="13">我今日所諭之命、爾其聽之、一心一意、愛爾上帝耶和華而奉事之、</verse>
				<verse number="14">則秋霖春雨、必降於爾土、使爾獲穀、及酒與油、以果爾腹。</verse>
				<verse number="15">田有草萊、牲畜得蒭、</verse>
				<verse number="16">爾當謹恪、勿聽誘惑、違逆耶和華、奉事崇拜他上帝、</verse>
				<verse number="17">恐耶和華震怒、使天地閉塞、霖雨不降、物產不生、雖在耶和華所賜之腴壤、而爾滅亡甚速。</verse>
				<verse number="18">必以我言藏於爾心、誌於爾衷、繫於手、服於顙、以為記錄。</verse>
				<verse number="19">誨爾子女、或處室、或在途、或寢或興、以此為訓。</verse>
				<verse number="20">銘於橛、書於門。</verse>
				<verse number="21">昔耶和華誓以斯土錫於爾祖、爾與爾子居之、得享遐齡、如天地之恆久。</verse>
				<verse number="22">爾守我命、愛爾上帝耶和華、行由其道、恆守弗失、</verse>
				<verse number="23">則較爾強大眾多之民、耶和華必驅之、使爾得其土。</verse>
				<verse number="24">爾足所履之地、必為爾得、自曠野至利巴嫩、自百辣河至西海。</verse>
				<verse number="25">爾之上帝耶和華必應前言、使爾所至之地、其民驚懼、不能捍禦。○</verse>
				<verse number="26">今日我以純嘏咒詛、置於爾前。</verse>
				<verse number="27">爾上帝耶和華之命、我傳於爾、爾如恪守、則可蒙純嘏。</verse>
				<verse number="28">使不遵其命、違我所諭之道、從他上帝、汝素未識者、則必遭咒詛。</verse>
				<verse number="29">嗣後、爾上帝耶和華導爾入所得之地、必以純嘏宣播於其哩心山、以咒詛彰明於以八山。</verse>
				<verse number="30">此二山在約但西、日入之所、迦南人地、吉甲相對之平原、近摩哩之橡樹。</verse>
				<verse number="31">爾今渡約但河、得爾上帝耶和華所錫之地、據而有之、</verse>
				<verse number="32">我所命之禮儀法度、爾當恪守焉、</verse>
			</chapter>
			<chapter number="12">
				<verse number="1">爾祖之上帝耶和華錫爾得土、畢生居彼、所當守之禮儀法度、今詳言之、</verse>
				<verse number="2">爾所驅之民、服事其上帝、無論高山之巔、茂林之下、爾必廢其處、</verse>
				<verse number="3">摧其壇、毀其像、爇其偶、斫其所雕刻之形、滅其名於斯土、</verse>
				<verse number="4">惟爾不可如是以事爾上帝耶和華。</verse>
				<verse number="5">爾之上帝耶和華、於爾支派中、特簡一室、為爾族籲名之所、爾必詣斯室以禱告。</verse>
				<verse number="6">爾之燔祭、祀品、所應輸之什一、所奉獻許願樂輸之禮物、及牛羊首生之牡者、俱必攜之至彼、</verse>
				<verse number="7">於爾上帝耶和華前食之、所為之事、既蒙錫嘏、故爾及眷聚、必欣喜歡忭。</verse>
				<verse number="10">汝既渡約但河、至爾上帝耶和華所賜之業、得脫於諸敵、安居斯土、</verse>
				<verse number="11">則所命之燔祭、禮物、所應輸之什一、所奉獻、所許願、以供耶和華者、俱必攜之、至爾上帝耶和華所簡之室、籲名之所、</verse>
				<verse number="12">爾與子女僕婢、必欣喜在爾上帝耶和華前。利未人主於爾家者、既無恆業、亦必使同樂。</verse>
				<verse number="13">慎勿隨在獻其燔祭。</verse>
				<verse number="14">惟於爾支派中、耶和華所簡之處、在彼獻祭、循我所命。</verse>
				<verse number="15">既蒙爾上帝耶和華錫嘏、可隨在遂其所欲、宰牲食肉、無論潔與不潔之人、俱可食之、如爾食麀鹿然。</verse>
				<verse number="16">勿食血、必流於地、如水之流。</verse>
				<verse number="17">穀與油及酒、所應輸之什一、或牛羊之首生、所許願樂輸、舉而獻之禮物、俱不可食於爾家、</verse>
				<verse number="18">惟於爾上帝耶和華所簡之處、爾與子女僕婢、及主爾家之利未人、咸必食之、無論所為之事、爾必欣喜歡忭於爾上帝耶和華前。</verse>
				<verse number="19">爾居斯土、至於畢生、必當謹恪、勿遺利未人。</verse>
				<verse number="20">爾之上帝耶和華既恢廓爾境、踐其前言、爾欲食肉、亦無不可、惟心所願。</verse>
				<verse number="21">如爾上帝耶和華特簡之室、為人籲名之所、離爾甚遠、則爾可於家中、以耶和華所錫之牛羊、宰而食之、隨心所欲、惟循我命、</verse>
				<verse number="22">潔與不潔之人、俱得以食、與食麀鹿無異。</verse>
				<verse number="23">但當自守、不可食血、蓋血乃生物之命、故肉尚有血氣者、毋食、</verse>
				<verse number="24">必流血於地、如水之流、</verse>
				<verse number="25">毋得食之、如是爾行善於耶和華前、可享福祉、爰及子孫。</verse>
				<verse number="26">爾所許願、所奉獻之物、必攜至耶和華所簡之室、</verse>
				<verse number="27">爾燔祭之肉與血、當獻於爾上帝耶和華之壇、他犧之肉爾可食、惟其血必流於壇前。</verse>
				<verse number="28">我今日所命、爾當恪守、行善於爾上帝耶和華前、則可享永福、爰及子孫。</verse>
				<verse number="29">爾將前往、驅逐斯民、爾之上帝耶和華既絕之、使爾得土、</verse>
				<verse number="30">則當謹恪、勿陷於坎阱、勿求其上帝、意謂斯民服事其上帝、我亦必如是以行。</verse>
				<verse number="31">蓋彼爇子女、以事其上帝、凡耶和華所惡之事、無不作為、爾之事爾上帝耶和華勿是則是效。</verse>
				<verse number="32">我所諭者、爾必遵行、毋增毋減。</verse>
			</chapter>
			<chapter number="13">
				<verse number="1">如爾中有先知、有作夢者、預言異跡奇事、</verse>
				<verse number="2">所言有應、即教人曰、別有上帝、宜從而事之、然此上帝爾所未識、</verse>
				<verse number="3">故勿聽其言、蓋爾上帝試爾、欲知爾一心一意、愛爾上帝耶和華否。</verse>
				<verse number="4">惟爾當遵從敬畏爾上帝耶和華、守其誡、聽其命、恆久事之。</verse>
				<verse number="5">昔爾上帝耶和華、導爾出埃及、脫爾於賤役、惟彼先知、與作夢者、欲使爾違爾上帝耶和華、離其所命之道、則必見殺、為爾中絕其惡。</verse>
				<verse number="6">如爾同母之兄弟、或爾子女、或眷愛之妻、或契合之友、私誘爾曰、宜服事他上帝、然此上帝爾與爾祖所未識者、</verse>
				<verse number="7">或四周遠近諸民之上帝、自地極至天涯、</verse>
				<verse number="8">爾毋允從、毋聽順、毋姑縱、毋矜恤、毋藏匿、</verse>
				<verse number="9">爾先擊之、後民擊之、必殺毋赦。</verse>
				<verse number="10">彼欲惑爾、俾爾違逆、故當以石擊之、致之於死、蓋導爾出埃及、脫爾於賤役者、爾上帝耶和華是也。</verse>
				<verse number="11">以色列族眾、既聞是言、震驚特甚、不復行此惡於爾中。</verse>
				<verse number="14">則必諮諏詳察、如得其情、果行此惡於爾中、</verse>
				<verse number="15">則必以刃擊斯邑民、滅其牲畜、與凡所有、靡有孑遺。</verse>
				<verse number="16">聚其貨財於衢中、與邑同焚、奉爾上帝耶和華、使其邑永為瓦礫、毋得再建。</verse>
			</chapter>
			<chapter number="14">
				<verse number="1">爾皆係爾上帝耶和華之子、毋為死者薙髮割肉、</verse>
				<verse number="2">蓋爾上帝耶和華、特於天下億兆間、遴選爾曹、以爾為寶、成聖之民。</verse>
				<verse number="3">毋食可惡之物、</verse>
				<verse number="4">凡茲畜牲所可食者即牛、綿羊、山羊、</verse>
				<verse number="5">鹿、麀、赤鹿、麕、麢羊、塵、麋、</verse>
				<verse number="6">凡畜分蹄支趾、反蒭出齧者、俱可食。</verse>
				<verse number="7">第分蹄不可食、第反齧不可食、駝、兔、吵噃、雖反齧而不分蹄、是以不潔、</verse>
				<verse number="8">豕雖分蹄、而不反齧、亦不潔、其肉勿食、其尸毋捫、</verse>
				<verse number="9">水中百族、凡有翅有鱗者、俱可食、</verse>
				<verse number="10">無翅無鱗者、必視為不潔、俱不可食。</verse>
				<verse number="11">羽族之潔者、俱可食、</verse>
				<verse number="12">其不可食者、鷹、鶚、鵰、</verse>
				<verse number="13">鸇、小鷹、黑鷹、與其類、</verse>
				<verse number="14">鴉與其類、</verse>
				<verse number="15">雌雄鴕鳥、魚鷹、雀鷹、</verse>
				<verse number="16">鸕鶿、鷺鷥、鴆鳥、</verse>
				<verse number="17">鵜鶘、爰居、魚狗、</verse>
				<verse number="18">白鶴、蒼鷺、戴鵀、蝙蝠。</verse>
				<verse number="19">凡飛蟲、必以為不潔、而不食、</verse>
				<verse number="20">羽族之潔者、俱可食。</verse>
				<verse number="21">爾乃上帝耶和華之聖民、故自斃之物、毋得食之、惟遠人之主於爾家者、可以是物施之、鬻於外人亦可。烹羔勿用羔母之乳。○</verse>
				<verse number="22">每歲播種、得其所產、必什一以輸。</verse>
				<verse number="23">爾穀與酒、及油、什輸其一、爾牛羊之首生者、必於爾上帝耶和華特簡之室、籲名之所、食之、於是恆畏汝上帝耶和華。</verse>
				<verse number="24">如特簡之室、籲名之所、離爾甚遠、雖蒙耶和華錫嘏、不能以所輸之什一、攜之至彼、</verse>
				<verse number="25">則必易之以金、執金適爾上帝耶和華特簡之室、</verse>
				<verse number="26">以金市物、惟心所欲、或牛羊、或清酒醇醪、食之於上帝耶和華前、爾與眷聚、欣喜歡忭、</verse>
				<verse number="27">主於爾家之利未人、既無恆業、則勿遺棄、</verse>
				<verse number="28">每三年終、必以是年所產、什輸其一、藏於爾家、</verse>
				<verse number="29">使無恆業之利未人、以及賓旅孤寡、群至爾家、食而果腹、則凡爾所為、可望爾上帝耶和華錫嘏。</verse>
			</chapter>
			<chapter number="15">
				<verse number="1">每七年後、必有所釋、</verse>
				<verse number="2">其釋之事有定例焉。貸金與同儕者必釋之、耶和華使人相釋之年普告於眾、則兄弟同儕毋相迫索。</verse>
				<verse number="3">屬己之物、可索諸外人、惟兄弟則當釋、如爾中無匱乏者、則不循此例、</verse>
				<verse number="6">必踐其言、錫嘏於爾、爾可貸金於異邦、毋庸貸異邦之金、爾可治理異邦、不為異邦所治理。</verse>
				<verse number="7">爾上帝耶和華所賜之地、如邑有同儕貧乏、毋剛愎乃心、毋固執爾手、</verse>
				<verse number="8">乃必大啟爾手、貸之以補所缺、</verse>
				<verse number="9">勿惡念是懷、謂七年當釋之期伊邇、遂睚眦同儕之貧乏者、無有所予、其呼籲耶和華、罪歸於爾、</verse>
				<verse number="10">爾當予之、賙給之時、心無不悅、蓋為此故、爾之上帝耶和華、必於凡所為錫嘏於爾。</verse>
				<verse number="11">於爾四境不無貧者、故我命汝、大啟爾手、賙濟同儕。</verse>
				<verse number="12">如爾同儕、希伯來人、或男或女、自鬻於爾、六年服役、越至七年、必釋之。</verse>
				<verse number="13">既釋之、毋使徒手而去。</verse>
				<verse number="14">必由羊群穀場酒醡、以為給予、惟取豐腆、循爾上帝耶和華錫嘏於爾。</verse>
				<verse number="15">爾當憶念、昔在埃及、爾為人役、乃爾上帝耶和華贖爾、故我以此諭爾。</verse>
				<verse number="16">如僕自言、曾為主厚待、故愛厥主、與主眷聚、不忍舍去、</verse>
				<verse number="17">則必取鑽、貫耳於門旁、俾僕恆事其主、爾之待婢、亦必如是。</verse>
				<verse number="18">僕既事爾六年、則值倍於傭人、故釋之時、毋以為難、如是爾上帝耶和華、於凡所為、必錫嘏於爾。○</verse>
				<verse number="19">牛羊首生之牡、俱必獻於爾上帝耶和華、首生之牛毋使耕耘、首生之羊毋翦其毛。</verse>
				<verse number="20">爾與眷聚、必於爾上帝耶和華特簡之室、每歲食之。</verse>
				<verse number="21">其體有不備、或跛、或瞽、或有惡疾、則不可祭爾上帝耶和華、</verse>
				<verse number="22">可於爾家食之、潔與不潔之人俱可食、如食麀鹿然、</verse>
				<verse number="23">但不食其血、必流於地、如水之流。</verse>
			</chapter>
			<chapter number="16">
				<verse number="1">昔於亞筆月、暮夜之時、爾之上帝耶和華導爾出埃及、故必於是月、守逾越節、奉事爾上帝耶和華。</verse>
				<verse number="2">當於其特簡之室、為人籲名之所、獻逾越祭羔、以及牛羊、奉爾上帝耶和華。</verse>
				<verse number="3">屆此節期、毋食酵、歷七日、必食無酵餅、以識艱苦、昔爾出埃及、惟恐不速、故當憶是事、畢生勿忘。</verse>
				<verse number="4">七日間、爾之四境、毋存其酵、節之首日薄暮、爾之胙肉、毋留於明晨。</verse>
				<verse number="5">爾上帝耶和華所賜之邑、毋得隨在獻其踰越節羔、</verse>
				<verse number="6">惟其特簡之室、為之籲名之所、爾於薄暮、必獻其羔、爾出埃及、於日入之後、故獻斯羔、必於斯時。</verse>
				<verse number="7">烹而食之、在爾上帝耶和華特簡之室、明晨可歸己舍。</verse>
				<verse number="8">六日間、必食無酵餅、七日必有會、是日為大、以奉爾上帝耶和華、咸止工作。○</verse>
				<verse number="9">始用鐮刈穀之時、必核七七日、</verse>
				<verse number="10">七七日既過、必守節以奉爾上帝耶和華、既蒙其錫嘏、惟心所願、獻禮物以供役事、</verse>
				<verse number="11">爾上帝耶和華特簡之室、為人籲名之所、爾與子女僕婢、及主爾家之利未人、暨賓旅孤寡、俱必欣喜懽忭、於爾上帝耶和華前。</verse>
				<verse number="12">昔在埃及、爾為人役、當憶勿忘、宜守此法度。○</verse>
				<verse number="13">穀場酒醡之所產、既已斂藏、歷至七日、當守搆廬節、</verse>
				<verse number="14">爾與子女僕婢、及主爾家之利未人、賓旅孤寡、俱必欣喜懽忭、</verse>
				<verse number="15">歷至七日必守節、奉爾上帝、耶和華、於其特簡之室、爾之物產、爾之造作、既蒙爾上帝耶和華錫嘏、則必欣喜懽忭。</verse>
				<verse number="16">爾之丁男、必至上帝耶和華特簡之室、歲凡三次、即無酵節、七七日節、搆廬節、覲耶和華時、毋徒手而至。</verse>
				<verse number="17">既蒙爾上帝耶和華錫嘏、各隨其力、而供給焉。○</verse>
				<verse number="18">於爾上帝耶和華所賜爾諸邑、各支派中、當立刑官族長、使其秉公鞫民、</verse>
				<verse number="19">毋反其正、毋偏視人、毋受賄賂、蓋賂使明者暗、以直為曲、</verse>
				<verse number="20">當循其大公、則可得生、獲爾上帝耶和華所錫之地、</verse>
				<verse number="21">爾築壇奉爾上帝耶和華、毋樹木偶於側、</verse>
				<verse number="22">毋立像、俱為爾上帝耶和華所惡。</verse>
			</chapter>
			<chapter number="17">
				<verse number="1">牛羊體有不備、或有惡疾、為爾上帝、耶和華所惡、故不可以獻祭。</verse>
				<verse number="2">爾上帝耶和華所錫之邑中、如有男女作惡、違爾上帝耶和華之約、</verse>
				<verse number="3">服事崇拜他上帝、或日月、或天象、為我所禁者。</verse>
				<verse number="4">既已風聞、則必諮諏詳察、如得其情、果行此惡於以色列中、</verse>
				<verse number="5">則必攜行惡之男女、至於邑門、石擊致死。</verse>
				<verse number="6">當殺之人、有二三人為證、必殺毋赦、證人惟一、則不可。</verse>
				<verse number="7">證人必先擊之、眾民後擊之、致之於死、如是絕惡於爾中。○</verse>
				<verse number="8">如爾邑中有訟事、為流血、為爭競、為加害、爾所難鞫者、則必詣爾上帝耶和華特簡之室、</verse>
				<verse number="9">見祭司利未人、或在位之刑官、請其諮諏、為爾聽訟、</verse>
				<verse number="10">彼在耶和華特簡之室、指示其故、爾必遵言以行。</verse>
				<verse number="11">彼以法度典章、明告於爾、爾必遵循、勿偏於左、勿偏於右。</verse>
				<verse number="12">祭司侍於爾上帝耶和華前、以供役事、有人擅行、而不聽從、並不服於刑官、則必死毋赦、如是絕惡於以色列族中。</verse>
				<verse number="13">民聞此必畏、不敢擅行。○</verse>
				<verse number="14">爾既至爾上帝耶和華所錫之地、據而居之、意謂必立王、如列邦之民然、</verse>
				<verse number="15">則必以爾上帝耶和華所簡者、立之為王、必爾同儕、不取外族、</verse>
				<verse number="16">王之馬駟、毋得增益、毋使民歸埃及、以購群馬、蓋耶和華曾諭爾曰、不得復往此途。</verse>
				<verse number="17">王之嬪妃、不可加多、恐心昏迷、亦不得廣積金銀。</verse>
				<verse number="18">既登國位、必從祭司利未人所存之律法、錄成卷册、</verse>
				<verse number="19">存之於側、畢生誦之、則知畏其上帝耶和華、遵其律法、行其禮儀。</verse>
				<verse number="20">心勿驕奢、藐視同儕、勿違誡命、勿偏於左、勿偏於右、則可享遐齡、爰及子孫、於以色列族中。</verse>
			</chapter>
			<chapter number="18">
				<verse number="1">有獻燔祭、奉事耶和華、</verse>
				<verse number="2">祭司及利未支派之人可得而食、彼在同儕以色列族中、俱無恆業、惟耶和華所享之禮物、為其所得、以遵厥命。</verse>
				<verse number="3">祭司於民間所得者、有定例焉。凡獻牛羊為祭、必以肩頰及脾予祭司。</verse>
				<verse number="4">又必以穀及酒與油之初成者、羊毛之首翦者、供之祭司。</verse>
				<verse number="5">蓋爾上帝耶和華、於諸支派中遴選祭司、爰及子孫、使永立於前、憑藉其名、以供役事。</verse>
				<verse number="6">如有利未人、曾旅於以色列族眾邑之中、厥後離彼、一心欲詣耶和華特簡之室、</verse>
				<verse number="7">則必與他利未人、共立於上帝耶和華前、憑藉其名、以供役事、</verse>
				<verse number="8">此利未人、雖鬻祖業得金、亦必與他利未人共食。○</verse>
				<verse number="9">爾曹至爾上帝耶和華所錫之地、彼民所為可惡之事、爾勿則效。</verse>
				<verse number="12">蓋此事為耶和華所惡、凡行之者、為爾上帝驅逐於爾前、</verse>
				<verse number="15">厥後爾上帝耶和華將於爾同儕中、挺生先知如我、爾其聽從。</verse>
				<verse number="16">昔於何烈民會之日、爾求爾上帝耶和華曰、我上帝耶和華之聲、毋庸再聞、厥火炎炎、毋容復見、恐我死亡。</verse>
				<verse number="17">當時耶和華諭我曰、民言甚善、</verse>
				<verse number="18">我必於其同儕中、挺生先知若爾、我將以我言授於其口、使以我命告眾、</verse>
				<verse number="19">彼傳我命、有不聽從者、我必討其罪。</verse>
				<verse number="20">但先知擅藉我名、言我所未嘗諭者、或藉他上帝之名而言、則必死亡。</verse>
				<verse number="21">如爾意謂耶和華所未嘗諭者、曷能知之。</verse>
				<verse number="22">夫彼先知、藉耶和華之名而言、事有不應、則弗由耶和華而出、乃自擅而言、爾毋畏之。</verse>
			</chapter>
			<chapter number="19">
				<verse number="1">爾之上帝耶和華、既絕斯民、以地錫爾、使爾安居其邑、</verse>
				<verse number="2">則於疆圉之中、區別三邑。</verse>
				<verse number="3">所得之境必分為三、亦修其途、使殺人者、可遁於彼、</verse>
				<verse number="4">殺人者遁於彼、全其餘生、亦有定例、凡無讎怨、誤傷人命、</verse>
				<verse number="5">如人與同儕、入林樵採、舉斧斫木時、鐵偶離柯、致擊同儕、以至於死、則其人必遁於斯邑、存其餘生、</verse>
				<verse number="6">恐被殺之戚屬、中心如焚、追襲其後、以途延長及而殺之、然彼殺人者本無讎怨、罪不至死、</verse>
				<verse number="7">故我諭汝、區別三邑。</verse>
				<verse number="10">免無辜之血流於耶和華所錫之地、爾可不陷於此罪。</verse>
				<verse number="11">如人讎怨同儕、伏而擊之、以致於死、後遁於斯邑、</verse>
				<verse number="12">則彼邑之長老、必遣人執之、付於被殺者之戚屬、以償其命。</verse>
				<verse number="13">爾勿姑縱、如是可絕殺人之罪於以色列族中、而爾納福。○</verse>
				<verse number="14">爾上帝耶和華所賜之地、爾據而有之、則鄰里之界址、前人所定者、毋得遷徙。</verse>
				<verse number="15">人犯罪愆、必有二三證人、則可定擬、證人惟一、則不可。</verse>
				<verse number="16">如有妄證以罪歸人、</verse>
				<verse number="17">兩造具備、立於耶和華前、及在位之祭司刑官前。</verse>
				<verse number="18">刑官諮諏之、如果妄證、欲害同儕、</verse>
				<verse number="19">則必加刑於妄證者、以其所欲害人之罪歸之、如是絕惡於爾中、</verse>
				<verse number="20">使他人聞而懼、勿復行是惡。</verse>
				<verse number="21">爾勿姑縱、乃必以命償命、目償目、齒償齒、手償手、足償足。</verse>
			</chapter>
			<chapter number="20">
				<verse number="1">爾與敵戰見車馬人民、較己尤眾、則毋畏懼、蓋爾上帝耶和華昔導爾出埃及、必輔翼爾。</verse>
				<verse number="2">臨陳之時、祭司必至民前、</verse>
				<verse number="3">告之曰、以色列族、尚聽之哉、爾今日攻敵臨戰、毋怯心、毋畏葸、毋恐懼、毋震驚、</verse>
				<verse number="4">蓋爾上帝耶和華佑爾、為爾攻敵、以拯爾曹。</verse>
				<verse number="5">諸族長必告民曰、有人建室、猶未告成、則必旋歸、恐沒於戰、而他人告成。</verse>
				<verse number="6">有人植葡萄園、猶未食之、則必旋歸、恐沒於戰、而他人食之。</verse>
				<verse number="7">有人聘妻、猶未娶之、則必旋歸、恐沒於戰、而他人娶之。</verse>
				<verse number="8">族長亦必告民曰、有人畏葸怯心、則必旋歸、恐其同儕喪膽、與彼無異。</verse>
				<verse number="9">族長告民既竟、可立數督、以率眾旅。○</verse>
				<verse number="10">爾臨城攻之、先告以和、</verse>
				<verse number="11">如以和相應、自啟邑門、則彼邑民、必入貢而服事爾、</verse>
				<verse number="12">如不欲和、乃必欲戰、則爾可迫而攻之、</verse>
				<verse number="13">迨爾上帝耶和華付於爾手、以刃擊諸丁男、</verse>
				<verse number="14">奪其妻孥牲畜、與邑中所有之貨財、爾上帝耶和華、以敵所有錫爾、爾可得之。</verse>
				<verse number="15">凡邑離爾甚遠、不屬於斯土者、爾必待之如是。</verse>
				<verse number="18">彼奉其上帝、行諸可惡之事、爾若則效之、即干犯爾之上帝耶和華。</verse>
				<verse number="19">爾環城而攻、為日已久、欲取其地、勿以斧砍樹、夫樹結果、足以養人、毋得砍伐、以製攻城之器、</verse>
				<verse number="20">惟爾所知無果之樹、則可砍伐、積之成壘、迨於城破之日、然後已。</verse>
			</chapter>
			<chapter number="21">
				<verse number="1">於爾上帝耶和華所錫之地、田畝間、遇見殺者之尸、不知誰殺、</verse>
				<verse number="2">則爾之長老刑官、必於四周之邑、度其遠近、</verse>
				<verse number="3">如有一邑甚近、邑之長老必取牝犢、未負軛工作者、</verse>
				<verse number="4">攜犢至活水之谿、其地未嘗耕耘播種、則於谿中斫犢之頸、</verse>
				<verse number="5">祭司利未人必適其所、蓋利未人為爾上帝耶和華所簡、以供服役、籲其名而祝告、凡諸爭競加害之事、為利未人定擬。</verse>
				<verse number="6">甚近之邑、其長老、必於宰犢谿中盥濯其手、</verse>
				<verse number="7">稱曰、此人非我所殺、其死非我所見、</verse>
				<verse number="8">耶和華歟、爾贖以色列民、願赦其罪、勿以殺人之罪、歸之無辜、於是斯罪可赦。</verse>
				<verse number="9">爾既行善於耶和華前、則殺人之罪不歸於爾。○</verse>
				<verse number="10">爾與敵戰、蒙爾上帝耶和華付於爾手、爾擄其眾、</verse>
				<verse number="11">其間見有殊色者、欲娶為妻、</verse>
				<verse number="12">則必攜歸、使薙髮修爪。</verse>
				<verse number="13">擄時所衣者去之、居於爾家、為父母哀哭、歷至一月、厥後可與同寢、成為夫婦。</verse>
				<verse number="14">如不見悅於爾、則容之去、以隨其意、爾既有玷於彼、則勿鬻於人、勿視若賤役。</verse>
				<verse number="15">人有二妻、一見愛、一被惡、各育後嗣、而被惡者之子為冢子、</verse>
				<verse number="16">則遺業時、不可以見愛者之子為冢子、乃必以被惡者之子為冢子。</verse>
				<verse number="17">爾力方剛、得此冢子、長子之業、誠屬於彼、彼雖被惡者所出、亦當倍其業以與之。</verse>
				<verse number="18">人有悖逆之子、父母督責不聽其言。</verse>
				<verse number="19">則必執之、攜至邑門長老前、</verse>
				<verse number="20">告曰、此子悖逆、不聽我言、沉湎蕩檢、</verse>
				<verse number="21">則邑眾必石擊致死、如是除惡於爾間、使以色列族聞而懼焉。</verse>
				<verse number="22">人犯死罪、被懸於木、</verse>
				<verse number="23">必是日葬之、勿使尸懸竟夜、恐爾上帝耶和華所錫之地、致蒙不潔、蓋懸於木者服咒詛也。</verse>
			</chapter>
			<chapter number="22">
				<verse number="1">爾見同儕之牛羊、迷於歧路、勿掩目弗視、必返之於同儕。</verse>
				<verse number="2">如同儕離爾甚遠、或素不相識、則取牛羊以歸、留於爾家、迨同儕求之、然後反之。</verse>
				<verse number="3">其驢其衣、凡同儕、所失之物、而爾得之、俱必如是、勿掩目弗視、乃必反之。</verse>
				<verse number="4">爾見同儕之牛驢、途間伏地、勿掩目視弗、乃必助同儕、扶而起之。</verse>
				<verse number="5">女毋衣男衣、男毋衣女衣、凡行此者、爾上帝耶和華所惡。</verse>
				<verse number="6">如途間見鳥巢在樹、或在隙地、無論有雛有卵、或有雌鳥伏卵伏雛、則不可兼取、</verse>
				<verse number="7">必縱雌鳥去、惟取其雛、如是爾納福祉、而享遐齡。</verse>
				<verse number="8">若爾建室、四周之上必緣以垣、恐人傾跌、罪歸於爾。</verse>
				<verse number="9">勿以各種雜播於園、若然、則其所產、與園中之果、俱必獻於上帝。</verse>
				<verse number="10">毋得以牛驢並耕。</verse>
				<verse number="11">枲與羢間織之衣勿衣。</verse>
				<verse number="12">爾衣之四裾、作絡於其上。</verse>
				<verse number="13">有人娶妻、既同寢而見憎、</verse>
				<verse number="14">委之以惡名、曰、我娶此婦、與之同寢、則知其非處女也、</verse>
				<verse number="15">女之父母必攜處女之據、至於邑門、以謁長老、</verse>
				<verse number="16">曰我以女適此人、而為其所惡、</verse>
				<verse number="17">委以惡名。謂非處女、然彼誠處女、確有據焉、當展其布於長老前。</verse>
				<verse number="18">長老必責其人、</verse>
				<verse number="19">使攜女以歸、畢生不休、罰金五十、以予女之父、因委惡名於以色列族之處女故也。</verse>
				<verse number="20">然所告者果屬非虛、而處女無據、</verse>
				<verse number="21">既行不端於以色列族中、在父家為妓、則必攜女至父門外、使邑眾以石擊之致死、如是絕惡於爾中。</verse>
				<verse number="22">有與他人之妻同寢、為人所見、則淫夫淫婦俱必被殺、如是絕惡於以色列族中。</verse>
				<verse number="23">有處女受聘於人、而他人遇於邑中、與之苟合。</verse>
				<verse number="24">女在邑中為男所辱、而不號呼、二者必攜至邑門石擊致死、如是絕惡於爾中。</verse>
				<verse number="25">人遇受聘之女於田、強之行淫、則其人必死。</verse>
				<verse number="28">人遇未聘之女、強之苟合、其事既露。</verse>
				<verse number="29">則必以金二十五、予女之父、既辱是女、必娶以歸、畢生不休。</verse>
				<verse number="30">父之繼室、勿蒸之、蒸之則辱及於父。</verse>
			</chapter>
			<chapter number="23">
				<verse number="1">傷外腎、或被閹割者、不得入耶和華會。</verse>
				<verse number="2">姦生之子、至於十世、不得入耶和華會。</verse>
				<verse number="3">亞捫人、摩押人、雖歷十世、至於永遠、亦不得入耶和華會。</verse>
				<verse number="4">因昔爾出埃及、彼不以餅以水、迎饋其師、亦因以金賂庇耳子巴蘭、俾自米所波大米之比奪至、以咒詛爾故也。</verse>
				<verse number="5">惟爾上帝耶和華愛爾、故不聽巴蘭、乃變詛為祝。</verse>
				<verse number="6">緣此亞捫人、摩押人、爾曹勿與之和好、勿助其獲利、雖至終身不變。</verse>
				<verse number="7">以東人係爾同族、毋得銜憾、爾素旅於埃及、亦毋得銜憾。</verse>
				<verse number="8">至其三世之孫、則可入耶和華會。</verse>
				<verse number="9">與敵戰時、慎勿行惡。</verse>
				<verse number="10">如夜夢遺、致蒙不潔、則當出營。</verse>
				<verse number="11">必濯己身、迨夕乃入。</verse>
				<verse number="12">營外必有一所、以便溲溺、</verse>
				<verse number="13">器中有鍫、在外遺矢、必先掘地、既遺則反身掩之。</verse>
				<verse number="14">蓋爾上帝耶和華遨遊於營中、以拯爾曹、敗亡諸敵、故營必為潔、恐見污物、與爾相離。</verse>
				<verse number="15">僕離主投爾、毋返厥主。</verse>
				<verse number="16">必容同居、無論何室、隨其所欲、爾勿相迫。</verse>
				<verse number="17">以色列族中、女勿為娼妓、男勿為孌童。</verse>
				<verse number="18">僱娼之值、市犬之金、俱為爾上帝耶和華所惡、故勿許願攜入其室。</verse>
				<verse number="21">爾發願於爾上帝耶和華前、彼必取償於爾、不償有罪、故償之勿遲。</verse>
				<verse number="22">不發願、則無罪。</verse>
				<verse number="23">言出於口、許願樂輸於爾上帝耶和華前、必償毋緩。</verse>
				<verse number="24">入人葡萄園、食果果腹可也、盛之於筐則不可。</verse>
				<verse number="25">入人禾稼、可摘其穗、毋用鐮以刈。</verse>
			</chapter>
			<chapter number="24">
				<verse number="1">人娶妻後、知妻有疵、而厭棄之、則作離書、付於其手、出之可也。</verse>
				<verse number="2">既出之後、而他適。</verse>
				<verse number="3">如其後夫亦不見悅、作離書付於其手而出之、或其後夫死亡。</verse>
				<verse number="4">則其前夫既已棄之、為人所玷、不可再娶、此耶和華所惡也。爾上帝耶和華錫爾以地、不可污衊。</verse>
				<verse number="5">人新娶不可往戰、亦不可任以事、必歷一年、處於家中、以悅其妻。</verse>
				<verse number="6">毋取上下磨為質、蓋人藉此以得生。</verse>
				<verse number="7">如以色列人掠同族、鬻之於人、視若賤役、必死毋赦、如是除惡於爾中。</verse>
				<verse number="8">人患癩疾、當謹遵祭司利未人之例、循我所命。</verse>
				<verse number="9">昔出埃及時、爾上帝耶和華於途間罰米哩暗事、爾當憶念。</verse>
				<verse number="10">如貸物於同儕、毋入其家、以取其質。</verse>
				<verse number="11">必立於外、待其攜質而出。</verse>
				<verse number="12">如其匱乏、則勿取質留之信宿、</verse>
				<verse number="13">日入時必反之、使衣衣而寢、後祝福於爾、則爾上帝耶和華必以為義。</verse>
				<verse number="14">傭人貧乏、無論同族及旅於爾家者、爾毋虐取。</verse>
				<verse number="15">屆期必給以值、日未沒時給之、蓋其貧乏、希望惟此、若其不得、恐呼籲耶和華、以罪歸爾。</verse>
				<verse number="16">不可因子殺父、因父殺子、各任其罪以就戮。</verse>
				<verse number="17">賓旅與孤、毋反其正、勿以嫠衣為質。</verse>
				<verse number="18">爾之前事、當憶勿忘、爾在埃及嘗為人奴、爾上帝耶和華救爾於彼、故我諭爾行此。</verse>
				<verse number="19">爾穫田所產、有遺一束、毋反以取、必留於賓旅孤寡、則爾所為、爾上帝耶和華必錫純嘏。</verse>
				<verse number="22">爾之前事、當憶勿忘、爾在埃及、嘗為人奴、故我諭爾行此。</verse>
			</chapter>
			<chapter number="25">
				<verse number="1">人有訟事、必就刑官、刑官聽訟、以義人為義、以惡人為惡。</verse>
				<verse number="2">惡人宜受扑責、刑官使伏於前、依罪受罰。</verse>
				<verse number="3">扑惟四十、毋踰其數、恐受扑過多、則爾藐視同儕。</verse>
				<verse number="4">碾穀之牛、勿籠其口。</verse>
				<verse number="5">如兄弟同居、其一無子而死、則其妻不可他適、其弟可娶之、與嫂同室。</verse>
				<verse number="6">首生之子、必為兄嗣、使不絕其名於以色列族中。</verse>
				<verse number="7">如弟不欲、則嫂必赴邑門、見長老曰、我夫之弟、不欲其兄得嗣於以色列族中、故不與我同室。</verse>
				<verse number="8">長老必召而問之、如仍不欲。</verse>
				<verse number="9">則嫂必於長老前、解夫弟之履、唾於厥面、曰、不欲代兄生子為嗣者、必如是待之。</verse>
				<verse number="10">後在以色列族中、必以解履名其人。</verse>
				<verse number="11">有二人相鬥、其一之妻前、欲援其夫、脫於擊者之手、而執其下體。</verse>
				<verse number="12">則必斷其手、爾勿姑縱。</verse>
				<verse number="13">囊內勿有異衡法、一大一小。</verse>
				<verse number="14">家中勿有異量法、一大一小。</verse>
				<verse number="15">衡量法度惟一、執其公平、則可享遐齡、於爾上帝耶和華所錫之地。</verse>
				<verse number="16">凡行非義如此、則為爾上帝耶和華所惡。○</verse>
				<verse number="17">昔出埃及、亞馬力人所行、汝必記念。</verse>
				<verse number="18">爾途間困憊、亞馬力人不畏上帝、擊爾後隊之荏弱者。</verse>
				<verse number="19">爾上帝耶和華脫爾於眾敵、俾爾綏安、在其所錫之地、爾曹必滅亞馬力族於天下、當追憶勿忘。</verse>
			</chapter>
			<chapter number="26">
				<verse number="1">爾既至爾上帝耶和華所錫之地、據而居之、</verse>
				<verse number="2">則必以斯土所出之初實、盛之於筐、詣爾上帝耶和華特簡之室、為人籲名之所。</verse>
				<verse number="3">見在位之祭司、曰、我於今日明告我上帝耶和華前、所誓列祖欲錫我之地、我已至之。</verse>
				<verse number="4">祭司取筐於爾手、置爾上帝耶和華壇側。</verse>
				<verse number="5">爾在上帝耶和華前必告曰、吾祖亞蘭人、遊牧無定、攜人無多、以往埃及於彼昌大、繁衍其族。</verse>
				<verse number="6">埃及人薄待我儕、困苦相加、徵役煩苛。</verse>
				<verse number="7">我呼籲我祖之上帝耶和華、蒙其垂聽、鑒我困苦、備歷艱難、受人暴虐。</verse>
				<verse number="8">所以施其大力巨能、行其奇事異跡、事事可畏、拯我出埃及。</verse>
				<verse number="9">導我至此、錫我產乳與蜜之地。</verse>
				<verse number="10">今耶和華所賜、土之初生、我攜之至、禱告既畢、當置土產於爾上帝耶和華前、俯伏崇拜。</verse>
				<verse number="11">緣爾上帝耶和華以福嘏錫爾、爰及眷聚、當欣喜懽忭、亦使利未人及主爾家之賓旅、無不偕樂。</verse>
				<verse number="12">每三年、以土所產、十輸其一、給於利未人、及賓旅孤寡、使食於爾家、以果其腹。</verse>
				<verse number="13">既畢其事、則於爾上帝耶和華前告曰、所當獻之物、已出之我家、給於利未人及賓旅孤寡、循爾所命、無所干犯、並弗遺忘所當獻之物、</verse>
				<verse number="14">遇有喪之時、我未食之、為不潔之事、我未取之、為祀亡之用、我未予之、循我上帝耶和華命、遵其所諭而行。</verse>
				<verse number="15">自天上聖室俯鑒爾民以色列族、並所誓我祖給我產乳與蜜之地、俱蒙錫嘏。○</verse>
				<verse number="16">摩西又曰、爾上帝耶和華以禮儀法度諭爾、故當一心一意遵行弗失。</verse>
				<verse number="17">今日汝以耶和華為爾上帝、言必由其道、守其禮儀、禁令法度、</verse>
				<verse number="18">耶和華今日以爾為民、視之如寶、踐其前言、如爾恆守其誡、</verse>
				<verse number="19">則必舉爾於高、勝於所造四方之億兆、肇錫嘉名、加以尊榮、可為聖民、以事爾上帝耶和華、循其所許。</verse>
			</chapter>
			<chapter number="27">
				<verse number="1">摩西與以色列族長老、諭民曰、我今日所諭爾者、爾當恪守、</verse>
				<verse number="4">既濟約但、必立我今日所諭之石、於以八山、堊以泥沙、</verse>
				<verse number="5">必以石築祭壇、奉爾上帝耶和華、毋用鐵器造作、</verse>
				<verse number="6">毋雕鏤石、以築斯壇、必獻燔祭於其上、奉事爾上帝耶和華、</verse>
				<verse number="7">亦獻酬恩之祭、在彼式食、欣喜歡忭、於爾上帝耶和華前。</verse>
				<verse number="8">當以律例諸言、明勒於石。</verse>
				<verse number="9">摩西與祭司利未人、告以色列族曰、爾其靜謐、謹聽斯言、爾今日為上帝耶和華之民、</verse>
				<verse number="10">故必順從其命、遵我今日所諭之禁令禮儀。○</verse>
				<verse number="11">當日摩西諭民曰、</verse>
				<verse number="12">汝既濟約但、使西面、利未、猶大、以薩迦、約瑟、便雅憫、立於其哩心山、為民祝嘏、</verse>
				<verse number="13">使流便、伽得、亞設、西布倫、但、納大利、立於以八山、言所當服之咒詛。</verse>
				<verse number="14">利未人必厲聲告以色列族曰、</verse>
				<verse number="15">雕刻鎔鑄之像、人工所作、耶和華所惡、有製而立於私地者、當服咒詛、民必群應曰、固心所願。</verse>
				<verse number="16">又曰、藐視父母者、當服咒詛、民必群應曰、固心所願。</verse>
				<verse number="17">又曰、遷徙鄰里之界址者、當服咒詛、民必群應曰、固心所願。</verse>
				<verse number="18">又曰、使瞽誤途者、當服咒詛、民必群應曰、固心所願。</verse>
				<verse number="19">又曰、賓旅孤寡、訟時而反其正者、當服咒詛、民必群應曰、固心所願。</verse>
				<verse number="20">又曰、烝父繼室、辱及於父者、當服咒詛、民必群應曰、固心所願。</verse>
				<verse number="21">又曰、淫於獸者、當服咒詛、民必群應曰、固心所願。</verse>
				<verse number="22">又曰、亂同父異母、異父同母之姊妹者、當服咒詛、民必群應曰、固心所願。</verse>
				<verse number="23">又曰、烝外母者、當服咒詛、民必群應曰、固心所願。</verse>
				<verse number="24">又曰、陰擊同儕者、當服咒詛、民必群應曰、固心所願。</verse>
				<verse number="25">又曰、受賄以害無辜者、當服咒詛、民必群應曰、固心所願。</verse>
				<verse number="26">又曰、不恆遵律法所載而行之者、當服咒詛、民必群應曰、固心所願。</verse>
			</chapter>
			<chapter number="28">
				<verse number="3">在邑獲福、在田獲福。</verse>
				<verse number="4">身之所生、土之所產、畜之所出、無論牛羊、俱蒙錫嘏。</verse>
				<verse number="5">爾筐與搏麵之器、俱蒙錫嘏。</verse>
				<verse number="6">汝出入之時、亦蒙錫嘏。</verse>
				<verse number="7">敵攻爾時、耶和華必敗之、其始攻爾也、必合一處而來、及其敗也、必分七途而遁。</verse>
				<verse number="8">爾之倉廩、耶和華必降福祉、爾所作為、於上帝耶和華所賜之地、必蒙錫嘏。</verse>
				<verse number="9">如爾守上帝耶和華命、行從其道、則耶和華必以爾為成聖之民、俾爾服役、踐其所誓之言。</verse>
				<verse number="10">天下億兆將知爾得稱為耶和華民、則畏懼爾。</verse>
				<verse number="11">耶和華將使爾嘉物綽然有餘、身之所生、土之所產、畜之所出、於耶和華所誓爾祖欲錫爾之地。</verse>
				<verse number="12">耶和華必啟其嘉寶、使天降時雨於爾土、凡所作為必蒙錫嘏、列邦必稱貸於爾、而爾無庸貸。</verse>
				<verse number="13">耶和華必以爾為端、不以爾為末、使爾獨在於上、不在於下、我今日所傳上帝耶和華之命、爾當聽從、遵行勿失。</verse>
				<verse number="14">不違我諭、不偏於左、不偏於右、不從他上帝而崇奉焉。○</verse>
				<verse number="15">如爾不聽從爾上帝耶和華之命、不守我今日所傳之禁令禮儀、則必服咒詛、禍及其身、今詳言之。</verse>
				<verse number="16">在邑獲禍、在田獲禍。</verse>
				<verse number="17">爾筐與搏麵之器、必加咒詛。</verse>
				<verse number="18">身之所生、土之所產、牛羊所出、俱服咒詛。</verse>
				<verse number="19">汝出入時、必服咒詛。</verse>
				<verse number="20">緣爾行惡、違耶和華命、故爾所作為、必降咒詛、譴責殲滅、俾爾速亡。</verse>
				<verse number="21">耶和華必使爾遭疫癘、迨翦滅爾、去爾所得之土。</verse>
				<verse number="22">耶和華必使爾身勞、體瘧、氣熱、膚紅、亦使爾亡於刃、風暴五穀、細弱特甚、襲爾以災、迨爾翦滅。</verse>
				<verse number="23">爾所覆之天、所載之地、必堅若銅鐵。</verse>
				<verse number="24">耶和華使天不降雨澤、惟降塵沙、迨爾殲滅。</verse>
				<verse number="25">耶和華必使爾為敵所敗、爾合一處而去、必分七途而遁、播棄於天下億兆之中。</verse>
				<verse number="26">飛禽走獸必食爾尸、無人驅逐。</verse>
				<verse number="27">耶和華必以埃及人所患之瘡痍、癰痔、疥癬、醫所不能治者、加乎爾身。</verse>
				<verse number="28">耶和華必使爾心狂、目瞽、中懷駭異。</verse>
				<verse number="29">雖至日中、如處幽暗、遍捫不見、與瞽無異、爾凡所為、不獲亨通、恆被人虐取強據、不蒙拯救。</verse>
				<verse number="30">爾將聘妻、而他人與寢、爾將建宅、而不遑居處、栽植園圃、不摘其果。</verse>
				<verse number="31">人宰爾牛於爾前、爾不能食、人據爾驢於爾前、而不返爾、爾羊擄於敵、無人為援。</verse>
				<verse number="32">爾子女擄於異邦、使爾終日瞻望、至於目盲、欲拯無力。</verse>
				<verse number="33">爾之土產、爾之操作、將為爾素所未識之民並吞殆盡、爾將為人虐取、為人挾制、歷久如是。</verse>
				<verse number="34">爾既見此、必致心狂。</verse>
				<verse number="35">耶和華必加爾以瘡痍、爾膝與股、自頂至踵、無不遍染、醫不能治。</verse>
				<verse number="36">耶和華將遷爾、及爾所立之王、至爾與爾祖所未識之國、在彼爾奉事他上帝、木石所作者。</verse>
				<verse number="37">耶和華既散爾於四方、爾將為人所駭異、作歌譏刺。</verse>
				<verse number="38">所種之田、必播之多、而獲之少、被噬於蝗。</verse>
				<verse number="39">爾將植葡萄園而治之、為蟲所食、不得收其果、而飲其酒。</verse>
				<verse number="40">爾之四境、雖有橄欖樹、不能以油沐身、因果自隕故也。</verse>
				<verse number="41">爾生子女、不享其福、必為人所虜。</verse>
				<verse number="42">爾囿之樹、爾田所產、滅於蟿螽。</verse>
				<verse number="43">爾中之賓旅、必舉於至高、爾降於至卑。</verse>
				<verse number="44">爾必稱貸於彼、而彼無庸貸、彼必為端、而爾為末。</verse>
				<verse number="45">緣爾不聽爾上帝耶和華命、不守其所諭禮儀禁令、故此災禍襲於爾後、恆臨爾上、至於滅亡。</verse>
				<verse number="46">禍及爾身、至於子孫、人必視為駭異、垂為儆戒、歷世勿替。</verse>
				<verse number="47">爾當全盛之時、不中心欣喜、奉事爾之上帝耶和華。</verse>
				<verse number="48">故耶和華必遣敵攻爾、使爾饑渴、裸體匱乏、服役於敵、彼於鐵軛置於爾頸、迨爾滅亡。</verse>
				<verse number="49">耶和華必使遠民、如鷹之飛、來自地極。攻擊爾曹、其方言爾不之識、</verse>
				<verse number="50">其容強悍、不眷顧耆老、不矜恤幼稚。</verse>
				<verse number="51">爾畜之所生、爾土之所產、俱必並吞、爾穀與酒及油、暨牛羊之所息、取之殆盡、迨爾危亡。</verse>
				<verse number="52">於爾上帝耶和華所錫之地、四境之內、城垣鞏固、高聳特甚、爾恃之以無恐、必見圍於敵、攻而下之。</verse>
				<verse number="53">爾敵環而攻爾、勢甚危迫、使爾食己所生之子女、即爾上帝耶和華所賜者。</verse>
				<verse number="54">如是在爾中、最猗儺荏弱之人、必睚眦兄弟、及眷愛之妻室、留遺之子女、</verse>
				<verse number="55">不以所食之嬰孩分給之、蓋敵攻邑門、見圍甚迫、物無從得故也。</verse>
				<verse number="58">如爾不守此書所錄律法諸言、爾上帝耶和華尊榮可畏之名、爾如不畏、</verse>
				<verse number="59">則耶和華必降災於爾、爰及子孫、實屬非常之事、即至久至重之殃、纏綿艱苦之病、</verse>
				<verse number="60">埃及人所患之疾、爾所畏者、耶和華必使爾患之、恆久不離。</verse>
				<verse number="61">更以諸災諸疾、不載於律法之書者、耶和華使爾患之、迨爾盡亡。</verse>
				<verse number="62">昔爾人數、如天星之眾多、以不從爾上帝耶和華命、故致大滅。</verse>
				<verse number="63">昔耶和華善待爾曹、使爾眾多、是其所喜、厥後殲滅爾曹、使爾盡亡、絕於所據之地、亦其所喜。</verse>
				<verse number="64">耶和華將使爾散處於億兆中自地極至天涯、在彼必事他上帝、木石所作、即爾祖及爾素未識者。</verse>
				<verse number="65">在異邦中、爾不獲寧宇、亦無駐足之所、耶和華在彼使爾心慄目盲、衷懷不懌。</verse>
				<verse number="66">爾生命不能安保、為之懸慮、晝夜驚懼。</verse>
				<verse number="67">因此災害、為爾心所懼、目所見、故朝必曰願得及夕、暮必曰願得及旦。</verse>
				<verse number="68">我曾語爾之途、必不復見、耶和華使爾駕舟、至於埃及、被鬻為僕婢、無人市爾。</verse>
			</chapter>
			<chapter number="29">
				<verse number="1">昔在何烈、耶和華與以色列族既立盟約、今在摩押、更諭摩西、重申其約。</verse>
				<verse number="4">越至於今、爾心不能思、目不能見、耳不能聞、緣耶和華未嘗以是才能賜之於爾也。</verse>
				<verse number="5">歷四十年、我導爾於野、爾衣不毀、爾履不敝、</verse>
				<verse number="6">爾餅不食、清酒醇醪不飲、使爾知耶和華乃爾之上帝。</verse>
				<verse number="7">至於斯土、希實本王西宏、巴山王噩、出與我戰、而我擊之、</verse>
				<verse number="8">據有其地、以給流便、伽得二支派、及馬拿西支派之半、使為恆業。</verse>
				<verse number="9">故當守此約之言、遵行弗失、則凡所為可納福祉。</verse>
				<verse number="12">今日爾上帝耶和華發誓、爾可同盟、與之立約。</verse>
				<verse number="13">彼今日以爾為己民、以己為爾上帝、踐其前言、昔與爾祖亞伯拉罕、以撒、雅各發誓、今亦踐之。</verse>
				<verse number="14">我立此盟約、不第與爾曹、</verse>
				<verse number="15">凡今日於上帝耶和華前、與我同在、及不同在者、立約。</verse>
				<verse number="16">我昔居埃及、經歷諸邦、乃爾所知、</verse>
				<verse number="17">其中所有木石金銀偶像、可惡之物、爾亦見之、</verse>
				<verse number="18">爾中之男女、宗族支派、其心毋違我上帝耶和華、而奉事他邦之上帝、爾中之人、其毒毋太苦、如茵蔯之根、</verse>
				<verse number="19">既聞此詛言、猶心內自慰曰、我渴己止、我飲愈多、從心所欲、亦可獲安、</verse>
				<verse number="20">若此者耶和華必不赦宥、其怒甚烈、以致中心如焚、氣如煙燄、必攻此人、以書所載之詛、加乎其身、塗抹其名於天下、</verse>
				<verse number="21">在以色列諸支派中、耶和華必區別之、加以譴責、循此書所載之詛言。</verse>
				<verse number="22">後世子孫、遠方賓旅、列邦眾庶、見此地之禍、暨耶和華所降之災、</verse>
				<verse number="23">硫磺及鹽、焚燬徧地、不得耕耘、無物產、無草萊、如所多馬、蛾摩拉、押馬、西編、為耶和華所怒、而使之傾覆者、</verse>
				<verse number="24">俱必問曰、耶和華降罰於斯土、何為至於如此、其烈怒之甚、又曷故乎。</verse>
				<verse number="25">人必曰、昔導斯民出於埃及、其祖之上帝耶和華與之立約、斯民違其言、</verse>
				<verse number="26">從他上帝而崇奉之、然他上帝彼所未識、耶和華亦未嘗姑聽其服事、</verse>
				<verse number="27">故震怒斯民、以書所載之咒詛、加乎其身。</verse>
				<verse number="28">耶和華怒甚烈、氣甚憤、拔其根株、驅逐於異邦、即以今日之事為證。</verse>
				<verse number="29">隱微之事屬我上帝耶和華、所啟示者屬於我儕、爰及子孫、俾我守此律法之言、歷世勿替。</verse>
			</chapter>
			<chapter number="30">
				<verse number="3">則爾上帝耶和華將矜憫爾曹、使被虜者得返故土、昔散爾於列邦、今必使爾復集。</verse>
				<verse number="4">如爾曹被逐至於天涯、爾之上帝耶和華必使由彼而歸。</verse>
				<verse number="5">爾祖所得之土、爾之上帝耶和華必使爾恢復、仍據其地、降福於爾、使爾昌熾、較祖尤眾。</verse>
				<verse number="6">爾之上帝耶和華將潔爾心、爰及苗裔、使一心一意、愛爾上帝耶和華可以得生。</verse>
				<verse number="7">爾之上帝耶和華必以是詛降於爾敵、及啣憾爾、追襲爾者。</verse>
				<verse number="8">爾將旋歸、服事耶和華、遵我今日所傳之命。</verse>
				<verse number="11">我今日所諭爾之命、非行之甚難、非離爾甚遠不在天上、</verse>
				<verse number="12">勿意謂孰能升天、攜之以至、俾我聽從。</verse>
				<verse number="13">不在海外、勿意謂誰能濟海、攜之以至、俾我聽從。</verse>
				<verse number="14">蓋道在邇、在爾口、在爾心、爾其遵行。</verse>
				<verse number="15">我於今日、或以生命純嘏、或以死亡災害、置於爾前。</verse>
				<verse number="16">如我今所諭、爾誠聽從、愛爾上帝耶和華、遵從其道、守其禁令、禮儀法度、則爾可得生、寖昌寖熾、爾之上帝耶和華、必於爾所往據有之地、降以福祉。</verse>
				<verse number="17">如爾心違逆不從斯命、見誘於人、服事崇拜他上帝、</verse>
				<verse number="18">我明告爾、爾必滅亡、今濟約但據有斯土、不得享遐齡。</verse>
				<verse number="19">我今指天地以立證、我以生命死亡、純嘏咒詛、置於爾前、爾簡生命、俾得爾生、爰及子孫。</verse>
				<verse number="20">汝當愛爾上帝耶和華、聽從其言、恆供役事、耶和華賜爾得生命、享遐齡。昔耶和華誓爾祖亞伯拉罕、以撒、雅各、以斯土賜爾、爾可安居焉。</verse>
			</chapter>
			<chapter number="31">
				<verse number="1">摩西告以色列眾。</verse>
				<verse number="2">曰、我今日一百有二十歲矣、不能復治斯民、耶和華嘗有諭言、不許我濟約但。</verse>
				<verse number="3">惟爾之上帝耶和華、為爾先導、使約書亞導爾濟河、殲滅此異邦族姓、據有其地、循耶和華言。</verse>
				<verse number="6">強乃志、壯乃心、毋恐懼、毋畏葸、爾之上帝耶和華佑爾、必不遺棄爾。</verse>
				<verse number="7">摩西在以色列眾前、召約書亞、告之曰、強乃志、壯乃心、昔耶和華與列祖發誓、以斯土予民、爾必偕行、使彼得之、</verse>
				<verse number="8">耶和華為爾先導、左右爾、不遺棄爾、毋恐懼、毋畏葸。○</verse>
				<verse number="9">摩西書此律法予諸祭司、及舁耶和華法匱之利未人、暨以色列族長老、</verse>
				<verse number="10">告之曰、每七載使人相釋之年、搆廬節期、</verse>
				<verse number="11">以色列族眾俱至、立於爾上帝耶和華前、在其特簡為室之所、必誦此律法、使以色列眾聽之。</verse>
				<verse number="12">當集眾民、男女幼稚、及旅於爾家者、俾其聽聞、寅畏爾上帝耶和華、守此律法。</verse>
				<verse number="13">爾之子女、知識未開、聞此律法、及濟約但、以得斯土、亦畏爾上帝耶和華、畢生靡暨。</verse>
				<verse number="14">耶和華諭摩西曰、爾逝世之期伊邇、當召約書亞、偕立於會幕中、我必付託之。摩西 約書亞遵命、立於會幕。</verse>
				<verse number="15">耶和華於會幕中、乘雲顯著、雲狀如柱、止於門上、</verse>
				<verse number="16">謂摩西曰、爾必返本、斯民既詣斯土、必遺棄我、背我所立之約、狥己私欲、從異邦人之上帝。</verse>
				<verse number="17">其時我必震怒、遺棄斯民、不復眷顧、使其並吞於人、多更災患、彼必曰、我不蒙上帝所佑、致遭此禍。</verse>
				<verse number="18">夫斯民蹈於愆尤、從事他上帝、故不復鑒觀以眷顧之、</verse>
				<verse number="19">今作謳歌、誨以色列族、使其口誦、我佑斯民、而斯民違我、以歌為證。</verse>
				<verse number="20">昔我與厥祖發誓、將以產乳與蜜之地、錫於斯民、既導之入、使彼食而果腹、身肥體胖、當斯時也、彼從他上帝、而服事之、以干我怒、背我盟約、</verse>
				<verse number="21">我誓以斯土錫於斯民、未導入彼之時、已知其性情、必作不端、迨厥子孫遭難遇害、不可勝數、必口誦斯歌、不致遺忘、斯歌亦可為證。○</verse>
				<verse number="22">當日摩西作此歌誨以色列族、</verse>
				<verse number="23">命嫩之子約書亞曰、強乃志、壯乃心、蓋爾必導以色列族、入耶和華所誓之地、彼必佑爾。○</verse>
				<verse number="24">摩西以律法之言、錄之於書、既畢其事、</verse>
				<verse number="25">則告舁耶和華法匱之利未人曰、</verse>
				<verse number="26">以此律法之書、置於爾上帝耶和華法匱之旁、以為證。</verse>
				<verse number="27">蓋我知爾橫逆、強項不馴、我尚生存、與爾同在、爾猶且違逆耶和華、況至於我沒後乎。</verse>
				<verse number="28">爾支派之長老、爰及族長、使其咸集、以言相告、俾爾聽聞、亦指天地為證。</verse>
				<verse number="29">我既沒後、爾必喪心、違我所傳之道、作惡於耶和華前、爾所行為、干厥震怒、至於末期必遭禍患、我可逆料其如是。</verse>
				<verse number="30">時摩西誦歌、俾以色列族聽聞。</verse>
			</chapter>
			<chapter number="32">
				<verse number="1">其畧曰、天其俯聞、我將有言、地其傾聽、我以口誦、</verse>
				<verse number="2">我道滴瀝若雨、我言廉纖如露、猶霢霂以潤草、似淋漓而灌蔬。</verse>
				<verse number="3">我揚耶和華名、爾尊上帝為大。</verse>
				<verse number="4">上帝與、乃造化之主、其工純全、其道正直、誠實無妄、秉義無咎。</verse>
				<verse number="5">斯代之人、非上帝子、忤逆乖僻、德有不備、自喪厥心。</verse>
				<verse number="6">耶和華非爾父、生成爾、創造爾乎。噫、無智之蚩氓、豈如是以報恩耶。</verse>
				<verse number="7">往古之日、當憶勿忘、歷代之年、思念在心、問之於父、父必示爾、詰諸長老、彼將告爾。</verse>
				<verse number="8">至高者使四方之民得業、俾亞當後裔散處、則定異邦民之郊址、循以色列族之核數。</verse>
				<verse number="9">其人民為耶和華所得、雅各眾為耶和華恆業、</verse>
				<verse number="10">在虛曠之野、獸號之所、耶和華遇此民、環護之、訓誨之、惜之如眸子、</verse>
				<verse number="11">如鷹之引雛而起、翱翔於上、展舒其翮、負之於身、戴之於翼。</verse>
				<verse number="12">耶和華自導斯民、別無上帝偕在、</verse>
				<verse number="13">置於崇邱、田畝所產使食之、巖穴出蜜使哺之、堅石出膏使沃之、</verse>
				<verse number="14">牛酥羊酪、羔羊之膋、牡山羊、牡綿羊、俱由巴山而至、以給其用、至嘉之麥粉使食、葡萄之清汁使飲、</verse>
				<verse number="15">耶書崙體胖、桀驁不馴、肥而多脂、上帝造之、彼反違逆、上帝拯之、彼反藐視。</verse>
				<verse number="16">彼崇他上帝、干厥震怒。彼事可惡之物、攖其忿懥、</verse>
				<verse number="17">彼祭鬼神、不崇上帝、彼崇他上帝素所未識、初從鄰國而來、即其祖宗亦未嘗敬畏。</verse>
				<verse number="18">生成之上帝、彼棄而不從、造化之上帝、彼忘而弗念。</verse>
				<verse number="19">耶和華見其子女、作可惡之事、憎之特甚、</verse>
				<verse number="20">曰、我不復鑒觀以眷顧之、必俟厥後當復如何、彼乃橫逆之族、無誠信之子、</verse>
				<verse number="21">彼以非上帝匹我、干我震怒、彼崇事虛無、使我忿懥、故我將子異民、使彼發奮、子頑民、使彼激勵。</verse>
				<verse number="22">我之忿怒如火之燎、燃於幽冥、爇其全地、偕土產以俱焚、並山基而同燬。</verse>
				<verse number="23">我降災非一、盡發弧矢、</verse>
				<verse number="24">年饑而民餒、體熱而人廢、絕於疫癘、嚙於獸齒、傷於毒蛇、</verse>
				<verse number="25">外亡以刃、內害以驚、丁男與處女、赤子與白首、淪胥以亡。</verse>
				<verse number="26">我曰、必使之散處四方、而人忘其所自、</verse>
				<verse number="27">然我慮敵驕肆、佯不知我所作為、反自伐其大能、謂非耶和華所行。</verse>
				<verse number="28">斯民無謀猷、無聰明、</verse>
				<verse number="29">願其有智而知此、思念厥終、</verse>
				<verse number="30">如其上帝弗鬻之、如耶和華未棄之、則一可襲千、二可驅萬。</verse>
				<verse number="31">敵之上帝不如我之上帝、任敵裁斷、</verse>
				<verse number="32">其葡萄樹屬所多馬、由蛾摩拉埔而來、所結之實甚毒、纍然而垂者甚苦。</verse>
				<verse number="33">其酒儗於蛇毒、蝮之死毒。</verse>
				<verse number="34">其罪藏於我心、如封於府庫。</verse>
				<verse number="35">伸冤在我、我必報之、斯時也、其足傾跌、禍及其身、所定速至。</verse>
				<verse number="36">蓋耶和華必代其民而伸冤、為其臣而回志、鑒觀於下、知民力已廢、或主或僕、靡有孑遺。</verse>
				<verse number="37">時必曰、爾之上帝安在、爾所恃之上帝安在、</verse>
				<verse number="38">彼享所祭之膏、彼飲所奠之酒、曷使起而援手、為爾作逋逃之藪乎。</verse>
				<verse number="39">爾當知我之為我、外此別無上帝、殺戮者我、生全者我、攻擊者我、施醫者我、無能奪於我手。</verse>
				<verse number="40">我指天而誓曰、我永生。</verse>
				<verse number="41">我刃閃爍、我磨礪之、我秉公義、凡逆我者罰之、憾我者報之、</verse>
				<verse number="42">我矢飲血、我刃食肉、其血即見虜被殺之血、其肉即勁敵渠魁之肉。</verse>
				<verse number="43">異邦之眾、宜與斯土之民同樂、上帝之僕、其血見流、必洩厥恨、報諸仇敵、為民贖罪。○</verse>
				<verse number="44">摩西以此歌詞、誦於民聽、嫩之子約書亞在焉。</verse>
				<verse number="45">誦畢、摩西告以色列族、</verse>
				<verse number="46">曰我今日告爾之言、汝必藏諸衷曲、亦當諭諸子孫、從此律法。</verse>
				<verse number="47">此非淺鮮、乃爾生命所關、因是爾可於約但西所據之地、而享遐齡。</verse>
				<verse number="48">當日耶和華諭摩西曰、</verse>
				<verse number="49">摩押地、耶利哥相向之所、有亞巴林山、尼破岡、汝可陟焉、瞻望迦南、乃我所錫於以色列族為業之地。</verse>
				<verse number="50">既陟此山、汝必死於彼、而返其本、如爾兄亞倫沒於何耳山、而返其本然。</verse>
				<verse number="51">昔在汛野、米利巴迦鐵之處爾曹逆我、不於以色列族前尊我、</verse>
				<verse number="52">故爾不得至我所錫以色列族之地、惟觀之而已。</verse>
			</chapter>
			<chapter number="33">
				<verse number="1">事上帝之人摩西、其未沒時為以色列族祝嘏、</verse>
				<verse number="2">曰、耶和華至自西乃、顯自西耳、光自巴蘭、偕萬聖而來、由其右手火出為法。</verse>
				<verse number="3">其眷愛斯民、庇佑厥聖、民坐其前、以領訓誨。</verse>
				<verse number="4">摩西所賜之律法、為雅各會眾之恆業。</verse>
				<verse number="5">於耶書崙有王焉。以色列民之族長、咸集就之。</verse>
				<verse number="6">願流便恆存不沒、人數弗減。</verse>
				<verse number="7">其論猶大則曰、猶大既籲呼、願耶和華垂聽、使歸故族、賜以能力、而無不足、使其攻敵、而為輔翼。</verse>
				<verse number="8">其論利未則曰、願敬虔者得爾烏陵土明、昔在馬撒、爾嘗試之、在米利巴水、爾嘗爭之、</verse>
				<verse number="9">彼告父母曰、我未見之、不識兄弟、不顧子女、乃從爾命、而守爾約。</verse>
				<verse number="10">彼以爾典章、示雅各後裔、以爾律法、誨以色列族、彼將炷香於爾前、燔祭於爾壇。</verse>
				<verse number="11">願耶和華加厥貨財、其所為者悅納之、擊敵之腰使不復起。</verse>
				<verse number="12">其論便雅憫則曰、彼為耶和華所眷愛、當安居焉、至高者恆庇護之、彼必攝於二山之間。</verse>
				<verse number="13">其論約瑟則曰、願耶和華錫嘏於其地、以天上之甘露、地下之名泉、</verse>
				<verse number="14">日所產之珍奇、月所生之寶物、</verse>
				<verse number="15">恆山之嘉品、古嶽之寶器、</verse>
				<verse number="16">地與土產之寶、俱錫於彼。昔約瑟遠兄弟而去、願居於棘中者降福於其首。</verse>
				<verse number="17">其榮如牛之首生、其角如兕角、以將抵觸異邦、至於地極、所謂以法蓮之萬人、馬拿西之千人、即此。</verse>
				<verse number="18">其論西布倫則曰、西布倫出於外、以薩迦居於幕、俱可欣喜懽忭、</verse>
				<verse number="19">既享海所出之豐盛、沙所藏之貨財、則延民陟山、在彼獻祭為義。</verse>
				<verse number="20">其論伽得則曰、恢廓迦得者、當頌其名、伽得伏如牝獅、斷傷肩首。</verse>
				<verse number="21">伽得先獲其業、在彼為牧、安居厥所、惟往於民前、代耶和華行義、為以色列伸冤。</verse>
				<verse number="22">其論但則曰、但若稚獅、踴躍於巴山。</verse>
				<verse number="23">其論納大利則曰、納大利享福有餘、蒙耶和華錫嘏、得海濱以南為業。</verse>
				<verse number="24">其論亞設則曰、亞設有子獲福、為兄弟悅納、將染足於油、</verse>
				<verse number="25">其楗乃銅鐵所為、畢生逸豫。</verse>
				<verse number="26">耶書崙之上帝、無能比儗、赫奕於天、乘雲而降、以輔翼爾。</verse>
				<verse number="27">永生之上帝為爾逋逃之藪、扶持爾眾、手恆不疲、驅敵於爾前、使殲滅之、</verse>
				<verse number="28">以色列族獨居而綏安、雅各後裔所居之處、天降甘露、土產穀與酒。</verse>
				<verse number="29">以色列族有福祉、誰能頡頏、蒙耶和華拯救、彼可儗干、以範衛爾、亦可儗戈、使爾得勝、敵必諂媚於爾前、爾將履其崇邱。</verse>
			</chapter>
			<chapter number="34">
				<verse number="1">摩西離摩押平原、耶利哥相向之所、陟尼破山、比士迦岡、耶和華以基列地、至於但境、使摩西目睹。</verse>
				<verse number="2">亦以納大利、以法蓮、馬拿西之地、猶大遍境、至於外海、</verse>
				<verse number="3">爰及南方、耶利哥谷之平原、即棗城、出至瑣耳、俱示摩西俾其觀瞻。</verse>
				<verse number="4">耶和華諭之曰、昔我所誓亞伯拉罕、以撒、雅各以地錫其後裔者即此、爾可目睹、惟不得濟。○</verse>
				<verse number="5">如是耶和華之僕摩西、沒於摩押、踐耶和華之言、</verse>
				<verse number="6">葬於摩押之谷、伯比耳相向之所、越至於今、其墓無有能知者。</verse>
				<verse number="7">摩西沒時、百有二十歲、其目力未損、其血氣未衰。</verse>
				<verse number="8">以色列族、緣摩西故、居於摩押平原而哭泣、歷至三旬、盈其日數。○</verse>
				<verse number="9">夫摩西嘗按手於嫩之子約書亞、感以智神、使之充盈、故以色列族聽從、遵耶和華所諭摩西之命。</verse>
				<verse number="10">嗣後以色列族中、未有挺生先知若摩西者、為耶和華晤對相識。</verse>
				<verse number="11">蓋耶和華遣之至埃及、行異跡奇事、罰法老及臣、暨其全地、</verse>
				<verse number="12">顯其大有為之手、助摩西行可畏之事、於以色列族前。</verse>
			</chapter>
		</book>
		<book number="6">
			<chapter number="1">
				<verse number="1">耶和華僕摩西既沒、耶和華諭摩西從者、嫩之子約書亞、曰、</verse>
				<verse number="2">我僕摩西逝世、爾今導民濟約但、至我所賜以色列族之地。</verse>
				<verse number="3">昔我與摩西曾有是言、今必踐之、爾足所履之地、必以錫爾、</verse>
				<verse number="4">自曠野及利巴嫩、至百辣大河、赫人遍地、爰及大海、日入之處、為爾境界。</verse>
				<verse number="5">昔我佑摩西、今亦佑爾、不汝遐棄、俾爾畢生、無人能禦。</verse>
				<verse number="6">強乃志、壯乃心、昔我誓厥祖、欲以斯地賜斯民、汝必使民得之、</verse>
				<verse number="7">惟爾強志壯心、守我僕摩西所諭之律法、不偏於左、不偏於右、則不論所往、俾爾納福。</verse>
				<verse number="8">律例之書、當口誦不輟、晝夜思維、遵行所載、可得坦途、而蒙福祉。</verse>
				<verse number="9">我豈不曰、強爾志、壯爾心、切勿恐懼、不論所往、爾上帝耶和華佑爾。○</verse>
				<verse number="10">約書亞諭民族長曰、</verse>
				<verse number="11">汝巡營諭民、預備糗糧、歷三日必濟約但、耶和華所賜之地、據而有之。</verse>
				<verse number="12">約書亞告流便伽得二支派、與馬拿西支派之半、</verse>
				<verse number="13">曰耶和華之僕摩西、所言當憶勿忘、其言曰、爾上帝耶和華以斯地錫爾、畀爾綏安、</verse>
				<verse number="14">爾之妻孥牲畜、可留於約但東、摩西所畀之地、爾之勁旅、整其行伍、助爾同儕、而為前鋒、以濟斯河、</verse>
				<verse number="15">迨耶和華以綏安賜爾同儕、可得其地、與爾無異、後爾可歸耶和華僕摩西所賜約但東之地、據而有之、</verse>
				<verse number="16">對曰、爾所諭者、我悉遵行、爾遣我所至之地、我必前往。</verse>
				<verse number="17">昔我聽從摩西、今聽從爾、惟願爾之上帝耶和華佑爾、如佑摩西然。</verse>
				<verse number="18">凡逆爾命、不遵爾所諭者、必死毋赦、宜強乃志、壯乃心。</verse>
			</chapter>
			<chapter number="2">
				<verse number="1">嫩之子約書亞由失亭私遣二偵、曰、爾往哉、窺察斯土、及耶利歌。二偵遂往、入妓室而宿焉、妓名喇合。</verse>
				<verse number="2">或告耶利歌王曰、今日薄暮、以色列族人至此、窺察我地。</verse>
				<verse number="3">耶利歌王遣人、謂喇合曰、有人至此、窺察我地、已入爾室、爾攜之來。</verse>
				<verse number="4">喇合既匿二人、則曰、有人至我、不知何自、</verse>
				<verse number="5">迨暝、閉邑門時、二人已出、不知何往、速追可及。</verse>
				<verse number="6">蓋喇合引二人至屋上、有胡麻梗臚陳於彼、即藏其中。</verse>
				<verse number="7">耶利歌人追至約但津、既出、邑門旋閉。</verse>
				<verse number="8">未寢、喇合升屋、</verse>
				<verse number="9">謂其人曰、耶和華曾以此地錫爾、我所素知、斯土之人懼爾、甚至喪膽、</verse>
				<verse number="10">爾出埃及時、耶和華使紅海水涸、約但東亞摩哩王西宏及噩、為爾殲滅、我所風聞。</verse>
				<verse number="11">我聞之喪膽、毫無銳氣、不敢敵爾、蓋爾上帝耶和華、乃天上地下之上帝、</verse>
				<verse number="12">我今待爾以仁慈、請爾指耶和華而誓、亦以仁慈待我全家、示我以真實之印誌。</verse>
				<verse number="13">我父母、兄弟、姊妹、及凡所有、爾必保其生存、免於死亡。</verse>
				<verse number="14">二人曰、我之所為當秘勿宣、則我以己命代爾、迨耶和華以斯土予我、我必待爾以仁慈、真實無妄。</verse>
				<verse number="15">喇合居室、附於邑垣、故以索縋二人、由牖而下、</verse>
				<verse number="16">謂之曰、當遁於山、自匿三日、恐追者及爾、待追者反、然後前往。</verse>
				<verse number="19">如有一人出於門外而死、則由自取、我無辜焉、惟與爾在家者、有人擊之、則罪歸我。</verse>
				<verse number="20">如以我所為、普告於眾、則爾使我所發之誓我不恪守。</verse>
				<verse number="21">喇合曰、可如爾言以行。遂遣之去、即以絳索繫於牖。</verse>
				<verse number="22">二人往山、居彼三日、待追者反、蓋追者求之於途不得。</verse>
				<verse number="23">二人下山、濟河而歸、以實告約書亞、</verse>
				<verse number="24">曰彼地之民恐懼喪膽、故我知耶和華必以斯土付於我手。</verse>
			</chapter>
			<chapter number="3">
				<verse number="1">約書亞夙興、導以色列族、自失亭遄征至約但、未濟而宿。</verse>
				<verse number="2">三日後、族長巡營、告民曰、</verse>
				<verse number="3">爾見祭司利未人、舁爾上帝耶和華法匱、則必遄征、從行其後、</verse>
				<verse number="4">離法匱約二百丈、不可近前、則可知當行之途、蓋爾疇昔未行斯途。</verse>
				<verse number="5">約書亞告民曰、爾當潔己、明晨耶和華行異跡於爾間。</verse>
				<verse number="6">告祭司曰、爾舁法匱、民前濟河。祭司從命。</verse>
				<verse number="7">耶和華諭約書亞曰、我使爾為尊於以色列族前、自今日始、俾其知悉、昔我佑摩西、今必佑爾。</verse>
				<verse number="8">爾當命舁法匱之祭司、至約但河、立於水濱。</verse>
				<verse number="9">約書亞告以色列族曰、爾來前、聽爾上帝耶和華命。</verse>
				<verse number="10">欲使爾知永生上帝左右爾、必於爾前驅逐迦南人、赫人、希未人、比哩洗人、革迦撒人、亞摩哩人、耶布士人。</verse>
				<verse number="11">宇宙主宰之法匱、必先爾至約但河中。</verse>
				<verse number="12">宜簡以色列族各支派中十有二人。</verse>
				<verse number="13">待舁宇宙主耶和華法匱之祭司、足履約但、河水則水自溯行、其流必斷、濤若堆立。○</verse>
				<verse number="16">時溯流之水、驟行泛起、濤若堆立、離撒利但旁之亞當邑甚遠、下流之水、至鹽海谷、其流已斷、故耶利哥相向之所、民得過焉。</verse>
				<verse number="17">舁耶和華法匱之祭司、在約但河中、立於燥土、待以色列族、盡過約但、若行陸地然。</verse>
			</chapter>
			<chapter number="4">
				<verse number="1">民既悉濟、耶和華諭約書亞曰、</verse>
				<verse number="2">宜簡以色列族各支派中十有二人、</verse>
				<verse number="3">使於約但河中、祭司駐足之所、取石十二、攜之過河、置於夕間欲宿之處、</verse>
				<verse number="4">約書亞於以色列族、各支派中備十有二人、召之曰、</verse>
				<verse number="5">當行於爾上帝耶和華法匱前、至約但河中、各以肩荷石、循以色列支派之數。</verse>
				<verse number="6">此可為徵於爾中、越至後日、倘爾子孫詰爾曰、斯石何意、</verse>
				<verse number="7">必曰、昔耶和華法匱、濟約但時、於其前河水絕流、此石為誌、使以色列族永憶勿忘。</verse>
				<verse number="8">以色列族、在約但河中、取石十二、循以色列族支派之數、攜石至宿所、置之、遵耶和華所諭約書亞之命。</verse>
				<verse number="9">約書亞又置石十二於約但河中、舁法匱之祭司足所履之處、迄今尚存。</verse>
				<verse number="10">於是民速濟河、舁法匱之祭司立於約但河中、迨耶和華所諭約書亞之命、摩西所傳約書亞之言、盡遵行之、以畢其事。</verse>
				<verse number="11">民既盡濟、舁耶和華法匱之祭司亦濟斯河、為民目擊。</verse>
				<verse number="12">流便伽得二支派、及馬拿西支派之半、整其行伍、於同儕前濟河、從摩西所言、</verse>
				<verse number="13">約四萬人、預備以戰、濟河至耶利哥平原、循耶和華命。○</verse>
				<verse number="14">當日耶和華使約書亞為尊於以色列族前、民盡寅畏、至於畢生、如畏摩西然。</verse>
				<verse number="15">耶和華諭約書亞曰、</verse>
				<verse number="16">使舁法匱之祭司、自約但河中出。</verse>
				<verse number="17">約書亞命祭司曰、自河中出。</verse>
				<verse number="18">舁法匱之祭司、既出自約但、足履陸地時、河水復至、盈溢於岸、與前無異。</verse>
				<verse number="19">正月十日、民自約但河出、建營於耶利哥東之吉甲。</verse>
				<verse number="20">約書亞以河中所取十二石、立於斯地、</verse>
				<verse number="21">告以色列族曰、越至後世、爾之子孫、倘詰爾曰、立石何意。</verse>
				<verse number="22">爾當告之曰、昔以色列族濟約但、如行陸地。</verse>
				<verse number="23">蓋爾之上帝耶和華、使河水涸於民前、待民悉濟、如使紅海水涸、待民悉濟然。</verse>
				<verse number="24">於是天下億兆知耶和華之巨能、爾當畏爾上帝耶和華、歷世靡暨。</verse>
			</chapter>
			<chapter number="5">
				<verse number="1">約但西、亞摩哩列王、及海濱迦南列王、風聞其事、知耶和華於以色列族前、使水盡涸、待民悉濟、則喪其膽、毫無銳氣、懼以色列族。○</verse>
				<verse number="2">耶和華命約書亞曰、宜作石刀、使以色列族申用割禮。</verse>
				<verse number="3">約書亞作石刀、使以色列族行割禮、於斷皮之山。</verse>
				<verse number="4">夫約書亞使行割禮、亦有故焉、昔出埃及諸丁男、皆為武士、行於途間、亡於曠野。</verse>
				<verse number="5">凡在埃及者、已受割禮、既離埃及、生於曠野者、未受割禮、</verse>
				<verse number="6">蓋以色列族、遊於曠野、歷四十年、迨出埃及之武士殞沒、昔耶和華誓以產乳與蜜之地錫於斯眾、因其違命、故再發誓、不許得見斯土。</verse>
				<verse number="7">其所生之子孫、途間未受割禮、故約書亞施行是禮焉。</verse>
				<verse number="8">行割已畢、民居營壘、以待其痊。</verse>
				<verse number="9">耶和華諭約書亞曰、昔埃及人、凌辱爾曹、今我為汝洒恥、故名地曰吉甲、至今其名尚存。○</verse>
				<verse number="10">以色列族建營於吉甲、至十四日夕、守逾越節禮、於耶利哥平原。</verse>
				<verse number="11">翼日以土所產之穀、製無酵餅、及已烘之穀而食。</verse>
				<verse number="12">既食土所產之穀、次日嗎嗱不降、以色列族不復得之、是年所食者、則迦南土產。○</verse>
				<verse number="13">約書亞近耶利哥而瞻望、見一人拔刃對立、約書亞就之曰、爾為我乎、為敵乎。</verse>
				<verse number="14">曰、不然、我為耶和華軍長、故至此。約書亞俯伏拜曰、主諭僕何詞。</verse>
				<verse number="15">耶和華軍長諭約書亞曰、解爾履、爾所立之處、乃聖地。約書亞遵命。</verse>
			</chapter>
			<chapter number="6">
				<verse number="1">以色列族圍耶利哥、故耶利哥鍵閉其城、無人出入。</verse>
				<verse number="2">耶和華諭約書亞曰、我以耶利哥及王、與勁旅、悉畀於爾。</verse>
				<verse number="3">惟爾武士、環攻其城、日恆一巡、周行其外、歷至六日、</verse>
				<verse number="4">祭司七人、以角七、行於法匱前、越至七日、巡城凡七、祭司吹角、</verse>
				<verse number="5">其聲清越、爾聞之、使民號呼、城垣傾圮、民得直進。</verse>
				<verse number="6">嫩之子約書亞召祭司曰、當舁法匱、爾曹七人、以角七、行於耶和華法匱前、</verse>
				<verse number="7">諭民曰、當環其城、使凡預備以戰者、行於耶和華法匱前。</verse>
				<verse number="8">約書亞既命諸民、祭司七人、以角七、行於耶和華前、而吹其角、法匱從行於後。</verse>
				<verse number="9">祭司吹角而行、預備以戰者先進、後軍繼至。</verse>
				<verse number="10">約書亞曾諭民曰、勿號呼、勿言語、勿使聲聞、待我使爾號呼、則號呼。○</verse>
				<verse number="11">耶和華之法匱巡城、環行一次、則反營壘宿焉。</verse>
				<verse number="12">詰朝約書亞夙興、祭司舁耶和華法匱、</verse>
				<verse number="13">祭司七人、以角七、行於法匱前吹角、預備以戰者先進、後軍繼至、祭司仍吹其角。</verse>
				<verse number="14">至二日巡城一次、後反營壘、如是者六日。</verse>
				<verse number="15">越至七日、黎明夙興、循例巡城凡七。</verse>
				<verse number="16">越至七次、祭司吹角、約書亞諭民曰、今當號呼、蓋耶和華以斯城畀爾。</verse>
				<verse number="17">必以城邑、及其所有、獻耶和華、而盡滅之、惟妓喇合、曾匿我使、故彼與全家、可存其生、</verse>
				<verse number="18">所獻與所滅者勿取、恐爾亦為盡滅、使以色列族之營壘服詛、而累於禍。</verse>
				<verse number="19">金銀銅鐵之器、必獻耶和華、貯其府庫。</verse>
				<verse number="20">於是祭司吹角、民聞之則號呼、其聲清越、城垣傾圮、民得前進、而取其城、</verse>
				<verse number="21">盡滅所有、戮男女老幼、牛羊與驢。</verse>
				<verse number="22">約書亞告二偵者曰、入妓之室、取其人出、與凡所有、循爾所誓之言。</verse>
				<verse number="23">偵者入、取喇合、及父母兄弟親戚、與凡所有、置之城外、居以色列族營壘。</verse>
				<verse number="24">以色列族燬其城、惟金銀銅鐵諸器、貯於耶和華府庫。</verse>
				<verse number="25">約書亞因妓喇合曾匿所遣窺察耶利哥之使、故特救之、及其眷聚、使居以色列族中、至於今日。○</verse>
				<verse number="26">於是約書亞誓曰、凡建耶利哥、當服詛於耶和華前、築基時、必喪長子、置門時、必喪季子。</verse>
				<verse number="27">耶和華左右約書亞、聲名洋溢乎四方。</verse>
			</chapter>
			<chapter number="7">
				<verse number="1">以色列族犯所獻之物而取戾、蓋猶大支派、西喇曾孫、颯底孫。迦米子亞干、取所獻之物、故耶和華怒以色列族。○</verse>
				<verse number="2">約書亞自耶利哥、遣人至伯特利東、近伯亞文之埃邑、而告之曰、爾往窺察埃地、爰往窺之、</verse>
				<verse number="3">返見約書亞曰、往毋庸眾、欲擊埃邑、二三千人斯可矣、埃人維寡、何勞眾往。</verse>
				<verse number="4">於是民三千人往、為埃人所敗而遁。</verse>
				<verse number="5">埃人追之、自城門至示巴林、於下坡處、擊三十六人、故民喪膽、荏弱如水。</verse>
				<verse number="6">約書亞裂衣、俯伏耶和華匱前、彼及以色列族、蒙灰於首、至於薄暮。</verse>
				<verse number="7">約書亞曰、我主耶和華與、曷導斯民濟約但、付於亞摩哩人手、使我危亡乎。不如我仍居約但東為幸。</verse>
				<verse number="8">主乎、以色列族敗北、我何言哉。</verse>
				<verse number="9">迦南人、與斯土居民、聞之必環而攻我、滅我名於地、然爾名維大、如何使人尊崇。</verse>
				<verse number="10">耶和華諭約書亞曰、爾起、曷俯伏於此。</verse>
				<verse number="11">以色列族犯罪、背我命約、當獻之物為其攘竊、匿於器中、而佯循我命、</verse>
				<verse number="12">故以色列族服咒敗北、不得禦敵、如不以當獻之物出於爾中、我不復佑爾。</verse>
				<verse number="13">盍起、成聖斯民、使潔己身、以待明晨、將我命傳眾曰、以色列族與、有獻我之物、藏於爾間、未出斯物、爾不能禦敵。</verse>
				<verse number="14">詰朝、必使各支派至而掣籤、其中我取一支派、必使各族至、其中我取一族、必使各家至、其中我取一家、必使各人至、</verse>
				<verse number="15">我取其人、既藏所獻之物、則必爇之、與凡所有、緣背我約、行不端於以色列族中。</verse>
				<verse number="16">約書亞夙興、使以色列各支派至、製籤而取猶大、</verse>
				<verse number="17">使猶大各族至、而取西喇、使西喇各家至、而取颯底、</verse>
				<verse number="18">使其家各人至、而取猶大支派、西喇曾孫、颯底孫、迦米子亞干。</verse>
				<verse number="19">約書亞告亞干曰、吾子宜尊耶和華、以色列之上帝、任過於其前、以所行告我、勿隱。</verse>
				<verse number="20">亞干曰、我之所行、果犯罪耶和華、以色列之上帝。</verse>
				<verse number="21">我見於貨財中、自示拿至之美衣、銀百兩、金片二十五兩、則貪而取之、今在幕中、藏於地、銀置於下。</verse>
				<verse number="22">約書亞遣人趨幕、果在幕中、銀置於下。</verse>
				<verse number="23">攜至約書亞、及以色列族、置於耶和華前。</verse>
				<verse number="24">約書亞暨以色列族、取西喇孫亞干、與金銀衣服、及子女、牛羊、驢幕、與凡所有、至亞割谷。</verse>
				<verse number="25">約書亞曰、爾何貽禍於我、今日耶和華必禍爾。時以色列族擊之以石、爇之以火、</verse>
				<verse number="26">堆石為岡、以掩其上、至今猶存。於是耶和華息其烈怒、人名其地亞割谷、至於今日尚有此稱。</verse>
			</chapter>
			<chapter number="8">
				<verse number="1">耶和華諭約書亞曰、毋恐懼、毋畏葸、率眾武士、往擊埃邑、我以其王與民、爰及邑郊、悉付與爾。</verse>
				<verse number="2">昔爾待耶利哥與其王、今之待埃與其王、亦必若是。惟其貨財牲畜、為爾所得、當伏兵於邑後。</verse>
				<verse number="3">約書亞與眾武士往以攻埃、先簡勁旅三萬、星夜遣之、</verse>
				<verse number="4">告曰、當伏於邑後、去勿甚遠、預備以戰。</verse>
				<verse number="5">我與從人、近於邑前、彼出以攻、與昔無異、我必遁逃、</verse>
				<verse number="6">彼將追我、遠離其邑、自謂以色列人遁逃如故。</verse>
				<verse number="7">我遁時、汝離伏所、以取其邑、蓋爾上帝耶和華必以邑付爾。</verse>
				<verse number="8">既取邑必焚之、循耶和華命、我所告爾者若是。</verse>
				<verse number="9">約書亞既遣之、則往伏於伯特利東、埃邑西。是夜約書亞宿於民中、</verse>
				<verse number="10">詰朝夙興、核其民數與諸長老、率眾攻埃、</verse>
				<verse number="11">所從武士、近於邑前、建營埃北、有谷間於營邑。</verse>
				<verse number="12">又簡五千人、使伏於邑西伯特利東、</verse>
				<verse number="13">民眾全營、陳於邑北、後軍在邑西、是夜約書亞至谷中。</verse>
				<verse number="14">埃王見之、則率眾速往、迎以色列族、尅期谷中與戰、不知邑後兵伏。</verse>
				<verse number="15">約書亞與以色列族、佯為敗北、逃奔於野。</verse>
				<verse number="16">埃之邑眾、聚集以追、襲約書亞、遠離其邑。</verse>
				<verse number="17">埃與伯特利、不留一人、俱襲以色列族、埃之邑門不閉。</verse>
				<verse number="18">耶和華諭約書亞曰、以所執之戟指埃、我以斯邑付於爾手。約書亞循命。</verse>
				<verse number="19">手舉時、兵離伏所、趨入邑中、取而焚之。</verse>
				<verse number="20">埃人遙瞻其邑、烟燄沖天、亟欲逃遁、迷於所往、以色列族之先奔者轉攻其敵。</verse>
				<verse number="21">約書亞與以色列族、見伏兵取邑、其烟沖上、則反殺埃人。</verse>
				<verse number="22">邑中之兵齊出、埃人被以色列族前後夾攻、為所殺戮、靡有孑遺。</verse>
				<verse number="23">生擒埃王、解至約書亞。</verse>
				<verse number="24">埃之居民、追以色列族、至於田野、反為以色列族殺戮、俱死以刃、淪胥以亡、後以色列族至埃邑、盡滅所有。</verse>
				<verse number="25">是日埃民俱亡、男女一萬二千人。</verse>
				<verse number="26">蓋約書亞執戟指埃、不垂其手、待埃民盡滅。</verse>
				<verse number="27">惟邑之貨財牲畜、以色列族取之、循耶和華所諭約書亞之命。</verse>
				<verse number="28">約書亞爇埃、使為瓦礫、今日之事為證。</verse>
				<verse number="29">懸埃王於木、至於終日。日沒時、約書亞命取尸下木、投於邑門、壘石為岡、至今尚存。○</verse>
				<verse number="30">時在以八山、約書亞建祭壇、奉以色列族上帝耶和華、</verse>
				<verse number="31">循耶和華僕摩西、命以色列族、亦循所載摩西之律法、以石築壇、毋雕鏤、毋用器造作、獻燔祭於其上、奉事耶和華、亦獻酬恩之祭。</verse>
				<verse number="32">從摩西律法、錄於石碑、以色列人目擊之。</verse>
				<verse number="33">以色列族長老族長、爰及刑官、立於法匱左右、即舁耶和華法匱之祭司利未人前、宗族旅人俱在、其半對其哩心山、其半對以八山、循耶和華僕摩西所命、為以色列族祝嘏。</verse>
				<verse number="34">約書亞誦律法諸言、無論祝福咒詛、俱循所載。</verse>
				<verse number="35">摩西所命者、約書亞於以色列會眾、與其妻孥賓旅前、悉誦、不遺一詞。</verse>
			</chapter>
			<chapter number="9">
				<verse number="1">約但西陵谷、及利巴嫩相嚮之所、濱大海四方、赫人、亞摩哩人、迦南人、比哩洗人、希未人、耶布士人、諸王、風聞此事、</verse>
				<verse number="2">則同心集攻約書亞、與以色列族。○</verse>
				<verse number="3">基遍居民、聞約書亞伐耶利哥及埃、</verse>
				<verse number="4">乃設詭計、自裹餱糧、負敝囊於驢、其酒囊乃舊革、裂而復彌縫者、</verse>
				<verse number="5">其所履者敝而復補、所衣者敝衣、所有之糧、乾而朽、</verse>
				<verse number="6">至吉甲營、見約書亞 以色列族曰、我儕自遠方來、請與立約。</verse>
				<verse number="7">以色列族謂自基遍來之希未人、曰、恐爾居處離我不遠、焉能與爾立約。</verse>
				<verse number="8">曰、我儕願為爾僕。約書亞曰、爾曹何人、奚自。</verse>
				<verse number="9">對曰、僕所自來、其地甚遠、我儕聞爾上帝耶和華之名、知其所行於埃及、</verse>
				<verse number="10">亦伐約但東、二亞摩哩王、即希實本王西宏、及都亞大綠之巴山王噩、</verse>
				<verse number="11">故我長老與居民告我曰、爾裹餱糧、往見以色列族、願為其僕、請與立約。</verse>
				<verse number="12">我起程時、而裹餱糧、此餅尚熱、今乾而朽、</verse>
				<verse number="13">革囊維新、俱盛以酒、今囊已裂、因路之遠、衣履悉敝。</verse>
				<verse number="14">以色列族惟視其糧、不諮諏耶和華。</verse>
				<verse number="15">約書亞與基遍人修好立約、以存其生。會長加以誓。</verse>
				<verse number="16">約後三日、則知基遍人、與以色列族鄰近。</verse>
				<verse number="17">以色列族遄征、越至三日則詣其邑、即基遍、基非拉庇綠基列耶林。</verse>
				<verse number="18">會長既指以色列族上帝耶和華而誓、故不擊之、會眾怨會長。</verse>
				<verse number="19">會長告眾曰、我儕已指以色列族上帝耶和華而誓、故不可害斯人。</verse>
				<verse number="20">既與盟約必存其生、否則干上帝之怒。</verse>
				<verse number="21">又曰、可存其生、使為採樵者、汲水者、服事會眾、以踐前約。</verse>
				<verse number="22">約書亞召基遍人曰、爾之居處鄰近於我、曷欺我、言來自遠方乎。</verse>
				<verse number="23">是故爾曹服咒詛、俱必為奴、採樵汲水、俾供我上帝室之用、</verse>
				<verse number="24">對曰、有告我云、爾之上帝、耶和華曾諭其僕摩西使滅斯土之民、以地給爾、故我甚畏、以命難保、遂行是事。</verse>
				<verse number="25">權在爾手、爾以為善、則行之。</verse>
				<verse number="26">於是約書亞救基遍人出以色列人手、不至殺戮、</verse>
				<verse number="27">惟使採樵汲水、服事會眾、以備耶和華祭壇之用、在其所簡為室之所、越至今日、尚為是事。</verse>
			</chapter>
			<chapter number="10">
				<verse number="1">耶路撒冷王、亞多尼西特聞約書亞取埃而盡滅之、如昔伐耶利哥及其王、今伐埃與其王然、亦聞基遍民與以色列族修好、而居其中。</verse>
				<verse number="2">知基遍邑如王畿、較之於埃、邑大人強、故王與民懼甚。</verse>
				<verse number="3">耶路撒冷王亞多尼西特遣人至希伯崙王和咸、耶末王庇蘭、拉吉王耶非亞、厄倫王底必、告之曰、</verse>
				<verse number="4">爾曹咸至、助我擊基遍、蓋基遍人與約書亞以色列族修好。</verse>
				<verse number="5">亞摩哩五王、即耶路撒冷王、希伯崙王、耶末王、拉吉王、厄倫王、集眾、往基遍地、建營而搦戰。○</verse>
				<verse number="6">基遍人遣使至吉甲營、見約書亞、曰、速至助我、勿緩、蓋居山中之亞摩哩王、集以攻我。</verse>
				<verse number="7">約書亞率武士勁旅、自吉甲往迎。</verse>
				<verse number="8">耶和華諭約書亞曰、勿懼、我以此軍悉付於爾、無一能禦爾者。</verse>
				<verse number="9">約書亞自吉甲終夜以行、猝然侵敵。</verse>
				<verse number="10">耶和華使敵潰亂於以色列族前、在基遍降以大災、以色列族追之、至伯和倫岡、擊之在亞西加馬基大。</verse>
				<verse number="11">敵方逃遁、下伯和倫岡、入亞西加時、耶和華自天降大雹擊敵、傷雹而死、較以色列族以刃殺者尤眾。</verse>
				<verse number="12">耶和華既使以色列族敗亞摩哩人、約書亞即於以色列族前、禱耶和華曰、日勿運行於基遍、月必暫止於亞耶倫谷。</verse>
				<verse number="13">日不運行、月亦暫止、待以色列民報仇。是事耶述紀亦載之。日不運行於天中、其不速下者竟日。</verse>
				<verse number="14">是時耶和華聽一人之祈、自古迄今至於後世、未有如是之一日。蓋耶和華為以色列族戰。</verse>
				<verse number="15">約書亞率以色列眾、回吉甲營。</verse>
				<verse number="16">五王遁至馬基大匿於穴。</verse>
				<verse number="17">有告約書亞曰、五王在馬基大、匿於穴。</verse>
				<verse number="18">約書亞曰、移大石塞穴、使人守之、</verse>
				<verse number="19">眾當追敵勿遲、擊其後軍、勿使入邑、蓋爾上帝耶和華付之於爾手。</verse>
				<verse number="20">約書亞與以色列族大敗其敵、至於滅亡、其餘入於邑垣。</verse>
				<verse number="21">有眾安然歸營、至馬基大見約書亞、無人敢詈以色列族。</verse>
				<verse number="22">約書亞曰、啟穴、攜五王出而見我。</verse>
				<verse number="23">眾循命、攜耶路撒冷王、希伯崙王、耶末王、拉吉王、厄倫王、俱出於穴。</verse>
				<verse number="24">既出、約書亞召以色列眾語軍長曰爾前、置足於王頸、遂前、如言而行。</verse>
				<verse number="25">約書亞告之曰、毋恐懼、毋畏葸、強乃志、壯乃心、蓋耶和華將伐爾敵、俱必如是。</verse>
				<verse number="26">約書亞擊五王、殺而懸於木、至於終日。</verse>
				<verse number="27">日入時、約書亞命人下尸於木、擲於所匿之穴、塞以大石、至今尚存。○</verse>
				<verse number="28">是日約書亞取馬基大、刃擊其王、盡滅其民、靡有孑遺。如昔伐耶利哥王、今伐馬基大王亦如是。</verse>
				<verse number="29">自馬基大率以色列眾、往攻立拿、</verse>
				<verse number="30">耶和華以立拿與王及民、付與以色列族、刃擊居民、靡有孑遺、如昔伐耶利哥王、今伐立拿王亦然。○</verse>
				<verse number="31">約書亞自立拿率以色列眾、往拉吉、建營攻之。</verse>
				<verse number="32">耶和華以拉吉付於以色列族、二日取之、刃擊拉吉與居民、如昔伐立拿無異。</verse>
				<verse number="33">時基色王、和蘭來助拉吉、約書亞擊其王與民、靡有孑遺。○</verse>
				<verse number="34">約書亞自拉吉率以色列眾往厄倫、建營攻之。</verse>
				<verse number="35">即日取厄倫、刃擊之、翦滅居民、如昔伐拉吉無異。</verse>
				<verse number="36">約書亞率以色列眾、自厄倫往攻希伯崙。</verse>
				<verse number="37">取希伯崙、刃擊王及民、與其鄉里、翦滅其眾、靡有孑遺、如昔伐厄倫無異。○</verse>
				<verse number="38">約書亞率以色列眾、返旆攻底必、</verse>
				<verse number="39">遂取底必與其鄉里、擊王與民、翦滅其眾、靡有孑遺、如昔伐希伯崙 立拿及其王、今伐底必與其王、亦若是。○</verse>
				<verse number="40">約書亞擊南方陵谷、沿溪之民、與其王、凡有血氣、俱為所滅、靡有孑遺、循耶和華命。</verse>
				<verse number="41">自迦鐵巴尼亞、至迦薩、坷山四境、爰及基遍、俱為約書亞所擊。</verse>
				<verse number="42">列王諸地、悉為約書亞一時所取、蓋其上帝耶和華、助以色列族以戰。</verse>
				<verse number="43">約書亞遂率以色列眾歸吉甲營。</verse>
			</chapter>
			<chapter number="11">
				<verse number="1">夏朔王耶賓、風聞此事、則遣人約馬頓王、約八、與伸崙、押殺二王、</verse>
				<verse number="2">暨山地之北、基尼烈南、其間之平原陵谷、至多耳邊疆西隅列王。</verse>
				<verse number="3">自東至西之迦南人、亞摩哩人、赫人、比哩洗人、居山之耶布士人、密士巴地。黑門山麓之希未人。</verse>
				<verse number="4">列王遂出、率眾如海濱之沙、不可勝數、車馬之多、亦難悉計。</verse>
				<verse number="5">列王咸集、建營於米倫水、攻以色列族。</verse>
				<verse number="6">耶和華諭約書亞曰、勿懼、詰朝此時、我將是眾付以色列族、死於爾前、爾當割其馬筋、焚其車輛。</verse>
				<verse number="7">約書亞率諸軍士、猝至米倫水攻敵。</verse>
				<verse number="8">耶和華以敵付於以色列族、遂擊之、追至西頓大邑、亦至蜜利弗馬音、及密士巴谷東隅、俱翦滅之、靡有孑遺。</verse>
				<verse number="9">約書亞伐之、循耶和華命、馬則割其筋、車則焚以火。</verse>
				<verse number="10">反旆取夏朔邑、刃擊其王、昔夏朔為列國之首。</verse>
				<verse number="11">以色列族刃擊居民、翦滅其眾、凡有血氣者、靡有孑遺、遂焚夏朔以火。</verse>
				<verse number="12">約書亞取諸邑、與其王、以刃擊之、翦滅其眾、靡有孑遺、循耶和華僕摩西之命。</verse>
				<verse number="13">邑建於岡者、以色列族不焚、惟夏朔邑約書亞焚之。</verse>
				<verse number="14">諸邑貨財、牲畜、以色列族取之、刃擊諸人、翦滅其眾、靡有孑遺。</verse>
				<verse number="15">昔耶和華諭其僕摩西、摩西傳命約書亞、約書亞遵行、所命俱行、不遺其一。○</verse>
				<verse number="16">約書亞取其地四方、陵谷平原、爰及南隅、與坷山地、及以色列山谷。</verse>
				<verse number="19">自希未人基遍民而外、與以色列族修好者、無一邑焉、俱戰而得之。</verse>
				<verse number="20">蓋斯眾剛愎厥心、耶和華聽其然、使與以色列族戰、而被翦滅、無少姑縱、循耶和華諭摩西之命。○</verse>
				<verse number="21">是時約書亞翦滅山中之亞納人、即猶大山以色列山之希伯崙、底必、亞拿伯、約書亞盡滅其邑與眾。</verse>
				<verse number="22">亞納人在以色列地無遺種、惟於迦薩、迦特、亞實突有之。</verse>
				<verse number="23">於是約書亞循耶和華所諭摩西之命、取四方之地、賜以色列族為業、循其支派班列、而後息戰。</verse>
			</chapter>
			<chapter number="12">
				<verse number="1">約但東、日出之所、自亞嫩溪、至黑門山、其間之平原、以色列族擊列王而據其地。</verse>
				<verse number="2">即都希實本亞摩哩王西宏、其所轄之地、自亞嫩溪濱之亞囉耳、及洲中之邑、基列地之半、至亞捫族界之雅泊河。</verse>
				<verse number="3">自基尼烈海東、至鹽海之谷、近伯耶西末、又自南至比士迦山麓。</verse>
				<verse number="4">都亞大綠及以得來之巴山王噩、為哩乏音族所存者。</verse>
				<verse number="5">其所轄黑門山、撒迦、巴山、基述、馬迦接壤之區、基列地之半、至希實本王西宏之界。</verse>
				<verse number="6">斯二王為耶和華僕摩西與以色列族所擊、摩西以其地與流便迦得二支派、及馬拿西支派之半、為業。○</verse>
				<verse number="7">約但西、自利巴嫩谷之巴力伽得、至近西耳之夏勒山、約書亞及以色列族擊列王、取其地、與以色列族諸支派、循其班列為業。</verse>
				<verse number="8">在陵谷平原、溪濱曠野、至於南方、即赫人、亞摩哩人、迦南人、比哩洗人、希未人、耶布士人之地。</verse>
				<verse number="9">耶利哥王、近伯特利之埃王、</verse>
				<verse number="10">耶路撒冷王、希伯崙王、</verse>
				<verse number="11">耶末王、拉吉王、</verse>
				<verse number="12">厄倫王、基色王、</verse>
				<verse number="13">底必王、基特王、</verse>
				<verse number="14">曷馬王、亞臘王、</verse>
				<verse number="15">立拿王、亞土蘭王、</verse>
				<verse number="16">馬基大王、伯特利王、</verse>
				<verse number="17">大布亞王、希弗王、</verse>
				<verse number="18">亞弗王、拉沙倫王、</verse>
				<verse number="19">馬頓王、夏朔王、</verse>
				<verse number="20">伸崙米倫王、押殺王、</verse>
				<verse number="21">大納王、米吉多王、</verse>
				<verse number="22">基特王、加密之約念王、</verse>
				<verse number="23">多耳界之王、吉甲列國王、</verse>
				<verse number="24">得撒王、共三十一王也。</verse>
			</chapter>
			<chapter number="13">
				<verse number="1">約書亞壽高年邁、耶和華諭之曰、爾壽高年邁、所未得之地尚多。</verse>
				<verse number="2">即非利士人之境、基述四方。</verse>
				<verse number="3">自埃及 西曷至迦南地、以革倫界之北、治非利士人之伯有五、即迦薩、亞實突、以實迦倫、迦特、以革倫是。又有一族、稱亞英者。</verse>
				<verse number="4">自迦南之南方、近西頓之米亞拉至亞弗、及亞摩哩人之界。</verse>
				<verse number="5">基巴勒地、遍利巴嫩之東、自黑門山麓之巴力伽得、至哈末之道。</verse>
				<verse number="6">山地居民、自利巴嫩至蜜利弗馬音、與諸西頓人、我必驅逐於以色列族前、惟爾掣籤、分其地與以色列族為業、循我所命。</verse>
				<verse number="7">汝分斯土、與九支派、及馬拿西支派之半、為其嗣業。</verse>
				<verse number="8">馬拿西又有支派之半、與流便 伽得二支派、曾得其業、在約但東、即耶和華僕摩西所予者。</verse>
				<verse number="9">自亞嫩河濱之亞囉耳、及洲中之邑、與米底巴平原、至底本、</verse>
				<verse number="10">暨都希實本之亞摩哩王西宏諸邑、至亞捫族之界。</verse>
				<verse number="11">又基列與基述馬迦接壤之區、黑門山及巴山至撒迦。</verse>
				<verse number="12">都亞大綠及以得來、巴山王噩之國為哩乏音族所存者、俱被擊於摩西、而驅逐之。</verse>
				<verse number="13">惟基述馬迦人、不見逐於以色列族、容其同處、以至於今。○</verse>
				<verse number="14">摩西不賜土壤與利未族為業、惟人獻燔祭於以色列族之上帝耶和華者、則歸之、循耶和華命。○</verse>
				<verse number="15">摩西賜土壤與流便支派、循其世系。</verse>
				<verse number="16">其界自亞嫩河濱之亞囉耳、及洲中之邑、與米底巴平原、</verse>
				<verse number="17">希實本及平原之邑、底本、巴末巴力、伯巴力免、</verse>
				<verse number="18">耶夏撒、基底莫、米法押、</verse>
				<verse number="19">基烈亭 實馬陵谷中之撒列殺轄、</verse>
				<verse number="20">伯比耳比士迦山麓、伯耶西末、</verse>
				<verse number="21">平原諸邑、都希實本、亞摩哩王西宏之國、俱為摩西所擊、更擊米田五伯、以未、哩金、蘇耳、戶耳、哩巴、皆居西宏地、為其所轄。</verse>
				<verse number="22">以色列族大戮其眾、卜筮師庇耳子巴蘭、亦為所殲。</verse>
				<verse number="23">流便族之西界、即約但河濱、以上所載、流便族之業、與其邑鄉、循其世系。○</verse>
				<verse number="24">摩西賜業與伽得支派、循其世系、</verse>
				<verse number="25">其界自雅設與基列諸邑、亞捫族地之半、至喇巴相對之亞羅耳、</verse>
				<verse number="26">自希實本、至拉末、密士巴、及庇多寧、更自馬哈念至底必界、</verse>
				<verse number="27">在谷中之伯亞蘭、伯寧喇、數割、撒分、及希實本王西宏地之半、沿約但河濱、至基尼烈海隅、在約但東、</verse>
				<verse number="28">以上所載、伽得族之業、與其邑鄉、循其世系。</verse>
				<verse number="29">摩西賜業與馬拿西支派之半、循其世系、</verse>
				<verse number="30">其界自馬哈念、巴山王噩之通國、與巴山境內睚耳、六十鄉里。</verse>
				<verse number="31">又基列地之半、及巴山王噩境內之亞大綠、以得來二邑、俱歸馬拿西子馬吉裔之半、循其世系。</verse>
				<verse number="32">以上所載之地、在約但東摩押平原、耶利哥相對之所、摩西予民為業、</verse>
				<verse number="33">利未支派不以土壤為業、惟人獻以色列族之上帝耶和華者、則歸利未人、循耶和華命。</verse>
			</chapter>
			<chapter number="14">
				<verse number="1">在迦南地、祭司以利亞撒、嫩之子約書亞、暨以色列族長、予民為業之地、臚列於左、</verse>
				<verse number="2">掣籤分地與九支派、及支派之半、循耶和華諭摩西之命。</verse>
				<verse number="3">蓋摩西曾在約但東分地與二支派、及支派之半、惟不以土壤與利未人為業。</verse>
				<verse number="4">約瑟子有二、馬拿西及以法蓮、各成支派、故不以土壤與利未人為業、惟予邑郊、以藏貨財、為牧牲畜。</verse>
				<verse number="5">昔耶和華曾命摩西、今以色列族遵命而行、以分其地、</verse>
				<verse number="6">時猶大支派至吉甲有基尼洗人耶孚尼子迦勒、告約書亞曰、昔耶和華諭其僕摩西、論爾我之事、爾知之矣。</verse>
				<verse number="7">其時我年四十、耶和華僕摩西自迦鐵巴尼亞遣我、窺察斯土、我誠心以復命。</verse>
				<verse number="8">偕行者使民喪膽、惟我竭忠遵從我上帝耶和華。</verse>
				<verse number="9">當時摩西誓我曰、爾既竭忠遵從我上帝耶和華、爾足所履之地、爾可得之、爰及子孫、永為爾業。</verse>
				<verse number="10">今我尚存、皆出耶和華所賜、自耶和華諭摩西、歷以色列族遨遊於野之時、四十五年、踐其前言、今我年已八十有五。</verse>
				<verse number="11">我力強健、與摩西遣我之時無異、當時我出入戰鬥、氣盛力強、今亦如是。</verse>
				<verse number="12">爾素聞亞納族居於是山、其邑垣高大、今求爾以耶和華所許之山賜我、如蒙耶和華祐我、則可逐之、踐其前言。</verse>
				<verse number="13">約書亞為耶孚尼子迦勒祝嘏、以希伯崙賜之為業。</verse>
				<verse number="14">緣基尼洗人、耶孚尼子迦勒竭忠、遵從以色列族上帝耶和華、故得希伯崙為業、至今尚存。</verse>
				<verse number="15">昔希伯崙名基列亞巴、在亞納族中、亞巴尊大。嗣後息戰。</verse>
			</chapter>
			<chapter number="15">
				<verse number="1">猶大支派、循其世系、掣籤而得之地、其南界至以東邊隅、汛野南方。</verse>
				<verse number="2">自鹽海之濱、向南之澳。</verse>
				<verse number="3">南至亞克拉濱岡、延至汛野、自此而南、至迦鐵巴尼亞、又至希斯崙、及亞撻、環繞甲迦、</verse>
				<verse number="4">自甲迦至押門、沿至埃及河、極於大海、為其南境。</verse>
				<verse number="5">其東界即鹽海、至約但河口、其北界自海澳、即約但河口、</verse>
				<verse number="6">至伯曷拉、沿伯亞拉巴北、至流便後裔波罕之石。</verse>
				<verse number="7">其界又至底必、自亞割谷北、至吉甲、亞都冥岡相對之所、在河南濱、延宴示麥泉、至宴羅結、</verse>
				<verse number="8">其界通便欣嫩子之谷、在耶布士邑、即耶路撒冷南、又至便欣嫩谷之西山、即哩乏音谷北。</verse>
				<verse number="9">由此山巔、至尼弗多亞泉、至以弗崙山邑、延至把拉、即基列耶林、</verse>
				<verse number="10">環繞把拉向西、至西耳山、延至耶林山旁、即基撒倫北、下至伯示麥、及亭拿。</verse>
				<verse number="11">又至以革倫北、至實倫、把拉山、押業極於海。</verse>
				<verse number="12">西界大海之濱、以上所載猶大族四周之界、循其世系。</verse>
				<verse number="13">在猶大業中、約書亞以亞納父亞巴邑、即希伯崙、予耶孚尼子迦勒、循耶和華命。</verse>
				<verse number="14">迦勒驅亞納三子示篩、亞希慢、達買、</verse>
				<verse number="15">自此而往、攻底必、昔底必名基列西弗。</verse>
				<verse number="16">迦勒曰、能擊基列西弗而取之者、必以我女押撒妻之。</verse>
				<verse number="17">迦勒弟基納有子阿得業取其邑、故妻以女。</verse>
				<verse number="18">女將于歸、請於夫曰、容我求父予我田疇、遂下驢、迦勒曰、爾欲何求。</verse>
				<verse number="19">曰、欲爾錫嘏、昔以南隅之地予我、今贈我以泉。遂以上下泉予之。○</verse>
				<verse number="20">猶大支派所得之地、循其支派、臚列於左、</verse>
				<verse number="21">近以東地、極南之邑、甲泄、以得、雅姑耳、</verse>
				<verse number="22">基拿、底摩拿、亞大撻、</verse>
				<verse number="23">基特、夏朔、易難、</verse>
				<verse number="24">西弗、提臉、庇亞祿、</verse>
				<verse number="25">夏朔、哈撻大、加畧、希斯崙、即夏朔、</verse>
				<verse number="26">亞曼示馬、麼拉大、</verse>
				<verse number="27">哈薩伽大、黑實門、伯帕列、</verse>
				<verse number="28">哈薩書亞、別是巴、必若雅、</verse>
				<verse number="29">把拉、以因、亞森。</verse>
				<verse number="30">耳多臘、基失曷馬、</verse>
				<verse number="31">息臘、麥馬拿、撒撒拿、</verse>
				<verse number="32">利巴勿 實忻、亞因、臨門、共二十九邑、與其鄉里。</verse>
				<verse number="33">在谷間有以實道、鎖列、亞實拿、</verse>
				<verse number="34">撒挪亞、隱干寧、大布亞、以楠、</verse>
				<verse number="35">耶末、亞土蘭、瑣哥、亞西加、</verse>
				<verse number="36">沙拉音、亞底大陰、其底喇、其底、魯田共十四邑、與其鄉里。</verse>
				<verse number="37">洗南、哈大沙、麥大甲、</verse>
				<verse number="38">底蓮、密士巴、約帖、</verse>
				<verse number="39">拉吉、不甲、厄倫、</verse>
				<verse number="40">甲本、拉幔、吉勒、</verse>
				<verse number="41">其得落、伯大公、拿馬、馬基大、共十六邑、與其鄉里。</verse>
				<verse number="42">立拿、以帖、亞山。</verse>
				<verse number="43">益弗大、亞實拿、尼悉、</verse>
				<verse number="44">枝拉、亞革悉、馬哩沙、共九邑、與其鄉里、</verse>
				<verse number="45">以革倫與邑鄉、</verse>
				<verse number="46">自以革倫至海、近附亞實突、與其鄉里。</verse>
				<verse number="47">亞實突與其邑鄉、迦薩與其鄉里、及埃及河、延至大海。</verse>
				<verse number="48">在山中沙蜜、雅的、瑣哥、</verse>
				<verse number="49">大拿、基烈薩拿、即底必、</verse>
				<verse number="50">亞拿伯、以實提莫、亞念、</verse>
				<verse number="51">坷山、何倫、其祿共十一邑、與其鄉里。</verse>
				<verse number="52">亞喇、土馬、以山。</verse>
				<verse number="53">雅農、伯大布亞、亞非迦、</verse>
				<verse number="54">訓大、基列亞巴、即希伯崙、西阿耳、共九邑、與其鄉里。</verse>
				<verse number="55">馬雲、加密、西弗、若大、</verse>
				<verse number="56">耶斯烈、約田、撒挪亞、</verse>
				<verse number="57">該隱、其庇亞、亭拿、共十邑、與其鄉里。</verse>
				<verse number="58">哈忽、伯夙、其突、</verse>
				<verse number="59">馬臘、伯亞諾、利提君共六邑、與其鄉里。</verse>
				<verse number="60">基烈巴力、即基列耶林、喇巴、共二邑、與其鄉里。</verse>
				<verse number="61">在野伯亞拉巴、麥丁、西迦迦、</verse>
				<verse number="62">匿山、鹽邑、隱其底共六邑、與其鄉里。</verse>
				<verse number="63">耶布士人、即耶路撒冷居民也、猶大族不能驅之、與之同居、至於今日。</verse>
			</chapter>
			<chapter number="16">
				<verse number="1">約瑟子孫掣籤得地、自約但河濱之耶利哥、至耶利哥水東、及伯特利山之野、</verse>
				<verse number="2">自伯特利至路斯、沿亞其界、至亞大錄、</verse>
				<verse number="3">西向押利底界、至平原之伯和倫界、及基色、極於海。</verse>
				<verse number="4">此約瑟子、馬拿西以法蓮所受之業。○</verse>
				<verse number="5">以法蓮族、循其世系、得地之東界、即亞大錄亞達、及岡上之伯和倫、</verse>
				<verse number="6">北界之西、至蜜米大、東至大納示羅、又至雅挪哈、</verse>
				<verse number="7">自雅挪哈、至亞大錄拿臘、延耶利哥、及約但河。</verse>
				<verse number="8">西自大布亞、至加拿溪、極於海、此以法蓮族、循其世系、得業之界。</verse>
				<verse number="9">上二邑與其鄉里、雖在馬拿西業中、尚屬以法蓮族。</verse>
				<verse number="10">迦南人居基色、不為以法蓮人所逐、仍處其中、入貢以服役、至於今日。</verse>
			</chapter>
			<chapter number="17">
				<verse number="1">約瑟長子、馬拿西掣籤得業。馬拿西初生馬吉、馬吉生基列、基列善戰、故得基列巴山地。</verse>
				<verse number="2">馬拿西諸子亦得業、循其世系、即亞庇以泄、希勒、亞士烈、示劍、希弗、示米大諸族、是皆約瑟子馬拿西子孫、循其世系。○</verse>
				<verse number="3">馬拿西玄孫、馬吉曾孫、基列孫希弗子、西羅非哈無子有女、名馬拉、挪亞、曷拉、密迦、得撒、</verse>
				<verse number="4">僉就祭司以利亞撒、及嫩之子約書亞、暨牧伯前、曰、耶和華諭摩西、在兄弟中、以業給我、故賜以業、循耶和華命、</verse>
				<verse number="5">除約但東、基列巴山地外、馬拿西族得地十區為業、</verse>
				<verse number="6">馬拿西諸子得基列地為業、馬拿西女之業、亦在其中。○</verse>
				<verse number="7">馬拿西之界自亞設至示劍前之密米大、北至隱大布亞、</verse>
				<verse number="8">馬拿西族得大布亞地、惟界內之大布亞邑、歸以法蓮族。</verse>
				<verse number="9">界至加拿溪南、上二邑雖在馬拿西地、俱歸以法蓮族。馬拿西界在溪北、極於海。</verse>
				<verse number="10">溪南屬以法蓮、溪北屬馬拿西、海為西界、北有亞設、東有以薩迦為界。</verse>
				<verse number="11">在以薩迦及亞設業中、馬拿西得伯善、以伯蓮、多耳、與其鄉里、亦得隱多耳、大納、米吉多、三邑與其居民鄉里。</verse>
				<verse number="12">馬拿西族不能逐是邑居民、故迦南人仍居其地。</verse>
				<verse number="13">以色列族剛強、徵貢於迦南人、不逐之盡。○</verse>
				<verse number="14">約瑟子孫告約書亞曰、我蒙耶和華錫嘏、成為大族、何給我一區之地為業。</verse>
				<verse number="15">約書亞曰、汝族既大、以法蓮山狹小、可入林中、在比哩洗、哩乏音地、而砍其木。</verse>
				<verse number="16">約瑟子孫曰、山地不我足用、居伯善與其鄉里、及耶斯烈谷之迦南人、皆有鐵車。</verse>
				<verse number="17">約書亞謂約瑟子、以法蓮馬拿西曰、汝乃大族、亦有巨能、得地一區、尚為不足、</verse>
				<verse number="18">山地與陵谷歸爾、可砍其林、迦南人雖強而有鐵車、爾必能驅之。</verse>
			</chapter>
			<chapter number="18">
				<verse number="1">斯土既服、以色列會眾集於示羅、而立會幕、</verse>
				<verse number="2">在以色列族中、支派有七、尚未得業。</verse>
				<verse number="3">約書亞告以色列族曰、爾祖之上帝耶和華錫爾斯土、爾意寢怠、尚未能得、將俟何時乎。</verse>
				<verse number="4">宜簡各支派三人、我遣之週行斯土、使繪其形、計其大小、以復於我。</verse>
				<verse number="5">宜分地為七區。猶大族居南境、約瑟族居北境、</verse>
				<verse number="6">其餘之地、必繪其形、分為七區、以復於我、我為爾掣籤、在爾上帝耶和華前。</verse>
				<verse number="7">利未族在爾中無土壤為業、因祭司得人所獻耶和華之物為業。伽得 流便二支派、並馬拿西支派之半、在約但東得耶和華僕摩西所賜之地為業。</verse>
				<verse number="8">所簡之人欲往、約書亞囑曰、汝週行其地、繪圖以復我、我在示羅、耶和華前、為爾掣籤。</verse>
				<verse number="9">其人遂往、週行其地、繪之於册、以其邑鄉、分為七區、歸示羅營、見約書亞。</verse>
				<verse number="10">約書亞在示羅耶和華前、為民掣籤、循以色列族班列。○</verse>
				<verse number="11">初掣籤便雅憫支派循其世系得地、其境攝猶大族約瑟族間、</verse>
				<verse number="12">北界自約但至耶利哥北、西達山間、至伯大文野、</verse>
				<verse number="13">由此至路斯南、即伯特利延亞大錄亞達、至山之陽、近平原之伯和倫、</verse>
				<verse number="14">其界環繞此山、由西及南、自伯和倫南之山、至基烈巴力即基列耶林、猶大族之邑、此其西隅。</verse>
				<verse number="15">其界之南、自基列耶林盡處、西至尼弗多亞泉。</verse>
				<verse number="16">又至便欣嫩谷前之山麓、即哩乏音谷北隅、下至便欣嫩之谷、在耶布士邑南、延宴羅結。</verse>
				<verse number="17">又北至宴示麥、及基利綠 亞都冥岡相對之所、至流便子波罕之石。</verse>
				<verse number="18">又北至亞拉巴相對之所、後至亞拉巴、</verse>
				<verse number="19">其界至伯曷拉北、出於鹽海之北澳、在約但河口、此其南界。</verse>
				<verse number="20">東界約但河、以上所載便雅憫族之業、及其四境、循其世系、</verse>
				<verse number="21">便雅憫族之邑、乃耶利哥、伯曷拉、基悉谷、</verse>
				<verse number="22">伯亞拉巴、西馬臉、伯特利、</verse>
				<verse number="23">亞文、巴拉、阿弗拉、</verse>
				<verse number="24">基法哈摩耐、阿弗尼枷巴共十二邑、與其鄉里。</verse>
				<verse number="25">基遍、拉馬、庇綠。</verse>
				<verse number="26">密士巴、基非拉、摩撒、</verse>
				<verse number="27">哩金、耳別、大喇拉、</verse>
				<verse number="28">西拉、以勒弗、耶布士、即耶路撒冷、基庇亞、基烈、共十四邑、與其鄉里、以上所載、便雅憫族之業、循其世系。</verse>
			</chapter>
			<chapter number="19">
				<verse number="1">次掣籤乃西面支派、循其世系得業、在猶大族業內、</verse>
				<verse number="2">即別是巴、是巴、麼拉大、</verse>
				<verse number="3">哈薩書亞 巴拉、亞森、</verse>
				<verse number="4">耳多臘、伯突、曷馬、</verse>
				<verse number="5">息臘、伯馬嘉不、哈薩蘇撒、</verse>
				<verse number="6">伯利包得、沙魯險、共十三邑、與其鄉里。</verse>
				<verse number="7">亞因、哩門、以帖、亞山、共四邑、與其鄉里。</verse>
				<verse number="8">以上諸邑、與四周之鄉里、至巴拉比耳、及南隅之拉末、俱歸西面支派、循其世系、</verse>
				<verse number="9">西面族之業、在猶大族業中、蓋猶大族所受者甚廣、故西面族得業在其中。○</verse>
				<verse number="10">三掣籤乃西布倫族循其世系得業、其界自撒立、</verse>
				<verse number="11">西至於海、經馬喇拉、及大巴設、至約念河、</verse>
				<verse number="12">自撒立東向日出之所、至吉祿大泊界、延大庇喇、及耶非亞、</verse>
				<verse number="13">自此而往、至基大希伯東、又至以大迦汛、及尼亞之哩門米脫、</verse>
				<verse number="14">北至哈拿頓、及益弗大利之谷。</verse>
				<verse number="15">又至迦大、拿哈臘、伸崙、以大拉、伯利恆、共十二邑、與其鄉里。</verse>
				<verse number="16">上所載諸邑、與其鄉里、悉歸西布倫族、循其世系。○</verse>
				<verse number="17">四掣籤乃以薩迦族、循其世系得業、</verse>
				<verse number="18">其界自耶斯烈、至基蘇律、書念、</verse>
				<verse number="19">哈弗蓮、示恨、亞拿哈拉、</verse>
				<verse number="20">臘必、基善、亞別、</verse>
				<verse number="21">哩滅、隱干寧、隱哈大、伯帕泄、</verse>
				<verse number="22">延大泊、沙哈西馬、伯示麥、極於約但、共十六邑、與其鄉里。</verse>
				<verse number="23">以上所載諸邑、與其鄉里、俱歸以薩迦族、循其世系。○</verse>
				<verse number="24">五掣籤乃亞設支派、循其世系得業、</verse>
				<verse number="25">其界有黑甲、哈哩、庇田、押殺、</verse>
				<verse number="26">亞拉米勒、亞末、米示押、西至加密、及示哈立納、</verse>
				<verse number="27">東至伯大公、及西布倫、延伯以墨、及尼葉北之益弗大利谷、極迦不左。</verse>
				<verse number="28">又至希伯崙、哩合、哈門、加拿、及西頓大邑、</verse>
				<verse number="29">經拉馬、至推羅固城、又至何薩、極於海、又自海濱至亞革悉、</verse>
				<verse number="30">又至烏馬、亞弗、哩合、共二十二邑、與其鄉里。</verse>
				<verse number="31">上所載諸邑、與其鄉里、悉歸亞設族、循其世系。○</verse>
				<verse number="32">六掣籤乃納大利族、循其世系得業、</verse>
				<verse number="33">其界自希利弗及亞龍、至撒南寧、亞大米、尼吉、押業、至拉金、及於約但、</verse>
				<verse number="34">自此而西、至押納大泊、及戶割、南至西布倫、西至亞設、東至鄰約但之猶大、</verse>
				<verse number="35">其邑垣乃西丁、西咡、哈抹、喇甲、基尼烈、</verse>
				<verse number="36">亞大馬、拉馬、夏朔、</verse>
				<verse number="37">基特、以得來、隱夏朔、</verse>
				<verse number="38">以崙、密大利、何憐、伯亞納、伯示麥、共十九邑、與其鄉里。</verse>
				<verse number="39">上所載、與其鄉邑、俱歸納大利支派、循其世系、○</verse>
				<verse number="40">七掣籤乃但之支派、循其世系得業、</verse>
				<verse number="41">其界鎖喇、以實道、耳示麥、</verse>
				<verse number="42">沙拉濱、亞耶倫、葉拉、</verse>
				<verse number="43">以倫、亭拿大、以革倫、</verse>
				<verse number="44">利提基、其庇頓、巴拉、</verse>
				<verse number="45">耶合、便比拉、迦特臨門、</verse>
				<verse number="46">米耶君、喇公、與耶浮境、</verse>
				<verse number="47">但族之界狹小、故攻利善而取之、擊以刃、據而居彼、藉祖之名改利善曰但。</verse>
				<verse number="48">上所載諸邑、與其鄉里、歸但族、循其世系。</verse>
				<verse number="49">以色列族分地為業、循其境界、即畢其事、則於其中賜業與嫩之子約書亞、</verse>
				<verse number="50">以所求之邑、即以法蓮山之亭訥西拉與之、循耶和華命。約書亞重建其邑而居焉。</verse>
				<verse number="51">上所載、祭司以利亞撒、與嫩之子約書亞、及以色列支派最著者、掣籤分地為業、於示羅會幕門外、耶和華前、於是分地已畢其事。</verse>
			</chapter>
			<chapter number="20">
				<verse number="1">耶和華諭約書亞曰、</verse>
				<verse number="2">告以色列族云、昔我諭摩西、必有數邑為逋逃之藪、今當立之、</verse>
				<verse number="3">使無知而誤殺人者可遁於彼、遇被殺者之戚屬欲報其仇、則以此邑為逋逃之藪。</verse>
				<verse number="4">逃至此邑者、必立邑門、自訴於長老前、長老接之、安置邑中。</verse>
				<verse number="5">既誤擊同儕、素無仇隙、則被殺之戚屬追及、長老不得以殺人者解與其手、</verse>
				<verse number="6">必居於邑中、迨見鞫於會眾、以俟在位之祭司長終、則殺人者可歸故邑故家。○</verse>
				<verse number="7">以色列族簡納大利山地、加利利之基特、以法蓮山地之示劍、猶大山地之基列亞巴、即希伯崙。</verse>
				<verse number="8">又簡約但外耶利哥東、流便平原所屬、在野之庇悉。伽得支派所屬基列之喇末。馬拿西支派所屬巴山之坷蘭。</verse>
				<verse number="9">凡以色列族、與其賓旅、誤殺人者、未見鞫於會眾、而被殺之戚屬欲報其仇、則可遁於斯邑、不致死亡、</verse>
			</chapter>
			<chapter number="21">
				<verse number="1">利未族最著者、就祭司以利亞撒、與嫩之子約書亞、及以色列支派最著者、</verse>
				<verse number="2">於迦南地示羅、告之曰耶和華諭摩西以邑郊賜我、及我牲畜。</verse>
				<verse number="3">以色列族、由其業中、以邑郊賜利未人、循耶和華命、</verse>
				<verse number="4">初掣籤乃哥轄族得邑、其中祭司亞倫之子孫、既為利未人、則掣籤而得在猶大、西面、便雅憫、三支派中、十三邑。</verse>
				<verse number="5">哥轄族諸子掣籤而得、在以法蓮及但二支派、馬拿西支派之半者、十邑、</verse>
				<verse number="6">革順子孫、掣籤而得、在以薩迦、亞設、納大利、三支派、又在巴山地、馬拿西支派之半者、十三邑。</verse>
				<verse number="7">米喇哩族、在流便、伽得、西布倫、三支派、得十二邑。</verse>
				<verse number="8">以上所載諸邑與郊、乃以色列族掣籤予利未人、循耶和華所諭摩西之命。○</verse>
				<verse number="9">猶大西面二支派、所予之邑、臚列於左、</verse>
				<verse number="10">利未支派、哥轄族、亞倫子孫、首掣籤而得邑。</verse>
				<verse number="11">乃猶大山地、基列亞巴邑、即希伯崙及其郊。亞巴即亞納父也。</verse>
				<verse number="12">惟邑郊之田、與其鄉里、咸歸耶孚尼子迦勒為業。</verse>
				<verse number="13">給祭司亞倫子孫者、希伯崙與其郊、為誤殺人者、逋逃之藪、又給立拿與其郊、</verse>
				<verse number="14">雅的與其郊、以實提摩與其郊、</verse>
				<verse number="15">何倫與其郊、底必與其郊、</verse>
				<verse number="16">亞因與其郊、若大與其郊、伯示麥與其郊、斯二支派所給者、共九邑。</verse>
				<verse number="17">便雅憫支派給基遍與其郊、基巴與其郊、</verse>
				<verse number="18">亞拿突與其郊、亞勒門與其郊、共四邑。</verse>
				<verse number="19">於是祭司亞倫所得者、共得十三邑、與其郊。○</verse>
				<verse number="20">利未支派哥轄諸子、亦掣籤而得地、在以法蓮支派中、</verse>
				<verse number="21">所得者乃以法蓮山之示劍與其郊、為誤殺人者、逋逃之藪、亦得基色與其郊、</verse>
				<verse number="22">及先與其郊、伯和倫與其郊、共四邑。</verse>
				<verse number="23">在但支派中得利提基與其郊、其庇頓與其郊、</verse>
				<verse number="24">亞雅倫與其郊、迦特臨門與其郊、共四邑。</verse>
				<verse number="25">在馬拿西支派之半得大訥與其郊、迦特臨門與其郊、共二邑。</verse>
				<verse number="26">哥轄族諸子所得者共十邑、與其郊。</verse>
				<verse number="27">馬拿西支派之半給利未支派、革順族、巴山地之坷蘭與其郊、為誤殺人者逋逃之藪、又給別提喇與其郊、共二邑。</verse>
				<verse number="28">以薩迦支派給基順與其郊、大巴辣與其郊、</verse>
				<verse number="29">耶末與其郊、隱干寧與其郊、共四邑。</verse>
				<verse number="30">亞設支派給米沙勒與其郊、押頓與其郊、</verse>
				<verse number="31">黑甲與其郊、哩合與其郊、共四邑。</verse>
				<verse number="32">納大利支派給加利利之基特與其郊、為誤殺人者逋逃之藪、又給哈末多耳與其郊、迦但與其郊、共三邑。</verse>
				<verse number="33">革順族循其世系、所得者、共十三邑與其郊。○</verse>
				<verse number="34">西布倫支派給利未支派之米喇哩族、約念與其郊、迦大與其郊、</verse>
				<verse number="35">丁拿與其郊、拿哈辣與其郊、共四邑。</verse>
				<verse number="36">流便支派給庇悉與其郊、雅哈撒與其郊、</verse>
				<verse number="37">基底莫與其郊、米法押與其郊、共四邑。</verse>
				<verse number="38">伽得支派給基列地之喇末為誤殺人者逋逃之藪、又給馬哈念與其郊、</verse>
				<verse number="39">希實本與其郊、牙設與其郊、共四邑。</verse>
				<verse number="40">於是利未支派米喇哩族、循其世系、所得者十二邑。</verse>
				<verse number="41">以色列族業中、利未支派所得者、共四十八邑、與其郊、</verse>
				<verse number="42">邑四周有郊、各邑皆然。</verse>
				<verse number="43">以色列族得耶和華誓與其祖之地、據而居之。</verse>
				<verse number="44">耶和華踐其所誓之言、以諸敵付於以色列族、無敵可禦、而於四周錫以平康、</verse>
				<verse number="45">昔所許以色列族諸福、俱臨於上、無一遺焉。</verse>
			</chapter>
			<chapter number="22">
				<verse number="1">約書亞召流便 伽得二支派、馬拿西支派之半、</verse>
				<verse number="2">告之曰、耶和華之僕摩西所諭、及我所命、爾已遵行。</verse>
				<verse number="3">爾之同儕、歷久不遺、守爾上帝耶和華誡命禮儀、至於今日。</verse>
				<verse number="4">今爾上帝耶和華、踐其前言、俾爾同儕安居、爾可歸幕、在約但東、耶和華僕摩西所給汝之業、</verse>
				<verse number="5">惟當謹恪遵行、耶和華僕摩西所傳之誡命律例、愛爾上帝耶和華、恆從其道、恆守其誡、一心一意事之。</verse>
				<verse number="6">約書亞爰為祝嘏而遣之去、遂歸其幕。</verse>
				<verse number="7">昔摩西在巴山地、賜業與馬拿西支派之半、尚有支派之半、約書亞賜業與之於同儕中、在約但西。約但東得業者、約書亞遣之歸幕、爰為祝嘏。</verse>
				<verse number="8">曰、汝得敵財豐裕、牲畜、金銀、銅鐵、衣服甚多、可歸爾幕、分貨財與兄弟。○</verse>
				<verse number="9">於是流便、伽得二支派、馬拿西支派之半、離迦南之示羅、別以色列族、歸其所得之業、在基列地、循耶和華所諭摩西之命。</verse>
				<verse number="10">流便伽得二支派、馬拿西支派之半、至迦南地、約但河濱、遂築高壇、以便觀望。○</verse>
				<verse number="11">以色列族風聞流便 伽得二支派、馬拿西支派之半、至以色列族渡約但、與迦南地相對之處、業已築壇。</verse>
				<verse number="12">故集會眾至示羅、欲與之戰。</verse>
				<verse number="13">預遣祭司以利亞撒子非尼哈、至基列地、見流便 迦得二支派、馬拿西支派之半。</verse>
				<verse number="14">又遣各支派牧伯十人、乃以色列億兆中最著者。</verse>
				<verse number="15">咸至基列地見流便 迦得二支派、馬拿西支派之半。</verse>
				<verse number="16">告之曰、耶和華會眾云、爾今日何干犯以色列族之上帝、不從耶和華更築壇、違耶和華命。</verse>
				<verse number="17">昔在比耳、我儕犯罪、耶和華降災會眾、至今罪未盡赦、其事豈微細哉。</verse>
				<verse number="18">今日爾曹不從耶和華、違逆其命、恐明日耶和華怒以色列會眾。</verse>
				<verse number="19">如爾所得之地、以為不潔、則歸耶和華會幕所立之地、在我儕中得業亦可、但勿違耶和華及我、除我上帝耶和華壇外、勿更築壇。</verse>
				<verse number="20">昔西喇孫亞干、豈非干犯所當獻之物、而降災於以色列會眾乎、其咎戾豈亞干獨亡乎。</verse>
				<verse number="21">流便 伽得二支派、馬拿西支派之半、對以色列億兆族長曰、</verse>
				<verse number="22">諸上帝之上帝耶和華、諸上帝之上帝耶和華知之、以色列族亦將知之、如我違逆干犯耶和華、願無祐我。</verse>
				<verse number="23">我雖築壇、如不欲從耶和華、或欲獻燔祭禮物、酬恩之祭於其上、願耶和華責我。</verse>
				<verse number="24">我之築壇非無故也、恐爾後嗣謂我後嗣云、爾曹與以色列族之上帝何與。</verse>
				<verse number="25">耶和華置約但為界於爾我間、爾曹流便伽得二支派、與耶和華無與、如是爾後嗣、將使我後嗣不畏耶和華。</verse>
				<verse number="26">故我儕曰、不如築壇、非為燔祭、祀品、</verse>
				<verse number="27">但在爾我間、及爾後代我後代間為證、使我役事耶和華、獻燔祭禮物、酬恩之祭於其前、則爾子孫不得謂我子孫云、汝與耶和華無與。</verse>
				<verse number="28">故我曰、嗣後如有人以此言委我、或我子孫、則我可語、試視我祖所作耶和華壇之式、非為燔祭祀品、乃在爾我間為證。</verse>
				<verse number="29">我斷不可違耶和華、使不從其命、除我上帝耶和華幕前之壇外、勿更築壇、以獻燔祭、酬恩之祭。</verse>
				<verse number="30">祭司非尼哈、與牧伯及以色列億兆族長、聞流便伽得、馬拿西族之言、則悅。</verse>
				<verse number="31">祭司以利亞撒子非尼哈、告流便伽得馬拿西族曰、我今日知耶和華祐我、因爾不違耶和華、如此則援以色列族免耶和華降災於我。○</verse>
				<verse number="32">祭司以利亞撒子非尼哈、與牧伯離基列、別流便伽得族、歸迦南、見以色列族而覆之。</verse>
				<verse number="33">以色列族聞言則悅、頌美上帝、遂不攻流便伽得族、以滅其地。</verse>
				<verse number="34">流便伽得族名斯壇曰證、蓋曰、耶和華為上帝在我之間、以是壇為證也。</verse>
			</chapter>
			<chapter number="23">
				<verse number="1">耶和華使以色列族脫於諸敵、安居斯土、歷日已久、約書亞壽高年邁、</verse>
				<verse number="2">召以色列眾長老、牧伯、刑官族長、告之曰、我壽高年邁。</verse>
				<verse number="3">爾之上帝耶和華緣爾故而伐斯民、爾所目擊、蓋爾上帝耶和華助爾以戰、</verse>
				<verse number="4">東自約但、西至大海、我所滅之國、與所遺之民、我掣籤分其地、與爾支派為業。</verse>
				<verse number="5">爾之上帝耶和華將驅斯民於爾前、使爾據其地、以踐前言。</verse>
				<verse number="6">故當自守、遵摩西律例所錄諸言、不偏於左、不偏於右。</verse>
				<verse number="7">勿與爾中之遺民往來、勿稱其上帝之名、毋指以誓、毋服事、毋崇拜。</verse>
				<verse number="8">恆從爾上帝耶和華、如爾所行自昔迄今。</verse>
				<verse number="9">較爾強大之民、耶和華逐之於爾前、無能禦爾、至於今日。</verse>
				<verse number="10">是以爾中之人、一可驅千、蓋爾之上帝耶和華助爾以戰、踐其前言。</verse>
				<verse number="11">故當謹恪、愛爾之上帝耶和華。</verse>
				<verse number="12">如爾反是、恆從爾中遺民、與之嫁娶往來、</verse>
				<verse number="13">則當知爾上帝耶和華必不再驅斯民於爾前、斯民必陷爾於坎阱、為爾目中之刺、肘下之棘、迨爾滅亡、在爾上帝耶和華所賜之腴壤。</verse>
				<verse number="14">今日我將逝世、無異凡民、乃爾一心一意、知爾上帝耶和華所許之福、萬無一失、毋或少遺。</verse>
				<verse number="15">爾上帝耶和華所許諸福、既臨於爾、爾反其道、則爾上帝耶和華亦必使諸禍降臨、迨爾滅亡、在爾上帝耶和華所賜之腴壤。</verse>
				<verse number="16">如爾背爾上帝耶和華所命之約、服事崇拜他上帝、則耶和華必震怒爾、使爾速亡、於其所賜之腴壤。</verse>
			</chapter>
			<chapter number="24">
				<verse number="1">約書亞集以色列各支派至示劍、召諸長老、牧伯、刑官、族長、咸至上帝前。</verse>
				<verse number="2">約書亞告民曰、以色列族之上帝耶和華云、亙古爾祖亞伯拉罕及拿鶴之父他拉、居大河東、服事他上帝。</verse>
				<verse number="3">我攜爾祖亞伯拉罕、自大河東、導入迦南、賜生子以撒、增其苗裔。</verse>
				<verse number="4">我使以撒生雅各、以掃、以西耳山錫以掃為業、惟雅各與子孫往埃及。</verse>
				<verse number="5">我遣摩西 亞倫、更降災於埃及、後導爾出。</verse>
				<verse number="6">爾祖既出、則至海濱、埃及人率車馬、追爾祖至於紅海。</verse>
				<verse number="7">彼籲我時、我布黑雲於汝與埃及人間、使海水淹之、我於埃及所為、乃爾目擊、爾居野既久、</verse>
				<verse number="8">我導爾至約但東、亞摩哩人地、彼與爾戰、我付之爾手、滅於爾前、據有其地。</verse>
				<verse number="9">時摩押王、西撥子巴勒攻以色列族、召庇耳子巴蘭、使咒詛爾。</verse>
				<verse number="10">我不許巴蘭咒詛、反使祝福、故爾得脫。</verse>
				<verse number="11">爾渡約但至耶利哥、耶利哥人與亞摩哩人、比哩洗人、迦南人、赫人、革加西人、希未人、耶布士人、攻爾、我付之爾手。</verse>
				<verse number="12">我使大蜂驅亞摩哩二王於爾前、不藉爾刃爾弓。</verse>
				<verse number="13">爾未耘之田、我賜於爾、未建之邑、爾居其中、末植之葡萄橄欖、爾食其果。</verse>
				<verse number="14">故當真實毋妄、畏耶和華而服事、昔在大河東與埃及國、爾祖所事之上帝、汝必去之、惟奉事耶和華。</verse>
				<verse number="15">如事耶和華爾視為不善、今日簡所欲事者、或爾祖在大河東所事之上帝、或爾居斯土亞摩哩人之上帝、惟我與全家必事耶和華。</verse>
				<verse number="16">民對曰、我斷不可違耶和華、事他上帝、</verse>
				<verse number="17">蓋我上帝耶和華、導我祖與我出埃及、脫於賤役、行諸異跡、俾我目擊、祐我於所行之途、拯我於所過之國。</verse>
				<verse number="18">耶和華驅斯民於我前、亦驅斯土之亞摩哩人、故必事我上帝耶和華。</verse>
				<verse number="19">約書亞曰、爾不能事耶和華者、以耶和華乃聖、斷不容以他上帝匹之、故不赦爾罪愆。</verse>
				<verse number="20">如爾違耶和華、事他上帝、則祐爾之後、必反害爾、至於滅亡。</verse>
				<verse number="21">民對曰、我必事耶和華。</verse>
				<verse number="22">約書亞曰、爾簡耶和華而事之、爾自為證曰、我願自證。</verse>
				<verse number="23">曰汝中所有他人之上帝、今當去之、誠心相從以色列族上帝耶和華。</verse>
				<verse number="24">民謂約書亞曰、我欲奉事我上帝耶和華而遵其命。</verse>
				<verse number="25">是日約書亞與民立約、設法度禮儀於示劍。○</verse>
				<verse number="26">以是言錄於上帝律例册、立大石於橡下、近耶和華聖室。</verse>
				<verse number="27">告民曰、我儕以此石為憑、耶和華所諭我者、斯石聞之、如爾違爾上帝、可以此石為憑。</verse>
				<verse number="28">約書亞遂散民、各歸其業。○</verse>
				<verse number="29">茲後耶和華僕、嫩之子約書亞年百有十歲而死、</verse>
				<verse number="30">葬於其業之隅、即以法蓮山之亭訥西拉、迦實岡北。</verse>
				<verse number="31">約書亞在時、以色列族事耶和華、約書亞沒、諸長老尚在、以色列族仍服事耶和華、以斯長老曾知耶和華助以色列事故也。○</verse>
				<verse number="32">昔以色列族攜約瑟骨出埃及、今葬於示劍、在雅各向示劍父哈抹族、捐百金所購之地、為約瑟後裔之業。</verse>
				<verse number="33">亞倫子以利亞撒死、葬於以法蓮山、其子非尼哈所得之岡。</verse>
			</chapter>
		</book>
		<book number="7">
			<chapter number="1">
				<verse number="1">約書亞既沒、以色列族問於耶和華曰、孰可先往、代我攻迦南人。</verse>
				<verse number="2">耶和華曰猶大族可往、我以是地付於其手。</verse>
				<verse number="3">猶大族告同儕西面族曰、爾與我同往、至所得之地、攻迦南人、其後我亦與汝偕詣爾所得之地、西面族從焉。</verse>
				<verse number="4">猶大族乃往、耶和華以迦南人、比哩洗人、付於其手、在庇泄殺人一萬。</verse>
				<verse number="5">即於其處遇亞多尼庇泄、攻之、迦南人、比哩洗人、皆被殺戮。</verse>
				<verse number="6">亞多尼庇泄遁、追而擒之、斷其手足之巨擘。</verse>
				<verse number="7">亞多尼庇泄曰、昔我斷七十王手足之巨擘、使拾物於我几下、今上帝視我所行、報施於我。猶大族乃攜之至耶路撒冷、死焉。○</verse>
				<verse number="8">猶大族攻耶路撒冷而取其地、擊之以刃、燬之以火、</verse>
				<verse number="9">遂往南方、與居陵谷之迦南人戰。</verse>
				<verse number="10">攻居希伯崙之迦南人、殺示篩、亞希幔、達買、昔希伯崙名基列亞巴。</verse>
				<verse number="11">由此而往、攻底必人、昔底必名基烈西弗。</verse>
				<verse number="12">迦勒曰、能擊基烈西弗而取之者、必以我女、押撒妻之。</verse>
				<verse number="13">迦勒弟基納、有子阿得業取其邑、故妻以女。</verse>
				<verse number="14">女將於歸、請於夫曰、容我求父、予我田疇、遂下驢。迦勒曰、爾欲何求。</verse>
				<verse number="15">曰、欲爾錫嘏、昔以南隅之地予我、今贈我以泉、遂以上下泉予之。○</verse>
				<verse number="16">基尼族摩西外舅裔也、離棗樹之邑、偕猶大族、適亞臘南之猶大野、與民同居。</verse>
				<verse number="17">猶大族與同儕西面族、偕往西法、殺迦南人、翦滅其邑。昔西法名曷馬。</verse>
				<verse number="18">猶大取迦薩與其郊、亞實基倫與其郊、以革倫與其郊。</verse>
				<verse number="19">猶大族為耶和華所祐、遂據山地、其不能逐居谷之人者、以有鐵車故也。</verse>
				<verse number="20">以希伯崙予迦勒、踐摩西前言、迦勒逐亞納三子。○</verse>
				<verse number="21">耶布士人處於耶路撒冷、不為便雅憫族所逐、故得與之偕居、至於今日。○</verse>
				<verse number="22">約瑟族往攻伯特利、耶和華祐之。</verse>
				<verse number="23">約瑟族遣人窺察伯特利、昔伯特利名路斯。</verse>
				<verse number="24">偵者見人由邑出、謂之曰、是邑何由而入、請爾指示、我將矜恤爾。</verse>
				<verse number="25">其人乃告以入邑之所、於是約瑟族擊其邑滅之、惟指示之人全家得釋。</verse>
				<verse number="26">往赫人之地建邑、名之曰路斯、迄於今日、其名尚存。○</verse>
				<verse number="27">伯善、大納、多耳、以伯連、米吉多、及其鄉里之迦南人、仍居斯土、馬拿西族不加驅逐。</verse>
				<verse number="28">以色列族強盛、徵貢於迦南人、不逐之盡。</verse>
				<verse number="29">迦南人之處於基色者、與以法蓮族偕居、不為所逐。</verse>
				<verse number="30">迦南人之處於吉倫與拿哈鹿者、與西布倫族偕居、不為所逐、惟徵其貢。</verse>
				<verse number="33">迦南人處於伯示麥、伯亞納之地、納大利族不加驅逐、與之同居、惟徵其貢。</verse>
				<verse number="34">但之一族為亞摩哩人所侮、逐之於山、不許下谷。</verse>
				<verse number="35">亞摩哩人仍居希烈山、亞雅倫、沙押濱、旋受制於約瑟族、而納其貢。</verse>
				<verse number="36">亞摩哩人界自亞克拉濱岡、由磐而上。</verse>
			</chapter>
			<chapter number="2">
				<verse number="1">耶和華之使、自吉甲至普金曰、我導爾出埃及、入所誓爾祖之地、我嘗言與爾立約、不失其信。</verse>
				<verse number="2">爾與斯土之民、不可立約、必摧其壇、汝不遵命、果何為哉。</verse>
				<verse number="3">故我有言、必不驅逐斯民、使彼為肘下之棘、彼之上帝陷爾於坎阱。</verse>
				<verse number="4">耶和華之使、以斯言告以色列族、民大聲號泣。</verse>
				<verse number="5">名其地曰、普金在彼獻祭耶和華。</verse>
				<verse number="6">約書亞既散民、以色列族各歸其業、據有斯土、</verse>
				<verse number="7">當約書亞之存日、民奉事耶和華、及其沒也、諸長老尚在、民仍服事、以長老曾目擊耶和華為以色列族備行異跡故也。</verse>
				<verse number="8">耶和華僕、嫩之子約書亞、年百有十歲而死、</verse>
				<verse number="9">葬於其業之隅、即以法蓮山之亭納希烈、迦實岡北。</verse>
				<verse number="10">斯代之民、咸返其本、至於後世、不知耶和華、亦不知其為以色列族行諸異跡、</verse>
				<verse number="11">故行惡於耶和華前、事諸巴力。</verse>
				<verse number="12">導其祖出埃及之上帝耶和華、反背之、四周民之上帝、則尊崇伏拜之、以是干耶和華震怒。</verse>
				<verse number="13">蓋背耶和華事巴力亞大綠、</verse>
				<verse number="14">故耶和華怒以色列族、付於四周之敵、為人所虜、莫能扞禦。</verse>
				<verse number="15">無論所往、耶和華降以禍災、踐其疇昔發誓之言、民乃悚懼。</verse>
				<verse number="16">耶和華挺生士師、援民於敵手、</verse>
				<verse number="17">乃民不聽從、狥欲從他上帝、而伏拜之、其祖在昔惟耶和華命是遵、及至斯民違道甚速。</verse>
				<verse number="18">耶和華既挺生士師、則祐彼拯民出敵手、至終其世、蓋民罹暴虐、號呼以籲、故耶和華中心惻焉。</verse>
				<verse number="19">迨乎士師既沒、以色列族喪其心術、較之前人尤甚、從他上帝而伏拜之、強項不馴、弗改其非。</verse>
				<verse number="20">耶和華震怒曰、昔我與以色列族之祖立約、惟彼違逆、不遵我命、</verse>
				<verse number="21">故其他族類、約書亞在時未行殲滅者、我必不驅逐、</verse>
				<verse number="22">以試以色列族、果遵從我道、繩其祖武否。</verse>
				<verse number="23">耶和華留是族、不速驅除、亦不以是族盡付約書亞手。</verse>
			</chapter>
			<chapter number="3">
				<verse number="1">迦南之戰、以色列族中有未見其事者、耶和華欲其練習武備、亦欲試以色列族、故遺數族於此、其名臚列如左。</verse>
				<verse number="4">此數族者留之以試以色列族、果聽從耶和華遣摩西諭厥祖之命否。</verse>
				<verse number="5">以色列族偕迦南人、赫人、亞摩哩人、比哩洗人、希未人、耶布士人同居。</verse>
				<verse number="6">取其女為妻、以女適其子、亦服事其上帝。</verse>
				<verse number="7">以色列族行惡於耶和華前、忘其上帝耶和華、事諸巴力亞大綠、</verse>
				<verse number="8">故耶和華怒以色列族、付之於米所波大米王、古山哩薩田、為其役事、凡歷八年。</verse>
				<verse number="9">以色列族籲耶和華、耶和華挺生迦勒弟、基納之子阿得業援以色列族。</verse>
				<verse number="10">耶和華之神感之、為以色列族士師、導之以戰、耶和華以古山哩薩田付於其手、使之獲勝。</verse>
				<verse number="11">自是以後、其地悉平、歷四十年、基納子阿得業死。</verse>
				<verse number="14">以色列族服事厄倫歷十有八年。</verse>
				<verse number="15">厥後呼籲耶和華、耶和華挺生救主、即便雅憫族、其喇子以忽、彼用左手較為便捷、以色列族托以禮物、使饋於摩押王厄倫。</verse>
				<verse number="16">以忽乃作劍、其長徑尺、繫於右股衣內、</verse>
				<verse number="17">以禮物賚摩押王厄倫。厄倫體甚肥胖。</verse>
				<verse number="18">以忽進禮已畢、則遣負禮物者去。</verse>
				<verse number="19">自往吉甲、至有雕刻形之處而反、奏於王曰、我有密事、欲以上告。王欲靜謐、屏其侍從。</verse>
				<verse number="20">以忽乃前、王獨坐於涼室、以忽曰、我奉上帝命、有事告爾、王起。</verse>
				<verse number="21">以忽以左手取劍於右股際、剸王之腹、</verse>
				<verse number="22">並陷其柯、刃為脂所蒙、不得出、乃由後而出。</verse>
				<verse number="23">以忽閉室上楗、繞廊以去。</verse>
				<verse number="24">既去、王臣至、見門閉上楗、意謂王寢於涼室。</verse>
				<verse number="25">俟久懷疑、室門不啟、故取鑰而啟之、見主已死、偃仆於地。</verse>
				<verse number="26">濡滯間、以忽已遁、過雕刻之形、避於西臘。</verse>
				<verse number="27">在以法蓮山吹角、以色列族下山、以忽導之、</verse>
				<verse number="28">曰爾從我後、耶和華以爾敵摩押人付於爾手、民從之、在摩押相對之所、據約但津、不容一人得濟。</verse>
				<verse number="29">殺摩押壯士以萬計、靡有孑遺。</verse>
				<verse number="30">當時摩押人服於以色列族、其地悉平、歷八十年。</verse>
				<verse number="31">厥後亞拿子山甲、以牛杖殺非利士人六百、援以色列族。</verse>
			</chapter>
			<chapter number="4">
				<verse number="1">以忽既沒、以色列族仍行惡於耶和華前、</verse>
				<verse number="2">耶和華付於都夏朔之迦南王耶賓、居外邦夏羅設之西西喇、為其軍長、</verse>
				<verse number="3">備有鐵車九百、虐遇以色列族、歷二十年、以色列族籲耶和華、</verse>
				<verse number="4">當時拉比脫妻、先知婦底破喇、為以色列族士師、</verse>
				<verse number="5">居以法蓮山、拉馬、伯特利間、底破喇之棗樹下、以色列族赴之、聽其折中。</verse>
				<verse number="6">彼自納大利基特、召亞庇娜暗子巴勒至、謂之曰、以色列族上帝耶和華諭云、爾取納大利西布倫、二族萬人、適大泊山、</verse>
				<verse number="7">我必使耶賓軍長、西西喇、率車與眾、至基順河、與爾相遇、以之付於爾手。</verse>
				<verse number="8">巴勒曰、爾偕我往則往、不偕我往則不往。</verse>
				<verse number="9">曰、我誠與爾偕往、然爾雖往、不獲顯榮、蓋耶和華將以西西喇付於婦女之手。底破喇起、偕巴勒往基特。</verse>
				<verse number="10">巴勒集西布倫、納大利二族、至基特、率軍一萬、底破喇偕行。</verse>
				<verse number="11">摩西戚屬、何巴之後裔、基尼人希百、曾離基尼族、張幕於附基特之撒拿音平原。</verse>
				<verse number="12">或以亞庇娜暗子巴勒適大泊山、告西西喇。</verse>
				<verse number="13">西西喇集鐵車九百、與其軍旅、由外邦之夏羅設、至基順河。</verse>
				<verse number="14">底破喇告巴勒曰、爾當起、耶和華已先爾而行、今日必以西西喇付於爾手、巴勒下大泊山、萬人隨之。</verse>
				<verse number="15">耶和華助巴勒、使敗西西喇車騎及眾、悉潰亂焉。西西喇棄車、徒行而遁。</verse>
				<verse number="16">巴勒追襲其後、至外邦之夏羅設、其諸軍旅殲滅以刃、靡有孑遺。</verse>
				<verse number="17">當時夏朔王耶賓與基尼人希百家仍修舊好、故西西喇徒步及希百妻雅億之幕。</verse>
				<verse number="18">雅億出迓、告之曰、我主毋畏、請止步履、以入我幕。既入、雅億覆之以衾。</verse>
				<verse number="19">西西喇曰、我渴、請飲我勺水。遂啟革囊、以乳飲之、仍以衾覆。</verse>
				<verse number="20">又曰、汝立於幕門、如有詢爾者、有人於此否、爾必曰、無之。</verse>
				<verse number="21">西西喇憊甚而寢、時希百妻雅億取幕釘與椎、徐步而前、以釘貫首、在其鬢際、釘之於地、以致之死。</verse>
				<verse number="22">巴勒追至、雅億出迓曰、來、我以爾所求者示爾、入幕見西西喇已死、釘貫於首、深入鬢際。</verse>
				<verse number="23">如是上帝助以色列族、敗迦南王耶賓。</verse>
				<verse number="24">以色列族較昔愈強、戰迦南王耶賓而獲勝、至於殲滅乃已。</verse>
			</chapter>
			<chapter number="5">
				<verse number="1">底破喇與亞庇娜暗子巴勒謳歌曰、</verse>
				<verse number="2">以色列族之巨魁、率其眾旅、民樂從焉、故頌美耶和華。</verse>
				<verse number="3">列王其俯聞、諸伯其傾聽、我必謳歌、頌耶和華、讚以色列族之上帝。</verse>
				<verse number="4">耶和華自西耳地出、由以東田來、斯時也、地震天漏、密雲零雨。</verse>
				<verse number="5">於以色列族上帝耶和華前、山嶽震撼、西乃其頹。</verse>
				<verse number="6">當亞拿子山甲及雅億時、人不敢由通衢、乃由曲徑。</verse>
				<verse number="7">以色列中無長者、迨我底破喇生、為以色列族之母。</verse>
				<verse number="8">在昔斯民、特簡素所未識之上帝、於是戰鬥及於門內、當此之時以色列族四萬人中、欲求一干戈而不得。</verse>
				<verse number="9">以色列族之牧、與樂從之民、我心愛之、而頌美耶和華。</verse>
				<verse number="10">凡乘白驢、坐氍毺、行通衢者、咸應謳歌。</verse>
				<verse number="11">其聲如人於引水之處、分其所得而懽呼。耶和華民復入邑門、故頌耶和華之義、以色列諸長之義。</verse>
				<verse number="12">底破喇其興與、寤而謳歌、巴勒其起與、亞庇娜暗子其虜爾敵。</verse>
				<verse number="13">維彼有能之士、所遺之眾宜至焉、我在英武之中、耶和華民應歸焉。</verse>
				<verse number="14">以法蓮族乎、爾來自亞馬力山、其次則便雅憫族、雜於爾民中、牧伯由馬吉以至、元戎自西布倫而來。</verse>
				<verse number="15">以薩迦長者左右底破喇、以薩迦族從巴勒、徒行於谷、流便族深自圖維、居於溪濱。</verse>
				<verse number="16">爾何處於藩間、豈欲聽牧羊者吹笛乎、流便族深自圖維、居於溪濱。</verse>
				<verse number="17">基列處約但東、但族駕舟、亞設族駐海濱、仍居於澳。</verse>
				<verse number="18">惟西布倫族冒死而不顧、納大利族適彼高岡。</verse>
				<verse number="19">迦南列王咸至、戰於大納及米吉多水、貨財之屬、毫無所得。</verse>
				<verse number="20">以天垂象、攻西西喇。</verse>
				<verse number="21">基順之河、自昔著名河中之水、盡漂其眾、彼雖有能、我履其上。</verse>
				<verse number="22">有能者行甚迅速、馬蹄蹴於途間。</verse>
				<verse number="23">米羅斯民不從有能者、以助耶和華、故耶和華之使者曰、必詛米羅斯、詈以厲詞。</verse>
				<verse number="24">基尼人希百妻雅億、最為寵幸、冠於諸女、婦女之居幕者、惟彼見寵。</verse>
				<verse number="25">西西喇求水、彼給以乳、以酥予之、盛於長者之盂。</verse>
				<verse number="26">左手執釘、右取巨椎、以釘其首、深入鬢際、擣而碎之、</verse>
				<verse number="27">在其足前、卷曲不起、既不起於足前、卷曲而死。</verse>
				<verse number="28">西西喇之母、倚牕而望、由櫺而呼、何其車轍之遲至、何其車聲之未聞。</verse>
				<verse number="29">侍女之賢者慰之、西西喇母自言曰、</verse>
				<verse number="30">豈非有虜而群分所獲、各得一二女乎、西西喇得彩衣文繡、以飾其項乎。</verse>
				<verse number="31">願耶和華諸敵如此危亡、願愛爾者愈顯其榮、如日方升。○嗣是以後其地悉平、歷四十年。</verse>
			</chapter>
			<chapter number="6">
				<verse number="1">以色列族復行惡於耶和華前、耶和華以之付於米田族手、凡歷七年。</verse>
				<verse number="2">既為米田族所敗、遂營山窟居巖洞、扼其險要。</verse>
				<verse number="3">以色列族耕稼既畢、米田亞馬力與東方之人、咸來攻擊、</verse>
				<verse number="4">建置營壘、凡土所產、悉被斬艾、至於迦薩。以色列族食物無存、牛羊與驢亦盡。</verse>
				<verse number="5">敵與駱駝、牲畜、帷幕、如蝗眾多、不可勝數、既至、欲滅斯土。</verse>
				<verse number="8">耶和華遣先知者、告以色列族曰、以色列族之上帝耶和華云、我導爾出埃及、脫爾於賤役、</verse>
				<verse number="9">援爾出埃及人與諸敵手、驅其民人、錫以土地。</verse>
				<verse number="10">告爾曰、我為爾之上帝耶和華、毋畏斯土亞摩哩人之上帝、惟汝不遵我命。</verse>
				<verse number="11">耶和華之使至阿弗拉、坐亞庇以泄人約押橡下、適約押子其田撲麥於醡旁、不欲為米田人所知。</verse>
				<verse number="12">耶和華之使顯現、曰、英武哉若人、耶和華祐爾。</verse>
				<verse number="13">其田曰、我主與、如耶和華祐我、奚至所遇若此、我嘗聞我父之言、昔耶和華導我族出埃及、今其異跡安在、斯時耶和華遺棄我儕、付我於米田人手。</verse>
				<verse number="14">耶和華眷顧之曰、今遣爾往、爾必有能、將拯以色列族脫於米田人之手、爾其往哉。</verse>
				<verse number="15">曰、我主與、馬拿西族中我家貧乏、我父之家我又至微、焉能拯以色列族乎。</verse>
				<verse number="16">耶和華曰、我左右爾、爾將擊米田之眾、與擊匹夫無異。</verse>
				<verse number="17">曰如我蒙恩於爾前、請示以徵、則知爾誠諭我者也。</verse>
				<verse number="18">請勿去、待我復至、陳禮物於爾前。曰、我必待爾。</verse>
				<verse number="19">其田往、備山羊之羔、取麵六斗、作無酵餅、置肉於筐、盛湯於壺、至於橡下獻之。</verse>
				<verse number="20">上帝之使者曰、取肉與餅、置於磐上、以湯斟之、乃如命以行。</verse>
				<verse number="21">耶和華之使、以所執之杖、按肉與餅、火自磐出、肉與餅悉被爇、耶和華之使遂往、不復見。</verse>
				<verse number="22">其田乃知誠耶和華之使、則曰、我主耶和華歟、我與耶和華使者晤對、將若何。</verse>
				<verse number="23">耶和華曰、安爾心、毋畏、爾可不死。</verse>
				<verse number="24">其田築壇、奉事耶和華、名之曰。耶和華沙林、斯壇在亞庇以泄人之阿弗拉、迄今尚存。</verse>
				<verse number="25">迨夕、耶和華諭之曰、取爾父之犢、其外更備一牛、必盈七歲者、爾父所築巴力之壇、爾必摧之、並斫其旁之偶像。</verse>
				<verse number="26">爾於磐上曾列燔柴、即於斯處築壇、奉爾上帝耶和華、燔牛為祭、斫偶為柴。</verse>
				<verse number="27">其田簡僕十人、遵耶和華命而行、但畏父家與邑眾、不敢晝作、故夤夜以行。</verse>
				<verse number="28">邑眾夙興、見巴力之壇已傾、在旁之偶已斫、七歲之牛已獻於新築壇上。</verse>
				<verse number="29">則相問曰、行此者誰、亟為諮詢、乃知約押子其田所作。</verse>
				<verse number="30">邑眾告約押曰、巴力之壇為爾子傾圯、在旁偶像亦被所斫、當攜出殺之。</verse>
				<verse number="31">約押對曰、汝欲為巴力訟乎、抑為之援手乎。如人欲為之訟、則其人必見殺於今晨。如巴力為上帝、既傾其壇、則巴力可以自訟。</verse>
				<verse number="32">於是人以耶路巴力名其田、曰、既傾巴力壇、由巴力自訟。○</verse>
				<verse number="33">時米田、亞馬力與東方之人咸集、濟河建營於耶斯烈谷。</verse>
				<verse number="34">耶和華之神感其田、使吹角集眾、亞庇以泄族從焉。</verse>
				<verse number="35">遣使者遍告於馬拿西族、使之相從、又遣人至亞設、西布倫、納大利、咸出以迎。</verse>
				<verse number="36">其田求上帝曰、爾嘗有言、必假手於我、援以色列族。</verse>
				<verse number="37">今我以綿羊毛一束、置於禾場、如露獨在羊毛、而四周之土仍燥、則知爾將藉手於我、拯以色列族、踐爾前言。</verse>
				<verse number="38">詰朝其田夙興、取羊毛而絞之、揉露盈盂。</verse>
				<verse number="39">其田求上帝曰、毋震怒、我敢復進一辭而後已、請再試之、我欲羊毛無露、而四周之土有露。</verse>
				<verse number="40">是夜上帝如言而行、羊毛無露、而四周之土露無不徧。</verse>
			</chapter>
			<chapter number="7">
				<verse number="1">耶路巴力即其田、與其從者夙興、建營附哈律泉、米田營在摩哩山谷、即哈律泉之北。</verse>
				<verse number="2">耶和華諭其田曰、從爾者過眾、如我以米田人付於其手、恐以色列族必自誇詡、違逆乎我、謂己有能、是以得救。</verse>
				<verse number="3">當告民云、如有畏葸恐懼者、速歸基列、歸者二萬二千、留者一萬。</verse>
				<verse number="4">耶和華諭其田曰、從者猶眾、導至水濱、我為爾試之、可偕爾行者則與之偕、不可偕爾行者則不與之偕、爾當悉循我所示焉。</verse>
				<verse number="5">遂導民至水濱、耶和華諭其田曰、凡以手取水而飲、如犬之以舌取水而飲者、必歸一處、凡跪而飲者、亦必區別。</verse>
				<verse number="6">於是以手取水而飲者計三百人、其餘皆跪而飲。</verse>
				<verse number="7">耶和華諭其田曰、我必使以手取水而飲之三百人救爾、付米田人於爾手、可使餘民俱歸其所。</verse>
				<verse number="8">三百人取餱糧與角、以色列族之餘民、其田使之歸於故幕。○米田營在谷。</verse>
				<verse number="9">是夜耶和華諭其田曰、爾可速下、適於敵營、我以之付於爾手。</verse>
				<verse number="10">如爾畏葸、不敢往攻、則攜爾僕部喇、先適彼營。</verse>
				<verse number="11">聽眾所言、後即遇敵、可強乃志。其田與其僕部喇遂下、至營之極處、近於行伍。</verse>
				<verse number="12">米田 亞馬力與東方之人、偃卧於谷、如蝗眾多、其駝無數、如海濱之沙。</verse>
				<verse number="13">其田既至、有人以夢告同儔曰、我夢麰麥圓餅一、旋轉入米田營、至於一幕、傾而覆之。</verse>
				<verse number="14">同儔曰、此無他、乃以色列人約押子其田之刃、蓋上帝以米田軍付於其手。</verse>
				<verse number="15">其田聞夢、及詳夢之言、則崇拜上帝、歸於以色列營、曰、起、耶和華曾以米田軍付於爾手。</verse>
				<verse number="16">分三百人為三隊、使各執角、亦攜空甕、藏火炬於其中。</verse>
				<verse number="17">告之曰、當觀法於我、我至營外、所行之事、汝必則效。</verse>
				<verse number="18">我與從者吹角、汝亦吹角、於營之四周、云耶和華及其田之刃。</verse>
				<verse number="19">時值夜半、守營者初易其班、其田與從者百人至營外、吹角破甕。</verse>
				<verse number="20">三隊亦吹角破甕、左執炬、右執角、呼云、耶和華及其田之刃。</verse>
				<verse number="21">各立其所、當敵營之四周、敵呼而遁。</verse>
				<verse number="22">三百人吹角、耶和華使遍營之人、自相攻擊、敵眾奔至西哩勒之伯示大、又至亞伯米何拉界之大八。</verse>
				<verse number="23">以色列族之納大利、亞設、馬拿西支派俱集、追襲米田人。</verse>
				<verse number="24">其田遣人遍告於以法蓮山、曰、汝來攻米田人、乘其未至、取伯巴喇及約但津。以法蓮族集其眾、取伯巴喇及約但津。</verse>
				<verse number="25">擒米田二伯、阿立、西邑、殺阿立在阿立磐、殺西邑在西邑醡、取其首級。攜至約但外、遞於其田、仍率其眾、襲米田人之後。</verse>
			</chapter>
			<chapter number="8">
				<verse number="1">以法蓮人謂其田曰、爾初往攻米田人、曷不招我、何待我如是。遂切責之。</verse>
				<verse number="2">其田曰、我之所為、與爾所為、焉能比較、亞庇以泄之斂取葡萄、不及以法蓮之採遺實也。</verse>
				<verse number="3">上帝以米田二伯、阿立、西邑、付於爾手、我之所為。烏能相及。以法蓮人聞言怒息。</verse>
				<verse number="4">其田與從者三百人至約但濟河、雖困憊已甚、仍追其敵、</verse>
				<verse number="5">請於數割人曰、我追米田二王、西巴、撒門拿、從者已憊、請給以餅。</verse>
				<verse number="6">數割伯曰、西巴、撒門拿、爾豈能擒之、乃使我以餅給爾軍乎。</verse>
				<verse number="7">其田曰、如耶和華以西巴、撒門拿付於我手、則我必取野棘、置於打穀之具、以擊爾體。</verse>
				<verse number="8">由此而往、至便奴利、亦如是以請。便奴利人答之、一如數割人。</verse>
				<verse number="9">其田謂之曰、我凱旋時、必毀此臺。</verse>
				<verse number="10">東方人之軍旅、死者十有二萬、其餘一萬五千、從西巴撒門拿在迦谷。</verse>
				<verse number="11">宴然無懼、其田由挪巴約庇哈東、從居幕者之道、往擊其營。</verse>
				<verse number="12">西巴撒門拿奔、其田追之、擒米田二王、而敗其軍。</verse>
				<verse number="13">約押子其田獲勝、自夏臘岡而歸、</verse>
				<verse number="14">執數割人少者、詢之、使書數割伯與其長老之名、凡七十七人。</verse>
				<verse number="15">遂至數割、語其人曰、昔爾斥我謂西巴撒門拿我不能擒、不肯以餅餉我困憊之軍、今西巴撒門拿在此。</verse>
				<verse number="16">遂取數割長老、以野棘置於打穀之具而責之。</verse>
				<verse number="17">毀便奴利之臺、殺其邑人。</verse>
				<verse number="18">問西巴撒門拿曰、爾在大泊所殺者、其人果何若乎。曰、其威儀俱似王子、髣髴乎爾。</verse>
				<verse number="19">曰、是我同母兄弟也、我指耶和華以誓、如昔爾未喪其命、則我今日亦不殺爾。</verse>
				<verse number="20">諭長子益帖曰、爾起、殺之、其子尚幼、畏懼不敢拔刃。</verse>
				<verse number="21">西巴撒門拿曰、爾年既壯、力亦相稱、何不自起擊我。其田遂起、殺西巴撒門拿、奪其駝項懸金、形如月弦。○</verse>
				<verse number="22">以色列族謂其田曰、爾既救我、脫於米田人手、則爾與子孫、治理我儕。</verse>
				<verse number="23">其田曰、我不治爾、子孫亦不治爾、治爾者乃耶和華也。</verse>
				<verse number="24">敵人乃以實馬利後裔、故有金環。其田謂民曰、我求爾眾、以所得之鼻環給我。</verse>
				<verse number="25">曰固我所願。遂布衣於地、各以所得鼻環擲於其中。</verse>
				<verse number="26">除米田王所佩之金、形如月弦、所垂之耳環、所衣之赤衣、及駝項之金索而外、其田所得之金環、重八百五十兩。</verse>
				<verse number="27">用之作公服、置於己邑阿弗拉、以色列族狥欲、崇事公服、陷其田與其家於坎阱、職由斯故。</verse>
				<verse number="28">自是以後、米田人服於以色列族、不再振興、其田在日、斯土息戰、歷四十年。</verse>
				<verse number="29">約押子耶路巴力即其田、居於宅第、</verse>
				<verse number="30">娶妻甚眾、生子七十、</verse>
				<verse number="31">有妾在示劍生子名亞庇米力、</verse>
				<verse number="32">約押子其田、壽高而逝、葬於父約押墓、在亞庇以泄族之阿弗拉。○</verse>
				<verse number="33">其田既沒、以色列族狥欲、從諸巴力、以巴力比耳為其上帝。</verse>
				<verse number="34">以色列族、不復憶念、救彼脫於四方敵人之上帝耶和華。</verse>
				<verse number="35">亦不厚待耶路巴力即其田家、不酬其恩。</verse>
			</chapter>
			<chapter number="9">
				<verse number="1">耶路巴力子亞庇米力往於示劍、見母之兄弟、及母之族黨、</verse>
				<verse number="2">請問於示劍之眾、耶路巴力之七十子轄爾、與一人轄爾、孰善。亦當念我與爾乃骨肉之親。</verse>
				<verse number="3">母之兄弟以此言告於示劍之眾。僉曰、斯乃我兄弟也、遂心向亞庇米力、</verse>
				<verse number="4">巴力庇立殿故有金、遂取七十予之、使用此以結納遊蕩之徒、為其僕從。</verse>
				<verse number="5">亞庇米力往阿弗拉、入父家、取其兄弟七十人、殺於一石上、皆耶路巴力子也。所遺者惟季子約擔而已、因其自匿也。</verse>
				<verse number="6">示劍人與米羅一族咸集、立亞庇米力為王、在示劍汛之橡下。</verse>
				<verse number="7">約擔聞之、立於其哩心山巔、厲聲呼曰、示劍人尚聽我言、則上帝亦垂聽爾言。</verse>
				<verse number="8">昔諸樹欲膏一樹、立之為王、謂橄欖曰、汝其轄我。</verse>
				<verse number="9">曰、我果可以製油、供於上帝、利及人民、豈能棄此、以轄樹乎。</verse>
				<verse number="10">諸樹謂無花果曰、汝其轄我、</verse>
				<verse number="11">曰、吾味甚甘、我果甚嘉、豈能捨此、以轄樹乎。</verse>
				<verse number="12">諸樹謂葡萄曰、汝其轄我。</verse>
				<verse number="13">曰、我果可以製酒、以悅上帝、以娛人民、豈能棄此、以轄樹乎。</verse>
				<verse number="14">諸樹謂棘曰、汝其轄我。</verse>
				<verse number="15">棘曰、如爾誠欲膏我、立我為王、當藉我蔭為蔽、不然、願火自棘出、燬利巴嫩之柏香木。</verse>
				<verse number="16">今爾立亞庇米力為王、如爾作為真實無妄、善待耶路巴力與其家眾、酬其夙恩、則可喜悅。</verse>
				<verse number="17">蓋我父為爾戰鬥、冒死不顧、援爾出米田人手、</verse>
				<verse number="18">惟爾今日攻擊其家、取其子七十人、殺於石上、立其婢之子亞庇米力為示劍王、豈非為爾兄弟之私乎。</verse>
				<verse number="19">如爾今日所為、待耶路巴力、與其家眾、真實無妄、則願爾以亞庇米力為悅、亦願亞庇米力以爾為悅。</verse>
				<verse number="20">不然、願火自亞庇米力出、燬示劍人、與米羅族、亦願火自示劍人及米羅族出、燬亞庇米力。</verse>
				<verse number="21">約擔畏其兄亞庇米力、故奔至庇耳居焉。○</verse>
				<verse number="22">亞庇米力統轄以色列族者三年、</verse>
				<verse number="23">後上帝以生釁之心置於亞庇米力及示劍人之衷、於是示劍人欺亞庇米力。</verse>
				<verse number="24">昔亞庇米力殺其兄弟七十人、悉屬耶路巴力之子、助其虐者、示劍人焉、故殘忍之罪均歸之。</verse>
				<verse number="25">示劍人使人伏於山巔、以伺亞庇米力、凡行其途者亦被刧、或以告亞庇米力。</verse>
				<verse number="26">以別子伽勒、與其同儕、至於示劍、示劍人恃其強、</verse>
				<verse number="27">往於田間、斂取葡萄、醡之、入其上帝之殿、頌美飲食、而詛亞庇米力。</verse>
				<verse number="28">以別子伽勒曰、亞庇米力為誰、示劍之主為誰、曷為事之、其父豈非耶路巴力乎、其督豈非西不乎、莫若事示劍父哈抹之族為善。</verse>
				<verse number="29">願斯民歸我掌握、我必除亞庇米力。又告亞庇米力曰、當益爾軍而出。</verse>
				<verse number="30">邑長西不、聞以別子伽勒言則怒。</verse>
				<verse number="31">私遣人至亞庇米力曰、以別子伽勒、與其同儕、至示劍、慫恿邑眾、欲攻擊爾。</verse>
				<verse number="32">爾與從者、何不夜起、伏於田間、</verse>
				<verse number="33">詰朝日出之時、爾當夙興、攻其城垣、彼與從者、出攻爾眾、則見機而作。</verse>
				<verse number="34">亞庇米力與從者夜起、分兵四隊、伏於示劍四周。</verse>
				<verse number="35">以別子伽勒出、立於邑門。亞庇米力與從者。自伏處並起。</verse>
				<verse number="36">伽勒見眾、謂西不曰、有人自山巔而至。西不曰、爾見山影、誤以為人。</verse>
				<verse number="37">伽勒復曰、有人自岡而下、又有一隊、自滿尼寧橡而至。</verse>
				<verse number="38">西不曰、爾昔言亞庇米力為誰、曷為事之、至於今日、爾之前言何在。此非爾所蔑視者乎。今可出而與之戰。</verse>
				<verse number="39">伽勒率示劍人出、與亞庇米力戰。</verse>
				<verse number="40">亞庇米力敗之、伽勒從者多被殺戮。奔至邑門。</verse>
				<verse number="41">亞庇米力居亞魯馬。西不逐伽勒與其同儕、不容之居示劍。</verse>
				<verse number="42">明日民將往於田、或以告亞庇米力。</verse>
				<verse number="43">亞庇米力令從者分為三隊、伏於田間、待民出邑、則起而攻之。</verse>
				<verse number="44">亞庇米力率其隊、馳驟以前、立於邑門、其餘二隊、攻田間之民而殺焉。</verse>
				<verse number="45">亞庇米力攻邑、竟日而取、殺其居民、傾其城垣、布之以鹽。</verse>
				<verse number="46">守示劍臺者聞此、則入巴力上帝之衛所。</verse>
				<verse number="47">有以示劍臺之人已集一處、告亞庇米力。</verse>
				<verse number="48">亞庇米力與其從者、陟撒們山、執斧斫樹枝柯、以肩負荷、諭從者曰、見我所為、爾其速效。</verse>
				<verse number="49">從者各斫枝柯、從亞庇米力、置於衛所、縱火焚之、於是守示劍臺諸男女俱死、計一千人。</verse>
				<verse number="50">亞庇米力往提拜士建營而取之、</verse>
				<verse number="51">邑中有臺、鞏固特甚、邑民男女奔入、登臺而閉其門。</verse>
				<verse number="52">亞庇米力至臺前攻之、近於臺門、欲焚以火、</verse>
				<verse number="53">有婦取磨石之上層、擲於亞庇米力首、破其頭顱。</verse>
				<verse number="54">亞庇米力速招持兵之士、謂之曰、恐人云、我為婦所戮、汝其拔刃刺我、士遂刺之而死。</verse>
				<verse number="55">以色列族見亞庇米力已死、各歸其所。</verse>
				<verse number="56">如是亞庇米力逆父殺兄弟七十人、上帝視其罪而報施焉。</verse>
				<verse number="57">示劍人之惡、上帝亦報之、耶路巴力子約擔之詛臨其上。</verse>
			</chapter>
			<chapter number="10">
				<verse number="1">亞庇米力後、以薩迦人、多多孫、部亞子陀拉挺生、居以法蓮山之沙蜜、救以色列族、</verse>
				<verse number="2">為士師於以色列族、歷二十三年、死而葬於沙蜜。</verse>
				<verse number="3">其後、基列人睚耳為士師於以色列族、歷二十二年。</verse>
				<verse number="4">有子三十、乘小驢三十、治邑三十、俱在基列地、名曰、睚耳鄉里、迄於今日、其名尚存。</verse>
				<verse number="5">睚耳死、葬於迦門。</verse>
				<verse number="6">以色列族再行惡於耶和華前、奉事巴力亞大綠、及敘利亞人西頓人摩押人亞捫人非利士人之上帝、棄耶和華而不服事。</verse>
				<verse number="7">耶和華震怒、付之於非利士人及亞捫人手、</verse>
				<verse number="8">彼暴虐挾制居基列、約但東亞摩哩人地之以色列族、歷十八年。</verse>
				<verse number="9">亞捫族亦渡約但攻猶大 便雅憫 以法蓮族、以色列族悚懼、</verse>
				<verse number="10">籲耶和華曰、舍我上帝、服事巴力、我實有罪。</verse>
				<verse number="11">耶和華諭以色列族曰、我豈非拯爾於埃及人、亞摩哩人、亞捫人、非利士人者乎。</verse>
				<verse number="12">昔西頓人、亞馬力人、馬雲人虐爾、爾籲時、我援爾於其手。</verse>
				<verse number="13">汝乃棄我、事他上帝、故不復救爾。</verse>
				<verse number="14">爾所簡之上帝、爾可籲之、使彼拯爾於難。</verse>
				<verse number="15">以色列族曰、我已犯罪、任爾譴責、惟祈今日得救為幸。</verse>
				<verse number="16">遂去他上帝、事耶和華。耶和華見以色列族困苦、則中心愀然。</verse>
				<verse number="17">當時亞捫族集、建營於基列、以色列族集、建營於米斯巴。</verse>
				<verse number="18">基列民及其長相議曰、誰先戰亞捫族、必為基列民之牧。</verse>
			</chapter>
			<chapter number="11">
				<verse number="1">昔基列狎妓、生耶弗大、甚英武、</verse>
				<verse number="2">基列妻亦生子、嫡子既長、逐耶弗大、謂之曰、汝乃賤者之子、不可嗣業於父家。</verse>
				<verse number="3">耶弗大避兄弟、居於奪地、游蕩之徒歸之、為其僕從。</verse>
				<verse number="4">他日亞捫族與以色列族戰。</verse>
				<verse number="5">基列長老往奪地、招耶弗大、</verse>
				<verse number="6">曰、汝來為我軍長、以攻亞捫族。</verse>
				<verse number="7">耶弗大曰、汝非憾我、逐我於父家乎。今遭患難、乃相就耶。</verse>
				<verse number="8">基列長老曰、我今就爾、請爾偕行、以攻亞捫族、而為基列人長。</verse>
				<verse number="9">耶弗大曰、如爾導我旋歸、使攻亞捫族、而耶和華以之付於我手、則爾其以為我長乎。</verse>
				<verse number="10">曰、爾我間耶和華為證、我從爾言。</verse>
				<verse number="11">耶弗大與基列長老偕行、述此言於米斯巴、耶和華前、民遂立之為軍長。</verse>
				<verse number="12">耶弗大遣使者至亞捫族、告其王曰、我與爾何與、爾至斯土、攻我曷故。</verse>
				<verse number="13">亞捫族之王告其使者曰、以色列族出埃及時、奪我土地、自亞嫩至雅泊、及約但、今以斯土反我、則兵可罷。</verse>
				<verse number="14">耶弗大復遣厥使、告亞捫族之王曰、</verse>
				<verse number="15">耶弗大云摩押與亞捫族之地、以色列族未嘗奪之。</verse>
				<verse number="16">初以色列族出埃及、經紅海、過曠野、至迦鐵、</verse>
				<verse number="17">遣使告以東王曰、盍容我過爾境。以東王不允、復遣使至摩押王、告以是言、亦不允、故以色列族居於迦鐵。</verse>
				<verse number="18">遂巡曠野、環以東 摩押境、至摩押東隅、建營於亞嫩外、不入其國、蓋摩押以亞嫩為界。</verse>
				<verse number="19">以色列族遣使告都希實本之亞摩哩王西宏、曰、盍容我過爾境、以歸我土。</verse>
				<verse number="20">西宏不許、乃集眾民、建營雅哈斯、與以色列族戰。</verse>
				<verse number="21">以色列族之上帝耶和華、以西宏及其人民付於以色列族手、使之攻擊、據有其地。</verse>
				<verse number="22">得亞摩哩境、自亞嫩至雅泊、自曠野至約但。</verse>
				<verse number="23">是則使民得亞摩哩人之地者、乃以色列族之上帝耶和華也、爾豈能得斯土乎。</verse>
				<verse number="24">爾之上帝基抹錫爾之地、爾可得之、我之上帝耶和華錫我之地、我亦得之、</verse>
				<verse number="25">昔摩押王西撥子巴勒、未嘗攻以色列族、與之戰鬥、爾豈愈於彼乎。</verse>
				<verse number="26">以色列族嘗居希實本與其鄉里、亞囉耳與其鄉里、沿亞嫩諸邑、歷三百年、當此之時、爾何不拯其邑乎。</verse>
				<verse number="27">乃我未嘗獲罪於爾、爾反攻我、殊悖於理。夫鞫人之是非者耶和華也、今在以色列族亞捫族間、願彼折中之。</verse>
				<verse number="28">亞捫族王不聽使者所言。</verse>
				<verse number="29">於是耶和華之神感耶弗大、使巡基列馬拿西二地、又巡基列之米斯巴、自此而往至亞捫族。</verse>
				<verse number="30">耶弗大許願於耶和華前曰、如誠以亞捫一族付於我手、</verse>
				<verse number="31">則當我凱旋之時、凡出我門以迓者、我必以彼燔而獻於耶和華。</verse>
				<verse number="32">遂抵亞捫族攻之、耶和華付於其手。</verse>
				<verse number="33">自亞囉耳至米匿、及葡萄平原、共擊二十邑、大戮其眾、於是亞捫族咸服、</verse>
				<verse number="34">耶弗大止育一女、別無所出、既至米斯巴反其故家、來迓者惟此女、執鼗舞蹈而出。</verse>
				<verse number="35">耶弗大見之、則裂衣曰、嗚呼我女、汝加禍於我、遺累於我、我許願於耶和華前、不能食言。</verse>
				<verse number="36">曰吾父與、爾在耶和華前、既許其願、則可踐爾所言、蓋亞捫族為爾敵、耶和華賜爾、雪其忿怒。</verse>
				<verse number="37">又謂其父曰、請呈一辭、既終身不字、請假我二月、偕我同儕、登山哀哭。</verse>
				<verse number="38">曰去。遂遣之、以二月為期、與其同儕、為終身不字之故、陟山哀哭。</verse>
			</chapter>
			<chapter number="12">
				<verse number="1">以法蓮人咸集、往北、謂耶弗大曰、爾往攻亞捫族、不招我偕往、曷故、我必燬爾、及爾家室。</verse>
				<verse number="2">耶弗大曰、我與我民、與亞捫族有釁、曾來招爾、爾不我救。</verse>
				<verse number="3">我見無援、故冒死不顧、往攻其族、而耶和華以之付於我手、迄於今日、爾反來攻、是誠何與。</verse>
				<verse number="4">以法蓮人嘗曰、基列人自以法蓮族逋逃於外、處以法蓮馬拿西族間、故耶弗大集基列人與以法蓮人戰、攻擊其眾。</verse>
				<verse number="5">以法蓮相對之所、有約但津、基列人據之、以法蓮人遁逃欲濟、基列人問曰、汝為以法蓮人否、有言否者、</verse>
				<verse number="6">則曰、試言呩㗞咧、如音不相符而言呩㗞咧者、則津旁執而殺之。時以法蓮族死者四萬二千人。</verse>
				<verse number="7">基列人耶弗大為士師於以色列族、歷六年而沒、葬於基列邑。○</verse>
				<verse number="10">益撒死、葬於伯利恆。</verse>
				<verse number="11">其後西布倫人以倫為士師於以色列族、歷至十年。</verse>
				<verse number="12">死而葬於西布倫之亞雅倫。</verse>
				<verse number="13">其後此喇頓人希列子押頓為士師於以色列族、</verse>
				<verse number="14">歷至八年、有子四十、孫三十、俱乘小驢七十。</verse>
				<verse number="15">押頓既沒、葬於以法蓮地、亞馬力山之比喇頓。</verse>
			</chapter>
			<chapter number="13">
				<verse number="1">以色列族再行惡於耶和華前、耶和華付之於非利士人手、歷四十年。</verse>
				<verse number="2">但之支派、鎖喇人、名馬挪亞、其妻不妊、故無出。</verse>
				<verse number="3">耶和華之使顯現於馬挪亞妻、曰、汝素不妊、而無生育、今可懷妊生子。</verse>
				<verse number="4">爾當謹恪、清酒醇醪毋飲、不潔之物毋食。</verse>
				<verse number="5">爾既懷妊生子、薙髮之刀不加其首、彼自生時、必離世故、奉事上帝、拯以色列族於非利士人手。</verse>
				<verse number="6">婦至告夫曰、上帝有僕就我、其容可畏、髣髴上帝之使、我不問其何自、彼不以名告我、</verse>
				<verse number="7">乃告我曰、爾將懷妊生子、清酒醇醪毋飲、不潔之物毋食、蓋爾子必離世故、奉事上帝、以畢其生。</verse>
				<verse number="8">馬挪亞祈於耶和華曰、我主與、上帝之僕、爾適所遣者、容之復至、將生之子、若何相待、請其教我。</verse>
				<verse number="9">上帝允所祈、婦坐於田、使者就之、夫不在側、</verse>
				<verse number="10">婦趨告夫、曰、昔就我者、今復顯現、</verse>
				<verse number="11">馬挪亞起、隨婦詣其人、曰、昔與婦言者、果爾與。曰、是也。</verse>
				<verse number="12">馬挪亞曰、願有效驗、如爾所言、我待斯子、當循何例、其所行若何。</verse>
				<verse number="13">耶和華之使者曰、我昔所告、婦當謹恪、</verse>
				<verse number="14">凡葡萄樹所產、及清酒醇醪毋飲、不潔之物毋食、我所諭者、婦必恪守。</verse>
				<verse number="15">馬挪亞曰、爾請少留、待備羊羔而後去。</verse>
				<verse number="16">蓋馬挪亞不知其為耶和華之使也。使者謂馬挪亞曰、爾雖款留、不食爾餅、如爾欲奉燔祭、必獻於耶和華。</verse>
				<verse number="17">馬挪亞曰、請告我以名、爾言有應、我則尊爾。</verse>
				<verse number="18">耶和華之使者曰、我名神妙不測、何詢之有。</verse>
				<verse number="19">馬挪亞取羊羔禮物、陳於磐上、以獻耶和華。使者所行神妙不測、馬挪亞與其妻並見。</verse>
				<verse number="20">壇上之火烟焰上騰、耶和華使者乘之而昇、馬挪亞與妻見此、俯伏於地。</verse>
				<verse number="21">耶和華使者不復顯現於二人前、馬挪亞既知誠為耶和華使者、</verse>
				<verse number="22">則語其妻曰、我儕睹上帝、必致死亡。</verse>
				<verse number="23">其妻曰、如耶和華意欲殺我、則所獻之燔祭禮物必不悅納、亦不示我以此事、告我以斯言。</verse>
				<verse number="24">婦生子、命名參孫、少長、耶和華錫嘏焉。</verse>
				<verse number="25">耶和華之神隨時感之、在馬哈尼但、即鎖喇以實道間。</verse>
			</chapter>
			<chapter number="14">
				<verse number="1">參孫往亭訥、見非利士人之女、</verse>
				<verse number="2">反告父母曰、我在亭訥、見非利士人女、願為我娶之。</verse>
				<verse number="3">父母曰、爾同儕、同族中豈無女乎、非利士人未受割禮、何娶其女乎。參孫告父曰、我悅斯女、請為我聘。</verse>
				<verse number="4">蓋是時以色列族為非利士人所轄、參孫父母不知斯事由於耶和華、使參孫與非利士人生其釁隙。</verse>
				<verse number="5">參孫與父母偕往亭訥、至葡萄園、有穉獅哮吼以迎。</verse>
				<verse number="6">參孫為耶和華之神所感、雖不執器、亦剖獅腹、如剖羊羔、不以所行告其父母、</verse>
				<verse number="7">遂往偕婦談言、意甚悅之。</verse>
				<verse number="8">越數日復至、欲娶斯女、轉由途側、以觀獅尸、見群蜂與蜜在其中。</verse>
				<verse number="9">乃取之、且行且食、至父母所、亦予之食、不以取蜜之故告。</verse>
				<verse number="10">父詣女所、參孫循少者之例、肆筵設席。</verse>
				<verse number="11">人見參孫、則簡同儔三十人、以與之偕。</verse>
				<verse number="12">參孫曰、容我以隱語相試、如宴間七日、果能詳釋、我必取布三十端、衣三十襲、以饋於爾。</verse>
				<verse number="13">浸假不能、爾必饋我、亦如此數。僉曰、可、盍題隱語、使我聞之。</verse>
				<verse number="14">曰、自食者出食、自強者出甜。同儕歷三日不能解其意。</verse>
				<verse number="15">越至七日、謂參孫妻曰、可餂爾夫、使詳隱語、不然、我必燬爾及父家室。爾來邀我、非欲得我所有乎。</verse>
				<verse number="16">參孫妻哭於參孫前曰、汝惟憾我、絕不戀愛、爾以隱語試我同族、而不告我。曰、我未告父母、豈告爾乎。</verse>
				<verse number="17">妻哭於前、歷宴之七日、既屆其期、因妻相迫、乃以隱語告妻、妻以告同族。</verse>
				<verse number="18">七日、日未入時、邑人告之曰、孰甜於蜜、孰強於獅。參孫曰、如不用我犢而耕、則我之隱語曷由知乎。</verse>
				<verse number="19">參孫感於耶和華之神、遂往亞實基倫、殺三十人、褫其衣以給詳隱語者。參孫怒甚、反於父家。</verse>
				<verse number="20">其妻為同儔所取。</verse>
			</chapter>
			<chapter number="15">
				<verse number="1">厥後麥秋至、參孫以羔羊饋妻、曰、吾將入室、與妻相見、妻之父不許、</verse>
				<verse number="2">曰、我意爾憾之、故適爾同儔、其妹尤美、可娶以代。</verse>
				<verse number="3">參孫自言曰、我今薄待非利士人、由彼自取、我無過焉。</verse>
				<verse number="4">遂往、執狐三百、以尾相繫、置火炬於二尾間。</verse>
				<verse number="5">火炬既燃、驅入非利士人禾稼、凡禾稼露積、以及葡萄橄欖悉被燬。</verse>
				<verse number="6">非利士人問曰、行此者誰。有曰、亭訥人之壻、參孫行此、因亭訥人以其妻歸於同儔故也。非利士人遂焚亭訥人與其女。</verse>
				<verse number="7">參孫曰、爾雖行此、我必再報斯仇而後已。</verse>
				<verse number="8">遂擊非利士人、尸相枕藉、後往以淡巖穴居焉。○</verse>
				<verse number="9">非利士人往建營於猶大。遍於利希。</verse>
				<verse number="10">猶大人曰、曷來相攻。曰、我來欲縛參孫、以其所行加乎其身。</verse>
				<verse number="11">猶大人三千、往以淡巖穴、謂參孫曰、豈不知我為非利士人所轄、爾之行此何與。曰、彼薄待我、我已報之。</verse>
				<verse number="12">猶大人曰、我至、欲縛爾、附於非利士人手。參孫曰、與我誓約、爾莫擊我。</verse>
				<verse number="13">曰、我不殺爾、惟縛爾附於其手。遂取新索二縛之、由巖而下。</verse>
				<verse number="14">既至利希、非利士人歡呼以迎。時參孫感於耶和華之神、臂所繫索、如經火之麻、脫於其手。</verse>
				<verse number="15">參孫見有新骨、乃驢之頰、取之、殺人以千計。</verse>
				<verse number="16">曰、以驢頰骨封尸成壘、我藉此骨、殺人盈千。</verse>
				<verse number="17">既竟其詞、則擲頰骨、名其地曰、拉末利希。</verse>
				<verse number="18">渴甚、籲耶和華曰、爾既大拯爾僕、豈容渴死、使陷於未受割禮者之手乎。</verse>
				<verse number="19">上帝於利希裂其一罅、水泉湧出、飲之、精神頓復、名其處曰、隱哈歌利泉、在利希至今尚存。</verse>
				<verse number="20">非利士人轄民之時、參孫為士師於以色列族中、歷二十年。</verse>
			</chapter>
			<chapter number="16">
				<verse number="1">參孫往迦薩、見妓就之。</verse>
				<verse number="2">或告迦薩人曰、參孫至此。乃竟夕環守、更伏邑門、默無聲息、自謂待至黎明、我必殺之。</verse>
				<verse number="3">參孫既寢、中夜而興、取邑門與二橛及楗、以肩負荷、至於山巔、山在希伯崙相向之所。</verse>
				<verse number="4">瑣烈谷之女、名大利拉、見愛於參孫。</verse>
				<verse number="5">非利士人之伯就之、曰、爾其誘之、察其大力由何而得、我如何可以獲勝、能束縛之、困苦相加、則我儕各以金給爾一千有百。</verse>
				<verse number="6">大利拉謂參孫曰、爾之大力何由而得、人欲束縛爾、困苦爾、當用何術。</verse>
				<verse number="7">參孫曰、如取樹之條七、鮮而未枯者、繫於我身、我即荏弱、無異常人。</verse>
				<verse number="8">非利士伯、攜樹條七、鮮而未枯者予女、女以縛之。</verse>
				<verse number="9">當斯時敵伏於室、女呼曰、參孫、非利士人攻爾。參孫遂斷樹條、與斷經火之麻縷無異。人莫知其力由何而得。</verse>
				<verse number="10">大利拉謂參孫曰、爾何戲我、相欺實甚、今誠告我、何術可以縛爾。</verse>
				<verse number="11">曰、如以未用之新索縛我、則我荏弱、無異常人。</verse>
				<verse number="12">大利拉取新索縛之、呼曰、參孫、非利士人攻爾。時室中敵人伏焉。參孫即斷手上之索、若斷一縷。</verse>
				<verse number="13">大利拉謂參孫曰、爾戲言以欺我、越至於今、當誠告我、何術可以縛爾。曰、以髮七綹、與緯同織、則可。</verse>
				<verse number="14">女如言而製、以釘釘髮、呼曰、參孫、非利士人攻爾。參孫即寤、挈織器之釘及緯而去。</verse>
				<verse number="15">女曰、爾之中心不與我相合、而尚言眷愛我乎。爾欺我者三。不以爾之大力何由而得告我。</verse>
				<verse number="16">女日加促迫、參孫精神困憊、幾鄰於死。</verse>
				<verse number="17">盡以心所藏告曰、或自生迄今、嘗離世故、奉事上帝、薙髮之刀、不加於首、如薙我髮、我力自廢、則荏弱無異常人。</verse>
				<verse number="18">大利拉見其吐露衷懷、則遣人請非利士人伯至、曰、今彼以心所藏盡告於我、請爾復至。非利士人之伯至、攜金於手。</verse>
				<verse number="19">女使參孫寢於懷、招人薙其髮七綹、遂加困苦、其力果廢。</verse>
				<verse number="20">女呼曰、參孫、非利士人攻爾。即寤曰、我必脫此如昔。而不知耶和華已遺棄之矣。</verse>
				<verse number="21">非利士人遂執、而抉其目、解至迦薩、繫以銅索、使旋磨於獄。</verse>
				<verse number="22">既薙之後、其髮再長。</verse>
				<verse number="23">非利士人伯曰、我之上帝以我敵參孫付於我手。故集其眾、大獻祭品、奉事其上帝、厥名大公、自取歡悅。</verse>
				<verse number="24">民見參孫、則譽其上帝、曰、彼乃我敵、曾敗我國、戮我民、今為我上帝付於我手。</verse>
				<verse number="25">中心欣喜時、則曰、盍召參孫、以供我玩。遂召參孫、出之於獄、置兩柱間、使作戲劇、</verse>
				<verse number="26">參孫謂相己之童曰、容捫室柱、我欲倚之。</verse>
				<verse number="27">室中男女充斥、非利士人群伯亦在、至於室上亦有男女約三千人、觀參孫戲劇。</verse>
				<verse number="28">參孫籲耶和華曰、祈耶和華上帝垂念我、賜我以力、惟此一次、因非利士人喪我明、我必速報斯仇。</verse>
				<verse number="29">參孫執室之兩柱、一以左手、一以右手、</verse>
				<verse number="30">曰、願與非利士人偕亡。盡施己力、室遂傾圯、群伯與眾民悉被壓。參孫死之日所殺者、較生時所戮者尤多。</verse>
				<verse number="31">兄弟與全家盡至、檢取其尸、葬於父馬挪亞之墓。在瑣喇、以實道間。參孫為士師於以色列族者、歷二十年。</verse>
			</chapter>
			<chapter number="17">
				<verse number="1">有以法蓮山人名米迦、</verse>
				<verse number="2">告其母曰、我聞爾失金一千有百、因而咒詛、其金在此、我取之矣。母曰願耶和華錫嘏吾子。</verse>
				<verse number="3">子以金一千有百反其母。母曰、我為子已獻金於耶和華、以鑄偶像、及雕刻之形、故仍反於爾。</verse>
				<verse number="4">子復以金反母、母取金二百、以與金工、使鑄偶像、及雕刻之形、置於米迦室。</verse>
				<verse number="5">米迦有上帝殿、遂作公服偶像、簡其一子、任為祭司。</verse>
				<verse number="6">當時以色列族無王、各任意而行。○</verse>
				<verse number="7">有利未族之少者、居猶大 伯利恆邑、</verse>
				<verse number="8">欲擇地而居、故離其邑、行於途間、道由以法蓮山米迦室。</verse>
				<verse number="9">米迦曰、汝奚自。曰、我利未族人、自猶大 伯利恆邑至、欲擇地以處者。</verse>
				<verse number="10">米迦曰、盍偕我居、任祭司之職、尊猶我父、歲給十金、衣服食物、我盡饋爾。利未人入室。</verse>
				<verse number="11">悅與之居、米迦視少者若子。</verse>
				<verse number="12">留之於室、任為祭司、</verse>
				<verse number="13">曰、茲有利未人為祭司、我知耶和華必祐我。</verse>
			</chapter>
			<chapter number="18">
				<verse number="1">當時以色列族無王、但之支派、在以色列中、業未盡得、故求地為業。</verse>
				<verse number="2">於故土鎖喇以實道間、簡族中英武者五人、使窺察土地、告之曰、爾往窺地。既至以法蓮山、米迦室、則留宿焉。</verse>
				<verse number="3">在米迦室、遇利未族少者、識其方言、入室問曰、誰導爾至此、在此何為、何所得乎。</verse>
				<verse number="4">曰、米迦使我為祭司、給我以金、待我若此。</verse>
				<verse number="5">曰、請詢於上帝、我所行可得坦途否。</verse>
				<verse number="6">祭司曰、汝可安然以行、願耶和華導爾於途。</verse>
				<verse number="7">五人遂往、至拉億、見其邑民、與西頓無異、安居逸樂、無人侵擾、財用富裕、地離西頓甚遠、不與他人通聞問。</verse>
				<verse number="8">五人歸於鎖喇以實道、以告同儕。同儕曰、爾意若何。</verse>
				<verse number="9">曰、我見斯地、土壤甚腴、盍往攻而得之、勿怠勿緩。</verse>
				<verse number="10">其居民安逸、土壤廣闊、物產俱備、此上帝付之於我也。</verse>
				<verse number="11">但族六百、各執器械、自鎖喇、以實道而往。</verse>
				<verse number="12">建營於猶大之基列耶林、稱其地、曰馬哈尼但、迄於今日、在基列耶林西、其名尚存。</verse>
				<verse number="13">由此而往、至以法蓮山、近米迦室。</verse>
				<verse number="14">昔窺拉億之五人、告其同儕、曰、在此室有公服、偶像鑄金、雕刻之形、爾知之乎。今當自思、如何以行。</verse>
				<verse number="15">五人入米迦室、問安利未族之少者。</verse>
				<verse number="16">但族六百人、各執器械、立於門外。</verse>
				<verse number="19">曰、緘口勿語、與我偕往、為我祭司、尊同我父。為一家之祭司、與為以色列族一支派之祭司、孰善。</verse>
				<verse number="20">祭司悅其言、取公服偶像、雕刻之形、雜於民中而行。</verse>
				<verse number="21">眾遂遄征、使幼稚牲畜貨財先行。</verse>
				<verse number="22">離米迦室已遠、米迦集鄰友追及但族、</verse>
				<verse number="23">呼於其後。但族顧米迦曰、爾率斯眾、將欲何為。</verse>
				<verse number="24">曰我所作之上帝像、所任之祭司、爾攜之去、不遺一物、反問我何為耶。</verse>
				<verse number="25">但族曰、毋揚爾聲、恐暴戾之人擊爾、爾與眷聚群喪其命。</verse>
				<verse number="26">米迦見彼強於己、則歸。但族往。</verse>
				<verse number="27">攜米迦所作之像、與其祭司、至於拉億、見民安居逸樂、擊之以刃、燬其邑垣。</verse>
				<verse number="28">拉億在伯哩合谷、離西頓甚遠、不與他人通聞問、故無援者。但族復建城邑、而居於彼。</verse>
				<verse number="29">昔邑名拉億、今循厥祖以色列子但之名、易名曰但。</verse>
				<verse number="30">但族立偶像、而馬拿西孫、革順子、約拿單與其子孫為但支派之祭司、迨民被虜之日而後已、</verse>
				<verse number="31">上帝之室、時在示羅、但族立米迦所作之偶像。</verse>
			</chapter>
			<chapter number="19">
				<verse number="1">時以色列族無王、有利未人、旅以法蓮山麓、取妾於猶大、伯利恆邑。</verse>
				<verse number="2">妾不悅其夫、離之歸於父家、居彼四月。</verse>
				<verse number="3">夫起、攜其僕、備二驢、至妾所、以甘言慰藉、欲攜之歸。妾導見父、父悅、</verse>
				<verse number="4">留之三日、飲食而宿。</verse>
				<verse number="5">越至四日、夙興欲往、妾之父謂其壻曰、取餅少許、補爾心力、而後遄征。</verse>
				<verse number="6">二人遂坐飲食、妾之父謂之曰、請仍宿此、以悅爾心。</verse>
				<verse number="7">利未人起欲往、妾之父止之、而復宿焉。</verse>
				<verse number="8">越至五日、夙興欲往、妾之父曰、請復補爾心力、遂俱留之、至日已昃、而偕食焉。</verse>
				<verse number="9">利未人、與妾及僕、起欲歸、妾之父謂之曰、今將薄暮、日已昃矣、請留宿此、安爾心、明晨夙興、歸幕可也。</verse>
				<verse number="10">利未人不允、乃攜其妾、挈其二驢、備駕而往、至耶布士相向之所。耶布士即耶路撒冷。</verse>
				<verse number="11">近耶布士時、日已暮矣。僕謂主曰、請入耶布士人之邑而宿。</verse>
				<verse number="12">主曰、此邑屬於外人、非屬以色列族者、不可入。至其庇亞可也。</verse>
				<verse number="13">又曰、有其庇亞、有拉馬、於二者中、可簡其一而宿。</verse>
				<verse number="14">遂往前途、近便雅憫族之其庇亞時、日已入。</verse>
				<verse number="15">至其庇亞欲宿、入邑坐於衢、無人晉接於室、而留其宿。</verse>
				<verse number="16">既夕、有老者自田耕作而歸、彼生於以法蓮山、旅於其庇亞、邑中之民則盡屬便雅憫族。</verse>
				<verse number="17">見旅人於衢、遂問曰、爾往於何所、來自何方。</verse>
				<verse number="18">曰、我旅以法蓮山麓、近往猶大、伯利恆邑、今自彼復歸以法蓮山麓、耶和華之室、無人接我於家。</verse>
				<verse number="19">我與妾及僕、有餅及酒、驢有蒭蕘、無所缺乏。</verse>
				<verse number="20">老者曰、安爾心、爾所缺乏、我為爾備、毋宿於衢。</verse>
				<verse number="21">遂攜入室、以蒭蕘給驢、使人濯足、供其飲食。</verse>
				<verse number="22">中心歡樂時、邑之匪類、環室叩門、謂家主曰、有丁男入爾室者、出之以遂我所欲。</verse>
				<verse number="23">家主出謂之曰、斯人既宿我舍、請兄弟毋行斯惡、勿妄作為。</verse>
				<verse number="24">我有處女、及客之妾、我俱出之、爾欲凌辱、任爾所為、惟與斯人勿加狎侮。</verse>
				<verse number="25">眾不聽、客強出其妾、眾與淫合、永夕戲侮、待及黎明、始釋。</verse>
				<verse number="26">黎明、妾至其夫所寓之室、仆於門外、東方遂明。</verse>
				<verse number="27">其夫夙興、啟門而出、欲即遄征、見妾仆於門外、手在門閾、</verse>
				<verse number="28">謂之曰、盍起偕往、妾無所答。乃置尸於驢、啟行而歸。</verse>
				<verse number="29">既至其家、取刀剖妾、肢解其骨、分為十二、遣使遍告於以色列族四境。</verse>
				<verse number="30">見之者曰、自以色列族出埃及以來、未見有若此者、自宜斟酌、如何以處。</verse>
			</chapter>
			<chapter number="20">
				<verse number="1">以色列會眾群集、自但至別是巴、與基列地之民、皆至米斯巴、咸懷一心、立於耶和華前。</verse>
				<verse number="2">上帝民會、即以色列支派、及其族長咸至、核其軍旅計四十萬。</verse>
				<verse number="3">其事為便雅憫族所聞。以色列族詢斯惡之原委。</verse>
				<verse number="4">死妾之夫、利未人對曰、我與妾至便雅憫之其庇亞、止宿於彼、</verse>
				<verse number="5">迨夕其庇亞人攻我、環繞於室、群欲殺我、遂辱我妾、致之於死。</verse>
				<verse number="6">以色列族中、既有此惡俗穢行、故我剖妾之尸、遣使遍告於以色列族四境。</verse>
				<verse number="7">惟爾有眾、在以色列族中斟酌、當如何以處。</verse>
				<verse number="8">眾懷一心曰、我不歸故幕故家、</verse>
				<verse number="9">惟掣籤攻其庇亞。</verse>
				<verse number="10">在以色列支派中、百取十、千取百、萬取千、使備餱糧、待我儕至便雅憫之其庇亞、彼於以色列族中所作之穢行、我特報施焉。</verse>
				<verse number="11">如此以色列族咸懷一心、集攻斯邑。</verse>
				<verse number="12">遣人遍告於便雅憫支派、曰、爾中所行者何惡。</verse>
				<verse number="13">今以其庇亞之匪類、付於我手、俾我戮之、而除以色列族中之惡。便雅憫族不從同儕以色列之言。</verse>
				<verse number="14">乃集各邑之眾、至其庇亞、欲與以色列族戰。</verse>
				<verse number="15">便雅憫族軍旅、計二萬六千人、其外有其庇亞簡練之卒、計七百。</verse>
				<verse number="16">軍中有簡卒七百、惟用左手、較為便捷、能繫石於繩、飛擊敵眾、不爽毫釐。</verse>
				<verse number="17">除便雅憫而外、以色列族之持兵善戰者、計四十萬。</verse>
				<verse number="18">俱至伯特利、問於上帝、曰、我中誰可先攻便雅憫族。耶和華曰、猶大可先往。</verse>
				<verse number="19">以色列族夙興、建營攻其庇亞。</verse>
				<verse number="20">列陳於其庇亞前。欲與便雅憫族戰。</verse>
				<verse number="21">便雅憫族自其庇亞出、戮以色列眾、計二萬二千人。</verse>
				<verse number="22">以色列族哭於耶和華前。至於薄暮、問於耶和華曰、我當再往、攻我同儕便雅憫族與否。</verse>
				<verse number="23">曰、可往攻之。以色列族強厥志、陳列行伍、仍於前日列陳之所、</verse>
				<verse number="24">以攻便雅憫族。</verse>
				<verse number="25">便雅憫自其庇亞出。以色列族軍旅復為所戮、計一萬八千人。</verse>
				<verse number="26">以色列族億兆、至於伯特利哭泣、坐於耶和華前禁食、待及薄暮、以燔祭酬恩祭獻於耶和華。</verse>
				<verse number="29">以色列族使伏兵環其庇亞。</verse>
				<verse number="30">越至三日、以色列族往攻便雅憫族、仍於其庇亞前陳列行伍。</verse>
				<verse number="31">便雅憫族出、攻擊以色列眾、遠離其邑、至通衢二、一詣伯特利、一詣田間之其庇亞、仍殺以色列族、約三十人、</verse>
				<verse number="32">自謂其族敗北如故、惟以色列族佯為逃遁、欲誘之離邑、至於通衢。</verse>
				<verse number="33">時以色列族離其所、列陳於巴力大馬伏者盡出、自其庇亞平原而來。</verse>
				<verse number="34">以色列族簡卒一萬、攻其庇亞、彼此鏖戰、然便雅憫族不知禍已近矣。</verse>
				<verse number="35">是日耶和華助以色列族、擊便雅憫族、殺其軍旅、計二萬五千一百人。</verse>
				<verse number="36">於是便雅憫族為以色列族所敗、初以色列族恃其庇亞之旁、預有伏兵、故暫避之、</verse>
				<verse number="37">所伏之眾馳驟而出、整列行伍、攻其庇亞、擊之以刃。</verse>
				<verse number="38">以色列族與伏兵、以邑中烟焰上騰為約。</verse>
				<verse number="39">以色列族初戰時稍卻、便雅憫族自謂以色列族為己所敗、亦猶前日、故殺以色列族、約三十人、</verse>
				<verse number="40">忽邑中烟焰驟起、其狀如柱、便雅憫族回顧、邑中火焰上騰。</verse>
				<verse number="41">以色列族旋轅之時、便雅憫族見禍已逼、恐懼特甚、</verse>
				<verse number="42">於以色列族前全軍敗績、望野而遁、以色列族追及之、四周之民各自邑出、夾而攻之、盡殺其眾。</verse>
				<verse number="43">襲便雅憫族、環其四周、在其庇亞相向、日出之處、蹂躪其民、甚為易事。</verse>
				<verse number="44">便雅憫族軍旅、一萬八千人、悉殲於彼。</verse>
				<verse number="45">其餘反旆奔野、至臨門磐、尚在通衢、見殺者五千人、追至其頓、又殺二千人。</verse>
				<verse number="46">是日便雅憫族之持兵善戰者死亡、二萬五千人。</verse>
				<verse number="47">六百人不由通衢、遁逃於野、至臨門磐、居彼四月。</verse>
				<verse number="48">以色列族又攻便雅憫、刃擊邑眾、及凡所遇、與其牲畜、縱火燬其諸邑。</verse>
			</chapter>
			<chapter number="21">
				<verse number="1">以色列族在米斯巴曾誓曰、我族之女、勿妻便雅憫族。</verse>
				<verse number="2">民至伯特利、舉聲號哭、於上帝前、迨及薄暮。</verse>
				<verse number="3">曰、以色列族之上帝耶和華與、焉有此事、以色列族中之支派、今日幾絕其一。</verse>
				<verse number="4">詰朝民夙興、築壇獻燔祭、及酬恩祭。</verse>
				<verse number="5">以色列族曾發誓言、凡不至米斯巴詣耶和華前者、必殺毋赦。故相問曰、以色列支派中、孰不至耶和華會。</verse>
				<verse number="6">以色列族、因其同儕便雅憫族、潛有悔心、曰、今日以色列族中之支派、幾絕其一。</verse>
				<verse number="7">其所孑遺、欲妻以女、若何而可、蓋我曾指耶和華而誓、不以我女嫁彼。</verse>
				<verse number="10">會眾遣英武之士、一萬二千、曰、往哉、刃擊基列之雅疋、殺其眾民、戮其妻孥、</verse>
				<verse number="11">諸丁男、及與人同寢諸婦、當殲滅焉。</verse>
				<verse number="12">在基列之雅疋遇處子四百、未與人同寢者、攜至迦南地、示羅營。</verse>
				<verse number="13">會眾遣人至臨門磐、告於便雅憫族、仍修和好。</verse>
				<verse number="14">便雅憫族就其同儕、同儕在基列之雅疋、所生全之女子、給之為妻、尚為不足。</verse>
				<verse number="15">以色列族支派之一幾為耶和華所絕、民因便雅憫族有悔心。</verse>
				<verse number="16">會之長老曰、便雅憫族之女既滅、則其遺民欲行婚娶奈何。</verse>
				<verse number="17">又曰、便雅憫遺民、必各有室家、免以色列族之支派見絕其一。</verse>
				<verse number="18">我儕以色列族曾發誓、言以女妻便雅憫人者必見詛、故不可以女妻之。</verse>
				<verse number="19">又曰、近示羅、在利波拿南、伯特利北、自伯特利往示劍道之東、歲有節禮、奉事耶和華、</verse>
				<verse number="20">故使便雅憫族曰、往哉、伏於葡萄園、</verse>
				<verse number="21">見示羅之女出而舞蹈、則由園中出、各執其女、而歸便雅憫、</verse>
				<verse number="22">其父兄就我以告、我必曰、請爾施恩於眾、昔戰鬥之時、我不遺女為其妻、今彼得女、非爾所與、故爾無辜。</verse>
				<verse number="23">便雅憫族如言以行、循其人數、執舞蹈之女為妻、歸其故業、復建邑垣、而居其中。</verse>
				<verse number="24">以色列人各歸故族故家、復其本業。</verse>
				<verse number="25">當時在以色列族無王、各任意而行。</verse>
			</chapter>
		</book>
		<book number="8">
			<chapter number="1">
				<verse number="1">當士師治以色列族時、歲饑、猶大之伯利恆人、攜妻及二子、往摩押地居焉。</verse>
				<verse number="2">其人名以利米力、妻名拿阿米、二子名馬倫基連、俱自猶大伯利恆之以法大、往摩押而居。</verse>
				<verse number="3">以利米力死、遺拿阿米與其二子。</verse>
				<verse number="4">二子娶摩押女、一名阿巴、一名路得、居彼十年。</verse>
				<verse number="5">後馬倫基連亦死、遺拿阿米、無夫無子。</verse>
				<verse number="6">在摩押聞耶和華垂顧其民、賜之以糧、則攜二媳、欲自摩押歸。</verse>
				<verse number="7">婦離其所、欲歸猶大、二媳從焉。</verse>
				<verse number="8">拿阿米告二媳曰、爾待逝者與我甚厚、願耶和華亦厚待爾曹、盍歸母家。</verse>
				<verse number="9">再嫁之時、願耶和華賜爾安處。拿阿米吻之、二媳大聲號泣、</verse>
				<verse number="10">曰、爾歸故國、我與爾偕。</verse>
				<verse number="11">拿阿米曰、吾女盍歸、與我偕亦何裨、我豈能再生子、為爾夫乎。</verse>
				<verse number="12">我女盍歸、我年已邁、不再適人、如我茲夜、尚望有夫、猶能誕育、</verse>
				<verse number="13">爾豈可待其長、而不嫁他人乎。我女毋若是、我與爾較更為艱苦、蓋耶和華降以禍災。</verse>
				<verse number="14">二媳復大聲號泣、阿巴吻其姑而別、路得恆從之。</verse>
				<verse number="15">拿阿米曰、爾之妯娌、已歸故國、奉其上帝、汝盍同歸。</verse>
				<verse number="16">路得曰、勿使我離爾、不與爾偕、汝所往我亦往、汝所居我亦居、汝民亦為我民、汝上帝亦為我上帝、</verse>
				<verse number="17">汝所沒之處、我亦死於彼、葬於彼、我惟至死則可相離、我不若是、願耶和華降罰。</verse>
				<verse number="18">拿阿米見路得已堅厥志、欲與之偕、則止而不勸。</verse>
				<verse number="19">二人往伯利恆、既至、闔城聳動、曰、此非拿阿米乎。</verse>
				<verse number="20">曰、毋稱我拿阿米、乃稱我馬喇、蓋至能者困苦我也。</verse>
				<verse number="21">我富足而出、耶和華使我匱乏而歸、至能之耶和華既責我害我、曷稱我拿阿米哉。</verse>
				<verse number="22">拿阿米攜摩押女路得自摩押歸伯利恆、時值麰麥始稔。</verse>
			</chapter>
			<chapter number="2">
				<verse number="1">拿阿米之夫以利米力其家有戚屬、名波士。素富厚。○</verse>
				<verse number="2">摩押女路得謂拿阿米曰、容我適田、或蒙人恩、拾所遺穗、曰、我女往哉。</verse>
				<verse number="3">遂往於田、從穫者後、而拾所遺、不意至以利米力戚屬波士田。</verse>
				<verse number="4">波士自伯利恆至、謂穫者曰、願耶和華祐爾。對曰、願耶和華錫嘏於爾。</verse>
				<verse number="5">波士問穫者之長曰、此誰氏女乎。</verse>
				<verse number="6">穫者之長曰、此摩押女、與拿阿米自摩押偕來者。</verse>
				<verse number="7">其請我相容、從穫者後、在禾束間、以拾所遺、自朝迄今在田、茲暫處於廬。</verse>
				<verse number="8">波士謂路得曰、我女請聽、欲拾所遺、勿往他田、恆從我眾女、</verse>
				<verse number="9">觀人穫於何所、即從其後、我命少者毋犯爾、渴時則往至器所、飲少者所汲。</verse>
				<verse number="10">婦俯伏於地、曰、我乃異邦人、何蒙爾恩、得爾垂顧。</verse>
				<verse number="11">波士曰、自夫沒後、爾善待姑、離父母故土、至所未識之國、一切之事、有人告我。</verse>
				<verse number="12">爾至此、為以色列族之上帝耶和華所覆翼、願耶和華報施爾、大賚爾。</verse>
				<verse number="13">曰、願蒙主恩、我雖不如爾眾婢、爾嘗以善言慰藉。</verse>
				<verse number="14">波士曰、食時爾來食餅、濡所擘者於醯。婦坐於穫者之側、波士予以烘穀、婦食果腹、而懷其餘。</verse>
				<verse number="15">起以拾遺、波士命其少者曰、容之在禾束中拾穗、毋叱之。</verse>
				<verse number="16">爾手所握之禾、少抽數莖、故遺於地、容拾毋叱。</verse>
				<verse number="17">路得在田拾遺、至於薄暮、後撲所拾、得麰麥六斗。</verse>
				<verse number="18">入邑以所拾示姑、亦以果腹所餘者、出而進於姑。</verse>
				<verse number="19">姑問曰、爾今日拾遺何處、工作何方、願顧汝者得福祉。媳示厥姑曰、今日我工作於波士田。</verse>
				<verse number="20">拿阿米曰、彼施恩於存者、亦不遺亡者、願耶和華錫嘏焉。又曰、彼與我為戚屬、得贖我產者、此其一也。</verse>
				<verse number="21">摩押婦路得曰、彼使我恆從其少者、迨及刈盡。</verse>
				<verse number="22">拿阿米曰、我女與、寧從其眾女、勿往他田。</verse>
				<verse number="23">於是路得從波士眾女拾遺、迨麰麥及小麥刈盡、仍與姑居。</verse>
			</chapter>
			<chapter number="3">
				<verse number="1">拿阿米謂其媳曰、我女與、我當為爾求安處之所、使爾納福。</verse>
				<verse number="2">昔爾從波士眾女、波士為我戚屬、今日薄暮在場、簸揚麰麥。</verse>
				<verse number="3">爾宜浴身、沃膏衣衣、往於麥場、彼飲食時、毋使其知爾在焉。</verse>
				<verse number="4">迨彼偃卧、爾觀其處、後入啟其足、而卧其側、彼將告爾以所當行。</verse>
				<verse number="5">曰、願遵爾命。</verse>
				<verse number="6">遂往麥場、遵姑所言。</verse>
				<verse number="7">波士飲食歡悅、卧於積麥之旁、婦乃竊至、啟其足、而卧其側。</verse>
				<verse number="8">中夜波士反側、知有婦卧於旁則懼。</verse>
				<verse number="9">曰、爾為誰。曰、爾婢路得、請以裾覆我、蓋爾戚屬、得贖我產。</verse>
				<verse number="10">曰吾女與、願耶和華錫嘏於爾、爾於少者、無論貧富、俱不相從、爾之待人較前愈厚。</verse>
				<verse number="11">我女毋懼、舉邑皆知汝乃淑女、我心從爾所欲。</verse>
				<verse number="12">我誠戚屬、得贖爾產、更有一人、較我愈親、</verse>
				<verse number="13">今夜宿此、迨至詰朝、如彼欲贖爾產、則可、不然、我指耶和華以誓、我必為爾贖之、宿此待旦可也。</verse>
				<verse number="14">遂卧於側、迨及昧爽、未能辨色之時即起。波士曰、毋以爾入場告人。</verse>
				<verse number="15">又曰、以所衣之外衣承之、既承、則量麰麥六斗、使負入邑。</verse>
				<verse number="16">既至、姑謂之曰、我女與、爾所為若何、婦以實告。</verse>
				<verse number="17">又曰、其人不許我徒手而來、歸見我姑、故給麰麥六斗。</verse>
				<verse number="18">姑曰我女坐此、以觀其事若何、蓋斯人於今日、事苟不成、必不中止。</verse>
			</chapter>
			<chapter number="4">
				<verse number="1">波士赴邑門而坐、見所言之戚屬過焉、呼其名曰、來、請坐於此。即坐。</verse>
				<verse number="2">乃簡邑之長老十人、請之偕坐。</verse>
				<verse number="3">語戚屬曰、由摩押而歸之拿阿米、欲鬻我同儕以利米力田。</verse>
				<verse number="4">我意當告爾、使爾於邑人長老前購之、所當贖者、惟爾一人、爾外惟我、如爾欲贖之則贖、不然明以相告。其人曰、我將贖焉。</verse>
				<verse number="5">波士曰爾欲購田、必購於拿阿米、亦必娶死者之遺婦、摩押女路得、育嗣而承業、以繼死者之名。</verse>
				<verse number="6">戚屬曰、我不能贖恐我之業反有所害、爾贖可也。</verse>
				<verse number="7">昔在以色列族有常例、凡欲贖物易物者、必解其履、以予同儔、則在族中為據。</verse>
				<verse number="8">故戚屬謂波士曰、汝其購之、則解其履。</verse>
				<verse number="9">波士告長老與眾曰、以利米力及基連馬倫之業、我今日購於拿阿米、汝眾為證。</verse>
				<verse number="10">更得馬倫妻摩押女路得為妻、育嗣承業。繼死者之名、使其名不絕於同儕故土中、汝眾為證。</verse>
				<verse number="11">邑門長老與眾俱曰、我儕為證、昔拉結 利亞傳嗣於以色列族、願耶和華使適爾家之婦亦若是、亦願爾於以法大得其財貨、於伯利恆播其聲名。</verse>
				<verse number="12">昔大馬從猶大生法勒士、以立其家、願耶和華使此婦生子、成立爾家、亦若是。</verse>
				<verse number="13">波士娶路得、遂成伉儷、耶和華賜之懷妊生子。</verse>
				<verse number="14">眾婦謂拿阿米曰、當頌美耶和華、今日不遺爾、使爾後裔得名於以色列族。</verse>
				<verse number="15">爾媳愛爾、較七子尤善、今已生子、爾皓然白首、為其供養、使爾精神強健。</verse>
				<verse number="16">拿阿米取子、懷之猶母。</verse>
				<verse number="17">鄰婦命名曰、拿阿米得子矣、故稱其名阿伯、嗣後阿伯生耶西、耶西生大闢。</verse>
				<verse number="18">法勒士之裔冑、臚列如左、法勒士生以士崙、</verse>
				<verse number="19">以士崙生亞蘭、亞蘭生亞米拿達、</verse>
				<verse number="20">亞米拿達生拿順、拿順生撒門、</verse>
				<verse number="21">撒門生波士、波士生阿伯、</verse>
				<verse number="22">阿伯生耶西、耶西生大闢。</verse>
			</chapter>
		</book>
		<book number="9">
			<chapter number="1">
				<verse number="1">以法蓮山之拉馬鎖非邑、以法大鄉里、有蘇弗玄孫、陀戶曾孫、以利戶孫、耶羅罕子、以利迦拿、</verse>
				<verse number="2">娶二妻、一名哈拿、一名比尼拿、比尼拿有子、哈拿無子。</verse>
				<verse number="3">以利迦拿歲住示羅、崇拜祭祀萬有之主耶和華、時以利二子何弗尼 非尼哈為耶和華之祭司。</verse>
				<verse number="4">以利迦拿獻祭時、頒胙於妻比尼拿、及其子女、</verse>
				<verse number="5">因眷愛哈拿、頒之維倍、然耶和華不賜產育。</verse>
				<verse number="6">比尼拿妒哈拿、見其不生子、則激之使怒。</verse>
				<verse number="7">歲往耶和華之室、哈拿為夫所厚待、故比尼拿激之使怒、令彼哭而不食。</verse>
				<verse number="8">以利迦拿謂之曰、哈拿何為哭而不食、中心愀然哉。我之與爾非愈於十子乎。</verse>
				<verse number="9">在示羅飲食既畢、哈拿興、祭司以利在耶和華室、坐於橛旁。</verse>
				<verse number="10">哈拿衷懷憂戚、哭禱耶和華、</verse>
				<verse number="11">許願曰、萬有之主耶和華、如垂顧婢難、憶我弗忘、賜婢生男、則必使奉事耶和華、至於畢生、薙髮之刀不加於首。</verse>
				<verse number="14">曰、爾飲已醉、醒於何時、必戒爾酒。</verse>
				<verse number="15">哈拿曰、我主與、我之為婦、焦勞思慮、清酒醇醪不飲、惟於耶和華前吐露衷懷、</verse>
				<verse number="16">越至於今、我深思重憂而言、勿以婢為惡女。</verse>
				<verse number="17">以利曰、爾安然以歸、願以色列族之上帝允爾所祈。</verse>
				<verse number="18">曰、願沾爾恩。婦遂往食、憂容頓釋。</verse>
				<verse number="19">闔家夙興、拜耶和華旋歸故土。以利迦拿與妻哈拿同室、耶和華垂念之。</verse>
				<verse number="20">哈拿懷妊、屆期生子、命名撒母耳、曰、蓋我求耶和華而得者。</verse>
				<verse number="21">以利迦拿與眷聚、歲往獻祭、奉事耶和華、亦償其願。</verse>
				<verse number="22">哈拿不往、謂其夫曰、我子斷乳、我將攜之、獻於耶和華、恆居其所。</verse>
				<verse number="23">以利迦拿曰、任爾所為、待子斷乳可也、願耶和華前所言者、必能有應、婦居哺子、迨及斷乳。</verse>
				<verse number="24">乳既斷、子尚幼稚、婦攜之往、亦牽牛三、麵六斗、酒一革囊、至示羅、詣耶和華室。</verse>
				<verse number="25">宰一牛、攜其子、往見以利。</verse>
				<verse number="26">婦曰、我主與、昔有婦立於此旁、禱告耶和華、我可指爾生命以誓、我即此婦。</verse>
				<verse number="27">我為生子祈禱、蒙耶和華俯允我祈。</verse>
				<verse number="28">昔我乞之於耶和華、今我歸之於耶和華、至於畢生、遂在彼崇拜耶和華。</verse>
			</chapter>
			<chapter number="2">
				<verse number="1">哈拿禱曰、我心悅耶和華、耶和華使我勝敵、故我角崢嶸、我口孔張、因得其救、我心欣喜。</verse>
				<verse number="2">耶和華至聖、惟一無二、我上帝至能、孰堪比儗。</verse>
				<verse number="3">毋自誇詡、毋出妄言、蓋耶和華睿智之上帝、人有所行、無不裁度。</verse>
				<verse number="4">英武者折其弓、荏弱者賦以力。</verse>
				<verse number="5">昔果腹者今傭以得食、饑饉者反無饑、昔不妊者今產七子、育眾子者反絕其孕。</verse>
				<verse number="6">可使喪命、可使得生、可使歸墓、可使復生、俱耶和華所為也。</verse>
				<verse number="7">使人窮乏、使人富裕、使人卑微、使人高顯、此非耶和華所主乎。</verse>
				<verse number="8">舉貧賤者於塵埃、升匱乏者於糞壤、使坐於民牧間、致得榮位、蓋大地之基屬耶和華、使宇宙立於其上。</verse>
				<verse number="9">敬虔者為耶和華所範衛、無義者歸於幽暗而不動、蓋恃己力、無能得勝。</verse>
				<verse number="10">耶和華使悖逆者歸於糜爛、自天降雷以擊之、耶和華必鞫地極、簡以治民者、使加能力、選以沐膏者、使角崢嶸。○</verse>
				<verse number="11">以利迦拿歸拉馬、其子在祭司以利前、奉事耶和華、</verse>
				<verse number="12">以利二子、行同匪類。不敬耶和華、</verse>
				<verse number="13">其為祭司、別立一例、人獻祭烹肉時、祭司之少者執叉而至、叉有三股、</verse>
				<verse number="14">或入釜甑、或入鼎鑊、叉所得者、祭司取之、凡以色列族至示羅者、為祭司所待若此。</verse>
				<verse number="15">未焚脂膏、祭司之少者至、謂獻祭者曰、祭司欲得肉以炙、不欲水烹、必取生腥、願以給我。</verse>
				<verse number="16">如人曰、必先焚脂、仍循舊例、然後任爾所取。祭司之少者必曰、今當予我、不然我強取之。</verse>
				<verse number="17">如是二子、使人生其厭惡、不獻祭於耶和華、罪莫大焉。</verse>
				<verse number="18">撒母耳尚幼、所衣公服、以枲為之、奉事耶和華。</verse>
				<verse number="19">母為其子作長衣、形製維小、夫歲獻祭、與之偕往、攜衣予子。</verse>
				<verse number="20">以利為以利迦拿及其妻祝嘏、曰、既取此子、歸耶和華、願耶和華使婦再生子女。夫婦遂歸。</verse>
				<verse number="21">耶和華眷顧哈拿、使復懷妊、生三子二女、其子撒母耳生長於耶和華前。○</verse>
				<verse number="22">以利年邁、聞其子、於以色列族中所行、亦聞其與會幕前從事之女同寢、</verse>
				<verse number="23">謂之曰、我聞於民、爾行不端、爾作此曷故。</verse>
				<verse number="24">我所風聞非善、爾使耶和華之民犯罪。</verse>
				<verse number="25">人若相犯、士師折中、若犯耶和華、誰代之祈。二子不聽父言、耶和華決意殺之。</verse>
				<verse number="26">撒母耳漸長、耶和華與人眷愛益甚。○</verse>
				<verse number="27">上帝之僕至以利、曰耶和華云、爾祖之家、昔在埃及、為役於法老室、我與之顯現。</verse>
				<verse number="28">以色列眾支派中、我簡爾祖為祭司、使獻祭於壇、爇芬芳、衣公服於我前、以色列族燔而獻我者、我於其中以歸爾祖之家。</verse>
				<verse number="29">何爾桀驁不馴、不於我室獻我所命之祭祀禮物、何重爾子、不崇敬我、取我民以色列族所獻之嘉物、使自果腹乎。</verse>
				<verse number="30">以色列族之上帝耶和華又曰、我昔有言、爾祖之家、將恆供我役、今我不然、凡尊敬我者、我尊顯之、藐視我者、亦必藐視之。</verse>
				<verse number="31">越至後日、我將絕爾及全家之力、使爾家中無一耆老。</verse>
				<verse number="32">昔我有言、將厚待以色列族、今而後、敵必臨我家、為爾目擊、在爾家不得有老者。</verse>
				<verse number="33">爾族中侍我壇前者、雖尚有人、必使爾目盲心擾、爾家之所育必壯年夭逝。</verse>
				<verse number="34">爾之二子、何弗尼、非尼哈、必同日而亡、既遇斯事、可以為徵。</verse>
				<verse number="35">我必挺生忠藎之祭司、彼循我心意而行、我必克昌厥後、使恆從我受膏者。</verse>
				<verse number="36">爾家之所遺、必至其前、俯伏於地、求一金一餅、曰、祭司之職、容我分任、以食一餅。</verse>
			</chapter>
			<chapter number="3">
				<verse number="1">孺子撒母耳、在以利前、奉事耶和華。是時耶和華罕以言示人、不恆顯其異象。</verse>
				<verse number="2">以利目眯不明偃卧於室、於耶和華室、法匱之所、</verse>
				<verse number="3">上帝之燈未滅、撒母耳已卧、</verse>
				<verse number="4">時耶和華召撒母耳。撒母耳曰、我在此。</verse>
				<verse number="5">趨至以利所、曰、汝既召我、我在此。曰、我不召爾、復卧可也。遂反而卧。</verse>
				<verse number="6">耶和華又召撒母耳。撒母耳起就以利曰、汝既召我、我在此矣。曰、我子、吾不召爾、復卧可也。</verse>
				<verse number="7">前此耶和華未以言示撒母耳、故不識聲自耶和華出。</verse>
				<verse number="8">耶和華三召撒母耳、遂起、仍就以利曰、汝既召我、我在此。以利始知其為耶和華所召、</verse>
				<verse number="9">故謂之曰、汝反而卧、如再召爾、必曰、請耶和華言、爾僕謹聽。撒母耳遂往、仍寢於室。</verse>
				<verse number="10">耶和華蒞臨、仍召撒母耳。撒母耳乃曰、請言僕聽。</verse>
				<verse number="11">耶和華曰、我將有為於以色列族、使聽之者必震其耳。</verse>
				<verse number="12">昔我有言、降罰於以利之家、所言者自始及終、屆期必行。</verse>
				<verse number="13">其子為可詛之事、以利知其惡而不責、我曾告之、必恆鞫其家。</verse>
				<verse number="14">加以誓言、以利家之咎、雖獻祭品禮物、永不得贖。</verse>
				<verse number="15">撒母耳卧以待旦、啟耶和華室門、不敢以是事告以利。</verse>
				<verse number="16">以利召撒母耳曰、我子。曰、我在此。</verse>
				<verse number="17">曰、所告爾者何事、毋隱於我、不然願上帝降罰於爾。</verse>
				<verse number="18">撒母耳悉以告、毫無隱諱。以利曰、事由耶和華、願其任意以行。</verse>
				<verse number="19">撒母耳長、耶和華祐之、使所言有應、</verse>
				<verse number="20">以色列族、自但至別是巴、皆知撒母耳、誠為耶和華所立之先知也。</verse>
				<verse number="21">耶和華復顯現於示羅、以言示撒母耳、撒母耳告於以色列族。</verse>
			</chapter>
			<chapter number="4">
				<verse number="1">以色列族出、與非利士人戰、近以便以設建營、非利士人建營於亞弗、</verse>
				<verse number="2">陳列行伍、攻以色列族、戰鬥之時、以色列族為非利士人所敗、亡於陣者、約四千人。</verse>
				<verse number="3">民歸營時、以色列長老議曰、耶和華今日使我敗於非利士人前、曷故。盍攜耶和華約匱、自示羅至此、可援我於敵手。</verse>
				<verse number="4">當時有居𠼻𡀔［口氷］間萬物主耶和華之約匱在示羅、以利二子、何弗尼 非尼哈在側、民遣使詣彼、以攜之至。</verse>
				<verse number="5">既至於營、以色列族大聲號呼、地為震動。</verse>
				<verse number="6">非利士人聞號呼之聲、則曰、希百來營號呼曷故。問之於人。知耶和華之匱已至於營。</verse>
				<verse number="7">非利士人懼曰、上帝至營。又曰、噫嘻、前此未嘗若是。</verse>
				<verse number="8">昔在曠野、降災於埃及、即此有能之上帝、孰克拯我於其手乎。</verse>
				<verse number="9">我非利士人、當強我志、自為豪傑、不服役於希百來族、如彼疇昔服役於我、當為豪傑、而與之戰。</verse>
				<verse number="10">非利士人遂戰、敗以色列族、使各歸故幕、大戮其眾、死者三萬。</verse>
				<verse number="11">上帝之匱見奪、以利二子、何弗尼 非尼哈被殺。</verse>
				<verse number="12">是日有便雅憫人自裂其衣、以塵蒙首、自行伍間、遁於示羅、</verse>
				<verse number="13">入城以告、邑眾號呼。以利坐路旁以待、蓋慮上帝之匱見虜、中心戰慄。</verse>
				<verse number="14">既聞號呼之聲、則曰、眾呼何故、其人趨至、而告以利。</verse>
				<verse number="15">以利年九十有八、目眊不明。</verse>
				<verse number="16">其人曰、我今日自行伍間遁逃而至、曰吾子與、可知其詳乎。</verse>
				<verse number="17">曰、以色列族遁於非利士人前、眾被殺戮、爾二子何弗尼、非尼哈亦死、上帝之匱見虜。</verse>
				<verse number="18">以利年老體胖、一聞上帝之匱為敵所虜、則自座下墜、隕於門旁、頸折而死、以利在以色列族曾為士師、歷四十年。</verse>
				<verse number="19">其媳非尼哈妻懷妊臨產、聞上帝之匱見奪、舅與夫並死、則艱難倍至、卷曲以產。</verse>
				<verse number="20">臨死之時、旁侍之婦曰、安爾心、汝生男子。產婦不答、毫不留意、</verse>
				<verse number="21">乃命子名為以迦泊、曰以色列之榮已去。因上帝之匱見奪、舅與夫已死故也。</verse>
				<verse number="22">又曰、上帝之匱見奪、以色列之榮去矣。</verse>
			</chapter>
			<chapter number="5">
				<verse number="1">非利士人攜上帝之匱、自以便以設、至亞實突、</verse>
				<verse number="2">置於大公殿、在大公側。</verse>
				<verse number="3">詰朝亞實突人夙興、見大公隕於地、在耶和華匱前、遂扶大公仍立其所。</verse>
				<verse number="4">次日夙興、見大公隕於地、在耶和華匱前、其首與手斷於閾、遺下體而已。</verse>
				<verse number="5">故在亞實突間、大公祭司、及詣大公殿者、不履其閾、至於今日。</verse>
				<verse number="6">耶和華降災於亞實突四境、使人生痔、間有死亡。</verse>
				<verse number="7">亞實突人見此、則曰、以色列上帝之匱、不可居此、蓋降災於我、及我上帝大公。</verse>
				<verse number="8">故集非利士人諸伯、曰、以色列族上帝之匱、何以處之。曰、當運至迦特、遂運於彼。</verse>
				<verse number="9">既至迦特、耶和華降災於邑、幾至殲滅、使民無長幼生痔於下體。</verse>
				<verse number="10">故運上帝之匱至以革倫。既至、以革倫人呼曰、人攜以色列族上帝之匱至此、以殺我民。</verse>
				<verse number="11">既為上帝降災、殺戮邑眾、故速集非利士人諸伯、曰、當遣以色列族上帝之匱、以歸故土、免殺我民。</verse>
				<verse number="12">其時不死之人俱生痔、邑民號呼、升聞於上。</verse>
			</chapter>
			<chapter number="6">
				<verse number="1">耶和華之匱、在非利士人地、凡歷七月、</verse>
				<verse number="2">非利士人招其祭司、與卜筮之師、曰、耶和華之匱、將何以處之、當用何術遣歸故土。</verse>
				<verse number="3">曰、如欲遣歸以色列族上帝之匱、毋使徒去、必獻補過之祭、則可得醫、而降災不輟之故、由是而知。</verse>
				<verse number="4">曰、欲獻補過之祭、當以何物。曰、製金作痔形五、鼠形五、循非利士人之伯數、蓋伯與民俱罹災害。</verse>
				<verse number="5">當作痔形、有鼠害爾土壤、亦作其形、尊以色列族之上帝、庶可去災、遠離爾曹、及爾上帝、與爾土壤。</verse>
				<verse number="6">何剛愎乃心、效埃及人與法老所為乎。彼不釋以色列族、待降異災而後可。</verse>
				<verse number="7">今當備新車一、方字之牝牛二、未嘗負軛者。繫牛於車、牽犢以歸。</verse>
				<verse number="8">昇耶和華之匱、載之於車、所獻金器為補過之祭者、藏於篋笥、置之匱旁、俱遣之去。</verse>
				<verse number="9">請試觀之、如車由伯示麥道、向其境而遄征、則降大災者、實由耶和華、否則可知擊我眾者、非出其手、乃偶爾相遇。</verse>
				<verse number="10">非利士人、如言而行、取方字之牝牛二、繫之於車、禁犢於室、</verse>
				<verse number="11">昇耶和華之匱、與藏金鼠金痔之篋笥、咸載於車。</verse>
				<verse number="12">牛直往伯示麥道、行由通衢、且行且鳴、不偏於左、不偏於右。非利士人伯從之、至伯示麥界。</verse>
				<verse number="13">伯示麥人、在谷刈麥、遙而望之、見匱甚悅。</verse>
				<verse number="14">車至伯示麥人約書亞田而止。田有巨石、人劈車為柴、獻牛為燔祭、奉事耶和華。</verse>
				<verse number="15">利未人取耶和華之匱、藏金之篋笥、置於巨石、是日伯示麥人獻燔祭、及酬恩祭、奉於耶和華。</verse>
				<verse number="16">非利士人五伯見此、即反以革倫。</verse>
				<verse number="17">非利士人獻金痔於耶和華、為補過之祭者、其數臚列如左、亞實突、迦薩、亞實基倫、迦特、以革倫、各獻其一。</verse>
				<verse number="18">非利士人之五伯、轄諸邑垣、與其鄉里、延及巨石之所、各獻金鼠一、循其邑數、巨石在伯示麥人約書亞田、昔置耶和華匱之地、至今猶存。</verse>
				<verse number="19">伯示麥人窺耶和華之匱、為所擊者、七十人、時有五萬人在彼、見耶和華降大災、則號哭不勝。</verse>
				<verse number="20">伯示麥人曰、耶和華上帝至聖、孰能立於其前、匱離斯土、當往何方。</verse>
				<verse number="21">遂遣人告基列耶林民曰、非利士人曾攜耶和華之匱至此、爾曹盍來、攜之以歸。</verse>
			</chapter>
			<chapter number="7">
				<verse number="1">基列耶林人至、攜耶和華之匱、詣於山巔、亞庇拿撻家、使其子以利亞撒為執事、守耶和華之匱。○</verse>
				<verse number="2">匱在基列耶林。歷日已久、凡閱二十年、以色列眾慕耶和華、群集於彼。</verse>
				<verse number="3">撒母耳告以色列眾曰、如爾盡心歸耶和華、則他上帝及亞大綠、必絕於爾中、當備爾心、獨事耶和華、則彼援爾於非利士人手。</verse>
				<verse number="4">以色列族遂去諸巴力及亞大綠、獨事耶和華。</verse>
				<verse number="5">撒母耳曰、當集以色列族、悉至米斯巴、我為汝祈耶和華。</verse>
				<verse number="6">遂集至米斯巴、汲水斟於耶和華前、是日禁食曰、我獲罪耶和華。撒母耳在米斯巴為以色列族士師。</verse>
				<verse number="7">非利士人聞以色列族集於米斯巴、則諸伯至、欲攻擊之。以色列族聞之甚畏、</verse>
				<verse number="8">請於撒母耳曰、為我呼籲耶和華不絕、俾得救我於非利士人手。</verse>
				<verse number="9">撒母耳取哺乳之羔一、盡燔為祭、奉耶和華為以色列族呼籲耶和華允焉。</verse>
				<verse number="10">撒母耳獻燔祭時、非利士人至、攻以色列族、耶和華即起迅雷、轟擊非利士人、敗之於以色列族前。</verse>
				<verse number="11">以色列族離米斯巴、追襲其後、擊之於伯甲。</verse>
				<verse number="12">撒母耳取石立於米斯巴善間、稱其名以便以設、曰、延及此時、耶和華助我。</verse>
				<verse number="13">當撒母耳為士師之日、耶和華制非利士人、使其敗績、不敢復侵其境。</verse>
				<verse number="14">昔以色列族之邑、自以革倫及於迦特、與其四境、為非利士人所取者、以色列族恢復之、亞摩哩人與以色列族仍修舊好。</verse>
				<verse number="15">撒母耳為士師於以色列族、至於畢生。</verse>
				<verse number="16">歲巡伯特利、吉甲、米斯巴、各聽其訟。</verse>
				<verse number="17">後歸拉馬居焉、在彼為以色列族士師、築壇奉事耶和華。</verse>
			</chapter>
			<chapter number="8">
				<verse number="1">撒母耳年邁、使其子為以色列族士師。</verse>
				<verse number="2">長名約耳、次名亞比亞、俱在別是巴為士師。</verse>
				<verse number="3">其子不肖、惟利是視、受賄反正。</verse>
				<verse number="4">以色列族長老咸集、詣拉馬、見撒母耳、</verse>
				<verse number="5">曰、爾年已邁、爾子不肖、請爾簡立一王、以治理我、無異他國。</verse>
				<verse number="6">撒母耳聞民欲立王、以治其事、意甚不悅、禱於耶和華。</verse>
				<verse number="7">耶和華諭之曰、可從民言、彼不第棄爾、乃亦棄我、不欲我治理之。</verse>
				<verse number="8">越在疇昔、我導斯民出於埃及、迄於今日、彼常棄我、服事他上帝、彼之待爾亦若是。</verse>
				<verse number="9">今可從其言、加以訓誨、示以王之常例。</verse>
				<verse number="10">撒母耳以耶和華之言普告於眾、</verse>
				<verse number="11">曰、既欲立王、治理爾曹、試陳其例。王必取爾子、使御車服馬、趨承於前者有之、</verse>
				<verse number="12">立為千夫長、五十夫長者有之、使耕田畝、穫其所產、作戰具、製車器者、亦有之。</verse>
				<verse number="13">王必取爾女、或為製餅餌、或為廚婢、或為膳女。</verse>
				<verse number="16">必取爾驢、及爾僕婢、丁男之壯者、使之工作。</verse>
				<verse number="17">爾之羊群、什取其一、以爾為其服役。</verse>
				<verse number="18">越至後日、爾必因所簡之王呼籲於上、惟耶和華不俯聞焉。</verse>
				<verse number="19">民不聽從撒母耳言、曰、我欲得王、</verse>
				<verse number="20">為我治理、導我戰鬥、無異他國。</verse>
				<verse number="21">撒母耳以民言告耶和華。</verse>
				<verse number="22">耶和華諭之曰、可從民言、為民立王。撒母耳使以色列族各歸其邑。</verse>
			</chapter>
			<chapter number="9">
				<verse number="1">便雅憫族中、亞非亞玄孫庇歌拉曾孫、西律孫、亞別子、基士、甚為豪富、</verse>
				<verse number="2">產一子、生而岐嶷、名曰掃羅、在以色列族中、丰采甚都、體裁異眾。凡民僅及其肩。</verse>
				<verse number="3">基士失驢、謂其子掃羅曰、汝攜一僕、往尋我驢。</verse>
				<verse number="4">乃往以法蓮山、與沙利沙地、遍求不得、行由沙林、及便雅憫地、亦無所見。</verse>
				<verse number="5">至蘇弗、掃羅謂僕曰、不如旋歸、恐父非驢是慮、而我是虞。</verse>
				<verse number="6">曰、在此邑有上帝之僕、其位甚尊、所言有應、莫若就之、庶幾示我趨向。</verse>
				<verse number="7">掃羅謂僕曰、所備之糧已罄、我無所有、如見上帝之僕、當饋何物。</verse>
				<verse number="8">僕曰、我有金錢一分二厘半、以此饋上帝之僕、求其示我趨向。</verse>
				<verse number="11">二人陟山、欲入邑中、見數女出汲、問曰、先見者在此乎。</verse>
				<verse number="12">曰、即在爾前、速往迓之、今日在崇邱、民獻祭品、先見者必至邑中。</verse>
				<verse number="13">今彼未陟崇邱以赴讌、猶未式臨以祝嘏、賓不敢先食、爾今登山入邑、即能覯止。</verse>
				<verse number="14">二人入邑、見撒母耳出、欲陟崇邱。</verse>
				<verse number="15">掃羅未至、先一日耶和華默示撒母耳曰、</verse>
				<verse number="16">明日斯時、我遣便雅憫人就爾、爾必沐以膏、使為以色列族長、拯我民於非利士人手、蓋民呼籲於上、而我垂顧之。</verse>
				<verse number="17">撒母耳見掃羅至時、耶和華諭之曰、我所言之人、今在爾前、彼必治理我民。</verse>
				<verse number="18">掃羅就撒母耳於邑門、曰、請以先見之室、指示於我。</verse>
				<verse number="19">撒母耳曰、我即先見者、今日爾陟崇邱、與我偕食、爾所欲知者、明日必以告、然後可去。</verse>
				<verse number="20">三日前所失之驢、爾毋庸慮、已獲之矣。以色列族中所可慕者屬於誰乎、非爾及爾父之家乎。</verse>
				<verse number="21">掃羅曰、我便雅憫人也、以色列支派中、便雅憫族非至小乎。便雅憫族之最著者中、我家非至微乎。曷與我言若是。</verse>
				<verse number="22">撒母耳攜掃羅與其僕登堂、於賓客三十人中、使坐高位。</verse>
				<verse number="23">撒母耳謂庖人曰、我曾命爾預備佳肴、今當攜至。</verse>
				<verse number="24">庖人取肩、與肩四周之肉、置掃羅前、撒母耳曰、我嘗宴賓、已備此肩、今供給爾、置於爾前、爾當食焉。是日掃羅與撒母耳偕食。</verse>
				<verse number="25">自崇邱而下、至於邑中、相敘於屋上、</verse>
				<verse number="26">黎明夙興、撒母耳召掃羅登於屋上、曰、我欲遣爾旋歸、掃羅起、與撒母耳出、</verse>
				<verse number="27">至邑之邊隅、撒母耳謂掃羅、使僕先行、僕行則請掃羅暫立、而以上帝之諭告焉。</verse>
			</chapter>
			<chapter number="10">
				<verse number="1">撒母耳取膏一盒、以沃掃羅、接吻而告之、曰、耶和華膏爾、以為民長。</verse>
				<verse number="2">爾今日離我而去、至便雅憫界之泄撒、近拉結墓、必遇二人告爾、所尋之驢已得、爾父不慮驢而慮爾。自謂我子不知若何。</verse>
				<verse number="3">由此而往、至大泊平原、必遇三人、一攜三羔、一攜三餅、一攜革囊盛酒、俱向伯特利而行、奉事上帝。</verse>
				<verse number="4">彼將問爾安、給爾餅二、爾可受焉。</verse>
				<verse number="5">是後爾將詣上帝之山、在彼有非利士人之汛、既抵邑城、必遇眾先知、由崇邱而下、俱感神而言、有執鼗簫琴瑟者、行於其前。</verse>
				<verse number="6">爾為耶和華之神所感、化為新民、同諸先知感神而言。</verse>
				<verse number="7">既見此徵、則任意以行、上帝佑爾。</verse>
				<verse number="8">爾必先我往吉甲、待至七日、我必蒞臨、獻燔祭及酬恩祭、以所當行示爾。</verse>
				<verse number="9">掃羅旋踵、離撒母耳、上帝惟新其心、是日諸徵咸應。</verse>
				<verse number="10">掃羅登山、見眾先知、為上帝之神所感、遂在先知中感神而言。</verse>
				<verse number="11">素識掃羅者、見其如是、則相語曰、基士之子掃羅、其何所遇而在先知中乎。</verse>
				<verse number="12">斯處之人問曰、孰為其師。厥後有諺曰、掃羅豈亦在先知中乎。</verse>
				<verse number="13">掃羅感神而言、既畢其事、則至崇邱。</verse>
				<verse number="14">其叔問掃羅及其僕曰、爾曹何往。曰、尋驢不得、往撒母耳所。</verse>
				<verse number="15">叔曰、撒母耳何言、請以告我。</verse>
				<verse number="16">掃羅曰、彼明告我、驢已得矣、惟撒母耳所言國事、掃羅不以告。○</verse>
				<verse number="17">撒母耳集民於米斯巴、詣耶和華前、</verse>
				<verse number="18">告眾曰、以色列族之上帝耶和華云、昔我導爾出埃及、援爾於埃及人手、四方之民虐遇爾曹、我亦援爾。</verse>
				<verse number="19">爾之上帝、救爾出諸患難艱苦者、爾遺棄之、求立一王、今日爾當至此、循爾支派億兆、立於耶和華前。</verse>
				<verse number="20">撒母耳使以色列支派各掣籤、而得便雅憫族。</verse>
				<verse number="21">使便雅憫支派、循其世系各掣籤、而得馬特哩族、基士子掃羅。索之不獲。</verse>
				<verse number="22">問於耶和華曰、不識其人可至此乎。耶和華曰、彼匿於什物之間。</verse>
				<verse number="23">人趨而攜之至、立於民中、其體裁異眾、凡民僅及其肩。</verse>
				<verse number="24">撒母耳告民曰、爾觀耶和華所簡者、億兆之中、無能比儗。民歡呼曰、願王千歲。</verse>
				<verse number="25">撒母耳以國之典章示民、錄之於書、藏於耶和華室、然後使民各歸故土。</verse>
				<verse number="26">掃羅歸其庇亞、為上帝所感者群然從之、</verse>
				<verse number="27">諸匪類曰、斯人也、曷能拯我。故藐視之、不饋禮物。掃羅置若罔聞。</verse>
			</chapter>
			<chapter number="11">
				<verse number="1">亞捫王拿轄至基列之雅疋、建營攻之、雅疋人謂拿轄曰、與我結約、我服事爾。</verse>
				<verse number="2">拿轄曰、抉爾右目、以辱以色列眾、則可。</verse>
				<verse number="3">雅疋長老曰、緩我七日、我遣人至以色列族四境、如無援兵、我自邑出、從爾所欲。</verse>
				<verse number="4">使者至其庇亞、掃羅所居之邑、以此告民、民舉聲號哭。</verse>
				<verse number="5">掃羅牧牛、自田而歸、問曰、民哭曷故。遂以雅疋人之事告。</verse>
				<verse number="6">掃羅聞言、為上帝之神所感、震怒特甚、</verse>
				<verse number="7">取雙牛剖之、遣使者攜至以色列族四境、告眾曰、不從掃羅 撒母耳而出者、當剖爾牛、亦若此例。民畏耶和華而出。咸懷一心。</verse>
				<verse number="8">在庇泄核其數、得以色列族人三十萬、猶大族人三萬。</verse>
				<verse number="9">遂告使者、曰、爾告基列之雅疋人曰、明日亭午、援兵必至。使者反告、雅疋人悅、</verse>
				<verse number="10">謂拿轄曰、明日我出、從爾所欲。</verse>
				<verse number="11">明日掃羅分民為三隊、昧爽馳入敵軍、殺亞捫人、迨及亭午、存者四散、無二人集於一處者。</verse>
				<verse number="12">民遂謂撒母耳曰、有言掃羅不可轄我者、當攜至殺之。</verse>
				<verse number="13">掃羅曰、今日耶和華救以色列族、毋行殺戮。</verse>
				<verse number="14">撒母耳謂民曰、盍往吉甲、復建其國。</verse>
				<verse number="15">民往吉甲、立掃羅為王、獻酬恩之祭於耶和華前、掃羅與以色列人、欣喜不勝。</verse>
			</chapter>
			<chapter number="12">
				<verse number="1">撒母耳告以色列族曰、汝凡所請、我無不允、為爾立王、</verse>
				<verse number="2">我今年邁、首已皓然、我子與爾雜處、所治爾者、惟此人也。我自幼迄今、治理爾曹、</verse>
				<verse number="3">何嘗奪人之牛驢、何嘗虐取人、挾制人、受人之賄賂以蔽我明、有一於此、我即償之。我在此於耶和華前、及受膏者前、彼得為證。</verse>
				<verse number="4">僉曰、爾未嘗虐取我、挾制我、未嘗奪人物。</verse>
				<verse number="5">曰、今日耶和華及受膏者為證、汝之所有、未得於我手。僉曰、俱為證。</verse>
				<verse number="6">撒母耳告民曰、昔挺生摩西 亞倫導爾祖出埃及之耶和華為證。</verse>
				<verse number="7">汝今侍立於耶和華前、我將告爾、耶和華以恩賚於爾祖、爰及爾曹。</verse>
				<verse number="8">昔雅各族至埃及、爾祖呼籲耶和華、耶和華遣摩西 亞倫導出埃及、賜居斯土、</verse>
				<verse number="9">民既忘其上帝耶和華、耶和華付之於夏朔軍長西西喇、又付於非利士人、摩押王、使與戰鬥。</verse>
				<verse number="10">民籲耶和華曰、我棄耶和華、事諸巴力亞大綠、以干罪戾、今可拯我於敵、我仍事爾。</verse>
				<verse number="11">耶和華遣耶路巴力、比但、耶弗大、及我、援爾於四方之敵、俾爾安居。</verse>
				<verse number="12">爾見亞捫王拿轄攻爾、爾則請我、為爾立王、不知爾上帝耶和華為爾之王。</verse>
				<verse number="13">爾既欣羨乎王、耶和華為爾立之、今已得焉。</verse>
				<verse number="14">如爾畏耶和華、聽從其命、不背其道、則治爾之王、爰及爾曹、俱蒙爾上帝耶和華錫嘏。</verse>
				<verse number="15">如所命勿遵、其道不從、則耶和華必降災於爾、與降災於爾祖無異。</verse>
				<verse number="16">爾姑侍此、耶和華大有施行、俾爾目擊。</verse>
				<verse number="17">今值麥秋、我呼籲耶和華、彼將使雷震雨降、令爾知爾欲立王、已干大戾於耶和華前。</verse>
				<verse number="18">撒母耳遂籲耶和華、是日雷震雨降、民甚畏耶和華、亦懼撒母耳、</verse>
				<verse number="19">告撒母耳曰、昔蹈罪愆者屢矣、今欲立王、愈形不善、故代我祈爾之上帝耶和華、免我死亡。</verse>
				<verse number="20">撒母耳曰、毋畏、汝雖嘗行是惡、今而後勿違耶和華、必盡心以服事之。</verse>
				<verse number="21">如違耶和華、從事虛妄、無所裨益、無能援手。</verse>
				<verse number="22">耶和華既歡然、以爾為民、必不汝遐棄、以尊崇己名。</verse>
				<verse number="23">我為爾祈禱、無時或忘、否則犯罪於耶和華。又必以善道真理指示於爾。</verse>
				<verse number="24">汝當念耶和華、緣爾之故、大展作為、故必敬畏、盡心誠意以奉之。</verse>
				<verse number="25">若爾行惡、則爾之王、爰及爾曹、俱必滅亡。</verse>
			</chapter>
			<chapter number="13">
				<verse number="1">掃羅為以色列王、越至二年、</verse>
				<verse number="2">簡於以色列族、得軍三千、二千從掃羅在密抹及伯特利山、一千從約拿單在便雅憫之其庇亞。餘民各歸故幕。</verse>
				<verse number="3">約拿單在其庇亞、擊非利士人汛、其民風聞斯事、掃羅吹角、遍告希百來人。</verse>
				<verse number="4">以色列族、聞掃羅擊非利士人汛、為非利士人所惡、則集於吉甲、群從掃羅。</verse>
				<verse number="5">非利士人集、欲攻以色列族、率車三萬、騎六千、步卒如海沙之眾多、至伯亞文東之密抹建營。</verse>
				<verse number="6">以色列人見事處困迫、遭於患難、則匿於巖穴、林藪、岡巒、坎阱。</verse>
				<verse number="7">亦有希百來人濟約但河、遁於伽得、基列。掃羅仍在吉甲、從之者戰慄。</verse>
				<verse number="8">撒母耳定期七日、必至吉甲、掃羅侍之、見其不至、民將潰散、</verse>
				<verse number="9">則曰、當攜燔祭、及酬恩祭至此。掃羅獻之。</verse>
				<verse number="10">燔祭既畢、撒母耳至、掃羅出迓、問安。</verse>
				<verse number="11">撒母耳曰、汝所行何事。掃羅曰、定期既屆、爾未式臨、我見斯民將散、而非利士人集於密抹、</verse>
				<verse number="12">竊意非利士人必至吉甲、攻擊我眾、而我未禱耶和華、故我從權、而獻燔祭。</verse>
				<verse number="13">撒母耳曰、爾所為者、違耶和華命、不智孰甚。昔耶和華欲立爾為以色列族王、永爾國祚、</verse>
				<verse number="14">今爾不守厥命、故爾國祚不永耶和華更簡一人、合乎其意、使為民長。</verse>
				<verse number="15">撒母耳遄征、自吉甲往便雅憫之其庇亞。掃羅核其從者、計六百人。</verse>
				<verse number="16">掃羅及其子約拿單與其從者、俱居於便雅憫之其庇亞、非利士人建營於密抹。</verse>
				<verse number="17">非利士人中有流寇、自其營出、分為三隊、一由阿弗拉至書押、</verse>
				<verse number="18">一由伯和倫、一由西編谷之界、曠野相向之所。</verse>
				<verse number="19">先是非利士人不容鐵工居於以色列族地、恐希百來人鑄作劍戟。</verse>
				<verse number="20">以色列人欲礪其耒耜、斧斤、則詣非利士人所。</verse>
				<verse number="21">惟有銼以削其耒耜、斧斤、與鋤、使錣銳利。</verse>
				<verse number="22">當戰之時、惟掃羅與約拿單、有劍戟、從者俱無。</verse>
				<verse number="23">非利士人之汛在密抹隘口。</verse>
			</chapter>
			<chapter number="14">
				<verse number="1">當日掃羅子約拿單謂持兵之少者曰、盍往相對之所、至非利士人汛、不告其父。</verse>
				<verse number="2">其庇亞之隅、地名密倫、有石榴樹焉、掃羅居於其下、從人六百。</verse>
				<verse number="3">以利曾孫、非尼哈孫、亞希突子、亞希亞居於示羅、衣公服、為耶和華之祭司、亞希突即以迦泊之弟。民不知約拿單已往。</verse>
				<verse number="4">約拿單欲至非利士人之汛、道由隘口、巉巖對峙、一名破泄、一名西尼、</verse>
				<verse number="5">一向北、與密抺相對、一向南、與其庇亞相對。</verse>
				<verse number="6">約拿單謂持兵之少者曰、敵不受割禮、盍適彼汛、庶幾耶和華祐我、蓋耶和華欲援我民、眾寡俱可用也。</verse>
				<verse number="7">持兵之士曰、盍往哉、爾所欲為、任意以行、我與爾有同心焉。</verse>
				<verse number="8">約拿單曰、我儕二人由此至彼、使彼觀瞻。</verse>
				<verse number="9">如彼曰、爾曹勿動、以俟我至。則我仍駐於己所、不往迎之。</verse>
				<verse number="10">如彼曰、爾可來此、我則前往、耶和華將以之付於我手、此可為徵。</verse>
				<verse number="11">二人遂出、使非利士人觀瞻。非利士人曰、希百來人素匿於巢穴、今已出矣。</verse>
				<verse number="12">汛人告於約拿單及其持兵之士曰、爾可至此、我將示爾一事。約拿單告持兵之士曰、汝可相從、耶和華以彼付於以色列族手。</verse>
				<verse number="13">約拿單攀巖而上、持兵之士隨焉。敵為約拿單所擊、仆於其前、持兵之士從而戮之。</verse>
				<verse number="14">約拿單與持兵之士、始戮敵眾、約二十人、在半畝之間。</verse>
				<verse number="15">敵之軍旅、以及鄉民、防禦之兵、流亡之寇、無不戰慄、地亦震動、上帝使之。</verse>
				<verse number="16">在便雅憫之其庇亞、掃羅之戍卒、見敵軍漸散。</verse>
				<verse number="17">掃羅使從者核其民數、欲知前往者為誰、既核之後、知約拿單與其持兵之士不在。</verse>
				<verse number="18">斯時也、上帝之匱在以色列族中、掃羅使亞希亞舁匱而至。</verse>
				<verse number="19">掃羅與祭司相語時、非利士人營中、號呼之聲、益覺振動。掃羅告祭司曰、姑止爾為。</verse>
				<verse number="20">乃率從者往戰、既至、觀敵自相攻擊以致敗績。</verse>
				<verse number="21">昔有希百來人、自四方而來、從非利士人之營、今從掃羅 約拿單以助以色列族。</verse>
				<verse number="22">素匿於以法蓮山之以色列人、聞非利士人遁、則出以戰、而襲其後。</verse>
				<verse number="23">戰於伯亞文、是時耶和華拯以色列族。○</verse>
				<verse number="24">當日掃羅與民發誓、曰、毋食餱糧、迨夕乃可、犯者見詛、俟我盡報斯仇。因此以色列族不嘗食物、困憊特甚。</verse>
				<verse number="25">民適於林、見地有蜜。</verse>
				<verse number="26">既至、蜜滴於地、民畏誓言、手不敢取。</verse>
				<verse number="27">掃羅發誓時、約拿單未之聞、以所執之杖濡蜜、嘗之、目即明。</verse>
				<verse number="28">民中一人曰、爾父發誓、使民不食餱糧、犯者見詛、今民甚矣憊。</verse>
				<verse number="29">約拿單曰、我父累及於民、我少嘗蜜、我目即明、爾眾為證。</verse>
				<verse number="30">敵之糗糧、今日為民所得、如任意以食、則殺非利士人、豈非尤眾。</verse>
				<verse number="31">民擊非利士人、自密抹至亞耶倫、困憊愈甚。</verse>
				<verse number="32">乃取所得、牛羊與犢、宰之於野、肉尚有血而食之。</verse>
				<verse number="33">人告掃羅曰、民食有血之肉、干耶和華命。掃羅曰、爾曹犯罪、當移大石至此。</verse>
				<verse number="34">又曰、遍告於民、使各牽牛羊於此、宰之而食可也。肉尚有血者毋食、恐干耶和華命。是夜民各牽牛、宰之於彼。</verse>
				<verse number="35">掃羅築壇、奉事耶和華實始於此。</verse>
				<verse number="36">掃羅曰、我儕夤夜追襲非利士人、虜其所有、使其民人、靡有孑遺、迨至黎明、乃止。民對曰、爾可任意以行。祭司曰、當詣上帝前。</verse>
				<verse number="37">掃羅詢於上帝、非利士人今日可襲之乎。爾其以之付於以色列人手乎。是日上帝無所應。</verse>
				<verse number="38">掃羅曰、惟爾民長、咸必前來、欲知今日誰干罪戾、</verse>
				<verse number="39">我指救以色列族之耶和華而誓、雖我子約拿單、亦必死亡。民中無有應之者。</verse>
				<verse number="40">乃申命於以色列族曰、汝眾在彼、我與我子約拿單在此。民曰、爾任意以行。</verse>
				<verse number="41">掃羅祈以色列族之上帝耶和華、曰、願指示其實。掣籤得掃羅及約拿單。民弗與焉。</verse>
				<verse number="42">掃羅曰、於我父子之間、試再掣籤、乃得約拿單。</verse>
				<verse number="43">掃羅問約拿單曰、爾何所為、明以告我。約拿單曰、我僅以所執之杖、嘗蜜少許、何至於死。</verse>
				<verse number="44">掃羅曰、約拿單、我必致爾於死、我不若是、願上帝罰我。</verse>
				<verse number="45">民謂掃羅曰、今日蒙上帝所祐、約拿單大救以色列族、欲致之死、斷乎不可、我儕指耶和華以誓、其首之一髮、必不隕地、於是約拿單為民所援、免於死亡。</verse>
				<verse number="46">掃羅不追非利士人、非利士人歸故土。</verse>
				<verse number="47">掃羅為以色列國王、攻四方之敵、即摩押、亞捫、以東諸族、鎖巴列王、非利士人、無論所往、均加殘害。</verse>
				<verse number="48">率眾擊亞馬力人、免以色列族為流寇所傷。</verse>
				<verse number="49">掃羅有三子、約拿單、以遂、麥基舒亞、又有二女、長名米臘、季名米甲。</verse>
				<verse number="50">亞希馬斯、女亞希暖、為掃羅之妻、掃羅叔、尼耳之子押尼耳為軍長。</verse>
				<verse number="51">基士生掃羅、亞庇生尼耳、尼耳生押尼耳。</verse>
				<verse number="52">掃羅存日、與非利士人力戰、見英武有能之士、則羅而致之。</verse>
			</chapter>
			<chapter number="15">
				<verse number="1">撒母耳告掃羅曰、我奉耶和華所遣、以膏沐爾、使為以色列民之王、今耶和華之命爾當聽從。</verse>
				<verse number="2">萬有之主耶和華云、昔以色列族出自埃及、亞馬力人伏於途間、我常不忘。</verse>
				<verse number="3">今可攻之、殲滅所有、毋加矜恤、男女、童稚、嬰孩、牛羊駝驢、悉當殺戮。</verse>
				<verse number="4">掃羅集民於提拉忻、核其軍數、步卒二十萬、猶大人一萬。</verse>
				<verse number="5">掃羅至亞馬力邑、伏於山谷。</verse>
				<verse number="6">告基尼人曰、在昔我族出自埃及、爾待之良厚、故今勸爾速與亞馬力人相離、恐爾亦為我所滅。基尼人遂離之而去。</verse>
				<verse number="7">掃羅擊亞馬力人、自哈腓拉及書耳道、埃及相向之所。</verse>
				<verse number="8">生擒亞馬力王亞甲、其諸億兆、殲滅以刃。</verse>
				<verse number="9">掃羅與民赦亞甲、惜牛羊及羔、其嘉者、其次者、暨凡合其意者、不滅之盡、惟鄙陋之物、悉被殲滅。</verse>
				<verse number="10">耶和華諭撒母耳曰、</verse>
				<verse number="11">掃羅違我、不遵我命、昔立之為王、今則悔焉。撒母耳甚憂、終夜禱耶和華。</verse>
				<verse number="12">夙興欲迓掃羅、或告曰、掃羅至加密立柱、轉往吉甲。</verse>
				<verse number="13">撒母耳就掃羅、掃羅曰、願耶和華錫嘏於爾、我已遵耶和華命而行。</verse>
				<verse number="14">撒母耳曰、羊鳴牛吼、入於我耳、是何故與。</verse>
				<verse number="15">掃羅曰、自亞馬力地、牽之而來、其牛羊之嘉者、民惜其牛、欲祭爾之上帝耶和華、其餘盡滅。</verse>
				<verse number="16">撒母耳曰、勿語、待我以耶和華前夕諭我者、告爾。曰、願聞其詳。</verse>
				<verse number="17">撒母耳曰、昔爾自視甚微、耶和華簡爾為支派之長、以膏沐爾、立為以色列族王。</verse>
				<verse number="18">當耶和華遣爾之時、曾告爾曰、亞馬力族俱干罪戾、汝往攻之、必盡殄滅。</verse>
				<verse number="19">何不聽耶和華命、乃作惡於其前、見敵所有、而行劫奪。</verse>
				<verse number="20">掃羅曰、耶和華遣我、我果聽命、我至亞馬力、虜其王亞甲、盡滅其眾。</verse>
				<verse number="21">所應滅之牛羊、民簡其佳者、欲在吉甲祭爾之上帝耶和華。</verse>
				<verse number="22">撒母耳曰、耶和華豈以燔祭禮物為喜、不以聽從其命為喜乎。夫聽命較獻祭尤善、遵言較羊脂愈美。</verse>
				<verse number="23">橫逆與卜筮之罪無異、抗戾與拜偶之咎相同。不聽耶和華命、故耶和華使爾國祚不永。</verse>
				<verse number="24">掃羅曰、我誠有罪、我畏斯民、聽其言詞、故干犯耶和華及爾所命。</verse>
				<verse number="25">求赦我罪、與我旋歸、待我崇拜耶和華。</verse>
				<verse number="26">撒母耳曰、我不偕爾旋歸、爾不聽耶和華命、故爾為以色列王、耶和華使爾不永其祚。</verse>
				<verse number="27">撒母耳旋踵以行、掃羅執其裾、裾絶。</verse>
				<verse number="28">撒母耳曰。爾之同儔、較爾尤善、爾為以色列王、自今以後耶和華將絕爾國祚、以畀同儔。</verse>
				<verse number="29">以色列族之赫赫上帝、異乎世人、不失其信、不回其志。</verse>
				<verse number="30">曰、我雖犯罪、求爾於以色列族及長老前、尊崇我、偕我旋歸、待我奉事爾之上帝耶和華。</verse>
				<verse number="31">撒母耳與掃羅歸、掃羅崇拜耶和華。</verse>
				<verse number="32">撒母耳曰、亞馬力王亞甲、攜之以至。亞甲懽然而來、曰、死亡之苦、庶幾可免。</verse>
				<verse number="33">撒母耳曰、爾以刃使眾人之母絶其嗣、故爾之母亦必喪其子。撒母耳在吉甲、於耶和華前、殺亞甲而剖其體。</verse>
				<verse number="34">後往拉馬。掃羅歸其庇亞故土。</verse>
				<verse number="35">撒母耳存日、不復往覲掃羅、緣之懷憂、耶和華既立掃羅為以色列王、亦有悔心、</verse>
			</chapter>
			<chapter number="16">
				<verse number="1">耶和華謂撒母耳曰、掃羅為以色列王、我不永其祚、汝為懷憂、伊於何底。可盛膏於角、我將遣爾至伯利恆人耶西所、其眾子中我簡其一、立之為王。</verse>
				<verse number="2">撒母耳曰、掃羅聞之必殺我、若何可往。耶和華曰、爾可備犢、言欲獻於我、</verse>
				<verse number="3">招耶西食胙。若何作為、我指示爾、我所命者、爾沐以膏。</verse>
				<verse number="4">撒母耳遵耶和華命、至伯利恆、邑之長老、見之則懼、問曰、汝為平康而至乎。</verse>
				<verse number="5">曰、我之此來、惟為平康、欲祭耶和華、爾當潔己、偕我食胙。撒母耳使耶西及其子成潔、招之食胙。</verse>
				<verse number="6">既至、撒母耳見以利押、意耶和華使沐以膏者果此人與。</verse>
				<verse number="7">耶和華諭撒母耳曰、毋觀其容貌之美、軀幹之高、斯人也非我所簡、我之所見有異於人、人見外貌、我見內心。</verse>
				<verse number="8">耶西召亞庇拿撻、使過撒母耳前。撒母耳曰、耶和華不簡此人。</verse>
				<verse number="9">耶西又使沙馬過焉。撒母耳曰、耶和華亦未簡此人。</verse>
				<verse number="10">耶西使七子咸過。撒母耳曰、斯皆非耶和華所簡。</verse>
				<verse number="11">又曰、爾子悉在於此乎。曰、尚有季者牧羊。撒母耳曰、速召之、我不少坐以食、待季者至。</verse>
				<verse number="12">遂召之至、其容赤色、雙眸炯然、丰采甚都。耶和華曰、斯人是也。速沐以膏。</verse>
				<verse number="13">撒母耳取角中之膏以沐之、兄弟咸睹、自是以後、耶和華之神感大闢、撒母耳啟行、歸於拉馬。○</verse>
				<verse number="14">耶和華之神離掃羅、乃使惡神擾之。</verse>
				<verse number="15">其僕曰、上帝使惡神擾爾、</verse>
				<verse number="16">盍命侍臣、求善鼓琴者、迨惡神臨爾之時、鼓琴則愈。</verse>
				<verse number="17">掃羅命僕曰、求善鼓琴者、攜至我所。</verse>
				<verse number="18">一僕曰、我素知伯利恆人耶西之子、善鼓琴、英武善戰、中藏智慧、丰采甚都、為耶和華所佑。</verse>
				<verse number="19">掃羅遣人至耶西曰、汝子大闢牧羊於野、使詣我所。</verse>
				<verse number="20">耶西以驢負餅、盛酒於革囊、牽山羊之羔、使子大闢以奉掃羅。</verse>
				<verse number="21">大闢既至、立於其前、掃羅眷愛特甚使執其戰具。</verse>
				<verse number="22">遣使者告耶西曰大闢已沾我恩、容侍我側。</verse>
				<verse number="23">值上帝使惡神臨掃羅時大闢鼓琴、掃羅得慰藉而愈、惡神離之。</verse>
			</chapter>
			<chapter number="17">
				<verse number="1">非利士人集其軍旅、欲往戰鬥、至猶大之說哥、在說哥 亞西加間、有地名以弗大閔、建營於彼、</verse>
				<verse number="2">掃羅與以色列族集於以拉谷、建置營壘、陳列行伍、攻擊非利士人。</verse>
				<verse number="3">非利士人立於山岡、以色列族亦立於山岡、彼此相對、其間有谷。</verse>
				<verse number="4">有挑戰者、迦特人、名坷利亞、自非利士人營出、體長六尺有三。</verse>
				<verse number="5">首冠銅冑、身衣銅甲、重二千五百兩、</verse>
				<verse number="6">股著銅褌、肩負銅戟、</verse>
				<verse number="7">厥槍之柯、大如織器之梁、槍之鋒刃、重約三百兩、持干者行於前。</verse>
				<verse number="8">彼立而呼、謂以色列軍曰、爾出陳列行伍、將欲何為、我屬非利士人、爾曹皆掃羅臣僕、汝簡一人、與我相迎。</verse>
				<verse number="9">如彼能攻我殺我、我儕願為爾役、如我勝彼殺彼、爾曹當為我役、而服事我。</verse>
				<verse number="10">又曰、以色列全軍、今日為我所侮、可使一人出、與我戰鬥。</verse>
				<verse number="11">掃羅與以色列族、咸聞其言、驚懼特甚。○</verse>
				<verse number="12">夫大闢屬猶大支派、伯利恆之以法大人、耶西之子、耶西生八子、掃羅之時耶西年邁。</verse>
				<verse number="13">其長子以利押、次亞庇拿撻、三沙馬、俱從掃羅以戰。</verse>
				<verse number="14">大闢乃季子也、其兄三人、俱從掃羅。</verse>
				<verse number="15">則離掃羅側、歸伯利恆、牧父之羊。</verse>
				<verse number="16">非利士人、歷四十日、無間朝夕、必至軍前。</verse>
				<verse number="17">耶西語大闢曰、爾攜烘穀六斗、與餅十、趨至營壘、往見乃兄、</verse>
				<verse number="18">又攜乳餅十、以饋千夫長、問爾兄安、取其質而歸。</verse>
				<verse number="19">掃羅及以色列族眾、在以拉谷、與非利士人戰。</verse>
				<verse number="20">大闢夙興、以羊付牧者、遵父命而行、至列車之所、見軍旅盡出、鼓譟以戰。</verse>
				<verse number="21">以色列族與非利士人、陳列行伍、兩軍相對。</verse>
				<verse number="22">大闢以所攜之物、付於守者手、趨入行伍、問其兄安。</verse>
				<verse number="23">談言之時、非利士人挑戰者、迦特人坷利亞、自其行伍出、語如前言、為大闢所聞。</verse>
				<verse number="24">以色列族見之、咸懼而遁、</verse>
				<verse number="25">相語曰、汝見斯人乎、彼至侮以色列族、如有能殺之者、王將賜以厚財、以女妻之、蠲其全家應納之稅。</verse>
				<verse number="26">或立於傍、大闢問之曰、能殺此非利士人、洒恥於以色列族者、將何所得。非利士人未受割禮、安敢侮永生上帝之軍乎。</verse>
				<verse number="27">民如前言曰、能殺此人者、可得此。</verse>
				<verse number="28">長兄以利押聞大闢與眾言、怒曰、爾至此曷故、羊遺於野、為數無幾、孰牧之乎。爾心驕意頑、我知之矣、汝來特觀戰耳。</verse>
				<verse number="29">大闢曰、我何所為、我豈非奉命而來乎。</verse>
				<verse number="30">遂他顧、而語問如故、民答一若前言。</verse>
				<verse number="31">有聞大闢言、告於掃羅前、遂召之。</verse>
				<verse number="32">大闢謂掃羅曰、勿為此人喪膽、僕敢前往、與非利士人戰。</verse>
				<verse number="33">掃羅曰、欲與戰鬥、爾必不能、爾年甚少、彼自幼嫺於武事、</verse>
				<verse number="34">大闢曰、昔僕為父牧羊、有獅與熊至羊群、攫取羔羊。</verse>
				<verse number="35">我追而擊之、援羔於其口、彼欲害我、我執其鬣、擊而殺之。</verse>
				<verse number="36">獅與熊尚被僕所殺、此未受割禮之非利士人、既侮永生上帝之軍、亦必如是。</verse>
				<verse number="37">又曰、耶和華既援我於獅熊、亦必救我於非利士人手。掃羅曰、往哉、願耶和華祐爾。</verse>
				<verse number="38">掃羅以其甲冑賜於大闢、遂冠銅冑、披鎧甲、</verse>
				<verse number="39">懸劍欲行、惟服甲冑、未能諳練、乃謂掃羅曰、我未嘗諳此、不敢遽行。遂卸之。</verse>
				<verse number="40">手執杖、簡溪間光潔之石五、盛之於囊、即牧童所常攜者、執發石之繩、往迎非利士人。</verse>
				<verse number="41">非利士人前、迎大闢、持干者為先導。</verse>
				<verse number="42">非利士人環視、見大闢年甚少、其容維赤、丰采甚都、則藐視之、</verse>
				<verse number="43">謂大闢曰、汝執杖來迎、以我為犬乎。遂指厥上帝、而咒詛大闢。</verse>
				<verse number="44">又謂之曰、汝來、我取爾肉、給於飛鳥走獸。</verse>
				<verse number="45">大闢曰、爾侮以色列族上帝之軍旅、爾來迎我、執利劍、用干戈、我來迎爾、恃萬有之主耶和華。</verse>
				<verse number="46">今日耶和華以爾付於我手、我將擊爾、斬爾首級、以爾眾之尸骸、給於飛鳥走獸、使天下億兆咸知、以色列族有上帝。</verse>
				<verse number="47">亦使斯大會知耶和華救人、非藉劍戟、其使人獲勝者、乃任意以行、將付爾於我手。</verse>
				<verse number="48">非利士人進、欲迎大闢、大闢疾趨、欲迎非利士人。</verse>
				<verse number="49">探囊取石、以繩發之、擊非利士人、深入顙際、遂仆於地。</verse>
				<verse number="50">如是大闢以繩發石、擊非利士人而殺之、手不持刃。</verse>
				<verse number="51">向前而趨、踐非利士人之身、拔刃出鞘、斬其首級。非利士眾見英武者已死、則潰而奔。</verse>
				<verse number="52">以色列族、猶大人、並起、鼓譟追襲敵眾、入谷至於以革倫邑門、非利士人見殺者、尸橫沙勑音道、延至迦特 以革倫。</verse>
				<verse number="53">以色列族追非利士人、既畢其事、則旋軍刧幕。</verse>
				<verse number="54">大闢取非利士人首級、至耶路撒冷、藏甲於幕。</verse>
				<verse number="55">掃羅見大闢出、與非利士人戰、則問軍長押尼耳、曰、此少者誰人之子與。對曰、我指王生命以誓、我不相識。</verse>
				<verse number="56">王曰、汝詢此童果誰之子。</verse>
				<verse number="57">大闢殺非利士人而歸、手執首級、押尼耳導之見掃羅。</verse>
				<verse number="58">掃羅曰、少者誰氏之子乎。對曰、爾僕伯利恆人、耶西之子。</verse>
			</chapter>
			<chapter number="18">
				<verse number="4">解長衣衣之、取弓刃與紳賜之。</verse>
				<verse number="5">大闢為掃羅所遣、不論何適、無不亨通。掃羅擢之為武士長、掃羅臣僕與億兆皆悅焉。</verse>
				<verse number="6">大闢殺非利士人而回、眾婦自以色列諸邑出、謳歌舞蹈、播鼗擊磐、歡然以迓掃羅王。</verse>
				<verse number="7">眾婦踴躍、唱予和汝、曰、掃羅殺人維千、大闢戮人盈萬。</verse>
				<verse number="8">掃羅怒甚、不悅其言、曰、大闢得萬、我惟得千、尊之若此、將何所得、非國而何。</verse>
				<verse number="9">自是以後、掃羅見大闢時、睚眦之。</verse>
				<verse number="10">越日上帝使惡神憑掃羅於室中、為神所憑而言。大闢仍鼓琴、掃羅執戟、</verse>
				<verse number="11">擲之欲刺大闢、釘之於墻、大闢逃避者再。</verse>
				<verse number="12">掃羅知耶和華遺棄乎己、而祐大闢、故懼之、</verse>
				<verse number="13">不令侍側、立為千夫長、率民出入。</verse>
				<verse number="14">大闢所行、無不亨通、耶和華祐焉。</verse>
				<verse number="15">掃羅見其所行無不亨通、懼之益甚。</verse>
				<verse number="16">大闢率民出入、以色列族猶大人、無不眷愛。</verse>
				<verse number="17">掃羅忌大闢、自謂與其戮之由於己手、寧藉手於非利士人以害之。故謂之曰、爾當為豪傑、緣耶和華而戰、我必以長女米臘妻爾。</verse>
				<verse number="18">對曰、我何人斯、我之所出者甚微、我父之家、在以色列族中、其名不顯、豈可為王之壻。</verse>
				<verse number="19">屆期、掃羅不以其女米臘妻大闢、乃妻以米何拉人亞得哩。</verse>
				<verse number="20">掃羅季女米甲愛大闢或告掃羅、掃羅悅、</verse>
				<verse number="21">自謂許妻以女、若設坎阱、使非利士人擊之。告大闢曰、予今必於二女中以其一妻爾。</verse>
				<verse number="22">掃羅使僕、私語大闢、曰、王悅爾、其臣僕愛爾、必為王壻。</verse>
				<verse number="23">僕如是以告。大闢曰、我素貧乏、為人藐視、為王之壻、豈易易哉、</verse>
				<verse number="24">掃羅之僕以大闢言反告。</verse>
				<verse number="25">掃羅曰、當告大闢、王不欲受聘、第欲爾斷非利士人之皮一百、以報王仇。掃羅之意欲藉非利士人手以殺大闢。</verse>
				<verse number="26">王僕以此言告大闢、大闢喜、欲為王壻、未屆期。</verse>
				<verse number="27">即與從者往、殺非利士人二百、攜所斷之皮、俱進於王、欲為王壻。掃羅以其女米甲妻之。</verse>
				<verse number="28">掃羅知大闢為耶和華所祐、亦為次女米甲所愛、</verse>
				<verse number="29">故懼之愈甚、恆為其敵。</verse>
				<verse number="30">大闢與非利士人之伯戰、較掃羅臣僕、所行亨通、群尊其名焉。</verse>
			</chapter>
			<chapter number="19">
				<verse number="1">掃羅告其子約拿單及其臣僕、使殺大闢、</verse>
				<verse number="2">惟約拿單甚悅大闢、告之曰、我父欲殺爾、今當謹恪、匿於僻處、待及明晨、</verse>
				<verse number="3">爾所在之田、我父至焉、我待於側、必與之言、所聞告爾。</verse>
				<verse number="4">約拿單於父前褒揚大闢、曰、請王毋害大闢、大闢未嘗獲罪於王、事王甚善。</verse>
				<verse number="5">昔冒死不顧、殺非利士人、耶和華大援以色列族、爾見此甚喜、今何擊之、欲殺無辜。</verse>
				<verse number="6">掃羅聞約拿單言、指耶和華而誓、必不殺之。</verse>
				<verse number="7">約拿單招大闢以告、導見掃羅、仍侍於側。○</verse>
				<verse number="8">後有戰鬥、大闢出攻非利士人、大戮其眾、餘潰而遁。</verse>
				<verse number="9">耶和華使惡神憑掃羅、掃羅持戟坐於室中、大闢鼓琴、</verse>
				<verse number="10">掃羅以戟擊大闢欲釘於墻、大闢避焉、戟入於墻、是夕大闢遁而獲免。</verse>
				<verse number="11">掃羅遣人守於大闢家、待旦欲殺之、大闢妻米甲告之曰、今夕不自救、明日必見殺。</verse>
				<verse number="12">米甲自牖縋大闢、使奔而出。</verse>
				<verse number="13">米甲置像於床、編羊毛飾於首、而覆以布。</verse>
				<verse number="14">掃羅使者至、欲執大闢。婦曰、彼有疾。</verse>
				<verse number="15">掃羅又遣人觀大闢、曰、以床舁之而至、我欲殺之、</verse>
				<verse number="16">使者入、見像於床、飾其首者、編羊毛為之。</verse>
				<verse number="17">掃羅謂米甲曰、何為欺我、以縱我敵。米甲曰、彼使我釋之、不然則殺我。</verse>
				<verse number="18">大闢遁至拉馬、見撒母耳、以掃羅所為告。二人往拿約居焉。</verse>
				<verse number="19">或告掃羅、大闢往拉馬之拿約。</verse>
				<verse number="20">掃羅遣人執大闢、使者見眾先知、為撒母耳所治理、俱感神而言、乃亦為上帝之神所感而言。</verse>
				<verse number="21">或告掃羅、又遣使者、亦感神而言、三遣皆若是。</verse>
				<verse number="22">掃羅親往拉馬、至西古大井、問撒母耳 大闢安在。或曰、在拉馬之拿約。</verse>
				<verse number="23">掃羅既至、亦為上帝之神所感、且行且言、迨至拉馬之拿約。</verse>
				<verse number="24">乃解衣裸裎、永晝永夕、仆於撒母耳前、感神而言、後有諺曰、掃羅豈在先知中乎。</verse>
			</chapter>
			<chapter number="20">
				<verse number="1">大闢遂遁、自拉馬之拿約、至約拿單所、告曰、我何所為、我有何罪、干於爾父、欲害我命。</verse>
				<verse number="2">曰、爾斷勿死、我父所為、無論鉅細、必以告我、豈為此隱於我乎。必無是事。</verse>
				<verse number="3">大闢曰、爾父明知、我沾恩於爾、故不告爾、恐憂爾心、然我指耶和華而誓、亦指爾生命以誓、我離死地、止數武矣。</verse>
				<verse number="4">約拿單曰、爾心所欲、我必遵行。</verse>
				<verse number="5">大闢曰、明日月朔、我當侍王宴、容我匿於田、越至三日、既夕、</verse>
				<verse number="6">如爾父見我不在、請告之曰、大闢全家、歲獻祭品、彼請於我、容其趨歸伯利恆故邑、</verse>
				<verse number="7">如爾父言善、僕得平康、如其怒甚、則可知其欲加害於我。</verse>
				<verse number="8">昔爾指耶和華與我盟約、故當厚待我、若我有咎、爾可殺我、毋攜我至爾父前。</verse>
				<verse number="9">約拿單曰、如我知父欲害爾、則必相告、我不敢隱。</verse>
				<verse number="10">大闢曰、如爾父叱爾、誰以告我。</verse>
				<verse number="11">約拿單曰、爾來、偕往於田。二人適田。</verse>
				<verse number="12">約拿單謂大闢曰、以色列之上帝耶和華為證、明日此時、或至後日、我問於父、若知爾沾恩而不以告、</verse>
				<verse number="13">則願耶和華罰我。如父欲害爾、我必告爾、使爾安然以去、願耶和華祐爾、如祐我父焉。</verse>
				<verse number="14">爾緣耶和華施恩於我、不第在我存時、既我沒後、耶和華除大闢諸敵於天下、</verse>
				<verse number="15">爾亦必施恩於我家、歲恆不絕。</verse>
				<verse number="16">約拿單與大闢全家立約、曰、不守此約者、為大闢敵、願耶和華責之。</verse>
				<verse number="17">約拿單與大闢相愛如命、故皆發誓。</verse>
				<verse number="18">約拿單曰、明日月朔、爾虛其位、父必知焉。</verse>
				<verse number="19">越至三日、爾必速往、至昔所匿之處、居於以色石旁、</verse>
				<verse number="20">我將射三矢於側、佯欲射的、</verse>
				<verse number="21">命童前往取矢、如我言矢近、取之、則爾可歸、我指耶和華以誓、必享平康而無害。</verse>
				<verse number="22">如我告童、矢已遠去、則爾當適他方、耶和華使爾遠離。</verse>
				<verse number="23">至於我儕所言之事、耶和華恆在爾我間為證。○</verse>
				<verse number="24">大闢匿於田、月朔王赴席、遵行向例。</verse>
				<verse number="25">附墻以坐、約拿單在旁、押尼耳坐於側、大闢虛其位、</verse>
				<verse number="26">首日掃羅不言、意大闢遇事、或蒙不潔。</verse>
				<verse number="27">明晨月之二日、大闢位仍虛、掃羅問約拿單曰、耶西之子、自昔及今、不赴我讌曷故。</verse>
				<verse number="28">約拿單對曰、大闢求我、許往伯利恆、</verse>
				<verse number="29">謂我曰、家有祭祀、兄命必至、如沾爾恩、請容我去、往見兄弟、故不赴宴。</verse>
				<verse number="30">掃羅怒之、曰、爾母悖逆、故生子若此。我知爾簡耶西之子、辱及爾母、並辱爾身。</verse>
				<verse number="31">耶西子若存、爾國祚必不永、當遣使執之至、致於死地。</verse>
				<verse number="32">約拿單曰、何故殺之、彼何所為。</verse>
				<verse number="33">掃羅擲戟、欲擊其子、約拿單知父決意殺大闢、</verse>
				<verse number="34">則為之憂、又因己為父所辱、故盛怒離席而去。月之二日不飲不食。○</verse>
				<verse number="35">詰朝屆大闢所約之時、約拿單往於田、攜一童子、</verse>
				<verse number="36">告之曰、汝往拾我所射之矢。童往、約拿單射矢過之。</verse>
				<verse number="37">童至射矢之處、約拿單呼曰、矢離爾甚遠。</verse>
				<verse number="38">又呼於童後、曰、速往毋遲、童拾矢返主所。</verse>
				<verse number="39">不識其故、惟約拿單 大闢會意焉。</verse>
				<verse number="40">約拿單以弓矢與童、曰、攜之入邑。</verse>
				<verse number="41">童往、大闢自南旁出、伏地三拜、彼此接吻哭泣、大闢愈甚。</verse>
				<verse number="42">約拿單曰、汝可安然他適、我儕指耶和華而誓、其在爾我間為證、爰及苗裔、歷世靡暨。大闢遂往、約拿單入邑。</verse>
			</chapter>
			<chapter number="21">
				<verse number="1">大闢至挪伯、見祭司亞希米勒、亞希米勒懼曰、汝奚獨至、無人與偕。</verse>
				<verse number="2">大闢曰、王委以事、所遣所諭者、不令人知、我之僕從、俟我於外。</verse>
				<verse number="3">今爾所有者何物、請以五餅給我、或以所餘、亦無不可。</verse>
				<verse number="4">祭司對曰、常餅未有、聖餅有之、如少者近不御婦女、則可給焉。</verse>
				<verse number="5">大闢曰、我儕自啟行以來、迄今三日、未近婦女、少者之身乃潔、雖啟行時少蒙不潔、至於今日、要無不潔矣。</verse>
				<verse number="6">陳耶和華前者、其外無餅、故祭司以聖餅供大闢、意欲當日代以新餅。</verse>
				<verse number="7">是日掃羅牧長、以東人多益、因有事故、留於耶和華室前。</verse>
				<verse number="8">大闢謂亞希米勒曰、王事孔亟、我不攜刃與器、爾有劍戟否。</verse>
				<verse number="9">祭司曰、汝昔在以拉谷、殺非利士人坷利亞、其刃在此、裹以布、置公服後、其外無他、爾欲取之可也。大闢曰、此刃無可比儗、請以給我。</verse>
				<verse number="10">大闢畏掃羅、遂遁至迦特王亞吉。</verse>
				<verse number="11">亞吉僕曰、此非彼國之王大闢乎。我憶疇昔、婦女舞蹈、唱予和汝、曰、掃羅殺人維千、大衛戮人盈萬。</verse>
				<verse number="12">大闢以此言藏諳心、甚懼迦特王亞吉、</verse>
				<verse number="13">乃於其前、更易其品、佯狂、塗沫於門、吐涎於鬚。</verse>
				<verse number="14">亞吉謂其臣僕曰、爾觀斯人、狂妄者流、何攜至我、</verse>
				<verse number="15">我焉用狂者、汝攜之至、狂行於我前曷故、豈可入我室乎。</verse>
			</chapter>
			<chapter number="22">
				<verse number="1">大闢離彼、遁於亞土蘭穴、其兄弟與其父全家聞此、咸來相就。</verse>
				<verse number="2">凡困迫者、逋負者、不快於心者、群歸之、約四百人、大闢為其長。</verse>
				<verse number="3">離彼往摩押之米斯巴、請於摩押王曰、容我父母與爾偕居、迨我知上帝待我如何。</verse>
				<verse number="4">遂導父母覲摩押王、大闢在衛所時、父母與摩押王居。</verse>
				<verse number="5">先知伽得告大闢曰、毋居衛所、宜往猶大地。大闢遂往至哈烈林。○</verse>
				<verse number="6">掃羅居其庇亞之崇邱、垂絲柳下、手執其戟、臣僕旁侍、聞大闢與從者、為人所緝知、</verse>
				<verse number="7">謂臣僕曰、便雅憫族宜聽我言、耶西之子、豈能以田畝葡萄園賜爾眾、以爾儕為千夫長、百夫長乎。</verse>
				<verse number="8">爾曹乃謀攻我、今日我子與我臣僕耶西之子結約、使伏以害我、無人以告、無人為我懷憂。</verse>
				<verse number="9">掃羅臣僕中、有以東人多益、對曰、我觀耶西之子至挪伯、見亞希突子亞希米勒。</verse>
				<verse number="10">亞希米勒為之問耶和華、且供以食、又賜以非利士人坷利亞刃。</verse>
				<verse number="11">王召祭司亞希突子亞希米勒、與其父家、既挪伯諸祭司、咸至王前。</verse>
				<verse number="12">掃羅曰、亞希突子、宜聽我言。對曰、我主、吾在此。</verse>
				<verse number="13">掃羅曰、爾與耶西之子謀攻我、汝贈以刃、供以餅、為之諮詢上帝、使其今日伏以攻我、曷故。</verse>
				<verse number="14">亞希米勒對曰、大闢乃王之壻、尊於爾家、遵命而行、爾臣僕中、孰忠如之。</verse>
				<verse number="15">我為之諮詢上帝、豈始於此乎。王斷勿歸罪於僕、及我父之家、蓋此事、無論鉅細、我俱不知。</verse>
				<verse number="16">王曰、亞希米勒、爾與父家、必致死亡。</verse>
				<verse number="17">王諭侍衛曰、耶和華之祭司、輔助大闢、知其逃遁、而不以告、故當殺之。王僕不敢遵命。</verse>
				<verse number="18">王諭多益曰、汝擊祭司。以東人多益遂擊祭司、當日殺衣枲公服者八十五人。</verse>
				<verse number="19">祭司之邑挪伯、男女、童稚、嬰孩、牛羊、及驢、皆擊以刃。</verse>
				<verse number="20">亞希突孫、亞希米勒子亞庇亞塔遁、往從大闢、</verse>
				<verse number="21">以掃羅殺耶和華祭司之事告。</verse>
				<verse number="22">大闢曰、當日我見以東人多益在側、我知其必告掃羅。今害爾父全家者、實緣於我。</verse>
				<verse number="23">有欲害爾命者、亦欲害我命、爾與我偕、可保無虞、爾毋畏焉。</verse>
			</chapter>
			<chapter number="23">
				<verse number="1">或告大闢、非利士人攻枝拉、劫其穀場。</verse>
				<verse number="2">大闢問耶和華曰、我可往擊非利士人否曰、可往擊非利士人、而救枝拉。</verse>
				<verse number="3">大闢之從者曰、我在猶大、猶且畏懼、況至枝拉、攻非利士人軍旅乎。</verse>
				<verse number="4">大闢復問耶和華。耶和華曰、汝往枝拉、我將以非利士人付於爾手。</verse>
				<verse number="5">大闢偕其僕從群往枝拉、攻非利士人、大戮其眾、劫其牲畜、枝拉之民得救。</verse>
				<verse number="6">初亞希米勒子亞庇亞塔、遁於枝拉、見大闢時、手攜公服。</verse>
				<verse number="7">或以大闢至枝拉告掃羅。掃羅曰、斯邑設有門楗、閉不得出、今入其中、是上帝以彼付於我手。</verse>
				<verse number="8">遂集軍旅、欲往枝拉、環攻大闢、暨其僕從。</verse>
				<verse number="9">大闢知掃羅蓄謀害己、遂命祭司亞庇亞塔、攜公服至此、</verse>
				<verse number="10">禱曰、以色列族之上帝耶和華與、僕聞掃羅欲至枝拉、職我之故、將滅斯城。</verse>
				<verse number="11">我聞掃羅將至、果有此事乎、枝拉人將付我於其手乎、請指示我。耶和華曰、掃羅必至。</verse>
				<verse number="12">又問、枝拉人將以我及僕從付於掃羅之手乎。曰、彼將付爾於其手。</verse>
				<verse number="13">大闢與其僕從、約六百人、遂離枝拉、擇可往之地而遄征。或告掃羅、大闢已離枝拉、故止。</verse>
				<verse number="14">大闢處野、登西弗山、扼其險要。掃羅索之無虛日、惟上帝不付於其手。</verse>
				<verse number="15">大闢知掃羅已出、卻害其命、時在西弗野林中。</verse>
				<verse number="16">掃羅子約拿單入林、與大闢相見、俾其惟上帝是賴、</verse>
				<verse number="17">曰、毋畏、我父求爾不得、爾將為以色列族王、我居其次、是亦我父所知也。</verse>
				<verse number="18">二人立約、耶和華為證、大闢居林、約拿單歸。</verse>
				<verse number="19">西弗人至其庇亞、覲掃羅、曰、大闢匿於我地、處於叢林、扼其險要、在哈基拉山、耶是門南。</verse>
				<verse number="20">請王任意而至、我將付之於王手。</verse>
				<verse number="21">掃羅曰、汝恤我勞、願耶和華錫嘏於爾。</verse>
				<verse number="22">人言大闢甚為機巧、爾可預備、往觀其所、匿於何方、果誰見焉。</verse>
				<verse number="23">如其藏身之地、知之甚確、則來告我、我偕爾往、若彼在猶大郡中、我必遍索之。</verse>
				<verse number="24">西弗人歸、先掃羅而至。大闢與從者在馬雲曠野、耶是門南之平原。</verse>
				<verse number="25">掃羅率眾往索、或告曰、大闢仍處馬雲野之巖穴。掃羅聞之、往襲其後。</verse>
				<verse number="26">掃羅行於山左、大闢與從者行於山右、大闢畏懼、逋逃甚速、掃羅率眾環攻、將欲執之。</verse>
				<verse number="27">有使忽至、告掃羅曰、非利士人侵伐我國、請爾速返。</verse>
				<verse number="28">掃羅乃舍大闢、轉攻非利士人、故名其處曰、抹利割磐。</verse>
				<verse number="29">大闢離彼、居隱其底險要。</verse>
			</chapter>
			<chapter number="24">
				<verse number="1">掃羅既襲非利士人而後、乃旋其軍。或告曰、大闢在隱其底野。</verse>
				<verse number="2">掃羅簡以色列族軍士三千、往山羊之巖、以索大闢、及其群從。</verse>
				<verse number="3">至途間羊牢之所、其旁有穴、入而寢、大闢與從者亦在穴中。</verse>
				<verse number="4">從者曰、昔耶和華告爾、必以敵付於爾手、任意以行、今日果應斯言矣。大闢起、竊斷掃羅裾。</verse>
				<verse number="5">既而中心不安、</verse>
				<verse number="6">謂從者曰、耶和華以膏沐我主、而我舉手攻之、斷不可為。</verse>
				<verse number="7">大闢言此、阻其僕從、勿擊掃羅。掃羅起、出穴而去。</verse>
				<verse number="8">大闢亦起出穴、呼於掃羅後、曰、我主歟、我王歟。掃羅回顧、大闢俯伏於地。</verse>
				<verse number="9">大闢曰、人言我欲加害於爾、曷聽之哉。</verse>
				<verse number="10">今日之事、爾知之乎、在穴中耶和華付爾於我手、或勸我殺爾、惟我念昔者耶和華沐爾以膏、故此惜爾、不敢舉手攻主。</verse>
				<verse number="11">爾乃吾君父、第斷爾裾、今執於手以為證、我不加殺害、俾爾知我不犯上、初無不善。然爾遍索我、欲喪我命。</verse>
				<verse number="12">在爾我間、願耶和華定其是非、亦願耶和華雪其忿恨、夫我曷敢攻爾哉。</verse>
				<verse number="13">古諺有之曰、惡自惡出。我手不敢攻爾。</verse>
				<verse number="14">以色列王出攻者誰、追襲者誰、非猶已斃之犬、能躍之虱乎。</verse>
				<verse number="15">夫鞫人是非者、耶和華也、在爾我間、願其折中、為我伸冤、援我於爾手。</verse>
				<verse number="16">大闢言竟、掃羅曰、我子大闢、此非爾聲乎。乃大聲號泣、</verse>
				<verse number="17">謂大闢曰、我待爾以惡、爾報我以德、爾與我較尤義。</verse>
				<verse number="18">爾今日善視我、確有據矣。蓋耶和華付我於爾手、爾不殺我。</verse>
				<verse number="19">人獲敵而釋之安然以歸、詎有斯事乎。願耶和華、緣爾今所為、報爾以善。</verse>
				<verse number="20">且我知爾必繼為王、治理以色列國、保其鞏固。</verse>
				<verse number="21">爾當指耶和華而誓、不絕我嗣、不滅我名、在我父之家。</verse>
				<verse number="22">大闢誓焉、掃羅乃歸。大闢偕其僕從、仍據險要。</verse>
			</chapter>
			<chapter number="25">
				<verse number="1">撒母耳沒、以色列族咸集、緣之哭泣、葬於故家、即拉馬邑。大闢啟行、詣把蘭野。</verse>
				<verse number="2">有人素居馬雲、其業在加密、家甚富、有綿羊三千、山羊一千、在加密剪羊毛。</verse>
				<verse number="3">其人屬迦勒家、名拿八、剛愎不仁、妻名亞庇該、聰慧豔麗。</verse>
				<verse number="4">大闢在野、聞拿八剪羊毛、</verse>
				<verse number="5">遣少者十人、謂之曰、汝至加密、往見拿八、託我名、問其安、</verse>
				<verse number="6">曰、願爾全家、與凡所有、永得綏安。</verse>
				<verse number="7">我聞爾僱傭以剪羊毛。昔爾牧者與我在加密、我不之害、彼無所失。</verse>
				<verse number="8">可問爾少者、彼必告爾、今屆爾獲利之日、我少者至、望沾爾恩、隨爾所有之物、賜爾僕、及爾子大闢。</verse>
				<verse number="9">大闢之少者至、以斯言告、不贅一詞。</verse>
				<verse number="10">拿八曰、耶西之子大闢為誰、邇時僕逋逃其主者甚眾。</verse>
				<verse number="11">我餅我水、我所宰之肉、當予剪毛者、豈可賜於不知奚自者乎、</verse>
				<verse number="12">大闢之少者歸以告。</verse>
				<verse number="13">大闢曰、各當繫刃從者遵命、大闢亦繫刃。從大闢者四百人、守什物者二百人。</verse>
				<verse number="14">有一少者告拿八妻亞庇該、曰、大闢自野遣人、請我主安、反見詈焉。</verse>
				<verse number="15">疇昔在野、我與彼偕、蒙其善視、彼不害我、我無所失。</verse>
				<verse number="16">我牧羊時、彼與我偕、永朝永夕、衛我如垣。</verse>
				<verse number="17">我主秉性甚厲、不能與言、故害及全家、汝當籌畫、如何以行。</verse>
				<verse number="18">亞庇該速取餅二百、酒囊二、已烹之羊五、烘穀十五斗、葡萄乾一百穗、無花果餅二百方、俱載於驢、</verse>
				<verse number="19">謂其僕曰、爾曹先行、我乃後至。婦不以此事告夫。</verse>
				<verse number="20">乘驢下山坡、忽遇大闢、率眾來迎。</verse>
				<verse number="21">大闢追思、昔日在野之時、守其所有、毫無遺失、豈非徒勞、彼以怨報德、</verse>
				<verse number="22">我必攻擊、至於明晨、凡其所有、不遺一男。願耶和華降罰於我敵亦若是。</verse>
				<verse number="23">亞庇該見大闢、速下驢、俯伏於前、</verse>
				<verse number="24">曰我主歟、願咎歸於我、容進一詞、請聽婢言。</verse>
				<verse number="25">拿八秉性甚厲、人符其名、所行不端、我主勿以為意、昔我主所遣之少者、婢不及見。</verse>
				<verse number="26">爾欲流人血、以伸己冤、耶和華止爾、我指耶和華以誓、亦指爾生命以誓、願爾敵、及凡欲害爾者、俱如拿八。</verse>
				<verse number="27">婢以禮物呈於我主、願爾執事受焉。</verse>
				<verse number="28">宥我罪戾、我知耶和華將祐我主、克昌厥後、我主緣耶和華戰時、必拯爾於患難。</verse>
				<verse number="29">設有追襲爾、欲害爾命者、願我主之命、為爾上帝耶和華所保、恆與生者偕、敵之生命、其喪甚速、如以繩發石。</verse>
				<verse number="30">昔耶和華曾許我主、必加善視、越至後日、踐其前言、立我主為以色列君。</verse>
				<verse number="31">當斯時、我主必追憶今日之事、不伸己冤、不流無辜之血、心不窒礙、毫無遺憾。我主既蒙耶和華善待、則垂念爾婢。</verse>
				<verse number="32">大闢曰、以色列族之上帝耶和華、今日遣爾迎我、當頌美之。</verse>
				<verse number="33">爾今日勸我、不流血、不伸冤、願得純嘏。</verse>
				<verse number="34">以色列族之上帝耶和華、使我無加害於爾、我指上帝而誓、如爾不速來晉接、則拿八所有、我必攻毀、至於明晨、不遺一男。</verse>
				<verse number="35">大闢受饋曰、我聽爾言、許爾所求、爾可安然以歸。</verse>
				<verse number="36">亞庇該至拿八所、見其設盛饌、可儗侯王、拿八醉甚、中心喜悅、是夕事無鉅細、俱不以告。</verse>
				<verse number="37">詰朝拿八宿酲已解、其妻以實告之、拿八喪膽、屹焉如石。</verse>
				<verse number="38">越十日、耶和華擊拿八遂死。</verse>
				<verse number="39">大闢聞拿八死、則曰、耶和華不許其僕行惡、我見辱於拿八、耶和華伸我冤、以報其惡、當頌美焉。大闢遣人語亞庇該、欲娶為室。</verse>
				<verse number="40">大闢之僕至加密、見亞庇該、告曰、大闢欲娶爾為妻、遣我來迓。</verse>
				<verse number="41">亞庇該俯伏於地、曰、容婢供役、濯主僕之足。</verse>
				<verse number="42">速與乘驢、五女相從、偕大闢之使以往、為大闢妻。</verse>
				<verse number="43">大闢先娶耶斯烈地之女亞希暖、至是與亞庇該、俱為其妻、</verse>
				<verse number="44">掃羅之女米甲、曾為大闢所娶、其後掃羅使之改適伽林人拉億子八氐。</verse>
			</chapter>
			<chapter number="26">
				<verse number="1">西弗人至其庇亞、見掃羅、曰、大闢匿於哈基拉山、耶是門相向之所。</verse>
				<verse number="2">掃羅簡於以色列族、得軍三千、往西弗野、以索大闢。</verse>
				<verse number="3">在哈基拉山、耶是門相向之所、道旁建營。大闢在野、聞掃羅追襲其後、</verse>
				<verse number="4">乃遣偵者探察之、知掃羅果至。</verse>
				<verse number="5">大闢遂起至掃羅營、觀掃羅及其軍長、尼耳之子押尼耳所駐之地、車乘排列、掃羅寢於其所、從者四周建營。</verse>
				<verse number="6">大闢召赫人亞希米勒、及西魯雅子約押弟亞庇篩、曰、誰敢與我偕、至掃羅營。亞庇篩曰、我與爾偕。</verse>
				<verse number="7">大闢與亞庇篩、夤夜至營中、見掃羅寢於列車之所、枕旁有戟、卓立於地、押尼耳及從者四周而卧。</verse>
				<verse number="8">亞庇篩告大闢曰、今日上帝以敵付於爾手、容我擊之、釘之於地、一擊已足、毋庸再擊。</verse>
				<verse number="9">大闢曰、毋加殺害、彼為耶和華沐以膏、殺之者罪毋赦。</verse>
				<verse number="10">又曰、彼或為耶和華所擊、或至逝世之期而終、或沒於行伍之間、我指耶和華以誓、</verse>
				<verse number="11">耶和華所沐以膏者、斷不可舉手以攻、第取枕旁之戟、及水瓶而去。</verse>
				<verse number="12">耶和華使眾酣睡、大闢取掃羅枕旁之戟、及水瓶而去。眾中醒者無一人、故不及覺。</verse>
				<verse number="13">大闢往相向之所、立於山岡、其間有隙甚巨、</verse>
				<verse number="14">大闢呼掃羅之軍、及尼耳子押尼耳、曰、押尼耳何為不答乎。押尼耳曰、呼於王前者誰。</verse>
				<verse number="15">大闢曰、爾為豪傑、在以色列族中無可比儗、有人入營、欲弒爾主、何不護翼乎。</verse>
				<verse number="16">爾所為者非善、我指耶和華以誓、爾不護翼爾主、耶和華所沐以膏者、罪當致死。試觀王戟、暨水瓶、先在枕旁、今歸何處。</verse>
				<verse number="17">掃羅識大闢聲、曰、我子大闢、此非爾聲乎。大闢曰、我主歟、我王歟、是也。</verse>
				<verse number="18">又曰、我何所為、我干犯何罪、我主追僕曷故。</verse>
				<verse number="19">我主歟、我王歟、請聽僕言、如爾攻我、事由耶和華、可享禮物、如事由人、願耶和華加以咒詛、蓋人驅我、使我離耶和華民、而事他上帝。今日之事可為證。</verse>
				<verse number="20">我細猶虱、以色列王出而索我、如人往山追鷓鴣、願耶和華祐我、不致我血流於地。</verse>
				<verse number="21">掃羅曰、我有罪而誤行、不智孰甚。我子大闢、今可遄歸、爾以我命為寶、我亦不復害爾。</verse>
				<verse number="22">大闢曰、王戟在此、使一少者來取、可也。</verse>
				<verse number="23">願耶和華視人忠義、而報施焉。今日耶和華付爾於我手、而我念沐膏之故、不敢相攻。</verse>
				<verse number="24">我今日以爾命為寶、願耶和華以我命為寶、援我出諸難。</verse>
				<verse number="25">掃羅曰、願我子大闢可獲純嘏、爾將大有作為、而獲勝焉。大闢往、掃羅歸。</verse>
			</chapter>
			<chapter number="27">
				<verse number="1">大闢慮後日為掃羅所害、不如速遁於非利士人地。掃羅見我不在以色列四境、必不索我、我可脫其手。</verse>
				<verse number="2">大闢啟行、與從人六百、投迦特王、馬惡子亞吉。</verse>
				<verse number="3">大闢及其僕從、暨眾之眷聚、居於迦特、與亞吉偕。大闢有二妻、耶斯烈地之女亞希暖、與曾適拿八、加密地之女亞庇該。</verse>
				<verse number="4">或以大闢遁於迦特告掃羅、掃羅不復索焉。</verse>
				<verse number="5">大闢謂亞吉曰、如僕沾爾恩、請以邊隅之邑賜為居處、何必京都與爾偕居乎。</verse>
				<verse number="6">亞吉乃賜以息臘、故息臘屬猶大王、迄於今日。</verse>
				<verse number="7">大闢居非利士人地之時、計一年有四月。</verse>
				<verse number="8">大闢與其僕從、侵基述人、其色人、亞馬力人、昔此族歷居斯土、凡欲往書耳 埃及者、必由是道。</verse>
				<verse number="9">大闢擊之、不使男女得存其生、奪牛羊驢駝、及其衣服、旋歸而見亞吉。</verse>
				<verse number="10">亞吉問曰。今日所侵何地。大闢曰、猶大南境、耶喇滅南、及基尼南。</verse>
				<verse number="11">大闢不使男女得存其生、恐其往告迦特人、云、大闢所行如此。自後大闢居非利士人地、屢行若是。</verse>
				<verse number="12">亞吉信大闢、自謂大闢見惡於以色列族、必永為我僕。</verse>
			</chapter>
			<chapter number="28">
				<verse number="1">時值非利士人集軍旅、攻以色列族。亞吉諭大闢曰、爾與僕從、必從我以戰。</verse>
				<verse number="2">大闢曰、僕所能為、將示爾知焉。亞吉曰、我必使爾恆為侍衛長。○</verse>
				<verse number="3">撒母耳已沒、以色列族眾葬於故邑拉馬、緣之哀哭、巫覡與卜神所憑者、掃羅驅逐於斯土。○</verse>
				<verse number="4">非利士人集、於書念建營。掃羅集以色列族、建營於吉破。</verse>
				<verse number="5">見非利士人之軍旅已至則懼、中心戰慄。</verse>
				<verse number="6">問於耶和華、耶和華不答、亦不以夢寐、烏陵、先知而示。</verse>
				<verse number="7">掃羅命其臣僕、往求卜神所憑之婦、欲就見而問焉、僕曰、在隱多耳有婦、為卜神所憑。</verse>
				<verse number="8">掃羅改其儀容、易其常服、同攜二人、夜至婦所、曰、請爾憑藉卜神、為我卜筮、我所言之死者、爾可招其至。</verse>
				<verse number="9">婦曰、巫覡與卜神所憑者、掃羅滅之、爾所素知。何為設計、欲害我命、致我於死乎、</verse>
				<verse number="10">掃羅指耶和華以誓、曰、如爾作此、斷不遭刑。</verse>
				<verse number="11">婦曰、使我招何人之魂。曰、撒母耳。</verse>
				<verse number="12">婦見撒母耳、遂大聲而呼、曰、何相欺耶、爾實掃羅。</verse>
				<verse number="13">王曰、毋畏、爾所見者何。婦曰、我見士師由地而升。</verse>
				<verse number="14">曰、其容若何。曰、年已老、衣長衣。掃羅知是撒母耳、則俯伏於地。</verse>
				<verse number="15">撒母耳謂掃羅曰、爾何擾我、使我來格乎。曰、我甚艱辛、非利士人攻我、上帝棄我、不以先知夢寐答我、故招爾至、示我以所當行。</verse>
				<verse number="16">撒母耳曰、耶和華棄爾、必降以罰、曷問我哉。</verse>
				<verse number="17">昔耶和華命我之言、今將行之、奪爾國祚、畀爾同儔大闢。</verse>
				<verse number="18">爾不遵耶和華命、其怒亞馬力人爾不雪其恨、故迄今日、致有此事。</verse>
				<verse number="19">爾與以色列族軍旅、耶和華將付於非利士人手、明日爾及爾子必與我偕。</verse>
				<verse number="20">掃羅聞撒母耳言、即仆於地、心甚悚懼、永朝永夕、飲食俱廢、故無能力。</verse>
				<verse number="21">婦近掃羅前、見其艱辛特甚、謂之曰、婢冒死不顧、聽爾言、遵爾命。</verse>
				<verse number="22">今從婢言、容我以片餅陳於爾前、可食之、加爾精力、然後前往。</verse>
				<verse number="23">掃羅辭而不食、僕與婦強之、乃允、起而坐於床。</verse>
				<verse number="24">婦家有肥犢、速宰之、摶麵炊無酵餅、</verse>
				<verse number="25">進於掃羅及其僕前、俱食。是夜起而往。</verse>
			</chapter>
			<chapter number="29">
				<verse number="1">非利士人集其軍旅於亞弗、以色列族附耶斯烈泉建營。</verse>
				<verse number="2">非利士人伯率軍、或百或千、向前而進。大闢與其僕從隨亞吉、亦向前而進。</verse>
				<verse number="3">非利士人伯曰、此希百來人在此何為。亞吉曰、此以色列王掃羅之僕大闢、相從於我已歷數年、自投誠以來、未嘗有過。</verse>
				<verse number="4">非利士人伯怒、曰、可使此人返爾所錫之地、毋偕我往戰、恐戰陳之間、反為我敵。彼欲與主復和、如何乃可、非以我眾之首級獻其主乎、</verse>
				<verse number="5">昔婦唱予和汝、曰、掃羅殺人維千、大闢戮人盈萬、非即此人乎。</verse>
				<verse number="6">亞吉召大闢曰、我指耶和華以誓、爾甚忠直、自投誠以來、爾出入相從、有善無惡、然不見愛於諸伯。</verse>
				<verse number="7">今安然以歸、恐非利士人伯不悅於爾。</verse>
				<verse number="8">大闢曰、自僕從爾、迄於今日、我之所為、有所過失、不使我攻我主我王之敵。</verse>
				<verse number="9">亞吉曰、爾在我前為善、如上帝之使然、我所素知、第非利士人諸伯、不許爾偕我往戰。</verse>
				<verse number="10">故當夙興、率爾舊主之僕、迨及黎明而去。</verse>
				<verse number="11">詰朝大闢與其僕從夙興、歸非利士人地、於是非利士人往耶斯烈。</verse>
			</chapter>
			<chapter number="30">
				<verse number="1">大闢與其僕從啟行、三日而至息臘、亞馬力人已侵南方、擊息臘而燬之。</verse>
				<verse number="2">所有之婦女不殺一人、無論貴賤、悉擄以去。</verse>
				<verse number="3">大闢與其僕從至、見城垣已燬、妻孥被虜、</verse>
				<verse number="4">遂大聲號哭、至於力盡乃已。</verse>
				<verse number="5">大闢二妻、耶斯烈地之女亞希暖、及曾適拿八加密地之女亞庇該、俱已被擄。</verse>
				<verse number="6">民為子女、衷懷憂忿、欲石擊大闢、大闢悚懼、然恃其上帝耶和華而強厥志、</verse>
				<verse number="7">謂祭司亞希米勒子亞庇亞塔曰、請攜公服以至。亞庇亞塔攜公服至。</verse>
				<verse number="8">大闢問耶和華曰、欲追其軍、可乎。追可及乎。曰、追之必及、諸物悉獲。</verse>
				<verse number="11">在野遇埃及人、攜之至大闢所、給餅使食、取水使飲、</verse>
				<verse number="12">供以無花果餅一角、葡萄乾二穗、食之精神頓復、蓋彼歷三晝夜、未嘗飲食。</verse>
				<verse number="13">大闢問曰、汝奚自、屬於何人。曰、孺子來自埃及、為亞馬力人僕、三日前、我遘疾病、見棄於主、</verse>
				<verse number="14">我軍曾侵其哩南方、與猶大境、犯迦勒地南、又燬息臘。</verse>
				<verse number="15">大闢曰、汝能導我至爾軍前乎。曰、如爾指上帝以誓、必不殺我、亦不反我與主、則我將導爾至我軍前。</verse>
				<verse number="16">既至、見亞馬力人、遍於斯土、緣其伐非利士人、及猶大地、攘奪貨財甚多、故飲食舞蹈。</verse>
				<verse number="17">大闢擊之、自黎明至次日之夕、盡殺其眾、靡有孑遺、惟四百少者、乘駝而遁。</verse>
				<verse number="18">大闢得亞馬力人所虜之物、援其二妻。</verse>
				<verse number="19">所虜者、無論貴賤、子女、以及貨財、大闢盡得之、不失其一。</verse>
				<verse number="20">亦奪敵之牛羊、驅於群畜前、曰、此大闢所得也。</verse>
				<verse number="21">大闢至二百人所、昔彼憊甚、不能相從、乃留於庇朔溪、今出迓大闢、與其僕從。大闢既至、問安其人。</verse>
				<verse number="22">大闢從者、中有匪徒、曰、彼不與我偕、所得之物勿予、第其妻孥可攜而去。</verse>
				<verse number="23">大闢曰、兄弟乎、耶和華既輔翼於我、以敵軍付於我手、故所得之物、勿若是以行。</verse>
				<verse number="24">爾所欲為、不見許於人。衝鋒鏑者、與守什物者、所得維均。</verse>
				<verse number="25">當日大闢以為定例、行於以色列族中、越至於今、亦遵是例。</verse>
				<verse number="26">大闢至息臘、以所得之物、饋猶大長老、即己之良朋、曰、耶和華之敵、其物為我所得、故奉於爾。</verse>
				<verse number="27">在伯特利、喇末南方、雅的、</verse>
				<verse number="28">亞囉耳、息末、以實提摩、</verse>
				<verse number="29">喇呷、耶喇滅鄉邑、基尼鄉邑、</verse>
				<verse number="30">曷馬、砢喇山、亞撻、</verse>
				<verse number="31">希伯崙、及大闢與其僕從、素往來之所、俱饋物予之、</verse>
			</chapter>
			<chapter number="31">
				<verse number="1">非利士人攻以色列族。以色列族遁在吉破山、見殺者眾。</verse>
				<verse number="2">非利士人追襲掃羅、殺其三子、約拿單、亞庇拿撻、麥基舒亞。</verse>
				<verse number="3">掃羅戰敗、矢人射之、身負重傷、</verse>
				<verse number="4">謂持兵之士曰、汝其拔刃刺我、恐未受割者刺我、加以狎侮。持兵之士懼甚、不敢奉命、掃羅觸刃而死。</verse>
				<verse number="5">持兵之士見掃羅已死、亦觸刃偕亡。</verse>
				<verse number="6">當日掃羅與三子、及持兵之士、暨其群從、俱亡。</verse>
				<verse number="7">在谷相向之所、與約但東居民、見以色列人已遁、掃羅及其子已死、亦棄邑而逃。非利士人至而居之。</verse>
				<verse number="8">明日剝尸、見掃羅及其三子、死於吉破山。</verse>
				<verse number="9">乃斬掃羅首級、褫其甲裳、遣使者徧傳於非利士人四境、及至偶像之室、</verse>
				<verse number="10">置其甲於亞大綠室、釘其尸於伯山城垣。</verse>
				<verse number="11">基列之雅疋民、聞非利士人待掃羅若此、</verse>
				<verse number="12">壯士盡起、夤夜以行、奪掃羅及其子之尸、自伯山城垣、至雅疋焚之。</verse>
				<verse number="13">取其骨、葬於雅疋樹下、然後禁食、歷至七日。</verse>
			</chapter>
		</book>
		<book number="10">
			<chapter number="1">
				<verse number="1">掃羅沒時、大闢殺亞馬力人而歸、居息臘二日、</verse>
				<verse number="2">越至三日、有人由掃羅營、至大闢所、自裂其衣以塵蒙首、伏地而拜。</verse>
				<verse number="3">大闢曰、爾奚自。曰、自以色列營疾趨而至。</verse>
				<verse number="4">大闢曰、其事若何、明以告我。曰、民已戰敗、死亡甚眾、掃羅與其子約拿單亦死。</verse>
				<verse number="5">大闢問來告之少者、曰、彼父子咸死、爾安知之。</verse>
				<verse number="6">少者曰、我偶至吉破山、見掃羅倚於戟、車騎追襲於後。</verse>
				<verse number="7">彼回顧見我、呼我至前。我曰、我在此。</verse>
				<verse number="8">彼曰、汝為誰。我曰、亞馬力人。</verse>
				<verse number="9">曰、我目眩心棼、命猶未絕、爾可至我於死。</verse>
				<verse number="10">我意彼既偃仆、難存其生、故致之死、取其首上之冕、臂上之釧、攜至主前。</verse>
				<verse number="11">大闢遂裂衣、僕從亦裂衣、</verse>
				<verse number="12">哭泣禁食、迨夕乃止、因掃羅及其子約拿單、與耶和華之民、暨以色列眾、殲滅於刃故也。</verse>
				<verse number="13">大闢謂來告之少者曰、汝籍何處。曰、遠方之人、屬亞馬力族。</verse>
				<verse number="14">大闢曰、爾舉手擊耶和華所沐以膏者、乃毫無畏懼乎。</verse>
				<verse number="15">大闢召一少者曰、可前而擊、彼遂擊之致死。</verse>
				<verse number="16">大闢曰、斯人自證、殺耶和華所沐以膏者、罪當歸之。</verse>
				<verse number="17">大闢緣掃羅及其子約拿單之故、乃作悲歌、</verse>
				<verse number="18">篇名曰弓、命人教猶大族、其歌載於耶述紀。</verse>
				<verse number="19">歌曰、以色列之麀亡於崇坵、英武者其殞乎。</verse>
				<verse number="20">毋播於迦特邑、毋揚於亞實基倫衢、恐非利士人之女、聞之懽然、恐未受割者之女、聆而欣喜。</verse>
				<verse number="21">掃羅素為英武、在吉破山遺棄其干、雖沐以膏、無異凡民、故願在彼、露不零、雨不降、亦願在彼田無所產、祭品不獻。</verse>
				<verse number="22">約拿單執弓、往殺敵軍、流其血而不郤退、掃羅執劍、往擊英武、剖其脂而不徒歸。</verse>
				<verse number="23">掃羅及約拿單、生存之日、相愛相悅、雖至死亡、亦弗離逖。彼二人者疾於鷹、猛於獅。</verse>
				<verse number="24">以色列眾女、當為掃羅哀哭、緣昔掃羅贈以艷麗絳衣、加以金飾文繡。</verse>
				<verse number="25">諸英武亡於行伍、約拿單死於崇坵、豈不哀哉。</verse>
				<verse number="26">約拿單我兄歟、昔使我悅樂、蒙其眷愛、迥異尋常、甚於婦女之愛我、今我為之痛心不已。嗚呼哀哉。</verse>
				<verse number="27">英武其亡哉、戰具其棄哉。</verse>
			</chapter>
			<chapter number="2">
				<verse number="1">嗣後大闢問耶和華曰、我可往猶大邑乎。耶和華曰、往哉。大闢曰、當往何邑。曰、希伯崙。</verse>
				<verse number="2">大闢遂往、偕其二妻、耶斯烈地之女亞希暖、與曾適拿八加密地之女亞庇該。</verse>
				<verse number="3">亦率僕從、與眾眷聚、俱至希伯崙邑鄉居焉。</verse>
				<verse number="4">猶大人俱至、以膏沐大闢、立為其族之王。或告大闢曰、葬掃羅者、基列之雅疋人。</verse>
				<verse number="5">大闢遣使者至基列之雅疋、告其人曰、汝厚待爾主掃羅、俾其得葬、願耶和華錫爾純嘏。</verse>
				<verse number="6">加以恩寵、真實無妄、我亦欲報爾以恩。</verse>
				<verse number="7">爾主掃羅既沒、猶大族沐我以膏、立我為王、當強爾志、無忝英武。</verse>
				<verse number="8">掃羅軍長、尼耳子、押尼耳導掃羅子益破設至馬哈念、</verse>
				<verse number="9">立之為王、轄基列、亞書利、耶斯烈、以法蓮、便雅憫、及以色列族眾。</verse>
				<verse number="10">益破設年四十、始治以色列族、在位二年、然猶大族群從大闢。</verse>
				<verse number="11">大闢在希伯崙為王、治理猶大族、歷七年有半。○</verse>
				<verse number="12">掃羅子益破設臣僕、偕尼耳子押尼耳、離馬哈念、至基遍。</verse>
				<verse number="13">大闢臣僕、偕西魯雅子約押、亦離其所、迎敵於基遍沼上、在彼對峙、一軍在沼左、一軍在沼右。</verse>
				<verse number="14">押尼耳謂約押曰、任兩軍之少者戲、我將寓目焉。約押曰、可。</verse>
				<verse number="15">益破設臣僕、便雅憫族十二人、與大闢臣僕十二人相角、</verse>
				<verse number="16">各執首、以刃相刺、彼此殞沒、後人名其處曰、黑甲哈素林、即在基遍、其名猶存。</verse>
				<verse number="17">於是繼以大戰、押尼耳與以色列族、為大闢臣僕所敗。</verse>
				<verse number="18">西魯雅有三子、名約押、亞庇篩、亞撒黑。亞撒黑足疾如麀。</verse>
				<verse number="19">追襲押尼耳、不偏於左、不偏於右。</verse>
				<verse number="20">押尼耳回顧、曰、爾為亞撒黑乎。曰、是也。</verse>
				<verse number="21">曰盍偏於左、盍偏於右、可執少者一人、褫其戎服。亞撒黑仍追不舍。</verse>
				<verse number="22">押尼耳曰、姑舍我、毋庸追、恐我擊爾、爾若仆地、我何面目、與爾兄相見。</verse>
				<verse number="23">弗聽、仍追不舍。押尼耳曳戟刺之、洞其腹、從其後出、亞撒黑殞沒、眾至其所、乃止。</verse>
				<verse number="24">約押及亞庇篩追押尼耳、至基亞相對之亞馬山、道由基遍野、時日已入。</verse>
				<verse number="25">便雅憫族從押尼耳、集為一隊、立於山岡。</verse>
				<verse number="26">押尼耳呼約押曰、以刃擊人、何久不已、豈不知、及其終也、必有困苦。民追同儔、爾不止之、將至何時。</verse>
				<verse number="27">約押曰、我指上帝以誓、如爾無角技之舉、則自朝迄今民不追其兄弟。</verse>
				<verse number="28">約押吹角眾止、不追以色列族、不復戰鬥。</verse>
				<verse number="29">押尼耳與其僕從、竟夕遄征、經平原濟約但、通畢倫至馬哈念。</verse>
				<verse number="30">約押不追押尼耳而歸、核數其眾、知大闢臣僕喪十九人、及亞撒黑。</verse>
				<verse number="31">押尼耳所率便雅憫族、為大闢臣僕所殺者、三百六十人。</verse>
				<verse number="32">約押與僕從、取亞撒黑尸、歸伯利恆、葬於父墓、竟夕遄征、黎明至希伯崙。</verse>
			</chapter>
			<chapter number="3">
				<verse number="1">掃羅家與大闢家戰、曠日持久、大闢愈強、掃羅家愈弱。</verse>
				<verse number="2">大闢在希伯崙生子、長暗嫩、乃耶斯烈地之女亞希暖所出。</verse>
				<verse number="3">次基利押、乃曾適拿八加密地之女亞庇該所出。三押沙龍、乃基述王達買女馬迦所出。</verse>
				<verse number="4">四亞多尼雅、乃哈及所出。五示法提亞、乃亞庇達所出。</verse>
				<verse number="5">六以特念、乃大闢妻以客拉所出、此六子者俱生於希伯崙。</verse>
				<verse number="6">斯時也、掃羅之家與大闢戰鬥、押尼耳強助之。</verse>
				<verse number="7">初掃羅之妃哩斯巴乃愛雅之女也、益破設責押尼耳、曰、我父嬪嬙、爾曷玷辱。</verse>
				<verse number="8">押尼耳怒曰、我不從猶大族、惟助爾父掃羅家、及其戚屬友朋、不陷爾於大闢手、爾反視我若犬首、今日乃為此女詰責我乎。</verse>
				<verse number="11">益破設無辭以對、畏之故也。</verse>
				<verse number="12">押尼耳遣使、謂大闢曰、斯土屬誰乎。又曰、爾與我約、我則助爾、使以色列族眾歸爾。</verse>
				<verse number="13">大闢曰、善、我與爾約、惟索一詞、爾歸我時、必攜掃羅女米甲至、否則毋許覿面。</verse>
				<verse number="14">大闢遣使、謂掃羅子益破設曰、昔我斷非利士人之皮一百、聘掃羅女米甲為妻、今當反我。</verse>
				<verse number="15">益破設遣使者、詣米甲夫拉億子八氐所、取之。</verse>
				<verse number="16">夫隨其後而哭、至巴戶林。押尼耳曰、汝盍歸。乃歸。</verse>
				<verse number="17">押尼耳與以色列族長老相議。曰、昔爾求大闢為王、治理爾眾。</verse>
				<verse number="18">今可立之、蓋耶和華嘗曰、我將使僕大闢拯我以色列族之民、脫於非利士人、及諸敵手。</verse>
				<verse number="19">押尼耳往說便雅憫人、旋至希伯崙、以以色列族及便雅憫家所欲為者、告大闢、</verse>
				<verse number="20">押尼耳與從者二十人、入希伯崙、覲大闢。大闢賜宴、</verse>
				<verse number="23">約押與眾軍旅既至、或告之曰、尼耳之子押尼耳入覲吾王、王遣之安歸。</verse>
				<verse number="24">約押見王曰、王果何為。押尼耳至此、爾遣之去、曷故。</verse>
				<verse number="25">豈不知尼耳子押尼耳至此、乃欺爾也。欲窺伺爾出入、與凡所為耳。</verse>
				<verse number="26">約押退、遣使追押尼耳、遇於西臘井傍、請復入邑、大闢不知。</verse>
				<verse number="27">押尼耳至希伯崙、約押佯欲私語、導至邑門側、刺其腹、致之於死、以報殺弟亞撒黑之仇。</verse>
				<verse number="28">大闢聞之曰、尼耳子押尼耳見殺、我與我民永無辜、耶和華為證。</verse>
				<verse number="29">罪歸約押、與其父家、願約押全家、或患白濁、或患癩疾、或扶杖而行、或殞沒於刃、或飲食匱乏、代有其人、相繼不絕。</verse>
				<verse number="30">約押及亞庇篩、殺押尼耳、因昔戰於基遍、曾戮其弟亞撒黑也。</verse>
				<verse number="31">大闢告約押與臣僕曰、當裂衣衣麻、為押尼耳哭、王親送喪。</verse>
				<verse number="32">葬押尼耳於希伯崙、王大聲哭泣、於其墓側、民眾亦哭。</verse>
				<verse number="33">王為押尼耳作悲歌曰、押尼耳之死、豈若罪犯哉。</verse>
				<verse number="34">爾手足無桎梏、猶人亡於匪類、爾之死亡、亦若是。民又為之哭。</verse>
				<verse number="35">時未及夕、民至於前、請大闢食餅。大闢誓曰、如日未入、而我食餅、或食諸物、願上帝罰我。</verse>
				<verse number="36">民見此甚悅、王凡所為、無不悅服。</verse>
				<verse number="37">當日以色列族眾咸知、殺尼耳子押尼耳者、非由於王。</verse>
				<verse number="38">王謂臣僕曰、今日在以色列族中、元戎陷於死亡、汝豈不知。</verse>
				<verse number="39">我雖受膏為王、今猶荏弱、而西魯雅之二子、桀驁不馴、願耶和華視惡人之罪戾、而報施焉。</verse>
			</chapter>
			<chapter number="4">
				<verse number="1">掃羅子聞押尼耳沒於希伯崙、則喪膽。以色列族眾、無不悚懼。</verse>
				<verse number="2">從掃羅子者、有軍長二、皆便雅憫族之庇綠人、臨門子也。一曰巴拿、一曰哩甲、庇綠之邑屬便雅憫族。</verse>
				<verse number="3">昔庇綠人遁於其大音、越至今日、仍旅於彼。</verse>
				<verse number="4">掃羅之子約拿單、惟遺一子、跛其足、名曰米非波設、昔掃羅及約拿單被害、有人自耶斯烈報其事、斯時是子僅五歲、其媼抱之以遁、疾趨而子墜地、足以是跛。</verse>
				<verse number="5">一日亭午、庇綠人、臨門子哩甲巴拿至益破設家、見其寢於床、</verse>
				<verse number="6">入室、佯欲取麥、則刺其腹而遁。</verse>
				<verse number="7">蓋入寢室、見其偃卧、擊而殺之、取其首級、竟夕遄征、經平原而去。</verse>
				<verse number="8">攜益破設首、至希伯崙、往見大闢、告曰、昔爾敵掃羅、欲害爾命、今日耶和華報我主我王之仇、害及其子、試觀益破設之首、已在於此。</verse>
				<verse number="9">大闢曰、拯我命脫諸難、耶和華為證、</verse>
				<verse number="10">昔有人在息臘告我曰、掃羅已沒、意欲報嘉音而獲賞、我反執而殺焉。</verse>
				<verse number="11">況爾行惡、入義者之家、殺之於床、我豈不罰爾罪、絕爾於地乎。</verse>
				<verse number="12">大闢乃命其少者殺之、斷其手足、懸於希伯崙沼上、取益破設首級、葬於希伯崙押尼耳墓。</verse>
			</chapter>
			<chapter number="5">
				<verse number="1">以色列族支派、咸至希伯崙、見大闢曰、我儕與爾誼屬同宗。</verse>
				<verse number="2">昔掃羅為王、治理我儕、爾導以色列族出入、耶和華有應許曰、爾必牧以色列族、為我民之長。</verse>
				<verse number="3">以色列族長老、既至希伯崙覲王、大闢與之立約、在耶和華前、長老以膏沐大闢、立為以色列王。</verse>
				<verse number="4">大闢即位時、年已三十、在位歷四十載。</verse>
				<verse number="5">在希伯崙轄猶大族、歷七年有半、在耶路撒冷、兼轄以色列 猶大二族、歷三十三年。</verse>
				<verse number="6">王率眾、至耶路撒冷、攻斯土之民、耶布士人、耶布士人意大闢不能入其邑、故告大闢曰、如跛者瞽者、爾不能勝、要難入此。</verse>
				<verse number="7">大闢取郇險要之所、更其邑名、以己名稱之。</verse>
				<verse number="8">時大闢曰、凡入暗竇、擊耶布士人、及我所惡之跛者瞽者、則可為軍長、蓋敵有言跛者瞽者尚存、則不得入室。</verse>
				<verse number="9">大闢扼居險要、稱大闢之邑、四周築垣、在米羅之內。</verse>
				<verse number="10">自此大闢、日漸昌大、萬有之上帝耶和華祐之。</verse>
				<verse number="11">推羅王希蘭、遣使攜柏香木、偕木工石工以至、為大闢建宮。</verse>
				<verse number="12">大闢知耶和華立己為以色列王、為其民以色列族故、鞏固其國。</verse>
				<verse number="13">大闢自希伯崙至耶路撒冷後、娶斯土之女、以為后妃、誕育子女。</verse>
				<verse number="14">在耶路撒冷所生者、臚列於左、沙母亞、說巴、拿單、所羅門、</verse>
				<verse number="15">益轄、以利書亞、尼弗、雅非亞</verse>
				<verse number="16">以利沙馬、以利亞大、以利法列。○</verse>
				<verse number="17">非利士人聞大闢為膏、為以色列王、則前來攻擊、大闢知之、據其險要。</verse>
				<verse number="18">非利士人至、遍於哩乏音谷、</verse>
				<verse number="19">大闢問耶和華曰、非利士人我當往攻之乎、爾其以彼付我手乎。耶和華曰、往哉、我必付於爾手。</verse>
				<verse number="20">大闢至巴勒比哩心、擊敵曰、耶和華破敵於我前、若水決而分流、故名其地曰、巴勒比哩心。</verse>
				<verse number="21">敵遣其偶像、大闢與臣僕取之。</verse>
				<verse number="22">非利士人復至、遍於哩乏音谷。</verse>
				<verse number="23">大闢詢耶和華、耶和華曰、爾勿往前、宜襲其後、在桑林相對之所。</verse>
				<verse number="24">如聞步履之聲、出於桑杪、則當速往、蓋耶和華已先爾而行、擊非利士人軍旅、</verse>
				<verse number="25">大闢遵耶和華命、擊非利士人、自基巴至伽息。</verse>
			</chapter>
			<chapter number="6">
				<verse number="1">大闢又簡於以色列族、得軍三萬。</verse>
				<verse number="2">率眾往猶大之巴勒、欲舁上帝之匱至、匱前民籲居𠼻𡀔［口氷］間萬有之主耶和華。</verse>
				<verse number="3">取上帝之匱、載於新車、御車者亞庇拿撻二子、一曰烏撒、一曰亞希阿、出亞庇拿撻之家、自山巔而下。</verse>
				<verse number="4">亞希阿行於匱前。</verse>
				<verse number="5">大闢及以色列族眾、踴躍於耶和華前或敲鈸、或播鼗擊磬、或鳴琴鼓瑟、其樂器間有松木所製者。</verse>
				<verse number="6">至拿干穀場、舁匱之牛桀驁不馴、烏撒僭扶上帝之匱。</verse>
				<verse number="7">耶和華怒責其過、使殞沒於匱前。</verse>
				<verse number="8">上帝擊烏撒、大闢不悅、名其地曰、比列烏撒、至於今日、其名尚存。</verse>
				<verse number="9">時大闢畏耶和華曰、可使耶和華之匱適我邑乎。</verse>
				<verse number="10">故不舁之至大闢邑中、轉往他所、至迦特人、阿別以東家。</verse>
				<verse number="11">耶和華之匱居彼三月、耶和華錫嘏於阿別以東全家。</verse>
				<verse number="12">或告大闢王曰、緣上帝之匱、耶和華錫嘏於阿別以東、暨凡所有。於是大闢往迎上帝之匱、於阿別以東家、歡然舁至大闢邑中。</verse>
				<verse number="13">舁耶和華匱之人、行才六步、大闢獻牛與肥畜為祭。</verse>
				<verse number="14">大闢衣枲公服、舞蹈於耶和華前、竭力以為。</verse>
				<verse number="15">大闢及以色列族眾、歡呼吹角、舁耶和華之匱以至。</verse>
				<verse number="16">耶和華之匱入大闢邑時、掃羅女米甲、自牖而窺、見大闢王、踴躍舞蹈於耶和華前、中心藐視之。</verse>
				<verse number="17">人舁耶和華之匱、置於其所、在大闢所張之幕、大闢獻燔祭、及酬恩祭、奉事耶和華。</verse>
				<verse number="18">其事既畢、則籲萬有之主耶和華名、為民祝嘏。</verse>
				<verse number="19">以色列族眾男女各有匪頒、饅首一團、酒一罇、葡萄乾一方、然後民歸。</verse>
				<verse number="20">大闢歸、為眷聚祝嘏、掃羅女米甲出迓、曰、今日以色列王、弛解其衣、若遊蕩之徒、既臣僕之婢、亦所目睹、安得為榮乎。</verse>
				<verse number="21">大闢曰、我之為此、第欲尊崇耶和華耳。昔耶和華遺棄爾父、及其全家、簡我為民長、治理以色列族、故在耶和華前、我必踴躍。</verse>
				<verse number="22">如因是事而藐視我、則我自待、必更卑微、然後爾所言之婢、將尊敬我。</verse>
				<verse number="23">由是掃羅女米甲、不復誕育、至於畢生。</verse>
			</chapter>
			<chapter number="7">
				<verse number="1">王坐於宮庭、蒙耶和華錫以綏安、不為四周之敵所害。</verse>
				<verse number="2">諭先知拿單曰、我居之宮、以柏香木創造、而上帝之匱、反在幔中。</verse>
				<verse number="3">拿單曰、耶和華祐爾、任意以行。</verse>
				<verse number="4">是夕耶和華命拿單曰、</verse>
				<verse number="5">往告我僕大闢、耶和華有言曰、欲建殿宇、為我居處、豈在爾乎。</verse>
				<verse number="6">我自導以色列族出埃及以來、迄於今日、恆寓帷幕、未嘗居殿。</verse>
				<verse number="7">我與以色列族偕、簡於支派之中、得數人使牧我民、我曷嘗命建柏香木殿、為我居所乎。</verse>
				<verse number="8">今當告我僕大闢、萬有之主耶和華云、昔爾在羊牢牧羊、我特遴選爾、使為我民以色列族長。</verse>
				<verse number="9">不論所往、我眷祐爾、絕爾諸敵、錫爾大名、同於斯世之豪傑。</verse>
				<verse number="10">我賜土於我民以色列族、使安居其所、得有恆業、不復遷移、不遭惡人之害。</verse>
				<verse number="11">如在疇昔、我命士師治理我民、以色列族、今我賜安於爾、不為敵所害、自此而後、必永爾國祚。</verse>
				<verse number="12">爾逝世之期既至、得與祖父同墓、我將以爾所出之苗裔、使繼爾位、鞏固其國、</verse>
				<verse number="13">彼將為我建殿、我必俾其國祚恆久弗替。</verse>
				<verse number="14">我必為其父、彼必為我子、若其行惡、我將責之、猶人之督責其子。</verse>
				<verse number="15">我必待之以恩、不若掃羅、恩義已絕。昔我棄掃羅、簡擇於爾、</verse>
				<verse number="16">必昌熾爾後、綿長爾祚、永世弗替。</verse>
				<verse number="17">拿單見異象、聞諭言、以告大闢。</verse>
				<verse number="18">大闢王入耶和華所、坐於前、禱曰、我主耶和華歟、我何人斯、我家世式微、乃蒙爾導我、有此今日、</verse>
				<verse number="19">曾是我主、以今所行、猶為不足、復有應許、欲昌我後、至於恆久、此豈世所常有乎。</verse>
				<verse number="20">我更有何辭哉。我主耶和華素悉僕衷、</verse>
				<verse number="21">爾有大作為、任意應許、爾曾言之、使僕預知。</verse>
				<verse number="22">我聞於人、耶和華上帝至大、無可比儗、其外無他。</verse>
				<verse number="23">昔爾涖臨埃及、拯以色列族、使為爾民、而名以播揚。爾行大事、深為可畏、以保爾民、斯土之眾、及其上帝、被爾驅逐、如是天下之億兆安能與斯民比儗乎。</verse>
				<verse number="24">以色列族之上帝耶和華歟、爾簡斯眾、以為爾民、恆久不已。</verse>
				<verse number="25">耶和華上帝、應許爾僕、克昌厥後、願踐前言、永世弗忘。</verse>
				<verse number="26">萬有之主以色列族之上帝耶和華、爾名永尊、願爾僕大闢之後、寖昌寖熾、</verse>
				<verse number="27">萬有之主以色列族之上帝耶和華已示厥僕、其後必昌、故爾僕敢祈禱若是。</verse>
				<verse number="28">我主耶和華、爾乃上帝、所言真實無妄、爾有應許、賜僕純嘏。</verse>
				<verse number="29">我主耶和華有言、錫嘏於爾僕之家、備於爾前、永世靡暨、今我禱告、願爾前言是踐。</verse>
			</chapter>
			<chapter number="8">
				<verse number="1">嗣後大闢擊非利士人敗之、取米的安馬。</verse>
				<verse number="2">又擊摩押、使其人伏地、以繩量度、區之為三、死亡者二、生存者一、由是摩押人服役於大闢、而進貢焉。</verse>
				<verse number="3">大闢往百辣河、欲得其地、則擊鎖巴王哩合子哈大底泄、</verse>
				<verse number="4">擄馬乘一千七百、步卒二萬、斷其馬筋、所存者惟駟一百。</verse>
				<verse number="5">大馬色之亞蘭人至、欲助鎖巴王、哈大底泄。大闢殺之、約二萬二千。</verse>
				<verse number="6">大闢遣兵戍大馬色、於是亞蘭人為大闢僕、而進貢。大闢不論所往、得耶和華祐。</verse>
				<verse number="7">哈大底泄僕眾、各執金干、大闢奪之、攜至耶路撒冷、</verse>
				<verse number="8">庇大庇羅太二邑、屬於哈大底泄、大闢取其銅、不可勝數。○</verse>
				<verse number="11">大闢王取器、與降國所進之金銀、俱獻於耶和華。</verse>
				<verse number="12">所伐者亞蘭、摩押、亞捫族、非利士人、亞馬力人、鎖巴王、哩合子哈大底泄、盡獲其貨財以獻。</verse>
				<verse number="13">大闢在鹽谷、殺以東人一萬八千、播揚其名、然後旋軍、</verse>
				<verse number="14">遣兵戍以東、而以東人咸為大闢僕、大闢不論所往、得耶和華祐。</verse>
				<verse number="15">大闢治理以色列、秉公行義於民間。</verse>
				<verse number="16">西魯雅子約押為軍長、亞希律子約沙法為史官。</verse>
				<verse number="17">亞希突子撒督、與亞庇亞塔子亞希米勒為祭司、西勑亞職繕寫。</verse>
				<verse number="18">耶何耶大子庇拿雅統轄劊役皂隸、大闢眾子咸為牧伯。</verse>
			</chapter>
			<chapter number="9">
				<verse number="1">大闢曰、掃羅裔尚有遺乎、緣約拿單故、我欲施恩於彼。</verse>
				<verse number="2">掃羅家有僕、名西巴、大闢王召之入見、問曰汝西巴乎。曰、是也。</verse>
				<verse number="3">王曰、掃羅家尚有人乎。我念上帝、欲施恩焉、西巴曰、約拿單遺一子、其足已跛。</verse>
				<verse number="6">掃羅孫約拿單子米非波設、至大闢所、俯伏而拜。大闢呼其名。對曰、僕在此。</verse>
				<verse number="7">大闢曰、毋畏、我緣爾父約拿單之故、施恩於爾、以祖掃羅之產業、復賜於爾、使爾恆偕我食。</verse>
				<verse number="8">米非波設頓首曰、僕何人斯、與已斃之犬何異、乃蒙爾眷顧若是。</verse>
				<verse number="9">大闢召掃羅之僕西巴、告之曰、凡屬掃羅家者、我已賜爾主之孫。</verse>
				<verse number="10">爾與爾子爾僕、必耕其田、斂其所產、使爾主之孫有糧可食、爾主之孫米非波設必恆偕我宴飲。西巴有子十五人、僕眾二十人。</verse>
				<verse number="11">西巴告王曰、循我主我王之命、爾之臣僕必悉遵行。王又曰、米非波設必偕我食、與王子無異。</verse>
				<verse number="12">米非波設有子尚幼、厥名米加。西巴全家為米非波設僕。</verse>
				<verse number="13">米非波設二足俱跛、居耶路撒冷、恆偕王宴飲。</verse>
			</chapter>
			<chapter number="10">
				<verse number="1">嗣後亞捫族之王薨、子哈嫩繼位。</verse>
				<verse number="2">大闢曰、昔拿轄善待我、我必善待其子。乃遣臣僕、至哈嫩所、唁其喪父。大闢臣僕詣亞捫族之地。</verse>
				<verse number="3">亞捫族諸伯、告其主哈嫩曰、爾謂大闢唁爾父喪、其意豈在尊崇乎、蓋遣其臣僕。欲詳察我邑、而使我敗亡耳。</verse>
				<verse number="4">於是哈嫩執大闢臣僕薙其鬚之半、中斷其衣、露其下體、然後縱之使去。</verse>
				<verse number="5">使者深以為恥、或以告大闢王、乃遣人諭之曰、且居耶利哥、俟鬚長而後旋歸。</verse>
				<verse number="6">亞捫族知大闢憾己、如惡惡臭、遣人至伯哩合、及鎖巴、借亞蘭人步卒二萬、至馬迦王、借兵一千、又至奪地、借兵一萬二千。</verse>
				<verse number="7">大闢聞之、則遣約押、率英武之士。</verse>
				<verse number="8">亞捫族出、陳列行伍、在邑門前。鎖巴哩合之亞蘭人、及奪地人、與馬迦僕從、別列其陳、在曠野之所。</verse>
				<verse number="9">約押見敵、前後列陳以攻、則簡以色列精銳之卒、陳列行伍、攻擊亞蘭人、</verse>
				<verse number="10">以餘軍付於弟亞庇篩、使陳列行伍、攻亞捫族、</verse>
				<verse number="11">曰、如亞蘭人強於我、爾必助我、如亞捫族強於爾、我必助爾。</verse>
				<verse number="12">宜強乃志、為我民及為我上帝之眾邑戰、願耶和華任意以行。</verse>
				<verse number="13">約押率軍前往、攻亞蘭人、使其敗北。</verse>
				<verse number="14">亞捫族見亞蘭人潰而奔、則亦遁逃、避亞庇篩、入於邑中。約押不攻亞捫族、而歸耶路撒冷。</verse>
				<verse number="15">亞蘭人見敗於以色列族、則復集、</verse>
				<verse number="16">哈大哩泄遣使招河外之亞蘭人、命其軍長說把、導之至希蘭。</verse>
				<verse number="17">或告大闢、遂集以色列族眾、濟約旦河、亦至希蘭。亞蘭人陳列行伍、攻擊大闢、</verse>
				<verse number="18">為以色列族所敗、大闢毀其車七百乘、戮其騎四萬匹、殛其軍長說把。</verse>
				<verse number="19">昔有列王、臣服於哈大哩泄、今見其為以色列族所敗、遂與以色列族修好、供其役事、嗣後亞蘭人不敢助亞捫族。</verse>
			</chapter>
			<chapter number="11">
				<verse number="1">歲聿云暮、列王出戰之時、大闢特遣約押、與其臣僕、及以色列族眾、使滅亞捫族、環攻喇巴。大闢駐於耶路撒冷。</verse>
				<verse number="2">日昃、大闢自床起、陟宮巔而遨遊、見婦沐浴、色殊艶麗。</verse>
				<verse number="3">乃遣人問婦為誰。或曰、以連之女、拔示巴、適赫人烏利亞為妻。</verse>
				<verse number="4">大闢遣使取之、既至與之偕寢、婦蒙不潔、自濯其身而歸。</verse>
				<verse number="5">旋即懷妊、遣人告大闢曰、我已懷妊。</verse>
				<verse number="6">大闢遣使詣約押所、曰、使赫人烏利亞至此、約押遵命。</verse>
				<verse number="7">烏利亞既至、大闢問曰、約押無恙耶、民亦無恙耶、戰事若何。</verse>
				<verse number="8">旋使烏利亞歸家濯足、烏利亞出王宮、王賜肴饌、以隨其後。</verse>
				<verse number="9">烏利亞寢於宮門、與王之臣僕偕、不返私第。</verse>
				<verse number="10">或告大闢、烏利亞未歸其第、大闢謂烏利亞曰、爾自遄征而至、曷不歸第。</verse>
				<verse number="11">烏利亞曰、法匱及以色列 猶大二族、俱居於幕、我主約押、及我主之僕從在野、建營而居處、我豈可歸第飲食、與妻偕寢乎。我指王以誓、亦指爾生命以誓、我必不行此。</verse>
				<verse number="12">大闢謂烏利亞曰、今日宿此、明日我遣爾往。烏利亞居耶路撒冷、至於明晨、</verse>
				<verse number="13">大闢召之於其前、賜以飲食、使之醉飽、至夕烏利亞出、寢於床、與主之臣僕偕、不歸其室。</verse>
				<verse number="14">詰朝大闢致書約押、付於烏利亞手。</verse>
				<verse number="15">書曰、戰事孔亟之時、使烏利亞列於前茅、命眾悉退、留彼獨在、被擊而死。</verse>
				<verse number="16">約押攻城、知敵勁旅之所在、而使烏利亞與戰、</verse>
				<verse number="17">邑眾悉出以戰約押、大闢臣僕殞沒者數人、赫人烏利亞亦死。</verse>
				<verse number="18">約押遣人、以戰事告大闢、</verse>
				<verse number="19">囑使者曰、汝以戰事告王、既畢其言、</verse>
				<verse number="20">如王怒曰、戰鬥之際、何逼近城垣、豈不知敵將自城射我乎。</verse>
				<verse number="21">昔耶魯庇設子亞庇米力、戰於提拜士、誰擊之死、非婦自墻擲磨石之上層、中之而喪亡乎。汝既知此、何近於城。則對曰、王之臣僕赫人烏利亞亦死。</verse>
				<verse number="22">使者至、以約押言告大闢、</verse>
				<verse number="23">使者曰、敵勝於我、出野與我相角、我復追襲、逼近邑門、</verse>
				<verse number="24">矢人自城上射爾臣僕、數人殞亡、王之臣僕赫人烏利亞亦死。</verse>
				<verse number="25">大闢謂使者曰、汝必告約押曰、勿以此為憂、亡於刃者、或彼或此、爾當攻城、愈奮其力、期以必陷、爾以是言勵其銳志。</verse>
				<verse number="26">烏利亞妻、聞夫已亡、為之哀泣、</verse>
				<verse number="27">哀既止、大闢遣人、召之入宮、為妻生子、然大闢所為、耶和華不悅。</verse>
			</chapter>
			<chapter number="12">
				<verse number="1">耶和華遣拿單見大闢、告曰、邑中有二人、一富一貧、</verse>
				<verse number="2">富者有牛羊、不可勝數、</verse>
				<verse number="3">貧者惟畜一羔、牝且稚、自購之後、養之與己子偕、食同食、飲同飲、卧於其懷、視若己女。</verse>
				<verse number="4">有旅人造富者之室、富者吝其牛羊、不以供給、乃取貧者之羔、烹之宴客。</verse>
				<verse number="5">大闢盛怒、謂拿單曰、我指耶和華以誓、若此者罪當死。</verse>
				<verse number="6">必償之四倍其羔、緣作是事、無矜憫之懷。</verse>
				<verse number="7">拿單告大闢曰、作此者爾也。以色列族之上帝耶和華云、我沐爾以膏、為以色列王、援爾於掃羅手、</verse>
				<verse number="8">得據爾主之業、取爾主之妻、以以色列 猶大二族、畀爾治理、爾猶以為寡、我更給爾貨財、難以悉計。</verse>
				<verse number="9">何藐視我命、行惡於我前、藉亞捫族之刃、殺赫人烏利亞、而取其妻為妻。</verse>
				<verse number="10">爾既藐視我、以赫人烏利亞之妻為妻、人必以刃擊爾家、歷久不已。</verse>
				<verse number="11">耶和華又云、我必使惡人生於爾家、爾之骨肉奪爾嬪妃、白晝宣淫、為爾目擊。</verse>
				<verse number="12">爾隱行是惡、我將於以色列族前顯以報爾。</verse>
				<verse number="13">大闢曰、我犯罪於耶和華。拿單曰、耶和華已宥爾罪、不至死亡。</verse>
				<verse number="14">爾之作為若此、使逆耶和華之人愈生厭惡、故爾所得之子必死。</verse>
				<verse number="15">拿單歸。耶和華擊烏利亞妻所生之子、遘疾垂危。</verse>
				<verse number="16">大闢緣子祈禱上帝、入內禁食、竟夕俯伏於地。</verse>
				<verse number="17">家之長老至其前、欲扶而起之、大闢不從、亦不偕食。</verse>
				<verse number="18">越至七日子死、大闢之臣僕不敢以告、意謂子尚生時、我與王言不聽、今子已死、如我相告、豈不愈傷其心乎。</verse>
				<verse number="19">大闢見臣僕切切私語、意子已死、故問臣僕曰、子死否。曰、死。</verse>
				<verse number="20">大闢遂起、濯身沐膏、更衣入耶和華室而崇拜、旋返宮庭、使人設席、以供己食。</verse>
				<verse number="21">臣僕曰、爾所為何意、子尚生時、爾禁食哭泣、今子已死、爾起而食。</verse>
				<verse number="22">曰子生存之日、我禁食哭泣者、蓋望上帝施恩、使子得保其生耳。</verse>
				<verse number="23">今子已死、我禁食何為、豈能返其魂乎。我將歸子所、子不復就我。</verse>
				<verse number="24">大闢慰藉其妻拔示巴、偕寢生子、命名所羅門。耶和華眷愛之。</verse>
				<verse number="25">遣先知拿單、賜子名耶底太亞、見愛於耶和華故也。○</verse>
				<verse number="26">約押攻亞捫族之喇巴、將取京都、</verse>
				<verse number="27">遣使至大闢曰、我攻喇巴、絕其邑中水道。</verse>
				<verse number="28">今爾可集餘民、建營攻擊、以陷其城、恐我獲勝、功歸於我。</verse>
				<verse number="29">大闢集民往喇巴、攻城拔之。</verse>
				<verse number="30">獲敵王之冕、重千五百兩、鑄以兼金、飾以寶石、人置於大闢首。邑中貨財、獲之甚多。</verse>
				<verse number="31">驅民出邑、或解以鋸、或擊以打禾之鐵具、或傷以斧斤、或使經陶瓦之所。大闢待亞捫族諸城俱若此、然後率眾凱旋、至耶路撒冷。</verse>
			</chapter>
			<chapter number="13">
				<verse number="1">大闢子押沙龍有妹、色殊艶麗、名曰大馬、見愛於異母兄暗嫩。</verse>
				<verse number="2">大馬尚屬處子、暗嫩戀慕情殷、意欲得之、以為甚難、至於患疾。</verse>
				<verse number="3">大闢兄、示米亞子約拿撻狡人也、與暗嫩為友、問之曰、爾為王子、日益憔悴、果何故與、請明告我。</verse>
				<verse number="4">暗嫩曰、押沙龍之妹大馬、我所屬意。</verse>
				<verse number="5">約拿撻曰、爾佯為遘病、委頓床笫、父來問時、則求之曰、容我妹大馬至此、於我前備餚、親授於我、俾我饜飫。</verse>
				<verse number="6">暗嫩遂寢、佯遘疾病、王至詢其安否。暗嫩曰、竊有所請、容妹大馬至此、備二餅於我前、親授我食。</verse>
				<verse number="7">大闢遣使召大馬曰、可詣爾兄暗嫩室、為之烹飪。</verse>
				<verse number="8">大馬既至、見兄暗嫩寢於室、取濕麵摶之、作餅煎熬、為其目擊、</verse>
				<verse number="9">以釜傾於其前。暗嫩不欲食、謂侍從曰、爾姑退。於是從人悉退。</verse>
				<verse number="10">謂大馬曰、可攜所製、入於寢室、親授於我、俾我食焉。大馬取所作之餅、入以與其兄、</verse>
				<verse number="11">既入、暗嫩摟之、曰、我妹與我偕寢。</verse>
				<verse number="12">曰、兄毋辱我、毋妄行、在以色列族中不可為此、</verse>
				<verse number="13">若然、何以掩我之羞、爾於以色列族中必為頑嚚。若告於王、王必聽從、使我于歸於爾。</verse>
				<verse number="14">暗嫩弗聽、強污其妹、與之偕寢。</verse>
				<verse number="15">其後憾之甚、其憾之情較愛之情尤切。遂告之曰、起、往哉。</verse>
				<verse number="16">曰、爾遣我去、較前所行、愈為不善。暗嫩弗聽、</verse>
				<verse number="17">召僕役曰、盍驅之出、出則上楗。</verse>
				<verse number="18">僕如其言。王女處室、常衣彩衣、大馬亦嘗衣此、</verse>
				<verse number="19">今裂之、蒙灰於首、按手其上、且行且哭。</verse>
				<verse number="20">其兄押沙龍問曰、爾兄暗嫩嘗與爾偕乎。我妹勿語、毋以為意、彼乃爾兄。於是大馬在兄押沙龍家獨處。</verse>
				<verse number="21">大闢王聞此、怒甚。</verse>
				<verse number="22">押沙龍銜憾暗嫩、因辱其妹、不與之交一語、以辨曲直。</verse>
				<verse number="23">越二年、押沙龍在以法蓮山麓之巴勒哈索、僱人剪羊毛、請王之眾子偕往。</verse>
				<verse number="24">覲王曰、臣僕僱人往剪羊毛、請王及群臣與我偕行。</verse>
				<verse number="25">王曰、我子、毋庸群去、恐費過奢。押沙龍強請之、亦不允、第為之祝嘏。</verse>
				<verse number="26">押沙龍曰、如爾不往、則兄暗嫩可偕我往、請爾俯允。王曰、彼往曷故。</verse>
				<verse number="27">押沙龍強求而允。暗嫩與諸子偕往。</verse>
				<verse number="28">押沙龍預囑其僕曰、待暗嫩飲酒已酣、我曰擊暗嫩、則殺之無畏、我既令爾、當強乃志、毋忝英武。</verse>
				<verse number="29">僕遵命以行。於是王之眾子起、各乘其驢而遁。</verse>
				<verse number="30">在途間未至、或告大闢曰、王之眾子、盡為押沙龍所殺、靡有孑遺。</verse>
				<verse number="31">王遂裂衣仆地、臣僕裂衣侍立。</verse>
				<verse number="32">大闢兄、示米亞子約拿撻曰、王之眾子、毋意其皆死、見殺者惟暗嫩一人、蓋彼辱其妹、自此日迄今、押沙龍欲殺之、其意已決。</verse>
				<verse number="33">我主我王、勿謂眾子已死而傷其心、蓋死者惟暗嫩耳。</verse>
				<verse number="34">押沙龍遁。戍城之卒迴顧、眾人沿山而至。</verse>
				<verse number="35">約拿撻告王曰、王之眾子至矣、應臣僕所言。</verse>
				<verse number="36">言既竟、王之眾子至、大聲而哭、王與臣僕、咸哭甚哀。</verse>
				<verse number="37">押沙龍遁於其述王、亞米忽子達買所。大闢思子懷憂、靡日或已。</verse>
				<verse number="38">押沙龍居其述、歷至三年。</verse>
				<verse number="39">大闢王見暗嫩已死、漸釋其哀、欲見押沙龍、時為思念。</verse>
			</chapter>
			<chapter number="14">
				<verse number="1">西魯雅子約押、知王中心思念押沙龍、</verse>
				<verse number="2">乃遣人至提哥亞、招哲婦、謂之曰、爾佯懷憂、身勿沃膏、當衣喪服、若為死恆哀之婦、</verse>
				<verse number="3">覲王與言。約押乃以言囑婦。</verse>
				<verse number="4">提哥亞地之婦、入覲於王、伏地拜曰、請王拯我。</verse>
				<verse number="5">王曰、爾緣何事。曰、我夫已死、遺我為嫠、婢有二子。</verse>
				<verse number="6">在田相鬥、排解無人、甲擊其乙、以至於斃。</verse>
				<verse number="7">闔家攻婢曰、殺昆弟者當解之至、以償弟命、然婢止存此子、猶爐存爝火、尚欲撲滅之乎、若是則我夫之名不能恆繼於世。</verse>
				<verse number="8">王曰、爾歸、我將為爾委人治理。</verse>
				<verse number="9">婦曰、我主我王歟、咎歸於我、及我父之家、爾與爾國、均無尤焉。</verse>
				<verse number="10">王曰、如人與爾嘖有煩言、使至我前、我不許其干犯爾。</verse>
				<verse number="11">曰、報仇之戚屬、欲加殺害、請王念爾之上帝耶和華、毋許其滅我子。王曰、我指耶和華以誓、汝子之一毫不隕於地。</verse>
				<verse number="12">婦曰、我主我王歟、容婢復進一辭。曰、可。</verse>
				<verse number="13">婦曰、王既為上帝之民折中若此、然王亦有差失、何不使亡人歸國。</verse>
				<verse number="14">我眾終必有死、如水傾地、不能復聚、故上帝不使償命、別設一法、俾亡者得免驅逐。</verse>
				<verse number="15">民使我危懼、故我曰必告於王、望允婢所求、</verse>
				<verse number="16">我與我子、人欲殲滅、不令我居上帝之業、王必俯允、援我於其手。</verse>
				<verse number="17">故婢曰、我主我王之言、致我慰藉、我主我王如上帝之使、辨其是非、望耶和華爾之上帝祐爾。</verse>
				<verse number="18">王曰、我有一言、諮諏於爾、願爾毋隱於我。婦曰、我主我王歟、願聞其言。</verse>
				<verse number="19">王曰、爾之言此、非為約押所使乎。婦曰、我主我王歟、我指爾生命以誓、我主我王、所言確然、弗爽毫釐、爾臣僕約押囑我言。</verse>
				<verse number="20">此事實緣於爾臣約押、我主我王自具智慧、如上帝之使、天下事無不洞悉。</verse>
				<verse number="21">王諭約押曰我今許爾、爾其往哉、召少者押沙龍以歸。</verse>
				<verse number="22">約押伏地、謝曰、臣僕所求、王其應許、今日我知於我主我王之前、得沾恩焉。</verse>
				<verse number="23">約押遂往其述、攜押沙龍至耶路撒冷。</verse>
				<verse number="24">王曰、可歸私第、毋覿我面。押沙龍旋歸、不與王相見。</verse>
				<verse number="25">押沙龍丰采甚都、自頂至踵、無少瑕疵、見譽於眾、遍以色列族無能比擬、</verse>
				<verse number="26">髮多而重、每值卒歲則翦之、循王權衡以計、得一百兩。</verse>
				<verse number="27">押沙龍生三子一女、女亦名大馬、姿容艶麗。</verse>
				<verse number="28">押沙龍居耶路撒冷二年、未能覿王。</verse>
				<verse number="29">乃邀約押、欲遣之覲王、約押不赴。至於再、亦若是。</verse>
				<verse number="30">諭僕從曰、約押田疇與我接壤、田有麰麥、汝往縱火以焚。僕遂焚之。</verse>
				<verse number="31">約押至押沙龍家、問曰、爾僕焚我田曷故。</verse>
				<verse number="32">押沙龍曰、我遣使邀爾至此、欲爾覲王、以我意告之曰、我自其述至此何為、弗如仍居於彼、今盍許我入覲、如我有咎請王加誅焉。</verse>
				<verse number="33">約押入覲、以此告王、遂召押沙龍入覲、俯伏於王前、王與接吻、</verse>
			</chapter>
			<chapter number="15">
				<verse number="1">嗣後押沙龍備車馬、簡僕從五十、趨承於前、</verse>
				<verse number="2">夙興、立於都門之側、凡有訟事詣王折中者、押沙龍招之曰、汝來自何邑。曰、僕自以色列族支派而至。</verse>
				<verse number="3">押沙龍曰、爾事善理直、其如王未委人以鞫何。</verse>
				<verse number="4">又曰、我願為士師於斯土、凡有訟事、咸詣我所、我必代之剖析。</verse>
				<verse number="5">有就押沙龍欲拜之者、押沙龍舉手扶之而接吻焉。</verse>
				<verse number="6">凡在以色列族中、欲詣王所以訟者、押沙龍待之若此、以是陰得人心。</verse>
				<verse number="7">越四年、押沙龍請於王曰、昔我於耶和華前曾許其願、今欲往希伯崙以酬、王其許我。</verse>
				<verse number="8">初爾臣僕、居亞蘭之其述、曾許願曰、如耶和華使我歸耶路撒冷、我必服事耶和華。</verse>
				<verse number="9">王曰、可安然以去。乃往希伯崙。</verse>
				<verse number="10">押沙龍預遣數人、以偵動靜、遍行以色列族諸支派、曰、爾聞角聲、則呼押沙龍在希伯崙為王。</verse>
				<verse number="11">押沙龍自耶路撒冷招二百人偕行、此眾秉性質樸、不識其謀為不軌。</verse>
				<verse number="12">亞希多弗、其祿人也、嘗為大闢議士、斯時獻祭於其祿、押沙龍召之與謀、於是叛黨日強、從者愈眾。</verse>
				<verse number="13">或告大闢曰、以色列族之心咸歸押沙龍。</verse>
				<verse number="14">大闢諭在耶路撒冷從己之臣僕曰、盍起而遁、否則不得避押沙龍、迅速往哉、恐其倏至、加害於我、刃殲邑民。</verse>
				<verse number="15">臣僕曰、我主我王所諭、臣咸願行。</verse>
				<verse number="16">王出、眷聚隨之、遺嬪妃十人、以守宮闈。</verse>
				<verse number="17">王出民從、旅於伯黑哈、</verse>
				<verse number="18">王之僕眾、即劊役皂隸、昔自迦特從王而至者六百人、悉於王前過焉。</verse>
				<verse number="19">王謂迦特人以太曰、爾與我偕曷故、爾仍還都、與新王偕居、爾乃異邦人、出亡至此、</verse>
				<verse number="20">爾來要無幾時、今我不知何適、安忍使爾從亡、爾仍還都、導爾同儕、願上帝恩寵、真實無妄、恆左右爾。</verse>
				<verse number="21">以太曰、我指耶和華而誓、亦指我主我王以誓、我主我王所往、臣僕必偕、雖生死而弗渝。</verse>
				<verse number="22">大闢曰、往哉、可濟其溪。迦特人以太、偕其侍從、與其幼穉同濟。</verse>
				<verse number="23">斯土有溪名汲淪、民濟是溪、大聲而哭、王亦濟、望野遄征。</verse>
				<verse number="24">撒督及利未族人偕行、舁上帝法匱、置之於彼、待民出邑、亞庇亞塔亦往。</verse>
				<verse number="25">王謂撒督曰、舁上帝之匱入城、如我蒙恩於耶和華前、則將使我反、見匱亦見聖幕。</verse>
				<verse number="26">如我不見悅於耶和華、則任其意而行。</verse>
				<verse number="27">又謂祭司撒督曰、汝乃先見者、爾與爾子亞希馬斯、及亞庇亞塔子約拿單、安然歸邑。</verse>
				<verse number="28">我將留於野之平原、待爾報我以信音。</verse>
				<verse number="29">撒督 亞比亞塔舁上帝之匱、至耶路撒冷、而居於彼、</verse>
				<verse number="30">大闢蒙首跣足、陟橄欖山、且陟且哭、侍從左右、亦蒙首哭泣。</verse>
				<verse number="31">或告大闢曰、亞希多弗從押沙龍、在叛黨之中。大闢曰、願耶和華以亞希多弗之謀、變為不智。</verse>
				<verse number="32">大闢躋山巔、崇拜上帝、有亞其人戶篩、自裂其衣、以塵蒙首、而迓大闢。</verse>
				<verse number="33">大闢謂之曰、若爾與我偕、適以阻我而已。</verse>
				<verse number="34">如爾歸城、佯告押沙龍欲為新王之臣、如昔之臣於爾父、則可為我敗亞希多弗之謀。</verse>
				<verse number="35">在彼有祭司撒督、亞庇亞塔助爾、爾於王宮所聞、必告於彼、</verse>
				<verse number="36">彼有二子即撒督子亞希馬斯、亞庇亞塔子約拿單、凡有所聞、使此子告我。</verse>
				<verse number="37">於是大闢友戶篩入城、押沙龍亦至耶路撒冷。</verse>
			</chapter>
			<chapter number="16">
				<verse number="1">大闢過山巔未遠、米非波設僕西巴、備二驢、載餅二百、葡萄乾一百穗、無花果一百方、酒一革囊、來迓。</verse>
				<verse number="2">王曰、汝攜此何意。西巴曰、驢為王眷聚所乘、餅及無花果供給少者、所有之酒以飲行野困憊者。</verse>
				<verse number="3">王曰、爾主之孫何在。曰、在耶路撒冷、彼曰、今日以色列族、必以祖之國祚、仍歸乎我。</verse>
				<verse number="4">王曰、米非波設所有、必歸於爾。西巴拜謝曰、願於我主我王前、得沾恩寵。</verse>
				<verse number="5">大闢王至巴戶林、有掃羅族、其喇子示每出、且行且詛、</verse>
				<verse number="6">石擊大闢、及王左右臣僕、民眾武士。</verse>
				<verse number="7">示每詛曰、汝乃殘忍之子、行惡之人、速去勿遲。</verse>
				<verse number="8">爾戮掃羅全家、移其國祚、今耶和華已報其仇、以爾國位、與子押沙龍、惟爾殘忍、自取咎戾。</verse>
				<verse number="9">西魯雅子亞庇篩告王曰、彼猶已斃之犬、詛我主我王、曷故、我請往斬其首。</verse>
				<verse number="10">王曰、西魯雅之子我與爾何與、耶和華使之詛大闢、誰能禦之、聽其咒詛可也。</verse>
				<verse number="11">又告亞庇篩與臣僕曰、我所生之子、尚欲害我命、況此便雅憫人乎。耶和華使詛而我容之。</verse>
				<verse number="12">庶幾耶和華眷顧我。緣其咒詛、加我以善。</verse>
				<verse number="13">大闢與從者行於道、示每行於山旁、相對之處、且行且詛、擲石揚塵。</verse>
				<verse number="14">王與侍從困憊、養其精力。</verse>
				<verse number="15">押沙龍與以色列族眾、及亞希多弗至耶路撒冷。</verse>
				<verse number="16">大闢友亞其人戶篩至押沙龍曰願王千歲、呼之者再。</verse>
				<verse number="17">押沙龍曰、奚不與友偕、爾何不敦友誼、</verse>
				<verse number="18">戶篩曰、耶和華所特簡、以色列族所遴選者、我必歸之、而與之偕。</verse>
				<verse number="19">我當服事者為誰、豈非王子乎、昔我事爾父者若何、今事爾亦當如是。</verse>
				<verse number="20">押沙龍謂亞希多弗曰、今日之事、如何處置、爾其斟酌之。</verse>
				<verse number="21">對曰、爾父留妃以守宮闈、爾與偕寢、以色列族中知爾為父所憾、必協力助爾。</verse>
				<verse number="22">有人張幕於宮巔、押沙龍遂御嬪妃、以色列族中無不知之。</verse>
				<verse number="23">亞希多弗昔從大闢、今從押沙龍、所議之事、人視之若諮諏於上帝。</verse>
			</chapter>
			<chapter number="17">
				<verse number="1">亞希多弗告押沙龍曰、我欲簡兵一萬二千、夤夜以行、追襲大闢、</verse>
				<verse number="2">乘其困乏喪膽、我必涖臨、使彼戰慄、侍從必遁、我擊其王。</verse>
				<verse number="3">爾所欲害之人、既已被擊、所遺民眾、率之歸爾、俾其安處。</verse>
				<verse number="4">押沙龍及以色列族長老、咸以其言為善。</verse>
				<verse number="5">押沙龍曰、召亞其人戶篩至、使與聞其諭。</verse>
				<verse number="6">戶篩既至、押沙龍曰、亞希多弗所言若此、可從之乎、否則請爾別畫一策。</verse>
				<verse number="7">戶篩曰、亞希多弗之計、不宜於今。</verse>
				<verse number="8">又曰、爾父與其侍從、素稱英武、爾所知也、今其衷懷暴怒、如熊在野而亡其子、爾父又善戰鬥、不宿於民中、</verse>
				<verse number="9">今在坎阱、或於他所。如爾從者數人初敗、眾聞其聲、必曰從押沙龍者見戮。</verse>
				<verse number="10">於是稱英武、猛若獅者、風聞乎此、必喪其膽、蓋以色列族皆知爾父為豪傑、侍從亦英武。</verse>
				<verse number="11">故我勸爾、集以色列族、自但至別是巴、如海沙之眾多、親往迎戰。</verse>
				<verse number="12">彼之所在、勿論何方、我必涖至、如露之降、徧於土壤、使彼及臣僕、靡有孑遺。</verse>
				<verse number="13">如彼入城、以色列族眾、必攜繩至、曳城入河、卷石靡遺。</verse>
				<verse number="14">押沙龍及以色列族眾曰、亞其人戶篩之議、較亞希多弗尤善。蓋耶和華欲廢亞希多弗議、以敗押沙龍。</verse>
				<verse number="15">戶篩以亞希多弗所勸押沙龍、及以色列族長老之言、與己所議者、悉告祭司撒督 亞庇亞塔、</verse>
				<verse number="16">令其遣使、速告大闢、曰、今夕勿居於野之平原、必速濟河、恐王與侍從、俱見並吞。</verse>
				<verse number="17">約拿單亞希馬斯不敢入城、居宴羅結、有女往告之、彼往欲告大闢王。</verse>
				<verse number="18">有孺子見之、告押沙龍、二人速往、至巴戶林人家、其院有井、二人下焉。</verse>
				<verse number="19">婦掩井口、布麥屑於上、以隱其蹤。</verse>
				<verse number="20">押沙龍僕至其家、問婦曰、亞希馬斯約拿單何在。婦曰、已濟溪矣、使者求而不得、乃返耶路撒冷。</verse>
				<verse number="21">其後二人自井出、往告大闢王、曰、亞希多弗所議若此、爾當速起濟河。</verse>
				<verse number="22">大闢與僕從、遂濟約但、待及黎明、民眾悉濟、不遺一人。</verse>
				<verse number="23">亞希多弗見所議不從則備驢反故邑、歸私第、以事囑其家人、自縊而死、葬於祖墓。</verse>
				<verse number="24">大闢至馬哈念。押沙龍與以色列族眾濟約但、</verse>
				<verse number="25">押沙龍使亞馬撒代約押為軍長。以色列人、以達拉與拿轄之女亞庇該、同寢生亞馬撒。亞庇該與約押母西魯雅誼屬姊妹。</verse>
				<verse number="26">押沙龍與以色列族、建營於基列、</verse>
				<verse number="27">大闢既至馬哈念、亞捫族、喇巴邑人、拿轄子說比、與羅底巴人、亞米利子馬吉、暨基列之羅結林人、巴西來咸至、</verse>
				<verse number="28">俱攜床笫、杯棬、瓦缶、小麥、麰麥、細麵、烘穀、豆之巨細與烘者、</verse>
				<verse number="29">蜜酥與羊、牛酪之餅、以供大闢、及其僕從、蓋曰、民在曠野饑渴困憊。</verse>
			</chapter>
			<chapter number="18">
				<verse number="1">大闢核其僕從、立千夫長、百夫長、</verse>
				<verse number="2">區民為三、以一委約押、以一委約押弟西魯雅子亞庇篩、以一委迦特人以太、王曰、我亦與爾偕往。</verse>
				<verse number="3">民曰、爾不可往、如我遁逃、死亡者半、敵志不在我、爾之一人、可當我萬、爾自城助我為幸。</verse>
				<verse number="4">王曰、爾以為善者、我無不行。於是王立於門側、軍旅或百或千向前而進。</verse>
				<verse number="5">王諭約押、亞庇篩、以太、曰、爾緣我故、少者押沙龍姑待以寛。王為押沙龍故囑諸軍長、民悉聽聞。</verse>
				<verse number="6">大闢之臣僕咸往田間、攻以色列族、戰於以法蓮林。</verse>
				<verse number="7">以色列族敗績、大闢臣僕戮其眾約二萬。</verse>
				<verse number="8">戰鬥之時、四方散布、死於林者、較亡於刃者尤眾。</verse>
				<verse number="9">押沙龍避大闢臣僕、乘騾行於大橡之下、首為茂枝所繫、懸於空際、所乘之騾逸而去。</verse>
				<verse number="10">或見之告約押曰、我見押沙龍懸於橡。</verse>
				<verse number="11">約押曰、爾既目睹、曷不擊之踣地、我必以十金與紳予爾。</verse>
				<verse number="12">或曰、雖得千金、我不敢擊王子、我聞王囑爾及亞庇篩以太曰、少者押沙龍慎勿加害。</verse>
				<verse number="13">如我害之、必陷己生命、於王前無所隱、而爾亦將加罪於我。</verse>
				<verse number="14">約押曰、我不可遲延。遂執三戈、見押沙龍懸於橡中、氣猶未絕、則剸其腹。</verse>
				<verse number="15">約押持兵之少者十人、環攻押沙龍而殺之。</verse>
				<verse number="16">約押吹角、禁止僕從、不追以色列族而歸。</verse>
				<verse number="17">擲押沙龍尸於林中巨阱、壘石其上、以色列族各歸故幕。</verse>
				<verse number="18">押沙龍尚存之時、嘗曰、我無遺子、以傳我名、故在王谷建柱、稱以己名、迨於今日、人尚稱之為押沙龍柱。○</verse>
				<verse number="19">撒督子亞希馬斯請約押曰、容我疾趨、以耶和華報仇之事、告之於王。</verse>
				<verse number="20">約押曰、王子既死、爾今日勿報信音、當俟他日。</verse>
				<verse number="21">約押告古示曰、爾往以所見者告王。古示揖約押而趨。</verse>
				<verse number="22">撒督子亞希馬斯亦請曰、容我接踵於古示之後。約押曰、吾子欲報信音而不獲賞、爾趨何為。</verse>
				<verse number="23">曰雖然、請容我趨。曰、可。亞希馬斯乃趨、道由平原、較古示愈疾。</verse>
				<verse number="24">大闢坐邑之月城間、戍卒登邑門之樓、遙見一人獨趨、</verse>
				<verse number="25">呼告於王、王曰、如惟一人、必報信音。其人疾走漸近。</verse>
				<verse number="26">戍卒又見一人趨至、告閽者曰、我又觀一人獨趨。王曰、彼亦報信者也。</verse>
				<verse number="27">戍卒曰、我視首趨者之步履、與撒督子亞希馬斯無異。王曰、彼善人也、必報嘉音。</verse>
				<verse number="28">亞希馬斯呼告於王、曰、捷矣、俯伏於王前、曰、當頌美爾之上帝耶和華、已將所犯我主我王者、付於爾手。</verse>
				<verse number="29">王曰、少者押沙龍安否。亞希馬斯曰、約押遣王之臣僕及我時、我見眾喧嘩、不知何故。</verse>
				<verse number="30">王曰、汝暫退、侍於側。遂遵其命。</verse>
				<verse number="31">古示至、曰、我主我王歟、我獲信音、今日耶和華已伸爾冤、報犯上之人。</verse>
				<verse number="32">王曰、少者押沙龍安否。古示曰、願我主我王之敵、暨諸犯上欲害爾者、咸如彼少者。</verse>
				<verse number="33">王甚憂、登邑門之樓而哭、且行且言曰、我子押沙龍、我子我子押沙龍、我願代爾死、我子我子押沙龍。</verse>
			</chapter>
			<chapter number="19">
				<verse number="1">或告約押曰、王緣押沙龍哀哭。</verse>
				<verse number="2">民聞王為子憂、故是日雖捷、轉以為憂。</verse>
				<verse number="3">民私歸邑、若戰敗者、恥而遁逃。</verse>
				<verse number="4">王掩面、大聲呼曰、我子押沙龍、我子我子押沙龍。</verse>
				<verse number="5">約押入宮覲王、曰、王之臣僕、今日拯爾之命、爰及后妃子女、爾乃使之懷羞。</verse>
				<verse number="6">是愛敵憾友、不顧方伯臣僕也。今日我知、如押沙龍尚存、而我儕咸死、爾乃懽然。</verse>
				<verse number="7">今爾當涖民、以甘言慰藉、否則我指耶和華發誓、今日至夕、一人不與爾偕、此害較爾自幼所遭者尤甚。</verse>
				<verse number="8">王遂起、坐於邑門、有告民曰、王坐於邑門。民遂覲王、蓋前此以色列族各歸故幕。</verse>
				<verse number="9">以色列諸支派相爭、曰、王拯我於敵手、又救我於非利士人、今乃為押沙龍故、出亡於外。</verse>
				<verse number="10">昔押沙龍為我沐膏、今亡於陳、爾何緘默、不導王歸。</verse>
				<verse number="11">大闢王遣人至祭司撒督亞庇亞塔、曰、當告猶大長老、曰、以色列族所言、傳聞於王宮、爾導王歸、何居人後乎。</verse>
				<verse number="12">爾乃王之昆弟、誼屬同宗、則導王歸。何居人後。</verse>
				<verse number="13">亦告亞馬撒曰、爾乃我骨肉之親、我必使爾代約押、恆為軍長、不然願上帝罰我。</verse>
				<verse number="14">於是猶大人咸懷一心、遣使告王曰、請王與臣僕偕歸。</verse>
				<verse number="15">王歸至約但、猶大人至吉甲以迓王、導之濟河。</verse>
				<verse number="16">巴戶林地、便雅憫族、其喇子示每、與猶大人偕、迓大闢王、其至甚速。</verse>
				<verse number="17">便雅憫族人一千咸從之至、亦與掃羅家僕西巴、及其子十五人、僕二十人、偕濟約但、為王前驅。</verse>
				<verse number="18">有人備筏、濟王眷聚、以及什物、王既濟河、其喇子示每俯伏王前。</verse>
				<verse number="19">曰、我主毋咎我、昔我主我王離耶路撒冷時、臣僕所行背逆之事、王毋繫念於懷。</verse>
				<verse number="20">我知有罪、故今日在約瑟族中、我至獨先、以迓我主我王。</verse>
				<verse number="21">西魯雅子亞庇篩曰、耶和華沐以膏者、示每詛之、其罪詎不當死。</verse>
				<verse number="22">大闢曰、西魯雅二子、我與爾何與、爾敵我於以色列族中、我今日復為以色列族王、奚可遽行殺戮。</verse>
				<verse number="23">王告示每曰、汝必不死、加以誓言。</verse>
				<verse number="24">掃羅孫米非波設亦至迓王、彼自王出亡及王安歸、不治其足、不飾其鬚、不澣其衣。</verse>
				<verse number="25">茲自耶路撒冷迓王、王曰、米非波設不偕我出亡何故。</verse>
				<verse number="26">對曰、我主我王歟、我既跛足、意欲備驢乘之、以赴王所、乃我僕欺我、</verse>
				<verse number="27">謗我於我主我王前、惟我主我王、智若上帝之使、請爾任意以行。</verse>
				<verse number="28">我祖全家、當殞沒於我主我王前、乃爾待臣僕、視若上賓、我尚有何詞、赴愬於王。</verse>
				<verse number="29">王曰、毋庸伸冤、我命爾及西巴分其土地。</verse>
				<verse number="30">米非波設曰、我主我王既安然歸宮、任其取一切可也。</verse>
				<verse number="31">基烈人巴西來、自囉其林而至、偕王濟約但、以送王行。</verse>
				<verse number="32">巴西來老邁、年已八十、其家巨富、王在馬哈念時、以所需供王。</verse>
				<verse number="33">王謂巴西來曰、與我偕往、我在耶路撒冷、以養贍爾。</verse>
				<verse number="34">巴西來曰、我之生存、要無幾年、我偕王往耶路撒冷、果何為乎。</verse>
				<verse number="35">我今年八十、所食所飲、不知其味、不別美惡、謳歌之男女、不能分其聲、臣與王偕、適以阻王而已。</verse>
				<verse number="36">第容臣濟約但、送王於咫尺之地、何必賞賚若是之厚乎。</verse>
				<verse number="37">容臣旋歸、死於故邑、葬於父母墓側、爾之臣僕金罕、可與王偕、任意以行可也。</verse>
				<verse number="38">王曰、金罕可與我偕、我必待之任爾所欲。爾尚有所求、我必相從。</verse>
				<verse number="39">僕眾濟約但、王既濟河、與巴西來接吻、為之祝嘏、巴西來歸。</verse>
				<verse number="40">王至吉甲、金罕偕行、猶大眾人、及以色列族之半送王。○</verse>
				<verse number="41">以色列族之餘民見王、曰、我之同儕猶大人、以王與眷聚、爰及僕從、濟約但河、而私導之歸、曷故。</verse>
				<verse number="42">猶大人語以色列族曰、王與我誼屬同宗、何因此而怒、我豈食王祿、受王餽者乎。</verse>
				<verse number="43">以色列族曰、立王十二支派、我有其十、故我得王較爾應多、爾欲導王歸、曷藐視我、不先與我議乎。然猶大人之言、較以色列族尤厲。</verse>
			</chapter>
			<chapter number="20">
				<verse number="1">便雅憫族、庇革哩子示巴、兇暴人也。吹角告眾、曰、我與耶西之子大闢無與、以色列族各歸故幕可也。</verse>
				<verse number="2">於是以色列族不從大闢、群從示巴。惟猶大人恆從大闢、自約但擁護至耶路撒冷、</verse>
				<verse number="3">大闢至耶路撒冷、既入王宮、貶前所遺守宮嬪妃十人、幽於別室、供其養贍、不復進御、使若嫠婦以畢其生。</verse>
				<verse number="4">王諭亞馬撒曰、限以三日、集猶大人、與爾偕至。</verse>
				<verse number="5">亞馬撒往、欲集猶大人、已逾限期。</verse>
				<verse number="6">大闢告亞庇篩曰、庇革哩子示巴必將貽害、尤甚於押沙龍、爾率爾兄之僕從、追襲其後、恐其入鞏固之城、我不能獲。</verse>
				<verse number="7">約押之兵、與劊役皂隸、及眾英武、群從之、出耶路撒冷、以追示巴、</verse>
				<verse number="8">至基遍之大磐、亞馬撒來迓、約押束衣繫紳、中挾利刃、猶藏於鞘、行時刃忽墜地。</verse>
				<verse number="9">約押謂亞馬撒曰、我兄安乎。以右手接其髯、欲與接吻。</verse>
				<verse number="10">亞瑪撒見約押拾刃、不以為意、約押刺之、腹洞腸流、毋庸再擊、已斃其命。約押及弟亞庇篩仍追庇革哩子示巴。</verse>
				<verse number="11">亞馬撒偃仆途側、血污遍體、約押僕從中有一人、立而呼曰、欲助約押、尊大闢者、當從約押。</verse>
				<verse number="12">見民至此而立、則移尸自大道至田野、掩之以布。</verse>
				<verse number="13">於是民從約押、追庇革哩子示巴。</verse>
				<verse number="14">示巴遍行以色列族諸支派、至伯馬迦之亞伯、及庇哩人之地、民眾咸集相從。</verse>
				<verse number="15">約押之軍至伯馬迦之亞伯、環攻其邑、築土為壘、逼近城壕、欲擊垣墻、而傾圮之。</verse>
				<verse number="16">邑中哲婦呼曰、請聽我言、願約押來前、我欲與言。</verse>
				<verse number="17">既近城前、婦曰、爾約押乎。曰、是也。曰、請聽婢言。曰、我聽之矣。</verse>
				<verse number="18">婦曰、疇昔人嘗有言、當往亞伯而諮諏、以斷事理。</verse>
				<verse number="19">我在以色列族中、和平忠厚、今爾欲殲滅以色列族之大邑、並吞耶和華之選民、誠何故與。</verse>
				<verse number="20">約押曰、我不欲滅絕、不欲並吞。</verse>
				<verse number="21">請以實情告爾、惟以法蓮山人、庇革哩子示巴、逆王大闢、今以之付我、我即離城而去。婦曰、必斬其首級、擲於城外。</verse>
				<verse number="22">婦用巧言勸眾、斬庇革哩子示巴、擲其首級與約押、約押吹角、眾離其城、而歸故幕。約押返耶路撒冷覲王。</verse>
				<verse number="23">約押為以色列軍長、耶何耶大之子庇拿雅統轄劊役皂隸、</verse>
				<verse number="24">亞多蘭理貢物、亞希律子約沙法為史官、</verse>
				<verse number="25">示法職繕寫、撒督亞庇亞塔為祭司、</verse>
				<verse number="26">雅耳人以喇為牧伯、咸從大闢。</verse>
			</chapter>
			<chapter number="21">
				<verse number="1">大闢在位之時年饑、歷三載、大闢諮諏於耶和華。耶和華曰、緣掃羅及其全家、殘忍是行嘗殺基遍人。</verse>
				<verse number="2">初基遍人不屬以色列族、乃亞摩哩族遺民。以色列族與之盟約、掃羅為以色列 猶大二族熱中而殺之、至是大闢召基遍人、</verse>
				<verse number="3">問曰、我為爾將何所為、以贖此罪、使爾為耶和華之選民而祝嘏。</verse>
				<verse number="4">基遍人曰、掃羅家有金銀、我不欲得、亦毋緣我之故、殺以色列族一民。曰、汝所言者、我必行之。</verse>
				<verse number="7">昔大闢與掃羅子約拿單、指耶和華而誓、故掃羅孫約拿單子米非波設、王矜憫焉。</verse>
				<verse number="8">乃以掃羅妃愛雅女哩斯巴所生二子亞摩尼 米非波設、亦以米何拉邑人、巴西來子亞得哩妻掃羅女米甲所生五子、</verse>
				<verse number="9">悉付基遍人手、懸於山上、在耶和華前、七人並亡、其時值麰麥始稔之日。</verse>
				<verse number="10">愛雅之女哩斯巴取麻布、布之於磐、自麥始稔之時、迨雨自天降、晝之飛鳥、夜之走獸、欲犯其尸、則驅之去。</verse>
				<verse number="11">或以掃羅妃愛雅女哩斯巴所為告大闢。</verse>
				<verse number="14">俱葬於掃羅父基士之墓、在便雅憫地之西拉、悉循王命、嗣後耶和華垂顧其地。○</verse>
				<verse number="15">非利士人復與以色列族戰、大闢率其臣僕往迎、戰時困憊、</verse>
				<verse number="16">哩乏音子以實庇諾、佩新刃、執銅戟、重百五十兩、欲殺大闢。</verse>
				<verse number="17">西魯雅子亞庇篩救之、殺非利士人、於是大闢僕從誓曰、斯後爾斷不可往戰、恐滅以色列族之光。</verse>
				<verse number="18">嗣後又與非利士人戰於坷伯、戶沙人、西庇該殺哩乏音子撒弗。</verse>
				<verse number="19">又與非利士人戰於坷伯、伯利恆人雅耳子耳哈難、殺迦特人、坷利亞弟、厥槍之柯、大如織器之梁。</verse>
				<verse number="20">又戰於迦特、有哩乏音子、形體傀偉、手足各有六指、共指二十有四。</verse>
				<verse number="21">侮以色列族時、大闢兄示每子約拿單殺之、</verse>
				<verse number="22">上四人俱哩乏音之子、居迦特邑、為大闢與臣僕所殺。</verse>
			</chapter>
			<chapter number="22">
				<verse number="1">耶和華拯大闢於群敵、及掃羅手、大闢乃作歌以頌之、</verse>
				<verse number="2">曰、耶和華如岡巒、如衛所、以拯救我、</verse>
				<verse number="3">上帝如山巖、我將倚賴、如干我藉以自衛、如角我恃以望救、如高峻之臺、如逋逃之藪、我之救主、援我於暴虐。</verse>
				<verse number="4">當頌美者惟耶和華、我曾籲之、蒙其拯我於敵、</verse>
				<verse number="5">欲殺我者若波濤向我旋繞。恆作惡者猶行潦、俾我恐懼。</verse>
				<verse number="6">幽冥之困苦環我身、死亡之機檻陳我前、</verse>
				<verse number="7">我遘艱辛之際、呼籲耶和華、祈我上帝、聲聞於上、彼自宮中、俯聽我祈。</verse>
				<verse number="8">上帝盛怒、大地震動、天基搖撼、</verse>
				<verse number="9">烟從鼻生、燄自口出、炭以之燃、</verse>
				<verse number="10">彼擘天雲而臨格、於其足下幽深玄遠、</verse>
				<verse number="11">乘𠼻𡀔［口氷］以奮飛、藉風為翼而顯現。</verse>
				<verse number="12">以晦冥為宮、以靉靆為幬。</verse>
				<verse number="13">前有光耀、炭以之燃。</verse>
				<verse number="14">耶和華自天起雷、至高者發其洪聲。</verse>
				<verse number="15">電閃如矢、眾敵敗北。</verse>
				<verse number="16">耶和華叱咤而吹其氣、則地基海底、悉顯露焉。</verse>
				<verse number="17">彼自上舉手、援我出於水中。</verse>
				<verse number="18">敵我者強悍、憾我者剛愎、惟耶和華拯我。</verse>
				<verse number="19">當臨難之日、敵軍突如其來、我所恃者耶和華而已。</verse>
				<verse number="20">緣我見悅於彼、故特加援手、導我至空曠之所。</verse>
				<verse number="21">耶和華視我義而加賞賚、見我潔而有報施。</verse>
				<verse number="22">耶和華之道我嘗恪守、弗敢作惡、違我上帝。</verse>
				<verse number="23">我恆遵其典章、日不忘其禮儀。</verse>
				<verse number="24">我侍其前、德無不備、兢兢自守、勿敢行惡。</verse>
				<verse number="25">故耶和華視我義而賞賚、見我潔而報施。</verse>
				<verse number="26">仁者爾賞以仁、義者爾報以義。</verse>
				<verse number="27">潔者爾酬以潔、逆者爾反以逆。</verse>
				<verse number="28">困苦者爾援以手、矜高者爾見之、俾其降格。</verse>
				<verse number="29">耶和華似明燈、燭於幽暗。</verse>
				<verse number="30">我賴耶和華驅入敵軍、賴我上帝以踰垣墻。</verse>
				<verse number="31">上帝所行、德無不備、耶和華所言、燬煉若金、凡賴之者、得其範衛焉。</verse>
				<verse number="32">耶和華為上帝、其外無他、我上帝至能、誰堪比儗。</verse>
				<verse number="33">上帝賜我能力、俾我道平直。</verse>
				<verse number="34">令我足甚疾、趨行若麀、升我於崇邱。</verse>
				<verse number="35">教我戰鬥、手關銅弓。</verse>
				<verse number="36">爾範衛我、拯救我、秉性溫良、使我為大。</verse>
				<verse number="37">爾使我所履之地恢廓、則無失足之虞、</verse>
				<verse number="38">我追襲敵後、若未殲滅、不復旋轅。</verse>
				<verse number="39">我攻擊之、並吞之、使仆足下、一蹶不振。</verse>
				<verse number="40">爾賜以膂力、能於戰鬥、使逆者至於敗亡。</verse>
				<verse number="41">俾我勝敵、憾我者滅之。</verse>
				<verse number="42">彼遙而望之、不見援兵、籲耶和華弗蒙應許。</verse>
				<verse number="43">我擣之使細、可儗塵沙、我踐之若衢路之泥。</verse>
				<verse number="44">民自相爭、爾乃援我、使為他族之巨魁、素所未識者、服役於我。</verse>
				<verse number="45">外人諂媚於我、聞名而歸順。</verse>
				<verse number="46">異邦之人必廢弛、束帶於腰、以離衛所。</verse>
				<verse number="47">耶和華永生、當頌美至能之主、品評救我之上帝。</verse>
				<verse number="48">上帝代我雪忿、使民來降。</verse>
				<verse number="49">舉我於敵、強悍者逆我、爾乃救我、舉我成高。</verse>
				<verse number="50">異邦之中余頌美耶和華、謳歌其名。</verse>
				<verse number="51">耶和華大拯所簡之王、曾沐以膏者、大闢及其苗裔、恆施厥恩、永世靡暨。</verse>
			</chapter>
			<chapter number="23">
				<verse number="1">厥後大闢復有言詞、備詳如左。雅各之上帝所沐以膏、升之為高、在以色列族中為善歌者、耶西之子大闢曰、</verse>
				<verse number="2">耶和華之神感我而言、我口所宣、即其詞也。</verse>
				<verse number="3">以色列族至能之上帝許我曰、必有義主、畏上帝而治人。</verse>
				<verse number="4">彼如旭日晨光、猶朝無雲、雨後日出、草萌其芽。</verse>
				<verse number="5">蒙上帝佑、吾裔必若是、彼與我立約、約已定擬、恆久不移、我望乎此、以得拯救、今雖未得、終必成之。</verse>
				<verse number="6">匪類如荊棘、人不得執、故必推而去之、</verse>
				<verse number="7">人欲斬刈、必用鐵戈與柯、而後立焚以火。○</verse>
				<verse number="8">大闢所轄之傑士、名列於左、首三傑之魁達門人耶說巴設、揮戈擊八百人、</verse>
				<verse number="9">其次亞合孫、多多子、以利亞撒、昔非利士人集戰、以色列族遁逃、從大闢者有三傑士、向前挑戰、此人亦在其中。</verse>
				<verse number="10">以利亞撒擊非利士人、雖至困憊、手仍執刃、當時耶和華賜其大獲全勝、民從其後、以得貨財。</verse>
				<verse number="11">其後有哈辣人亞基子沙馬、昔非利士人群集於種豆之田、以色列族逃遁、</verse>
				<verse number="12">沙馬立於田間、擊非利士人、耶和華賜以大捷。</verse>
				<verse number="13">秋非利士人建營於哩乏音谷、大闢之傑士三十、其中三人、至亞土蘭穴、以覲大闢、</verse>
				<verse number="14">當時大闢在衛所、非利士人戍伯利恆、</verse>
				<verse number="15">大闢不勝欣羨、曰、伯利恆邑門之側有井焉、甚欲汲其水以飲。</verse>
				<verse number="16">傑士三人、入非利士人之軍旅、馳突而過、至伯利恆邑門之井、汲水攜至、大闢不飲、乃灌於耶和華前、</verse>
				<verse number="17">曰、耶和華歟、彼冒死不顧、此水可儗其血、安忍飲之乎。故不飲。三傑所為、大率類此。</verse>
				<verse number="18">西魯雅子、約押弟、亞庇篩、在次三傑中為魁、持戈殺三百人、故在三傑中夙著名譽、</verse>
				<verse number="19">勇冠三傑、故為其魁、惟不得與首三傑抗衡並列。</verse>
				<verse number="20">甲泄地有巨富者、耶何耶大、其子庇拿雅勇毅非常、殺摩押之豪傑二人、又當飛雪之時、下阱殺獅、</verse>
				<verse number="21">又殺埃及壯士、埃及人執戈、庇拿雅執杖以迎、奪其戈而殺之。</verse>
				<verse number="22">耶何耶大子庇拿雅作此、在次三傑中、可列其名、</verse>
				<verse number="23">彼較三十傑士、尤為尊貴、惟與為首之三傑則弗能及、大闢立之為侍衛長。</verse>
				<verse number="24">約押弟亞撒黑、在三十傑士中、亦有伯利恆人、多多子、耳哈難。</verse>
				<verse number="25">哈律地二人沙馬、以利迦、</verse>
				<verse number="26">八氐人希力、提哥亞人益吉子以喇、</verse>
				<verse number="27">亞拿突人亞庇以泄、戶沙人米本乃亞合人、</verse>
				<verse number="28">撒門尼陀法人馬哈勑、</verse>
				<verse number="29">尼陀法人、巴拿子希立、便雅憫族其庇亞邑人、哩排子以太、</verse>
				<verse number="30">比喇頓人庇拿雅、迦實溪旁人希太、</verse>
				<verse number="31">亞把人亞庇亞本、巴𡀔米人押馬弗、</verse>
				<verse number="32">沙本人以利哈巴、雅善眾子中約拿單、</verse>
				<verse number="33">哈辣人沙馬、及沙臘、子亞希暗。</verse>
				<verse number="34">馬迦人孫亞哈拜子以利法列、其祿邑人、亞希多弗子以連、</verse>
				<verse number="35">加密人希斯勑、亞巴人怕勑、</verse>
				<verse number="36">鎖巴人拿單子以甲、伽得人巴尼、</verse>
				<verse number="37">亞捫人西勒 西魯雅子約押持兵之士、庇綠人拿哈利、</verse>
				<verse number="38">以得二人、以喇伽立、</verse>
				<verse number="39">赫人烏利亞、共三十七人、</verse>
			</chapter>
			<chapter number="24">
				<verse number="1">耶和華復怒以色列族、任大闢眩惑於衷、使核猶大 以色列二族、</verse>
				<verse number="2">軍長約押侍側王諭之曰、爾遍行以色列族支派、自但至別是巴、核其民數、反而告我。</verse>
				<verse number="3">約押告王曰、勿論民數多寡、惟願耶和華爾之上帝、增益百倍、我主我王目擊其事、然我主我王喜於核民、誠何故哉。</verse>
				<verse number="4">王意已決、約押及武士長不能違、於是退而核數以色列族、</verse>
				<verse number="5">濟約但至伽得河中之亞囉耳、建營於邑南、牙設相向之所。</verse>
				<verse number="6">後至基列、答丁合示地、及但雅安、環繞至西頓、</verse>
				<verse number="7">至推羅城、與希未 迦南諸邑、延出猶大南方、至別是巴、</verse>
				<verse number="8">遍行其地、凡越九月二十日、而返耶路撒冷。</verse>
				<verse number="9">約押核民眾、以數進於王、以色列族能從軍者八十萬、猶大族五十萬。</verse>
				<verse number="10">大闢核民既畢、中心不安、禱於耶和華曰、我所行者、大干罪戾、不智孰甚、求耶和華宥僕之過。</verse>
				<verse number="11">先見者伽得為大闢所倚重、詰朝大闢起、耶和華命彼、</verse>
				<verse number="12">往告大闢曰、三災之中、耶和華必降一於爾、使爾自擇。</verse>
				<verse number="13">伽得告大闢曰、或饑饉臨於爾土、歷至七年、或為敵追襲、歷至三月、或瘟疫流行爾國、歷至三日、爾其思之、俾我反告遣我者。</verse>
				<verse number="14">大闢曰我迫阨甚矣耶和華矜憫為懷、願陷於其手、勿陷於人手。</verse>
				<verse number="15">當日清晨、耶和華降疫癘、遍染以色列族、迄至所定之期、自但及別是巴死者七萬。</verse>
				<verse number="16">天使在耶路撒冷、舉手欲擊都城、耶和華怒息、諭勦民之天使曰、足矣、可止爾手。其時天使在耶布士人。亞勞拿之穀場。</verse>
				<verse number="17">大闢見擊民之天使、則曰、我犯罪行惡、何與群羊、請爾攻我、及我父之家。</verse>
				<verse number="18">時伽得見大闢曰、往前築壇、奉事耶和華、在耶布士人亞勞拿之穀場。</verse>
				<verse number="19">大闢依伽得之言、遵耶和華之命而行。</verse>
				<verse number="20">亞勞拿遙見王與群臣咸至、遂出、伏地拜王、</verse>
				<verse number="21">曰我主我王、蒞臨僕所、曷故。大闢曰、欲購穀場、以築祭壇、奉事耶和華、使疫止於民間。</verse>
				<verse number="22">亞勞拿曰、我主我王、取所欲取、獻所欲獻、在此有牛、以為燔祭、亦有打穀之器、與牛軛為柴。</verse>
				<verse number="23">亞勞拿以此物悉予王、慨然無吝色、曰、願爾之上帝耶和華悅爾。</verse>
				<verse number="24">王曰、不然、我欲購之、以償其值、不欲不費貲財、而獻燔祭、奉吾之上帝耶和華。於是大闢以金二十有五、購穀場與牛。</verse>
				<verse number="25">在彼築壇、奉事耶和華、獻燔祭及酬恩之祭於上、耶和華允所祈、恤其國民、瘟疫止息、不染於以色列族地。</verse>
			</chapter>
		</book>
		<book number="11">
			<chapter number="1">
				<verse number="1">大闢王壽高年邁、雖蔽以衣而不溫。</verse>
				<verse number="2">臣僕告曰、緣我主我王之故、必求處女、侍於王側、為王左右、卧於王懷、使我主我王得溫焉。</verse>
				<verse number="3">遂遍以色列四境、以求麗姝、得書念女亞庇煞、導之覲王。</verse>
				<verse number="4">女有殊色、為王左右而侍於側、王不御焉。○</verse>
				<verse number="5">哈及所出之子亞多尼雅期許自高、曰、我必為王。遂備車馬、簡僕從五十人、趨承於前。</verse>
				<verse number="6">此子乃押沙龍弟、丰采甚都、在昔其父、未嘗詰其所為何事、故不使懷憂。</verse>
				<verse number="7">亞多尼雅與西魯雅子約押、及祭司亞庇亞塔私議、欲其相從、以為輔翼。</verse>
				<verse number="8">惟祭司撒督、及耶何耶大子庇拿雅、先知拿單、示每、哩以、暨大闢之武士、咸弗協從。</verse>
				<verse number="9">亞多尼雅在隱羅結、於鎖希列石上、宰牛羊肥畜、以宴眾兄弟、王之子及王之臣、猶大族眾。</verse>
				<verse number="10">惟先知拿單、與庇拿雅、及眾武士、暨弟所羅門、俱不蒙請。</verse>
				<verse number="11">拿單告所羅門母拔示巴、曰、吾聞哈及子亞多尼雅即位、我主大闢未之知也。</verse>
				<verse number="12">今我獻一策、請爾從焉、俾拯爾及爾子所羅門之命。</verse>
				<verse number="13">當往覲大闢王、告之曰、昔我主我王、與婢相誓、婢子所羅門必即位、繼爾為王、今亞多尼雅即位、曷故。</verse>
				<verse number="14">爾陳言之際、我接踵而入、以證爾言之不謬。</verse>
				<verse number="15">拔示巴入宮覲王、王年已邁、書念女亞庇煞侍側。</verse>
				<verse number="16">拔示巴伏拜王前、王曰、汝欲何為。</verse>
				<verse number="17">曰、昔我主指爾之上帝耶和華、與婢發誓、言婢之子所羅門必踐位、繼爾為王。</verse>
				<verse number="18">今亞多尼雅即位、我主我王不知也。</verse>
				<verse number="19">彼宰牛羊肥畜、不可勝計、以請王之眾子、與祭司亞庇亞塔、軍長約押、惟爾之臣僕所羅門不見請。</verse>
				<verse number="20">今以色列族眾所仰者、惟待王明言、我主我王之後、誰踐爾位、</verse>
				<verse number="21">不然、則我主我王返本之後、我與我子將視同罪人矣。</verse>
				<verse number="22">陳言於王之時、先知拿單進。</verse>
				<verse number="23">或告王曰、先知拿單至。既至王前、俯伏於地。</verse>
				<verse number="24">曰我主我王、豈言亞多尼雅必踐爾位、繼爾為王乎。</verse>
				<verse number="25">今日彼宰牛羊肥畜、難以悉數、請王眾子、與軍長、及祭司亞庇亞塔、俱飲食於前、呼曰、願亞多尼雅王千歲。</verse>
				<verse number="26">惟臣、與祭司撒督、及耶何耶大子庇拿雅、暨爾之臣僕所羅門、俱不蒙請。</verse>
				<verse number="27">此豈為我主我王所許乎。當繼我主我王之位者、其人已定、而不我告、誠何故與。</verse>
				<verse number="28">大闢王曰、召拔示巴。拔示巴遂進、侍於王前。</verse>
				<verse number="31">拔示巴伏地拜王、曰、願我主大闢王千歲。</verse>
				<verse number="32">大闢王曰、召祭司撒督、先知拿單、耶何耶大子庇拿雅至此。咸至王前。</verse>
				<verse number="33">王諭之曰、爾率王之僕從、令吾子所羅門乘我騾、送至其訓、</verse>
				<verse number="34">使祭司撒督、與先知拿單、沐之以膏、為以色列王、吹角曰、願所羅門王千歲。</verse>
				<verse number="35">爾必從之、使踐我位、代我為王、蓋我命之為以色列 猶大二族之主。</verse>
				<verse number="36">耶何耶大子庇拿雅對曰、固所願也。願我主我王之上帝耶和華所命亦若是。</verse>
				<verse number="37">昔耶和華祐我主我王、今願祐所羅門、使其國較我主我王之國尤大。</verse>
				<verse number="38">於是祭司撒督、先知拿單、耶何耶大子庇拿雅、及劊役皂隸、俱往、請所羅門乘大闢王之騾、送之至其訓、</verse>
				<verse number="39">會幕有膏、盛於角中、祭司撒督取之、以沐所羅門、然後吹角、眾盡懽呼曰、願所羅門王千歲。</verse>
				<verse number="40">民眾品簫、欣喜相從、其聲震地。○</verse>
				<verse number="41">亞多尼雅與眾客、飲食既畢、咸聞懽聲、約押又聞吹角之聲、則曰、城中喧嘩曷故。</verse>
				<verse number="42">言時、祭司亞庇亞塔子約拿單至。亞多尼雅謂之曰、爾為義士、必報嘉音、可進於此。</verse>
				<verse number="43">約拿單告亞多尼雅曰、我主大闢王、立所羅門為王、此事誠然。</verse>
				<verse number="44">王遣祭司撒督、先知拿單、耶何耶大子庇拿雅、同劊役皂隸、從所羅門、使乘王騾、</verse>
				<verse number="45">祭司撒督、及先知拿單、在其訓、沐之以膏、立之為王、由彼而至、懽聲震地、爾所聞者即此。</verse>
				<verse number="46">今所羅門踐其國位。</verse>
				<verse number="47">王之臣僕、祝我主大闢王時、皆言願上帝以所羅門之名、較王名尤尊、其國較王國尤大。王聞是言、伏床而拜上帝。</verse>
				<verse number="48">曰當頌美以色列族之上帝耶和華、賜我子得踐國位、俾我目擊其事。</verse>
				<verse number="49">時亞多尼雅眾客恐懼、起而四散。</verse>
				<verse number="50">亞多尼雅畏所羅門、往執壇角。</verse>
				<verse number="51">或告所羅門曰、亞多尼雅畏所羅門王、自執壇角、曰、願所羅門今日與我發誓、不以刃擊臣。</verse>
				<verse number="52">所羅門曰、如其為義士、則彼之髮一毫不隕、若其作惡、則必死亡。</verse>
				<verse number="53">所羅門王遣人詣壇、攜亞多尼雅至、伏拜王前、所羅門諭之曰、汝歸可也。</verse>
			</chapter>
			<chapter number="2">
				<verse number="1">大闢逝世之期將至、囑其子所羅門曰、</verse>
				<verse number="2">我將逝世、無異凡民、強乃志、為豪傑、</verse>
				<verse number="3">當供爾上帝耶和華之役、行由其道、守其禁令禮儀、循其典章法度、遵摩西律例所載、則無論所往、凡有作為、可納福祉。</verse>
				<verse number="4">昔耶和華有應許、若我子孫所為謹恪、一心一意行於其前、真實毋妄、則不絶我嗣、踐以色列國位。如爾恪守斯命、則其前言必不食也。</verse>
				<verse number="5">昔西魯雅子約押、背逆乎我、亦殺以色列族軍長二人、即尼耳子押尼耳、益帖子亞馬撒、彼於綏安之日、殘害人命、與戰鬥之際無異、以人血染所束之紳、所着之履、其事皆爾所知。</verse>
				<verse number="6">循爾智慧以行、不使其皓然白首、安樂歸墓。</verse>
				<verse number="7">昔我避爾兄押沙龍時、基列人巴西來眾子來迓、故當待之以恩、視若上賓。</verse>
				<verse number="8">我往馬哈念時、巴戶林地便雅憫族其喇子示每詛我以厲詞、逮我歸約但之時、彼來晉接、故我指耶和華而誓、必不戮之以刃。</verse>
				<verse number="9">惟爾有智、知所當為、必視示每若負罪戾、使其皓然白首、流血歸墓。</verse>
				<verse number="10">大闢既薨、與祖父同葬於大闢邑。</verse>
				<verse number="11">大闢轄以色列族歷四十載、在希伯崙歷七年、在耶路撒冷歷三十三年。</verse>
				<verse number="12">所羅門繼父大闢之位、其國鞏固。○</verse>
				<verse number="13">哈及子亞多尼雅見所羅門母拔示巴。拔示巴曰、汝為平康而至乎。曰、然。</verse>
				<verse number="14">曰、我有事以告。曰、請言其詳。</verse>
				<verse number="15">曰、國祚屬我、向者以色列族歸心於我、使我即位、乃爾所知。然耶和華反以國祚錫我兄弟。</verse>
				<verse number="16">今我有事求爾、請毋相辭。曰、爾試言之。</verse>
				<verse number="17">曰、所羅門王、凡事必從爾命、故請爾求之、以書念女亞庇煞、給我為妻。</verse>
				<verse number="18">拔示巴曰、諾、我必為爾求王。○</verse>
				<verse number="19">拔示巴遂入覲所羅門王、為亞多尼雅而求。王起晉接、以拜其母、復坐於位、更為設坐、使王母坐於右。</verse>
				<verse number="20">母曰、我有事求爾、請勿相辭。王曰、我母所求、必無不從。</verse>
				<verse number="21">曰請以書念女亞庇煞、給爾兄亞多尼雅為妻。</verse>
				<verse number="22">所羅門王曰、母為亞多尼雅求予以書念女亞庇煞、果何故歟。彼為我兄、盍求國祚歸之、彼有祭司亞庇亞塔、及西魯雅子約押以為輔翼。</verse>
				<verse number="23">遂指耶和華而誓、曰、因亞多尼雅言此、必喪其命、不然願上帝罰我。</verse>
				<verse number="24">耶和華既踐其前言、使我繼父大闢之位、以國祚賜我、我指之而誓、亞多尼雅見戮、必於今日。</verse>
				<verse number="25">遂使耶何耶大子庇拿雅擊之、以斃其命。</verse>
				<verse number="26">王告祭司亞庇亞塔曰、昔爾舁耶和華上帝之匱、在我父大闢前、恆與我父同憂、今雖當死、我不於此時殺爾、盍歸故土亞拿突。</verse>
				<verse number="27">遂驅亞庇亞塔、不使為耶和華之祭司。於是耶和華在示羅、論以利家之言應矣。</verse>
				<verse number="28">昔約押不從押沙龍、後從亞多尼雅、今聞王所為、則遁於耶和華會幕、而執壇角。</verse>
				<verse number="29">或以此事告所羅門、所羅門遣耶何耶大子庇拿雅擊之。</verse>
				<verse number="30">庇拿雅至耶和華會幕、告約押曰、王使爾出。曰、否、我必死於此、庇拿雅以約押言反告於王。</verse>
				<verse number="31">王曰、可如其言而行、擊而葬之、於是約押流無辜之血、其罪不歸於我、亦不歸我父之家。</verse>
				<verse number="32">彼刃擊二人、較己尤善、即以色列族軍長尼耳子押尼耳、猶大族軍長益帖子亞馬撒、我父大闢不之知也、今耶和華必以是罪歸之。</verse>
				<verse number="33">此罪必永歸約押、及其苗裔、惟耶和華必賜平康於大闢眷聚、爰其苗裔、至於國家永世靡暨。</verse>
				<verse number="34">耶何耶大子庇拿雅遂往擊約押、殺之、葬於私宅、地鄰曠野。</verse>
				<verse number="35">王使耶何耶大子庇拿雅代約押為軍長、使祭司撒督代亞庇亞塔。</verse>
				<verse number="36">王召示每、諭之曰、爾當建室於耶路撒冷、杜門勿出。</verse>
				<verse number="37">如爾出而濟汲淪溪、當日必死、死則罪歸乎爾。</verse>
				<verse number="38">示每曰、斯言甚善、我主我王所命、臣必遵行。示每恆居耶路撒冷、</verse>
				<verse number="39">越三年、示每二僕遁於迦特王馬迦子亞吉所、或告示每曰、爾僕在迦特。</verse>
				<verse number="40">示每備驢啟行、往迦特見亞吉、索取其僕、攜之而歸。</verse>
				<verse number="41">或以示每所為、告於所羅門。</verse>
				<verse number="42">王召之曰、我曾使爾指耶和華而發誓、又戒爾云、如爾出外遨遊、當日必死。爾對曰、所言甚善、是事非有之乎。</verse>
				<verse number="43">何爾不守所誓、不遵我命乎。</verse>
				<verse number="44">又曰、昔爾以惡待我父大闢、爾心所知、今耶和華必因是惡而報施焉。</verse>
				<verse number="45">惟王必蒙祝嘏、大闢之國祚、在耶和華前、必恆久弗替。</verse>
				<verse number="46">王命耶何耶大子庇拿雅出擊之、以斃其命、於是國祚以定、歸於所羅門。</verse>
			</chapter>
			<chapter number="3">
				<verse number="1">所羅門與埃及王法老訂婚姻、娶其女、迓之進大闢邑、待及建置宮室、創造耶和華殿築耶路撒冷四周之垣、既畢、然後歸宮。</verse>
				<verse number="2">當時未建宮殿、以籲耶和華名、故民在崇邱獻祭。</verse>
				<verse number="3">所羅門愛耶和華、遵父大闢所立之禮儀而行、惟獻祭焚香於崇邱。此大闢所未行也。</verse>
				<verse number="4">基遍有崇邱、更播聲聞、王往彼獻牲畜一千、以為燔祭。</verse>
				<verse number="5">至夕、耶和華夢中顯現於所羅門曰、爾有所求、我無弗予。</verse>
				<verse number="6">所羅門曰、昔我父大闢、真實無妄、行善為義於爾前、爾施厚恩、使子繼其位、今日之事為證。</verse>
				<verse number="7">我之上帝耶和華以臣僕為王、代父大闢、我尚幼沖、不知治民、</verse>
				<verse number="8">爾所簡之民甚眾、不可勝數、爾之臣僕居於其中、</verse>
				<verse number="9">孰能聽訟於斯眾之間乎、故祈爾使僕聰慧、可辨是非、為民折中。</verse>
				<verse number="10">耶和華聞所羅門所祈、而悅其言、</verse>
				<verse number="11">謂之曰、爾不求遐齡、巨富、勝敵、乃求聰慧、可以聽訟、</verse>
				<verse number="12">我則許爾所求、以智慧之心錫汝、爾之前未有若是、爾之後亦不能若是。</verse>
				<verse number="13">爾所未求者、我亦賜爾、即貨財尊榮、爾之畢生、列王之中、無可比儗。</verse>
				<verse number="14">如爾行由我道、守我禁令禮儀、循爾父之所為、我亦將錫爾遐齡。</verse>
				<verse number="15">所羅門既寤、知涉於夢寐、遂至耶路撒冷、立耶和華法匱前、獻燔祭酬恩祭、賜宴與僕從、</verse>
				<verse number="16">時有二妓至、立於王前、</verse>
				<verse number="17">其一曰、我主歟、我偕彼同居一室、我產一子於室中、</verse>
				<verse number="18">越三日、彼亦產一子、處此室者惟我二人、無人與居。</verse>
				<verse number="19">彼至夕而寢、誤壓其子、致死。</verse>
				<verse number="20">中夜睡覺、見我尚寢、則取我子、抱於其懷、而置死子於我側。</verse>
				<verse number="21">昧爽、我起哺子、見子已死、既明察之、乃非我所產。</verse>
				<verse number="22">一曰、不然、生者屬我、死者屬爾。對曰、不然、死者爾子、生者我子、於是爭辨於王前。</verse>
				<verse number="23">王曰、此云、生者我子、死者爾子。彼云、死者爾子、生者我子。</verse>
				<verse number="24">王又曰、攜刃至此、人攜刃至王前。</verse>
				<verse number="25">王曰、剖生子為二、使各得其半。</verse>
				<verse number="26">生子之母、中心如焚、告王曰、我主歟、願以生子給之、斷勿加害。其一曰、勿歸於我、勿歸於彼、剖之可也。</verse>
				<verse number="27">王曰、先言者乃生子之母、以子歸之、斷勿加害。</verse>
				<verse number="28">以色列族眾、聞王所擬若是、知王感於上帝、得智以折中、故無不寅畏焉。</verse>
			</chapter>
			<chapter number="4">
				<verse number="1">所羅門為王、治以色列族眾。</verse>
				<verse number="2">所屬群臣臚列於左、撒督子亞薩哩亞為牧伯。</verse>
				<verse number="3">示沙二子、以利何烈 亞希亞職繕寫。亞希律子約沙法為史官。</verse>
				<verse number="4">耶何耶大子庇拿雅為軍長。撒督、亞庇亞塔為祭司。</verse>
				<verse number="5">拿單子亞薩哩亞為眾吏之長。拿單子撒不為牧伯、及王之友。</verse>
				<verse number="6">亞希煞掌宮闈。押大子亞多尼蘭理貢物。</verse>
				<verse number="7">又於以色列遍地立吏十二、月委其一、為王及眷聚採備食物。</verse>
				<verse number="8">其名臚陳於左、戶耳子徵以法蓮山。</verse>
				<verse number="9">底甲子徵馬迦斯、沙押賓、伯示麥、以倫伯 哈南、</verse>
				<verse number="10">希泄子徵亞魯泊、瑣哥、希弗四境。</verse>
				<verse number="11">亞庇拿塔子徵多耳四境、彼尚大法公主。</verse>
				<verse number="12">亞希律子把拿徵大納、米吉多、伯善四境、附撒大拿、近耶斯烈山麓、延亞伯米何拉及約念外。</verse>
				<verse number="13">其別子徵基列之喇末、及馬拿西子睚耳眾邑、亞咯地之巴山境、有墻垣銅楗之大邑六十。</verse>
				<verse number="14">易多子亞希拿達徵馬哈念。</verse>
				<verse number="15">亞希馬斯徵納大利、彼尚巴實抹公主。</verse>
				<verse number="16">戶篩子巴拿徵亞設及亞祿。</verse>
				<verse number="17">巴路亞子約沙法徵以薩迦。</verse>
				<verse number="18">以拉子示每徵便雅憫、</verse>
				<verse number="19">烏利子其別徵基列地、即亞摩哩王西宏、巴山王噩之地、獨任其事。</verse>
				<verse number="20">猶大 以色列二族、眾如海濱之沙、不可勝數、皆飲食歡樂。</verse>
				<verse number="21">所羅門轄眾國、自大河至非利士人地、及埃及境、皆進貢服役、以至於王之畢生。</verse>
				<verse number="22">所羅門宮中食物、日供細麵一千八百斗、麥粉三千六百斗、</verse>
				<verse number="23">肥牛十、在野之牛二十、羊一百、又有鹿麀、赤鹿、及肥禽。</verse>
				<verse number="24">自大河之西、亦自的薩延及亞薩列王皆為所羅門所轄、四方平康。</verse>
				<verse number="25">所羅門在位時、猶大 以色列二族、自但及別是巴、各安其居、得蔭於葡萄及無花果樹下。</verse>
				<verse number="26">所羅門之廄有服車之馬四萬、騎兵一萬二千、</verse>
				<verse number="27">十二吏、各按月期、為所羅門王、及諸食客、採備食物、無所缺乏。</verse>
				<verse number="28">又取麰麥蒭蕘、攜之而至、以養馬及疾足之畜、各盡其職。</verse>
				<verse number="29">上帝賜所羅門智高識廣、如海濱之沙、不可測量、</verse>
				<verse number="30">論其智慧、勝於東方之子、埃及之民多矣。</verse>
				<verse number="31">亦勝於以士拉人以探、希慢、甲各、達大、馬曷諸子、以及兆人、其名洋溢乎四方。</verse>
				<verse number="32">所羅門作諺三千言、作詩千有五篇、</verse>
				<verse number="33">其論草木、自利巴嫩之柏香木、及墻上之牛膝草、又論禽獸蟲魚。</verse>
				<verse number="34">天下列王。聞所羅門智慧、遣其民人、願聽聞焉。</verse>
			</chapter>
			<chapter number="5">
				<verse number="1">推羅王希蘭與大闢善、後聞人以膏沐所羅門、繼父為王、則遣人入覲。</verse>
				<verse number="2">所羅門亦遣人告希蘭曰、</verse>
				<verse number="3">昔我父大闢、四方戰鬥、未蒙耶和華服諸敵於足下、故不得建殿、以籲其上帝耶和華之名、乃爾所知。</verse>
				<verse number="4">今我上帝耶和華錫我綏安、曠觀四方、無敵無殃。</verse>
				<verse number="5">我欲建殿、籲我上帝耶和華名、應耶和華告我父大闢之言、曰、我將使爾子繼位、彼必建殿、以籲我名。</verse>
				<verse number="6">西頓人能斫木、吾中無人得以比儗、乃爾所知、請爾宣諭於眾、為我斫柏香木、在利巴嫩、我僕與爾僕偕、爾計其值、我必予之。</verse>
				<verse number="7">希蘭聞言、忻喜不勝、曰、當頌美耶和華、賜大闢之子、得具智慧、治此大國。</verse>
				<verse number="8">遣人告所羅門曰、爾所請者、我已聞之、爾欲得柏香木及松木、我將予焉。</verse>
				<verse number="9">我僕將舁之、自利巴嫩至海濱、乘桴浮海、至爾所指之地、在彼給爾、爾以食物供我僕役、任我所欲。</verse>
				<verse number="10">希蘭以柏香木松木予所羅門、隨其所欲。</verse>
				<verse number="11">所羅門歲以麥一百二十萬斗、清油一萬二千斤、供希蘭之僕役。</verse>
				<verse number="12">希蘭與所羅門立約、以修和好、耶和華循其所許、以智慧賜所羅門。</verse>
				<verse number="13">所羅門王、在以色列族中、簡民三萬、以供役事。</verse>
				<verse number="14">月遣一萬、至利巴嫩、居利巴嫩一月、居家二月、亞多尼蘭轄之。</verse>
				<verse number="15">所羅門以七萬人負荷、八萬人登山鑿石。</verse>
				<verse number="16">此外有匠長、督工作者、約三千三百人、</verse>
				<verse number="17">王令人雕石、大而美者、舁之以築殿基、</verse>
				<verse number="18">所羅門及希蘭之匠、暨吉利人備木石、以建殿宇。</verse>
			</chapter>
			<chapter number="6">
				<verse number="1">以色列族出埃及後、四百八十年、所羅門即位之四年、西弗月、即二月、所羅門始建耶和華之殿。</verse>
				<verse number="2">殿深六丈、廣二丈、高三丈、</verse>
				<verse number="3">殿前之廊、廣同於殿、深約一丈、</verse>
				<verse number="4">為殿作牖、閉以斜櫺。</verse>
				<verse number="5">前後之殿、其四周附墻作臺、以建複樓、</verse>
				<verse number="6">下臺廣五尺、中臺廣六尺、上臺廣七尺、殿外四周、相間以凹、使臺弗附於墻。</verse>
				<verse number="7">建殿之石、鑿以預備、後舁以至、於是築垣之時、不聞椎斧鐵器之聲。</verse>
				<verse number="8">中樓之門在殿右、自下至中、延及上樓、其梯曲折而登。</verse>
				<verse number="9">建殿既畢、乃置棟梁、作板蓋其上、俱柏香木所製、</verse>
				<verse number="10">以柏香木作臺、各高五尺、四周附殿。</verse>
				<verse number="11">耶和華命所羅門曰、</verse>
				<verse number="14">所羅門建殿、草創初成。</verse>
				<verse number="15">殿中墻垣、自下及上、取柏香木作板以蓋墻、松木作板以布地。</verse>
				<verse number="16">殿內離後墻二丈、以柏香木之板布地作壁、自下及上、以為後殿、即至聖之所、</verse>
				<verse number="17">餘室、即前殿、其深四丈。</verse>
				<verse number="18">殿以內、弗使片石顯露、俱蓋以柏香木、雕木作匏瓜華蕊之形。</verse>
				<verse number="19">室中有後殿、以置耶和華法匱。</verse>
				<verse number="20">後殿深廣崇高各二丈、飾以兼金。以柏香木作香壇、蓋以兼金。</verse>
				<verse number="21">殿中悉以兼金塗飾、後殿之前以金索間隔、亦飾兼金。</verse>
				<verse number="22">殿之四周、飾以金、後殿前之香壇亦然。</verse>
				<verse number="23">後殿之中、作𠼻𡀔［口氷］二、各高一丈、俱油木所製。</verse>
				<verse number="24">翮長五尺、二翮之末、由此達彼、共約一丈、</verse>
				<verse number="25">二𠼻𡀔［口氷］量度維一、</verse>
				<verse number="26">各高一丈、</verse>
				<verse number="27">置𠼻𡀔［口氷］於後殿、各張其翮、兩旁俱及墻垣、中則二翼相接、</verse>
				<verse number="28">以金飾𠼻𡀔［口氷］、</verse>
				<verse number="29">前殿後殿、其墻四周、雕作𠼻𡀔［口氷］、棗樹、花蕊之形。</verse>
				<verse number="30">前殿後殿、其下俱布以金。</verse>
				<verse number="31">以油木作後殿之門、及橛與閾、其門當壁之中、五分得一。</verse>
				<verse number="32">門乃油木所製、其上雕刻𠼻𡀔［口氷］、棗樹、花蕊之形、俱飾以金。</verse>
				<verse number="33">前殿門橛、製以油木、其門當壁之中、四分得一。</verse>
				<verse number="34">二門以松木為之、門之左右各有二扉、能自轉捩。</verse>
				<verse number="35">其上雕刻𠼻𡀔［口氷］、棗樹、花蕊之形、俱飾以金。</verse>
				<verse number="36">內院以雕石三行、柏香木一行。</verse>
				<verse number="37">所羅門即位四年、西弗月、置耶和華殿基、</verse>
				<verse number="38">越至十一年、布勒月、即八月、建殿四周、遵式以造、凡歷七年、始竣厥工。</verse>
			</chapter>
			<chapter number="7">
				<verse number="1">所羅門創建宮室、歷至十三年、始竣其工。</verse>
				<verse number="2">又建一宅、名曰利巴嫩林、深十丈、廣五丈、高三丈、有柱四行、其上俱有棟梁、悉柏香木所製。</verse>
				<verse number="3">棟梁之上、以柏香木為蓋、柱計四十有五、行各十五。</verse>
				<verse number="4">有牖三行、光明之處、遙與相對。</verse>
				<verse number="5">眾牖與橛、形製維方、各有三行、明徹之處、遙與相對。</verse>
				<verse number="6">更建一廊、承之以柱、深五丈、廣三丈、廊柱之前有階。</verse>
				<verse number="7">又建一廊、其中有座、坐以鞫民、自下及上、飾以柏香木。</verse>
				<verse number="8">所居之宮有廊、與鞫民之廊無異、廊後有院。所羅門亦為所娶法老之女作宮、制度與此廊相同。</verse>
				<verse number="9">宮之內外、自基及上、以及大院、皆用珍貴之石、其形維方、循其量度、以鋸剖之、</verse>
				<verse number="10">基即珍貴之石、其形甚巨、或長一丈者有之、或長八尺者有之、</verse>
				<verse number="11">基之上亦用珍貴之石、其形維方、循其量度、亦有柏香木。</verse>
				<verse number="12">四周大院、有雕石三行、柏香木一行、在耶和華殿之內院、及殿廊、俱同斯製。○</verse>
				<verse number="13">所羅門王遣人僱戶蘭自推羅至、</verse>
				<verse number="14">戶蘭之父納大利人也、居於推羅、其母曾為嫠婦、戶蘭業銅工、智慧具備、巧捷罕倫、既應所羅門王之召、製造銅物、工作咸興、</verse>
				<verse number="15">鑄銅柱二、高俱丈有八尺、周圍丈有二尺。</verse>
				<verse number="16">鑄銅為頂、置於柱首、頂各高五尺。</verse>
				<verse number="17">柱頂飾以櫺、狀如欄杆、亦飾以絡、狀如金索、其數各七。</verse>
				<verse number="18">柱頂櫺上四周作石榴之形二行、二櫺以為蓋、俱循一例。</verse>
				<verse number="19">柱頂之狀、如百合花、其廣四尺、在廊有之、</verse>
				<verse number="20">櫺形維圓、各柱頂上、與櫺相對之所、有石榴之形二行、其數二百、柱式俱如一例。</verse>
				<verse number="21">遂立柱於殿廊、右柱命名雅斤、左柱命名波士。</verse>
				<verse number="22">柱頂有百合花之狀、作柱之工既竣。</verse>
				<verse number="23">鑄銅作盤、形製維圓、徑一丈、周三丈、高五尺、</verse>
				<verse number="24">盤外四周、鑄匏瓜二行、每徑一尺有匏瓜十、環繞其盤、盤與瓜同時而鑄、</verse>
				<verse number="25">盤以銅牛十二為負、分東西南北而立、每方各置三牛、牛尾內向。</verse>
				<verse number="26">盤厚一掌其旁如盂、飾以百合花形、中可容一萬二千斗。</verse>
				<verse number="27">又鑄銅作盆座十、每座縱橫俱四尺、高三尺、</verse>
				<verse number="28">其狀如左、座之四旁各有相接之處。</verse>
				<verse number="29">其間有獅牛與𠼻𡀔［口氷］之像、接處之上有座、獅牛像下、有如結綵垂焉。</verse>
				<verse number="30">盆座各有銅輪銅軸四、軸之四端有物以間隔、盆下鑄間隔之物、在結綵旁、</verse>
				<verse number="31">自座頂至盆口高一尺、其口乃圓、與座無異、廣尺有半、口上有緣、雕刻之形、皆方而不圓。</verse>
				<verse number="32">緣下有四輪、輪軸與座相連、輪高一尺有半、</verse>
				<verse number="33">輪狀如車輪、其軸其環其輻其軹、俱鑄以銅。</verse>
				<verse number="34">座之四隅有間隔之物、與座俱製以銅。</verse>
				<verse number="35">座上有緣、其形維圓、高約半尺、旁及相接之處、俱製以銅。</verse>
				<verse number="36">在其旁及相接處、雕刻𠼻𡀔［口氷］、及獅與棗樹之形、俱遵式而作、四周狀若結綵。</verse>
				<verse number="37">鑄其十座、所循之度量維一、</verse>
				<verse number="38">以銅鑄盆十、各容二百六十斗、其徑四尺、置於座上。</verse>
				<verse number="39">殿之左右、各置五盆、置巨盤於院右東南隅。</verse>
				<verse number="40">戶蘭為所羅門王作耶和華殿之物、</verse>
				<verse number="41">如盆、鍪、盂、及二柱、柱上各有一頂、其形圓、以櫺為蓋、</verse>
				<verse number="42">櫺上有石榴之形四百、櫺各二行、以蓋柱上之頂、</verse>
				<verse number="43">座十、座上之盆十、</verse>
				<verse number="44">巨盤一、負以銅牛十二、</verse>
				<verse number="45">其鼎其鍫其盂、戶蘭為所羅門王所作。耶和華殿之器、俱光潔之銅所製。</verse>
				<verse number="46">在約但平原、數割撒利但間、王取土為模以鑄此銅、</verse>
				<verse number="47">所作之器、既繁且多、不可勝數、銅之重輕、所羅門置而不問。</verse>
				<verse number="48">所羅門作耶和華殿所用之器皿、即金壇、及陳餅之金几、</verse>
				<verse number="49">後殿前之燈臺、左右各五、以兼金為之、以及其花、其燈、其鉗、</verse>
				<verse number="50">其盂、其剪、其盤、其匙、其鼎、悉兼金所製、後殿即至聖所之門樞、與前殿之門樞、俱製以金。</verse>
				<verse number="51">所羅門王所作耶和華殿諸器、已竣其工、於是攜父大闢所獻之金銀器皿、置於殿中之府庫。</verse>
			</chapter>
			<chapter number="8">
				<verse number="1">所羅門集以色列長老族長、族中最著者、至耶路撒冷、欲舁耶和華法匱、自郇城入殿、郇城即昔所稱大闢之邑。</verse>
				<verse number="2">時值以大念月、即七月之節禮、以色列眾咸至、集於所羅門王前。</verse>
				<verse number="3">以色列長老既至、祭司乃舁法匱、</verse>
				<verse number="4">祭司及利未族人、舁耶和華法匱、與會幕、及聖物。</verse>
				<verse number="5">所羅門王、與以色列族眾至、集於法匱前、獻牛羊為祭、不可勝數。</verse>
				<verse number="6">祭司舁耶和華法匱、入於其所、即後殿至聖之室、𠼻𡀔［口氷］翮下。</verse>
				<verse number="7">𠼻𡀔［口氷］於法匱之所、展其雙翮、覆蓋法匱、並及其杠、</verse>
				<verse number="8">其杠甚長、在前殿猶得見其末、惟殿外不得見之、迄今亦若是。</verse>
				<verse number="9">法匱中惟有二碑、昔以色列族出埃及、至何烈山、耶和華與之立約、摩西置碑於匱。</verse>
				<verse number="10">祭司自聖所出、雲盈耶和華殿。</verse>
				<verse number="11">耶和華之榮光、充盈殿宇、祭司不得在彼、供其役事。</verse>
				<verse number="12">所羅門曰、耶和華曾云、必居於幽深玄遠之處、</verse>
				<verse number="13">我為之建殿、永為駐蹕之所。</verse>
				<verse number="14">以色列族眾侍立、王回顧焉、為之祝嘏、</verse>
				<verse number="15">曰、昔以色列族之上帝耶和華、許我父大闢、今踐其前言、當頌美之。</verse>
				<verse number="16">所許之言曰、自耶和華導以色列民、出埃及以來、迄於今日、未嘗於以色列支派中、遴選一邑、使人建殿、為籲名之所、惟簡大闢、治理我民。</verse>
				<verse number="17">我父大闢意欲建殿、奉事以色列族之上帝耶和華、以籲其名。</verse>
				<verse number="18">耶和華諭之曰、爾意欲建殿、為籲我名之所、此舉甚善。</verse>
				<verse number="19">然爾不得建殿、惟爾一脈之裔、必建殿、以籲我名。</verse>
				<verse number="20">今我繼父大闢即位、已建此殿、奉事以色列族上帝耶和華、以籲其名、而耶和華前之所言應矣。</verse>
				<verse number="21">昔耶和華導我列祖出埃及、與之約碑、藏於法匱、我今建室以庋置。</verse>
				<verse number="22">以色列族眾咸睹、所羅門立於耶和華壇前、向天舉手、</verse>
				<verse number="23">曰以色列之上帝耶和華與、天上地下、無可比儗、爾僕專心、行於爾前、爾與之守約、施其仁慈。</verse>
				<verse number="24">昔所許爾僕我父、大闢者、爾踐其前言、以今日之事為證。</verse>
				<verse number="25">以色列族之上帝耶和華、又許爾僕我父大闢、曰、如爾子孫所為謹恪、行於我前、克肖乎爾、則必不絶爾嗣、繼以色列國位。</verse>
				<verse number="26">今求以色列族之上帝耶和華、所許爾僕我父大闢之言、俾有效驗。</verse>
				<verse number="27">然上帝豈居於地乎。穹蒼不足以居爾、天上明宮亦不足以居爾、況我所建之殿乎。</verse>
				<verse number="28">我之上帝耶和華、垂念爾僕之禱、聽我今日所求、</verse>
				<verse number="29">望爾晝夕垂顧此殿、即爾曾許必為籲名之所、爾僕於此祈禱、爾其俯聞。</verse>
				<verse number="30">凡爾僕及以色列民、祈禱於此、望爾在天上、居處之所、俯聽其祈、得蒙赦宥、</verse>
				<verse number="31">如人與同儕有所干犯、使至此殿、發誓於壇前、</verse>
				<verse number="32">則爾在天、俯聞其聲、在爾僕中判其是非、以惡者為惡、罰其罪戾、以義者為義、賞其善行。</verse>
				<verse number="33">如爾民以色列族、犯罪於爾、為敵所敗、厥後心歸乎爾、虔向此殿、以祈禱呼籲爾名、</verse>
				<verse number="34">則爾在天、俯聞其祈、赦宥爾民、導之至所錫列祖之地。</verse>
				<verse number="35">如人獲罪於爾、使天閉塞、雨澤不降、至殿祈禱、呼籲爾名、緣遘患難、去厥罪愆、</verse>
				<verse number="36">則爾在天、俯聞其聲、赦宥爾僕、即以色列族之民、指示以善、所錫之地、降以膏澤。</verse>
				<verse number="37">如於斯土有饑饉、瘟疫、風暴特甚、五穀細弱、如有蝗蟲、食其物產、如有仇敵、困其邑鄉、勿論何災、勿論何害。</verse>
				<verse number="38">如以色列族人、自知其心之非、不論何事、展舒其手、向斯殿以祈求、</verse>
				<verse number="39">則爾在天、居於明宮、俯念厥祈、赦宥其罪、天下人心、惟爾灼知、視其作為、而加報施。</verse>
				<verse number="40">使其畢生畏懼於爾、在爾所錫列祖之地。</verse>
				<verse number="43">則爾在天、居於明宮、俯聞厥祈、應其所求、使天下億兆、悉知爾名、畏懼於爾、與爾民以色列族無異、亦知我所建之殿、為籲爾名之所。</verse>
				<verse number="44">如爾國民、奉爾所遣、無論何適、與敵戰鬥時、向爾所簡之邑、及我所建之殿、為籲爾名之所、祈禱耶和華、</verse>
				<verse number="45">則爾在天、俯聞厥祈、使其獲勝。</verse>
				<verse number="46">天下億兆、誰能無過、若爾民蹈於愆尤、干爾震怒、爾付之於敵、見虜於異邦、無論遠近、</verse>
				<verse number="47">如在被虜之地、翻然易念、悔改前非、祈求於爾、自陳其過、以負咎戾、</verse>
				<verse number="48">一心一意、歸向乎爾、望爾所錫列祖之故土、及爾所簡之邑垣、與我所建之殿、為籲名之所、祈求於爾、</verse>
				<verse number="49">則爾在天、居於明宮、俯聞厥祈、俾其得救。</verse>
				<verse number="50">爾民犯罪於爾、爾其赦宥、使虜之者施其矜憫、</verse>
				<verse number="51">蓋斯民原屬於爾、昔爾導之出埃及、脫於鐵爐、</verse>
				<verse number="52">望爾眷顧爾僕、俯念以色列族所禱、無論所求、爾其允從。</verse>
				<verse number="53">上帝耶和華與、爾導我列祖出於埃及、命爾僕摩西、在億兆中、區別斯民、為爾所得。</verse>
				<verse number="54">所羅門跪耶和華壇前、向天舉手、祈禱既畢、則起、</verse>
				<verse number="55">遂立於前、為以色列族會眾、大聲祝嘏、</verse>
				<verse number="56">曰耶和華踐其前言、錫安於以色列族之民、當頌美焉。昔托厥僕摩西、許民福祉、迄今不廢其一言。</verse>
				<verse number="57">願我上帝耶和華、眷祐乎我、毋遺棄我、與祐列祖無異、</verse>
				<verse number="58">使我心歸上帝、行從其道、守其所命列祖之禁令、禮儀法度。</verse>
				<verse number="59">願我上帝耶和華、無間晝夜、垂念我祈禱之言、俾得恆救厥僕、及以色列族之民、無論何事、悉蒙其佑、</verse>
				<verse number="60">使天下億兆皆知耶和華乃上帝、其外無他。</verse>
				<verse number="61">今爾有眾當誠心從我上帝耶和華、守其禮儀禁令、與今日無異。</verse>
				<verse number="62">王與以色列族眾、獻祭於耶和華前。</verse>
				<verse number="63">耶和華之殿告成、王與以色列眾、獻酬恩之祭、奉事耶和華、牛二萬二千、羊十二萬、</verse>
				<verse number="64">燔祭禮物、焚膏以酬恩、其數繁多、耶和華前銅壇甚小、不能臚陳、故以殿前中院為聖院、而獻之。</verse>
				<verse number="65">是時以色列族大眾、自哈末至埃及河、集於我上帝耶和華前、所羅門與民、同守節禮、歷至七日、又至七日、共十四日、</verse>
				<verse number="66">厥後遣民旋歸、去時咸謝王恩、緣耶和華善待其僕大闢、及以色列族之民、故心歡意悅各歸故土。</verse>
			</chapter>
			<chapter number="9">
				<verse number="1">所羅門建耶和華殿、及所居宮室、與凡欲創造者、悉竣其工。</verse>
				<verse number="2">耶和華又顯現於所羅門、與昔在基遍無異、</verse>
				<verse number="3">告之曰、爾祈禱於我前、我聞之矣、爾所建之殿、為永籲我名之所、我使之成聖、我將目睹心思、恆久不已。</verse>
				<verse number="4">如爾誠心實意、遵從我命、守我禮儀法度、於爾父大闢是則是效、</verse>
				<verse number="5">我必鞏固以色列國、俾爾國祚恆久弗替、昔我許爾父大闢、不絶其嗣、以繼以色列國位、今必踐其前言。</verse>
				<verse number="6">如爾及子孫、背逆乎我、不守所命之禮儀禁令、奉事他上帝、</verse>
				<verse number="7">我將於所賜之地、殲滅以色列族、我所成聖之殿、為籲名之所者必毀、使以色列族為兆民作歌譏刺。</verse>
				<verse number="8">凡過此有名之殿宇、必駭異、作怨憤之聲。如有詢及者曰、耶和華毀此殿、害此國也、曷故。</verse>
				<verse number="9">則必答曰、昔其上帝耶和華、導其列祖出於埃及、彼乃違逆、反簡他上帝、奉事崇拜、故耶和華降以是災。</verse>
				<verse number="10">所羅門建二室、即耶和華殿、及所居宮室、凡越二十年、告厥成功、</verse>
				<verse number="11">創造之時、推羅王希蘭、以柏香木、松木、及金、饋於所羅門、任其所欲。所羅門以加利利地二十邑予希蘭。</verse>
				<verse number="12">希蘭自推羅而來、見所羅門所予之邑、不悅、</verse>
				<verse number="13">曰、我兄弟所予何邑、遂稱之為迦不、迄於今日、是名猶存。</verse>
				<verse number="14">希蘭曾進金九萬於王。</verse>
				<verse number="15">所羅門王召人役事、以建耶和華之殿、及王宮室、與耶路撒冷之城垣、又建米羅、夏朔、米吉多、基色、</verse>
				<verse number="16">昔埃及王法老取基色、燬之以火、迦南人之居於城中者、悉被殺戮、以邑畀其女、即所羅門之后、</verse>
				<verse number="17">故所羅門復建基色、平原之伯和倫、</verse>
				<verse number="18">暨巴拉、近野之達莫、</verse>
				<verse number="19">以至府庫、車騎之邑、暨在耶路撒冷、利巴嫩所轄之境、凡欲建者悉建之。</verse>
				<verse number="22">所羅門不使以色列族服役、乃使其為武士臣僕、牧伯軍長、及車騎之長。</verse>
				<verse number="23">所羅門遣五百五十人、以轄操作之眾、而督其役。</verse>
				<verse number="24">法老之女、自大闢城、至所建之宮、其後所羅門又建米羅。</verse>
				<verse number="25">所羅門獻燔祭及酬恩祭、於所作之壇、以奉事耶和華者、歲凡三次、亦焚香於耶和華前、於是建殿厥功告成。</verse>
				<verse number="26">在以東地紅海之濱、附以祿之以旬迦別、所羅門創造舟楫。</verse>
				<verse number="27">航海之事、希蘭僕素所諳悉、故遣其舟子與所羅門僕偕、</verse>
				<verse number="28">至阿妃得金、六十三萬兩、攜至王所。</verse>
			</chapter>
			<chapter number="10">
				<verse number="1">示巴女王、聞耶和華與所羅門之名、遄征而往、欲以言難王。</verse>
				<verse number="2">僕從甚眾、有駝載芬芳之品、以及金玉、難以悉計、既至耶路撒冷入覲所羅門、以己意詰之。</verse>
				<verse number="3">所羅門隨問而答、無所不知、明晰以告。</verse>
				<verse number="4">示巴女王、見所羅門智慧具備、又觀其所建之殿、</verse>
				<verse number="5">筵席臚陳、僕役班列、臣工酒正、衣朝服而侍、及耶和華殿所奉之燔祭、則神為之奪、</verse>
				<verse number="6">告王曰、彼邑聞爾作為、與爾智慧、其言不虛、</verse>
				<verse number="7">我初不信、及我涖臨、目擊斯事、乃知所聞、猶不及所見之半也。爾之智慧全備、較我所聞者、尤覺其多、</verse>
				<verse number="8">爾群臣、爾僕役、恆侍於爾前、聞爾智慧、甚有福祉。</verse>
				<verse number="9">當頌美爾之上帝耶和華、以爾為悅、使繼國位、耶和華恆愛以色列族、使爾為王、秉厥公義、以聽其訟。</verse>
				<verse number="10">示巴女王、饋所羅門金十八萬、以及寶石、更獻芬芳之品、不可勝數、前此未有若是之多也。</verse>
				<verse number="11">希蘭之舟、自阿妃載金、與寶石、檀木、不可悉數。</verse>
				<verse number="12">自昔以來未見若此之檀木。王以之作闌、飾耶和華殿、及王宮、又作琴鼗、為謳歌者所用。</verse>
				<verse number="13">所羅門王以物饋示巴女王、更任其所欲、無論何求、皆以遺贈、厥後女王、與其臣僕返國。</verse>
				<verse number="14">所羅門王、除商賈鬻芬芳之品、亞喇伯列王及列邦牧伯所貿易之金而外、</verse>
				<verse number="15">歲得金九十九萬九千兩。</verse>
				<verse number="16">所羅門王以金之次者、作盾二百、每盾三百兩。</verse>
				<verse number="17">又用以作干三百、每干一百五十兩、王置之於宅、其宅曰利巴嫩林。</verse>
				<verse number="18">王用象牙作大座、飾以兼金、</verse>
				<verse number="19">座之階級有六、在座之後、其形維圓、左右有柄、柄旁刻獅象。</verse>
				<verse number="20">階級左右亦如之、共十有二、他國未能頡頏。</verse>
				<verse number="21">所羅門王所飲之杯、悉以金製、利巴嫩林宅中、所有器皿、皆係兼金、當所羅門時、人弗以銀為貴重。</verse>
				<verse number="22">王在大失有舟、與希蘭舟偕、三年一歸、載金銀、象牙、猿猴、孔雀。</verse>
				<verse number="23">所羅門之智慧貨財、甲天下列王。</verse>
				<verse number="24">上帝賦所羅門以智慧、天下億兆、咸求見焉。</verse>
				<verse number="25">各饋禮物、歲有金銀器皿、衣服甲冑、芬芳之品、以及馬騾。</verse>
				<verse number="26">所羅門車一千四百乘、騎一萬二千匹、或置藏車之邑、或在耶路撒冷畿內。</verse>
				<verse number="27">因王富有、耶路撒冷人視銀猶石、視柏香木猶谷中之桑。</verse>
				<verse number="28">所羅門之馬成群、從埃及而至、王之商賈、如其值以得之、</verse>
				<verse number="29">自埃及得一車、價三百金、一馬七十五金、赫人之王、亞蘭之王、得馬車、亦藉王之商賈。</verse>
			</chapter>
			<chapter number="11">
				<verse number="1">所羅門王、除法老女之外、內寵甚多、皆異族之女、即屬於摩押、亞捫、以東、西頓、赫人者、</verse>
				<verse number="2">論及異族之人、耶和華曾諭以色列族云、爾與彼婚姻勿相通、恐其誘爾心從他上帝、然所羅門戀愛此女、</verse>
				<verse number="3">娶列王之公主、充其後宮、凡七百人、外此又有嬪妃三百、咸蠱惑其心。</verse>
				<verse number="4">所羅門年既老、諸妃迷眩其衷懷、使不一心誠恪、從其上帝耶和華、效父大闢所為、反從事他上帝、</verse>
				<verse number="5">即西頓人之上帝亞大綠、亞捫人可惡之物密君、</verse>
				<verse number="6">不效父大闢、恆從耶和華、乃行惡於耶和華前、</verse>
				<verse number="7">在耶路撒冷相對之山、築崇邱、奉摩押人可惡之物基抹、亞捫人可惡之物摩洛、</verse>
				<verse number="8">亦從娶於異族之嬪妃、焚香獻祭、奉厥上帝。</verse>
				<verse number="11">故復諭之曰、因爾行是、不守我約、及我所諭之禮儀、我必奪爾國祚、以予爾僕。</verse>
				<verse number="12">緣爾父大闢之故、爾尚生存、我不行是、惟奪爾子之國祚。</verse>
				<verse number="13">亦不奪其全土、乃因我僕大闢、亦因我所選之耶路撒冷故、必遺一支派、以予爾子。</verse>
				<verse number="14">耶和華使以東王後裔哈撻、敵所羅門。</verse>
				<verse number="17">時哈撻尚幼、與父臣僕、居以東者數人、欲遁於埃及。</verse>
				<verse number="18">先至米田、後經把蘭、在把蘭得眾、偕至埃及、覲王法老、王賜以宅、詔糈有定、亦封以土地。</verse>
				<verse number="19">法老施恩於哈撻甚厚、以其后大比匿之妹妻之、</verse>
				<verse number="20">生其伮八、大比匿使在法老之宮而斷其乳、於是其伮八居於宮中、與法老諸子偕。</verse>
				<verse number="21">哈撻在埃及、聞大闢與祖同葬、亦聞軍長約押已死、則謂法老曰、容我旋歸故土。</verse>
				<verse number="22">法老曰、爾與我偕、無所缺乏、胡為欲歸故土。對曰、雖無缺乏、請容我歸。</verse>
				<verse number="23">上帝使以利亞大子哩遜為所羅門之敵、彼自鎖巴王哈大底泄所、遁逃於外。</verse>
				<verse number="24">大闢殺鎖巴人、其時哩遜集人成群、而為其長、往大馬色、據其國而治理。</verse>
				<verse number="25">哩遜轄亞蘭人、憾以色列族、於所羅門尚存之日為敵、此哈撻之外又加一害也。</verse>
				<verse number="26">又有西利大之以法大人尼八子耶羅破暗、為嫠婦西魯亞所出、本屬所羅門僕役、亦攻其王。</verse>
				<verse number="27">其攻王之端、可詳述焉、父大闢之城、間有損缺、所羅門重為修葺、又建米羅。</verse>
				<verse number="28">耶羅破暗方在弱齡、已具英武之槩、所羅門見其勤於操作、使治約瑟全家之事。</verse>
				<verse number="29">適耶羅破暗衣新製之服、自耶路撒冷出時、先知者示羅人亞希雅遇諸塗、無人在側。</verse>
				<verse number="30">亞希雅取耶羅破暗所衣之新服、裂成十有二方、</verse>
				<verse number="31">告之曰、爾必取十方、蓋以色列族上帝耶和華曰、我將分裂以色列國、奪於所羅門手、畀爾十支派、</verse>
				<verse number="32">緣我僕大闢、又緣我所簡之耶路撒冷、在以色列族中者、我必以一支派予大闢後裔。</verse>
				<verse number="33">所羅門與其家、背逆乎我、崇拜西頓人之上帝亞大綠、摩押人之上帝基抹、亞捫人之上帝密君、不從我道、不行善於我前、不守我禮儀法度、不於其父大闢是則是效、故必奪其國祚、</verse>
				<verse number="34">然不奪其全土、必使之為王以畢其生、緣我所簡之僕大闢、恪守我禁令法度故也。</verse>
				<verse number="35">乃必奪國祚於所羅門子、以十支派予爾、</verse>
				<verse number="36">遺一支派予彼、使我僕大闢歷世有光、於我所簡之耶路撒冷、為籲我名之所。</verse>
				<verse number="37">我將以爾為王、任爾所欲、治以色列族、</verse>
				<verse number="38">如爾聽從我命、行由我道、作善於我前、守我禁令禮儀、效我僕大闢所為、則我必祐爾、鞏固爾國、與大闢無異、以以色列族畀爾治之。</verse>
				<verse number="39">我雖使大闢後裔困苦、不至歷年甚久。</verse>
				<verse number="40">所羅門聞此、欲殺耶羅破暗、耶羅破暗遁於埃及、覲埃及王示撒、居於其國、迨所羅門薨、而後旋歸。</verse>
				<verse number="41">所羅門之事實、及其智慧作為、備載於所羅門紀畧。</verse>
				<verse number="42">所羅門在耶路撒冷、治以色列全家、歷四十年、</verse>
				<verse number="43">既薨與列祖同葬、在父大闢之城、其子羅波暗繼其國位。</verse>
			</chapter>
			<chapter number="12">
				<verse number="1">羅波暗至示劍、以色列族眾亦至、欲立之為王、</verse>
				<verse number="2">所羅門王尚存之日、尼八子耶羅破暗避之、往埃及居焉、今聞王己沒、</verse>
				<verse number="3">又見眾招己、則至、與以色列族眾覲羅波暗、告之曰、</verse>
				<verse number="4">爾父使我負重軛、操作維艱、爾其輕我、我則役事爾。</verse>
				<verse number="5">曰、三日後、爾眾來此可也。眾乃去。</verse>
				<verse number="6">所羅門存日、有侍其前之老者、羅波暗王與之議、曰汝有何良策、以對斯民。</verse>
				<verse number="7">曰、為今計、惟順輿情、以善言慰之、彼必永為爾僕。</verse>
				<verse number="8">王弗聽、有少者、與王年相若、侍於王側、王與之議、</verse>
				<verse number="9">曰、民來告、我父使眾所負之軛、必易以輕、汝何策以答之。</verse>
				<verse number="10">對曰、斯民曾言、爾父使眾負重軛、請爾輕之、爾則應之曰、我之小指、較父之身尤巨。</verse>
				<verse number="11">父使爾負重軛、我必益之、我父以鞭責爾、我必以蠍螫爾。</verse>
				<verse number="12">越三日、耶羅破暗遵王命、率眾至王前、</verse>
				<verse number="15">王不順輿情、乃耶和華使之、以應所命示羅人、亞希雅告尼八子耶羅破暗之言。</verse>
				<verse number="16">以色列族眾知王不聽、則告王曰、我與耶西之子大闢何與、我族當各歸故土、大闢之家爾自治之。於是以色列族各歸故土。</verse>
				<verse number="17">惟居猶大眾邑者尚歸羅波暗統轄。</verse>
				<verse number="18">時羅波暗王遣理貢物之亞多蘭、至以色列、以色列族石擊之、斃其命、王疾登車、遁於耶路撒冷、</verse>
				<verse number="19">以色列族背大闢之家、以迄於今、尚未臣服。</verse>
				<verse number="20">以色列族眾知耶羅破暗已歸、則遣人招集會眾、立之為王、轄以色列族、除猶大支派以外。從大闢家者、絶無一人。</verse>
				<verse number="21">羅波暗至耶路撒冷、則招猶大全家、便雅憫支派、計簡練之卒、十有八萬、欲與以色列族戰、以復國祚、</verse>
				<verse number="22">上帝命其僕示罵雅曰、</verse>
				<verse number="23">當告猶大王所羅門子羅波暗、與猶大 便雅憫二族、暨所餘之眾、曰、</verse>
				<verse number="24">耶和華云、此我所使、爾毋往與同族兄弟以色列族戰、各歸故土。民從耶和華命而歸。○</verse>
				<verse number="25">耶羅破暗在以法蓮山、建示劍而居、自此而往、建便奴利。</verse>
				<verse number="26">耶羅破暗竊言曰、恐其國祚歸大闢家。</verse>
				<verse number="27">如民恆往耶路撒冷。獻祭於耶和華殿、則其心必歸厥主猶大王羅波暗、而謀殺我。</verse>
				<verse number="28">籌思既竟、作二金犢、告民曰、詣耶路撒冷甚難、昔導以色列族出自埃及之上帝即此。</verse>
				<verse number="29">置一犢於伯特利、一犢於但。</verse>
				<verse number="30">此事陷人於罪、民往至但、崇拜一犢。</verse>
				<verse number="31">耶羅破暗於崇邱作殿、以凡民為祭司、不屬利未族者、</verse>
				<verse number="32">猶大地固有節期、耶羅破暗別設節期、於八月之望、獻祭於壇、亦在伯特利祭所作之犢、以所任為崇邱之祭司、置於伯特利。</verse>
				<verse number="33">既從己意、八月之望定節期、使以色列族恪守、則在是月、於伯特利所作之壇、獻祭焚香。</verse>
			</chapter>
			<chapter number="13">
				<verse number="1">時值耶羅破暗侍於壇側、方欲焚香、有上帝之僕、奉耶和華命、自猶大至伯特利、</verse>
				<verse number="2">指壇而呼曰、嗟乎此壇、耶和華有命云、大闢之家必挺生一子、名約西亞、取崇邱之祭司、焚香於是壇者、獻於壇上、亦取死者之骨、焚於此壇。</verse>
				<verse number="3">上帝之僕預言異跡曰、此壇必裂、其灰盡傾、是耶和華所預言之異跡。</verse>
				<verse number="4">耶羅破暗王、聞上帝之僕、叱咤伯特利之壇、則伸其手曰、當執之、所伸之手、即枯不能縮。</verse>
				<verse number="5">壇亦裂、灰亦傾、應上帝僕循耶和華命、所預言之異跡。</verse>
				<verse number="6">王告上帝之僕曰、請爾在爾上帝耶和華前祈禱、俾我手得愈。上帝之僕求於耶和華前、王手遂愈、仍如平時。</verse>
				<verse number="7">王曰、爾同我歸、補爾精力、我必加以賞賚。</verse>
				<verse number="8">上帝之僕曰、即爾以家之半賜於我、我不入爾室、亦不食餅飲水於此。</verse>
				<verse number="9">蓋耶和華曾命我曰、毋食餅飲水於此、所往之途毋再由之。</verse>
				<verse number="10">上帝之僕反自伯特利、由他途而歸。○</verse>
				<verse number="11">有先知居伯特利、其年已老、眾子咸至、以上帝之僕、當日在伯特利所作之事、所奏之言、悉以告父。</verse>
				<verse number="12">父問上帝之僕自猶大至者、由何途而往、眾子知其所往之途、則以告父。</verse>
				<verse number="13">父曰、為我備驢、既備則乘之、</verse>
				<verse number="14">跡上帝僕之後、見其坐於橡下、問曰、上帝之僕、自猶大而至者、果爾乎。</verse>
				<verse number="15">曰、是也。曰、盍與我歸、偕我食餅、</verse>
				<verse number="16">曰、我不得與爾歸、入爾室、亦不得食餅飲水於伯特利。</verse>
				<verse number="17">蓋耶和華命我云、毋食餅飲水於此、所往之途毋再由之。</verse>
				<verse number="18">伯特利先知紿之曰我乃先知、與爾無異、有天使奉耶和華命告我曰、攜彼同歸、使食餅飲水。</verse>
				<verse number="19">上帝之僕、遂與偕歸、食餅飲水。</verse>
				<verse number="20">席間伯特利先知得耶和華默喻、</verse>
				<verse number="21">告自猶大而至上帝之僕、曰、耶和華云、因爾違命、不守爾上帝耶和華誡、</verse>
				<verse number="22">乃復至此、在耶和華所禁之處、食餅飲水、故爾尸骸、不得與父同葬。</verse>
				<verse number="23">飲食既畢、居伯特利先知為猶大先知備驢、</verse>
				<verse number="24">既往之後、途間遇獅、為獅所殺、尸仆於途、獅立尸旁、驢遺於側。</verse>
				<verse number="25">有人過之、見尸仆於途、獅立於旁、則入老先知所居之邑、以告。</verse>
				<verse number="26">先知聞之曰、此上帝之僕、違耶和華命者、故耶和華付之於獅、使被傷殘、置之死地、以應所言。</verse>
				<verse number="27">謂眾子曰、為我備驢。遂備之。</verse>
				<verse number="28">既往、見尸仆於途、驢與獅俱立於旁、獅未食尸、亦不傷驢。</verse>
				<verse number="29">先知取上帝僕之尸、載於驢、攜歸入城、將葬而哭。</verse>
				<verse number="30">置尸於家塚、哭曰、哀哉兄弟乎。</verse>
				<verse number="31">既葬、則告眾子曰、我死當葬我與上帝僕同墓、以我骨置其側。</verse>
				<verse number="32">彼奉耶和華命、指伯特利祭壇、撒馬利亞諸邑崇邱之殿而言、其後必應。</verse>
				<verse number="33">耶羅破暗怙惡不悛、仍以凡民為崇邱祭司、不論何人、欲為之者、使任其職。</verse>
				<verse number="34">是事陷耶羅破暗家於罪戾、故上帝滅之於天下。</verse>
			</chapter>
			<chapter number="14">
				<verse number="1">耶羅破暗子亞庇雅遘疾、</verse>
				<verse number="2">耶羅破暗告妻曰、爾起易服、使人不知爾乃我妻、可往示羅在彼有先知亞希雅、昔嘗告我、必為王治理斯民。</verse>
				<verse number="3">爾攜饅首十、暨薄餅、與蜜一瓶、以見先知、俾其告爾、我子可得愈否。</verse>
				<verse number="4">耶羅破暗妻遵言而行、遄征往示羅、至亞希雅家。亞希雅年已老邁、目眊不明。</verse>
				<verse number="5">耶和華曾告亞希雅曰、耶羅破暗之妻欲至此、為子遘疾、諮諏於爾、彼入室時、必佯為民婦、爾當告之、惟循我命。</verse>
				<verse number="6">婦將入門、亞希雅聞其履聲、則曰、耶羅破暗之妻其進、爾佯為民婦、果何為耶、我已奉命、以不吉之事告爾。</verse>
				<verse number="7">爾往告耶羅破暗、以色列族之上帝耶和華云、昔爾在民中、我舉爾為王、轄以色列民、</verse>
				<verse number="8">瓜分大闢之國、以賜於爾、我僕大闢守我誡命、誠心從我、行善於我前、爾不則效、</verse>
				<verse number="9">乃敢作惡、較前人尤甚、既違背我、鑄作偶像、奉事他上帝、干我震怒。</verse>
				<verse number="10">故我必降災於耶羅破暗家、使在以色列族中、絶其所有、或主或僕、不遺一男、如其子孫尚有存者、棄之如糞壤、必務其盡、</verse>
				<verse number="11">屬耶羅破暗者、死於城邑、犬將食之、死於郊野、飛鳥食之、耶和華所命如是。</verse>
				<verse number="12">爾當旋歸、足履城時、爾子必死。</verse>
				<verse number="13">以色列族眾、必哭而葬之、屬耶羅破暗者、惟此子得葬於墓、蓋彼一人行善於以色列族上帝耶和華前。</verse>
				<verse number="14">耶和華必舉人為王、治理以色列、絶耶羅破暗家、其時將至。</verse>
				<verse number="15">因以色列族作偶像、干耶和華震怒、故必擊之、若萑葦搖於水中、拔以色列族之根株、出於所錫列祖之腴壤、散於河外。</verse>
				<verse number="16">蓋耶羅破暗已干罪戾、令以色列族陷罪、故耶和華必棄以色列族。</verse>
				<verse number="17">耶羅破暗妻反至得撒、既履門閾、其子已死。</verse>
				<verse number="18">以色列族眾葬之、而為哭泣、應耶和華僕、先知亞希雅所傳耶和華之命。</verse>
				<verse number="19">耶羅破暗事實、以及戰功治績、備載於以色列王紀畧。</verse>
				<verse number="20">耶羅破暗在位二十二年而薨、子拿答即位。</verse>
				<verse number="21">所羅門子羅波暗乃亞捫族之婦拿馬所出、年四十有一、始即位於耶路撒冷、統轄猶大、歷十七載、耶路撒冷、即耶和華在以色列支派中所簡、以為籲名之所者。</verse>
				<verse number="22">猶大人行惡於耶和華前、所犯罪愆、致干震怒、較先人尤甚、</verse>
				<verse number="23">在高岡之巔、茂林之下、建諸崇邱、作諸偶像。</verse>
				<verse number="24">昔異族行可惡之事、耶和華於以色列族前逐之、今民效尤、其地仍有孌童。○</verse>
				<verse number="25">羅波暗五年、埃及王示撒攻耶路撒冷、</verse>
				<verse number="26">耶和華殿及王宮之寶、盡刧以去、又刧所羅門所作之金干。</verse>
				<verse number="27">羅波暗王作銅干以代、趨承之人環守宮門、王以銅干付於其長。</verse>
				<verse number="28">王入耶和華殿時、趨承者負干、以從厥後、藏於趨承者所。</verse>
				<verse number="29">羅波暗事實、備載於猶大王紀畧、</verse>
				<verse number="30">羅波暗在位之時、與耶羅破暗戰鬥。</verse>
				<verse number="31">羅波暗乃亞捫族婦拿馬所出、既薨、與列祖同葬於大闢之城、子亞庇雅繼位。</verse>
			</chapter>
			<chapter number="15">
				<verse number="1">尼八子耶羅破暗十八年、亞庇雅踐猶大國位、</verse>
				<verse number="2">乃押沙龍女馬迦所出、在耶路撒冷為王、凡歷三年、</verse>
				<verse number="3">濟父之惡、蹈於愆尤、不效祖大闢所為、中心誠恪、尊厥上帝耶和華、</verse>
				<verse number="4">緣大闢之故、上帝耶和華、使彼在耶路撒冷歷世有光、立其子繼國位、則耶路撒冷之邑、歷久不廢。</verse>
				<verse number="5">大闢所行、除赫人烏利亞之事而外、其餘皆行善於耶和華前、不違所命、以畢其生。</verse>
				<verse number="8">亞庇雅既薨、與列祖同葬於大闢之城、子亞撒繼位。○</verse>
				<verse number="9">以色列王耶羅破暗二十年、亞撒治猶大、</verse>
				<verse number="10">在耶路撒冷為王、歷四十一年、押沙龍女馬迦、乃其祖母、</verse>
				<verse number="11">亞撒行善於耶和華前、於祖大闢所為、是則是效、</verse>
				<verse number="12">驅孌童於斯土、毀父所作之偶像。</verse>
				<verse number="13">祖母馬迦於林間立偶像、故貶其太后之位、斫其所奉之像、焚於汲淪溪旁。</verse>
				<verse number="14">所有崇邱、雖猶不廢、然誠心從耶和華以畢其生、</verse>
				<verse number="15">以父所獻、及己所獻之金銀器皿、進於耶和華殿。</verse>
				<verse number="16">以色列王巴沙在位之時、與亞撒戰。</verse>
				<verse number="17">往攻猶大、建拉馬邑、使民不得歸猶大王亞撒。</verse>
				<verse number="18">亞撒以耶和華殿中之府庫、及王宮室所藏之金銀、托其臣僕、遣至大馬色、以饋亞蘭王、希旬孫達哩門子便哈達、曰、</verse>
				<verse number="19">爾我之父有約、爾我間亦當有約、我饋爾以金銀、請爾渝以色列王巴沙之盟、俾勿攻我。</verse>
				<verse number="20">便哈達從其言、使武士長攻以色列邑、擊以雲、但、亞伯伯馬迦、基尼烈四方、與納大利全境、</verse>
				<verse number="21">巴沙聞之、則不建拉馬、惟居得撒。</verse>
				<verse number="22">亞撒王降詔、命猶大眾咸至、不遺一人、使取巴沙建拉馬之木石、以建便雅憫之基巴、及密士巴。</verse>
				<verse number="23">亞撒事實、及其大力、與所建之城、備載於猶大王紀畧。亞撒年老、其足有疾、</verse>
				<verse number="24">既薨、與列祖同葬、在祖大闢之城、其子約沙法繼位。</verse>
				<verse number="25">猶大王亞撒二年、耶羅破暗子拿答、治以色列、凡歷二年、</verse>
				<verse number="26">作惡於耶和華前、從父所為使以色列族陷罪。</verse>
				<verse number="29">即位之後、戮耶羅破暗全家、凡有血氣者、悉行翦滅、靡有孑遺、應示羅人亞希雅所傳耶和華之命、</verse>
				<verse number="30">因耶羅破暗所犯之愆尤、使以色列族陷罪、干厥上帝耶和華震怒。</verse>
				<verse number="31">拿答事實、備載於以色列王紀畧、</verse>
				<verse number="32">以色列王巴沙在位之事、與亞撒戰。○</verse>
				<verse number="33">猶大王亞撒三年、亞希雅子巴沙、在得撒治以色列、凡歷二十四年、</verse>
				<verse number="34">行惡於耶和華前、從耶羅破暗所為、使以色列族陷罪。</verse>
			</chapter>
			<chapter number="16">
				<verse number="1">耶和華命哈拿尼子耶戶、責巴沙、曰、</verse>
				<verse number="2">昔爾辱在泥塗、我舉爾為王、治我以色列族之民、爾從耶羅破暗所為、使以色列族犯罪、干我震怒、</verse>
				<verse number="3">故我必絶爾苗裔、及爾全家、與尼八子耶羅破暗家無異。</verse>
				<verse number="4">爾所屬者、死於城邑、犬必食之、死於郊野、飛鳥食之。</verse>
				<verse number="5">巴沙事實、及其大力、備載於以色列王紀畧。</verse>
				<verse number="6">巴沙既薨、葬於得撒、子以拉繼位。</verse>
				<verse number="7">哈拿尼子耶戶、先知也。奉耶和華命、切責巴沙、爰及全家、因其行惡於耶和華前、干厥震怒、效尤耶羅破暗、又行篡弒。○</verse>
				<verse number="8">猶大王亞撒二十六年、巴沙子以拉在得撒治以色列、凡歷二年。</verse>
				<verse number="9">治車騎之半者心哩、見以拉在得撒、家宰亞雜之室、飲酒已醉、則行謀叛、</verse>
				<verse number="10">入室擊之、以斃其命、代之為王、事在猶大王亞撒二十七年。</verse>
				<verse number="11">心哩篡位、殺巴沙全家、戚屬友朋間、凡其丁男、靡有孑遺。</verse>
				<verse number="12">應先知耶戶奉耶和華命、責巴沙之言。</verse>
				<verse number="13">因巴沙及子以拉、蹈於罪愆、以其妄為、干以色列族之上帝耶和華震怒、亦使以色列族陷罪故也。</verse>
				<verse number="14">以拉事實、備載於以色列王紀畧。○</verse>
				<verse number="15">猶大王亞撒二十七年、心哩在得撒治國七日、時以色列民建營、攻非利士人之其庇頓、</verse>
				<verse number="16">心哩謀叛、弒其國王、以色列族聞之、即於是日立軍長暗利、為以色列族王、</verse>
				<verse number="17">暗利率以色列族眾、自其庇頓、往攻得撒、</verse>
				<verse number="18">心哩知邑已陷、乃進王宮、縱火自焚、</verse>
				<verse number="19">緣其行惡於耶和華前、從耶羅破暗所為、使以色列族陷罪故也。</verse>
				<verse number="20">心哩事實、及叛逆之由、備載於以色列王紀畧。</verse>
				<verse number="21">以色列族遂分為二、立其納子的尼為王而從之者半、從暗利者亦半。</verse>
				<verse number="22">從暗利者較從其納子的尼者為勝、的尼既薨、暗利即位。○</verse>
				<verse number="23">猶大王亞撒三十一年、暗利治以色列、凡歷十有二年、昔居得撒。治國六年、</verse>
				<verse number="24">後以銀三千兩、與撒馬購撒馬利亞山、在山建邑、斯山本屬於撒馬、故仍其名、稱邑曰、撒馬利亞。</verse>
				<verse number="25">暗利行惡於耶和華前、較前王尤甚、</verse>
				<verse number="26">從尼八子耶羅破暗所為、使以色列族陷罪、以其妄行干以色列族之上帝耶和華震怒。</verse>
				<verse number="27">暗利事實、及所著大能、備載於以色列王紀畧。</verse>
				<verse number="28">暗利既薨、葬於撒馬利亞、其子亞哈即位。○</verse>
				<verse number="29">猶大王亞撒三十八年、暗利子亞哈治以色列、在撒馬利亞、凡歷二十二年、</verse>
				<verse number="30">行惡於耶和華前、較前王愈甚、</verse>
				<verse number="31">從尼八子耶羅破暗所行、猶為細事、乃娶西頓王、謁巴力女、耶洗別為后、遂服事崇拜巴力、</verse>
				<verse number="32">在撒馬利亞邑、建巴力殿、內築祭壇、以奉事之、</verse>
				<verse number="33">亦作偶像、較以色列前王更甚、干以色列族之上帝耶和華震怒。</verse>
				<verse number="34">是時伯特利人劦重建耶利哥、築基時、則喪長子亞庇蘭、置門時、則喪季子西割、於是嫩之子約書亞所傳耶和華之命應矣。</verse>
			</chapter>
			<chapter number="17">
				<verse number="1">基列之的庇人、以利亞告亞哈曰、我指所事以色列族之上帝耶和華而誓、今以後、數年間雨露不降、惟我言是聽。</verse>
				<verse number="2">耶和華命之曰、</verse>
				<verse number="3">汝往哉、適彼東方、近約但之基立、隱於溪濱、</verse>
				<verse number="4">可飲溪水、我命阿利冰族、供爾養贍。</verse>
				<verse number="5">以利亞遵命而往、至約但東之基立溪居焉。</verse>
				<verse number="6">阿利冰族以餅以肉攜之而至、無間朝夕、所飲者此溪之水。</verse>
				<verse number="7">日久無雨、溪水盡涸。</verse>
				<verse number="8">耶和華命曰、</verse>
				<verse number="9">往居西頓之撒勒大、我命嫠婦供養爾。</verse>
				<verse number="10">遂往撒勒大、近邑門、見嫠婦採薪、呼之曰、請爾以一勺之水飲我。</verse>
				<verse number="11">婦欲往時、又呼曰、請爾以片餅與我。</verse>
				<verse number="12">曰、我指爾之上帝耶和華以誓、我家無餅、所有者惟器中之粉一握、瓶中之油少許、我採薪才盈二束、欲歸而烹之、備我及子食之而死。</verse>
				<verse number="13">以利亞曰、毋懼、爾往、如爾所言以行、先作小餅予我、後為爾及爾子作餅、可也。</verse>
				<verse number="14">以色列族之上帝耶和華曰、器內之粉不減、瓶內之油不罄、迨及我降雨於斯土則止。</verse>
				<verse number="15">嫠往遵命而行、以利亞及嫠眷聚、得此為食、非止一日。</verse>
				<verse number="16">器內之粉不減、瓶中之油不罄、應以利亞所傳耶和華之命。</verse>
				<verse number="17">斯後嫠婦之子、遘疾甚殆、絶無氣息。</verse>
				<verse number="18">嫠告以利亞曰、上帝之僕、我與爾無與、爾豈來使上帝憶我罪、以殺我子乎。</verse>
				<verse number="19">以利亞曰、以爾子予我、遂取於其母之懷、負至所居之樓、寢之於床、</verse>
				<verse number="20">籲耶和華曰、我與此嫠偕居、我之上帝耶和華降災、殺其子、將若何。</verse>
				<verse number="21">伏於子身、如是者三、籲耶和華曰、求我之上帝耶和華、使此子之魂返焉、</verse>
				<verse number="22">耶和華允其所祈、使子魂返而甦。</verse>
				<verse number="23">以利亞攜子、下樓入室、以付於婦、曰、汝子已復生矣。</verse>
				<verse number="24">婦曰、今我知爾乃上帝之僕、爾所傳耶和華之命、真實無妄。</verse>
			</chapter>
			<chapter number="18">
				<verse number="1">撒馬利亞地歲大饑、越至三年、耶和華命以利亞、曰、我將降雨於斯土、汝可往見亞哈、以利亞遵命而行。</verse>
				<verse number="4">適耶洗別欲殲滅耶和華諸先知、阿巴底匿先知百人於巖穴、每穴五十人、以水以餅為其養贍。</verse>
				<verse number="5">亞哈召阿巴底、告之曰、爾往遍地、井旁溪側、或有蒭蕘、以供馬騾、免使群畜喪亡。</verse>
				<verse number="6">亞哈及阿巴底分地巡行、此左彼右、</verse>
				<verse number="7">阿巴底遇以利亞於途間、識之、則拜曰、我主以利亞歟。</verse>
				<verse number="8">曰、往告乎王、以利亞在此。</verse>
				<verse number="9">曰、我未嘗獲罪於爾、乃藉手於亞哈使殺我乎。</verse>
				<verse number="10">我指爾上帝耶和華而誓、無論何國、王遣人索爾、若云、不在者、則令民發誓、曰、求爾不得。</verse>
				<verse number="11">今使我告於王曰、以利亞在此。</verse>
				<verse number="12">我往之後、耶和華之神必感爾、使爾他往、不知何適、我既進告、彼索爾不得、則必殺我、然我自幼迄今、寅畏耶和華。</verse>
				<verse number="13">昔耶洗別欲殺耶和華之先知、我匿百人於巖穴、每穴五十人、以水以餅而供給之、此事爾豈不聞乎。</verse>
				<verse number="14">今爾欲我進告於王曰、以利亞在此、非使其殺我乎。</verse>
				<verse number="15">以利亞曰、我指所事萬有之主耶和華而誓、我今日必入覲乎王。</verse>
				<verse number="16">阿巴底往以告、亞哈迓以利亞、</verse>
				<verse number="17">見之則曰、貽禍於以色列族者、豈非爾乎。</verse>
				<verse number="18">對曰、貽禍於以色列族、非我也、乃爾及爾父之家、違耶和華命、奉事巴力故耳。</verse>
				<verse number="19">今爾當召以色列族眾、至加密山、亦召從巴力、佯為先知者、四百五十人、崇拜偶像、佯為先知為耶洗別之食客者四百人。</verse>
				<verse number="20">亞哈遂召以色列族眾、集諸先知、至加密山。</verse>
				<verse number="21">以利亞至民前曰、爾曹執持兩端、躊躇未決、將伊於何底乎。如以耶和華為上帝、則從耶和華、如以巴力為上帝、則從巴力。斯民無言以對。</verse>
				<verse number="22">以利亞告民曰、耶和華之先知、惟我一人、為巴力之先知者四百五十人、</verse>
				<verse number="23">當以二犢予我儕、彼取一而剖之、置之於柴、惟不縱火、我亦取一、置之於柴、亦不縱火。</verse>
				<verse number="24">爾曹籲爾之上帝、我則籲耶和華、孰能降火、以應所祈、則以之為上帝。民曰、所言甚善。</verse>
				<verse number="25">以利亞告巴力之先知曰、爾曹甚眾、先簡一犢、預備以獻、惟不縱火、籲爾之上帝。</verse>
				<verse number="26">於是取所予之犢備之、自朝至於日中、籲巴力曰、巴力乎、尚其聽我。巴力杳無聲響、不能應對、其先知踊於所築之壇。</verse>
				<verse number="27">亭午、以利亞戲之曰、可大聲而呼、彼乃上帝、或默想、或燕居、或遠行、或假寐、爾必使其儆醒。</verse>
				<verse number="28">遂大聲呼籲、以刃以匕自割其肉、迨及血流、循其常例。</verse>
				<verse number="29">至午後、近獻祭之時、彼偽為憑神而言、實無聲響、亦無應對而垂顧之者。</verse>
				<verse number="30">以利亞告民曰、當來就我、民咸就焉。耶和華之祭壇已毀、以利亞重為修葺。</verse>
				<verse number="31">昔耶和華以名賜雅各、稱為以色列、其子分為十二支派、以利亞取石、循其支派之數、</verse>
				<verse number="32">以築祭壇、奉事耶和華、壇之四周作溝環繞、可容穀六斗。</verse>
				<verse number="33">列柴剖犢、置於柴上、告民曰、以水四甕、傾於祭犢及柴。</verse>
				<verse number="34">又曰、如是者二、則行之二次。如是者三、則行之三次。</verse>
				<verse number="35">水流於壇之四周、以充其溝。</verse>
				<verse number="36">當獻祭之時、先知以利亞前、曰、耶和華歟、亞伯拉罕、以撒、以色列之上帝、今日使民咸知、爾在以色列族中為上帝、亦知我屬爾僕、凡有所為、悉遵爾命。</verse>
				<verse number="37">耶和華尚其聽我哉、使斯民皆知、爾乃耶和華上帝、使其心翻然以改。</verse>
				<verse number="38">耶和華遂降火、燬其燔祭、以及其柴、其石、其土、溝中之水亦涸。</verse>
				<verse number="39">民眾見此、則俯伏曰、耶和華誠上帝矣、耶和華誠上帝矣。</verse>
				<verse number="40">以利亞告眾曰、從巴力偽為先知者、爾當執之、毋遺一人。遂執之、以利亞攜至基順溪、悉殺戮焉。</verse>
				<verse number="41">又告亞哈曰、當起飲食、霖雨其零、我聞其聲。</verse>
				<verse number="42">亞哈乃往、式飲式食、惟以利亞陟加密山巔、俯伏於地、屈首至足、</verse>
				<verse number="43">告其僕曰、汝往哉、可觀於海。既觀而反曰、絶無一物在焉。曰、再往、至七次乃已。</verse>
				<verse number="44">迨及七次、則反曰、有雲甚小、自海而起、大約人掌。曰、往告亞哈云、當備車而往、恐為雨所阻。</verse>
				<verse number="45">其間風雲驟起、黑蔽霄漢、沛然下雨、亞哈乘車、往耶斯烈、</verse>
				<verse number="46">耶和華助以利亞、使於亞哈前、束腰疾行、亦至耶斯烈。</verse>
			</chapter>
			<chapter number="19">
				<verse number="1">亞哈以以利亞殺其先知、及凡所為、告耶洗別。</verse>
				<verse number="2">耶洗別遣人告以利亞曰、如於明日斯時、我不殺爾、若爾殺彼者、則願上帝降罰於我。</verse>
				<verse number="3">以利亞聞此、則遁逃以保命、至猶大之別是巴、而留其僕。</verse>
				<verse number="4">又行一日、至於曠野、坐於金雀花下、求欲喪命、曰、而今已矣、望耶和華取我生命、蓋我較之他先知、無能出乎其上。</verse>
				<verse number="5">寢於花陰、有天使撼之、曰、起而食。</verse>
				<verse number="6">見有已炙之餅、及水一瓶、在於卧側、遂飲食而復寢。</verse>
				<verse number="7">耶和華之使者再至、撼之曰、將行遠途、當起而食。</verse>
				<verse number="8">遂起飲食、精力頓增、行歷四旬、晝夜不息、詣上帝之山何烈、</verse>
				<verse number="9">入穴而居、耶和華問之曰、以利亞在此何為。</verse>
				<verse number="10">曰、我緣萬有之上帝耶和華、熱中特甚、以色列族背爾約、毀爾壇、殺爾先知、獨余留焉、亦欲殲滅。</verse>
				<verse number="11">曰、當出立於山岡、在於我前、斯時耶和華過焉。在其前有風、勢大而猛、裂山破石。耶和華不御風而至。風後地震、地震之際、耶和華亦不降臨。</verse>
				<verse number="12">厥後有火、耶和華亦不與火偕來、火後有聲、細而不揚。</verse>
				<verse number="13">以利亞聞之、以衣蒙面而出、立於穴口、有聲謂之曰、以利亞在此何為、</verse>
				<verse number="14">曰、我因萬有之上帝耶和華、熱中特甚、以色列族背爾約、毀爾壇、殺爾先知、獨余留焉、又欲害我矣。</verse>
				<verse number="15">耶和華曰、爾當旋歸、往大馬色野、既至、沐膏哈泄、立為亞蘭王、</verse>
				<verse number="16">沐膏寧示子耶戶、為以色列王、沐膏亞伯米何拉人、沙法子以利沙、代爾為先知。</verse>
				<verse number="17">至於後日、避哈泄者、耶戶殺之、避耶戶者、以利沙殺之。</verse>
				<verse number="18">在以色列族中、我遺七千人、身未嘗曲跽巴力、手未嘗接吻以為禮。</verse>
				<verse number="19">以利亞遂往、遇沙法子以利沙耕田、牛十有二耦、最後者以利沙自御、以利亞過時、以其衣蔽之、</verse>
				<verse number="20">以利沙棄牛、趨於以利亞後、曰、容我與父母接吻、而後相從。曰、歸哉、但憶我與爾所為。</verse>
				<verse number="21">遂歸、取雙牛宰之、以耕器烹其肉、予民食之、然後啟行、從事以利亞。</verse>
			</chapter>
			<chapter number="20">
				<verse number="1">亞蘭王便哈達、集其軍旅、備其車馬、同盟者三十二王、遂往環攻撒馬利亞、</verse>
				<verse number="2">遣使入城、見以色列王亞哈、曰、便哈達云、</verse>
				<verse number="3">爾之金銀屬我、爾之妻孥其佳者屬我。</verse>
				<verse number="4">以色列王曰、我主歟、我王歟、我與凡所有咸屬於爾、如爾所言。</verse>
				<verse number="5">使者復至、曰、便哈達云、昔我遣人、使爾以金銀妻孥悉付於我、</verse>
				<verse number="6">明日斯時、我將復遣使臣、徧索爾宮、與爾僕家、凡爾所寶者、必取之而去。</verse>
				<verse number="7">以色列王召其長老、曰、爾觀斯人、特生釁隙、加害乎我、彼遣人索我妻孥、取我金銀、我不敢辭。</verse>
				<verse number="8">長老與民眾對曰、毋聽之、毋允焉。</verse>
				<verse number="9">王告便哈達之使者、曰、爾反告於我主我王、曰、初遣使臣索於僕者、僕將與焉、今日之命、不敢聽從。使者反命。</verse>
				<verse number="10">便哈達更遣人告亞哈曰、從我者眾、爾撒馬利亞地之塵、我軍各取一握、猶且未足、如以為足、則願上帝降罰於我。</verse>
				<verse number="11">以色列王對曰、卸甲之士可以凱歌、披甲之士勿效之。</verse>
				<verse number="12">便哈達與列王宴於幕、聞其所對、則命僕臣曰、列陳。遂列陳攻城。</verse>
				<verse number="13">有先知覲以色列王亞哈曰、耶和華云、此實繁有徒者、爾見之乎、今日我必付於爾手、使爾知我乃耶和華。</verse>
				<verse number="14">亞哈曰、孰能勝任。曰、諸方伯之僕。曰、誰堪列陳。曰、爾。</verse>
				<verse number="15">遂核方伯之僕、得二百三十二人、核以色列民、得七千人。</verse>
				<verse number="16">日中而出、見便哈達與同盟之三十二王、於幕中、飲酒已醉。</verse>
				<verse number="17">方伯之僕為前茅。戍卒告便哈達曰、有人自撒馬利亞出。</verse>
				<verse number="18">曰、或欲修好、或欲戰鬥而出者、俱當生執之。</verse>
				<verse number="19">方伯之僕自城出、軍旅從其後、</verse>
				<verse number="20">各殺一敵、亞蘭人敗北、以色列族追之、亞蘭王便哈達乘馬、與騎兵偕遁。</verse>
				<verse number="21">以色列王出、擊其車騎、大戮厥眾。</verse>
				<verse number="22">先知覲以色列王曰、當益爾軍旅、謹爾作為、明年亞蘭王必復至、以攻擊爾。</verse>
				<verse number="23">亞蘭王臣僕告之曰、其上帝乃山嶽之上帝、故強於我、若戰於平原、必能取勝、</verse>
				<verse number="24">毋庸列王偕往、以武士長代之。</verse>
				<verse number="25">核數軍旅、與前所敗之軍無異、車騎之數亦相符、我在平原與戰、必能取勝、王從其言。</verse>
				<verse number="26">明年便哈達核亞蘭之眾、往亞弗、與以色列族戰。</verse>
				<verse number="27">以色列族核數民眾、採備食物、而後往攻、亞蘭人充斥遍地、以色列族建營於前、若羔羊二群。</verse>
				<verse number="28">上帝之僕至、告以色列王曰、耶和華云、亞蘭人謂耶和華乃山嶽之上帝、非平原之上帝、故我必以此實繁有徒、付於爾手、使爾知我乃耶和華。</verse>
				<verse number="29">相對建營、歷至七日、然後交戰、是日以色列族殺亞蘭人、步卒十萬。</verse>
				<verse number="30">其餘遁於亞弗、入城、城垣傾圮、壓斃二萬七千人便哈達遁逃入城、匿於室中。</verse>
				<verse number="31">其臣僕曰、我聞以色列族歷代之王、秉性仁慈、我儕當身衣麻、項繫索、覲以色列王、庶保生命。</verse>
				<verse number="32">遂衣麻於身。繫索於項、至以色列王前曰、爾臣便哈達云、請宥我命、曰、我兄弟尚在乎。</verse>
				<verse number="33">其人細聆其言、隨機應曰、爾兄弟便哈達尚在。王命之至。便哈達遂出、王令同車。</verse>
				<verse number="34">便哈達曰、昔我先人所奪爾父之邑、我必反爾、我先人在撒馬利亞作衢、今爾在大馬色亦可作衢、亞哈曰、既結此約、可令爾歸。於是結約、而使之去。○</verse>
				<verse number="35">有先知之徒、奉耶和華命、告於同儕曰、爾可擊我。同儕不從。</verse>
				<verse number="36">先知之徒曰、因爾不聽耶和華命、離我之時、必見殺於獅。同儕離之、果為獅所殺。</verse>
				<verse number="37">又遇一人曰、爾可擊我。擊之致傷。</verse>
				<verse number="38">先知遂往、俟於途側、以迓王至、改其儀容、以巾掩面。</verse>
				<verse number="39">王過時、則呼曰、臣僕往戰、有人執其敵、命我守之、曰、如其不在、爾必償命、或罰金千有五百。</verse>
				<verse number="40">僕顧左右、不覺其人已逸。以色列王曰、循爾所言、必鞫爾事。</verse>
				<verse number="41">速去其巾、面遂顯露。以色列王乃知為先知之徒。</verse>
				<verse number="42">先知之徒曰、耶和華云、我欲殲滅者、爾反釋之、故必以爾命償其命、以爾民代其民。</verse>
				<verse number="43">以色列王、憂憤交集、至撒馬利亞、而返宮闈。</verse>
			</chapter>
			<chapter number="21">
				<verse number="1">撒馬利亞王亞哈有離宮、在耶斯烈、鄰拿泊之葡萄園。</verse>
				<verse number="2">亞哈告拿泊曰、爾之園囿、鄰我宮闈、爾當給我為圃、或易以佳園、或予以所值、任爾擇焉。</verse>
				<verse number="3">拿泊曰、是業乃我祖所遺、爾欲得之。我指耶和華以誓、斷不能從。</verse>
				<verse number="4">亞哈聞言、知其不欲以祖遺業予人、憂憤交集、歸卧於床、面壁不食。</verse>
				<verse number="5">王后耶洗別至、問曰、憂心不食曷故。</verse>
				<verse number="6">曰、我告耶斯烈人拿泊云、爾之葡萄園、或予以金、或易以他園、任爾所擇。彼曰不以我園予爾。</verse>
				<verse number="7">耶洗別、曰爾非統轄以色列國者乎、可歡然飲食、我將以耶斯烈人拿泊之園予爾。</verse>
				<verse number="8">遂藉亞哈名作書、鈐以王印、致於拿泊所居、邑中之長老世職、</verse>
				<verse number="9">曰、當使民禁食、在民間舉拿泊於高坐、</verse>
				<verse number="10">令匪類二人作證、曰、爾詛上帝與王。遂曳之出、擊之以石、而斃其命。</verse>
				<verse number="11">邑人與長老世職、遵耶洗別書所言而行、</verse>
				<verse number="12">使民禁食、在民間舉拿泊於高坐。</verse>
				<verse number="13">其時匪類二人進、而坐於前、以作證、訟拿泊曰、拿泊詛上帝與王。乃解之至邑外、石擊斃命。</verse>
				<verse number="14">遣人告耶洗別曰、拿泊石擊而死。</verse>
				<verse number="15">耶洗別聞言、則告亞哈曰、耶斯烈人拿泊之葡萄園、初不欲以金鬻爾者、今可得焉。蓋拿泊已死。</verse>
				<verse number="16">亞哈聞言、往耶斯烈、入拿泊園、據而得之。</verse>
				<verse number="17">耶和華命的庇人以利亞曰、</verse>
				<verse number="18">都於撒馬利亞、以色列王亞哈、今詣拿泊之園、據有其地。爾可前往以迓。</verse>
				<verse number="19">告之曰、耶和華云、汝豈非殺人而據其業乎。又云、犬舐拿泊之血於其處、亦必舐爾之血。</verse>
				<verse number="20">亞哈曰、爾為我敵、今乃與我相遇乎。曰、我遇爾者、因爾在耶和華前、惟惡是務。</verse>
				<verse number="21">耶和華必降災於爾、絶爾後裔、不遺一男、爾之子孫、在以色列族中、自主及僕、靡有孑遺。</verse>
				<verse number="22">必使爾家如尼八子耶羅破暗之家、亦如亞希雅子巴沙之家、因爾干其震怒、使以色列族陷罪。</verse>
				<verse number="23">論及耶洗別、耶和華云、近耶斯烈城、耶洗別必為犬所噬。</verse>
				<verse number="24">凡亞哈所屬者、死於城邑、犬必食之、死於曠野、飛鳥食之。</verse>
				<verse number="25">自昔以來、未有若亞哈、在耶和華前、惟惡是務、為其后耶洗別所慫慂、</verse>
				<verse number="26">彼事偶像、乃可惡之事、效尤乎亞摩哩人、耶和華所驅於以色列族前者。</verse>
				<verse number="27">亞哈聞言、則裂其衣、衣麻禁食、或寢或行、卑以自牧。</verse>
				<verse number="28">耶和華諭的庇人以利亞曰、</verse>
				<verse number="29">爾觀亞哈卑以自牧、因此、亞哈尚存之日、我不降以禍災、迨及其子相繼、乃降災於其家。</verse>
			</chapter>
			<chapter number="22">
				<verse number="1">亞蘭與以色列國、歷三年息戰鬥。</verse>
				<verse number="2">越至三年、猶大王、約沙法至以色列王所。</verse>
				<verse number="3">以色列王謂其臣曰、基列之喇末、豈非屬我、爾志何怠、不圖進取、奪於亞蘭王之手乎。</verse>
				<verse number="4">問約沙法曰、爾欲與我偕往、至基列之喇末、一戰乎。曰、可、爾我無異視、我民如爾民、我馬如爾馬。</verse>
				<verse number="5">又曰、今當諮諏於耶和華。</verse>
				<verse number="6">以色列王乃集先知、約四百人、告之曰、我欲往基列之喇末、一戰、行止若何。曰、往哉、耶和華將使彼敗於王手。</verse>
				<verse number="7">約沙法曰、外此尚有耶和華之先知、以備諮諏否。</verse>
				<verse number="8">以色列王曰、尚有一人、音拉子米該亞、可以之諮諏耶和華。然我嘗憾其人、因彼所預言、有凶而無吉。約沙法曰、王毋言是。</verse>
				<verse number="9">以色列王命臣僕曰、速召音拉子米該亞至此。</verse>
				<verse number="10">以色列王、與猶大王、服朝衣、居王位、在撒馬利亞邑門之場、眾先知預言於前。</verse>
				<verse number="11">基拿拿子西底家、作鐵角數枝、曰、耶和華云爾可以此角、觸亞蘭軍、盡滅而止。</verse>
				<verse number="12">眾先知預言曰、可往基列之喇末而獲勝、蓋耶和華將以之敗於王手。</verse>
				<verse number="13">奉遣之使告米該亞曰、諸先知眾口一辭、以休徵進告於王、爾亦當言與彼無異。</verse>
				<verse number="14">米該亞曰、我指耶和華以誓、必循耶和華命而言。</verse>
				<verse number="15">既至王前、王曰、米該亞歟、我欲攻基列之喇末、行止若何。曰、往可獲勝、蓋耶和華必使彼敗於王手。</verse>
				<verse number="16">王曰、我豈不屢使爾、奉耶和華命、當以真實告我乎。</verse>
				<verse number="17">曰、我觀以色列族眾、散布山谷、猶羊無牧、耶和華曰、此無其主、當各安歸。</verse>
				<verse number="18">以色列王語約沙法曰、我豈不云、彼所預言、有凶無吉。</verse>
				<verse number="19">米該亞曰、請聽耶和華之命、我觀耶和華坐於其位、萬天使侍左右。</verse>
				<verse number="20">耶和華曰、誰能誘亞哈、使往基列之喇末、殞沒其命。眾天使所陳之詞不一。</verse>
				<verse number="21">有神越班而出、侍耶和華前曰、我將誘之。</verse>
				<verse number="22">曰誘之若何。曰、我將感其先知、胥動以浮言。曰、往哉、行此、爾必誘之、以成爾志。</verse>
				<verse number="23">今有神感爾之先知、使之浮言、耶和華聽之。然耶和華有言、必降災於王。</verse>
				<verse number="24">基拿拿子西底家前批其頰曰、耶和華之神離我以指示爾、由於何途、</verse>
				<verse number="25">米該亞曰、後日爾入室自匿、則可知也。</verse>
				<verse number="26">以色列王曰、解米該亞於邑宰亞門、及王子約轄所、</verse>
				<verse number="27">告之曰、王命拘幽此人、供餅給水、使嘗艱苦、迨我安歸。</verse>
				<verse number="28">米該亞曰、如爾安歸、則我未奉耶和華之命、又曰、斯民之眾、宜共聽聞、</verse>
				<verse number="29">以色列王、與猶大王、往基列之喇末、</verse>
				<verse number="30">以色列王告約沙法曰、我將微服入陳、惟爾衣王服。以色列王遂改服色、入陳戰鬥。</verse>
				<verse number="31">亞蘭王命車騎之長、三十二人、曰、大小軍旅、毋庸與戰、惟攻以色列王而已。</verse>
				<verse number="32">車騎之長、見約沙法、則曰、彼以色列王也、遂與之戰。約沙法大聲而呼。</verse>
				<verse number="33">車騎之長、知非以色列王、不追襲。</verse>
				<verse number="34">有人挽弓以射、偶中以色列王、在甲縫之處、王告御車者曰、我傷矣、自陳旋歸。</verse>
				<verse number="35">戰事孔亟、軍士扶王於車中、攻擊亞蘭之眾、創劇血流、溢於車中、迨夕王死。</verse>
				<verse number="36">日入之際、軍中傳令曰、各歸故城、故土。</verse>
				<verse number="37">王薨、人舁其尸至撒馬利亞葬焉。</verse>
				<verse number="38">有人在撒馬利亞池濯車滌甲、犬舐其血、應耶和華所言。</verse>
				<verse number="39">亞哈事實、及所作象牙之室、所建之城、備載於以色列王紀畧。</verse>
				<verse number="40">亞哈薨。其子亞哈謝繼位。</verse>
				<verse number="41">以色列王亞哈四年、亞撒子約沙法治猶大族、</verse>
				<verse number="42">約沙法乃示利女亞穌巴所出、即位之時、年三十有五、為王於耶路撒冷、凡歷二十五年、</verse>
				<verse number="43">從父亞撒所為、不背厥道、行善於耶和華前、惟崇坵猶不廢、民尚在彼獻祭焚香。</verse>
				<verse number="44">約沙法與以色列王仍修和好。</verse>
				<verse number="45">約沙法事實、及其大能、戰績、備載於猶大王紀畧、</verse>
				<verse number="46">父亞撒時、尚有孌童、約沙法驅之於斯土。</verse>
				<verse number="47">當時在以東無王、立吏以治。</verse>
				<verse number="48">約沙法在大失作舟、使往阿妃得金、因在以旬迦別舟破而止。</verse>
				<verse number="49">亞哈子亞哈謝告約沙法曰、容我臣僕、附爾臣僕之舟、偕往、約沙法不許。</verse>
				<verse number="50">約沙法既薨、與列祖同葬、在祖大闢之城。其子約蘭繼位。</verse>
				<verse number="51">猶大王約沙法十七年、亞哈子亞哈謝在撒馬利亞、治以色列、在位二年、</verse>
				<verse number="52">行惡於耶和華前、父母有惡、尤而效之、尼八子耶羅破暗使以色列族陷罪、彼亦效其所為、</verse>
				<verse number="53">服事崇拜巴力、干以色列族上帝耶和華震怒、凡其所行、皆濟父之惡也。</verse>
			</chapter>
		</book>
		<book number="12">
			<chapter number="1">
				<verse number="1">以色列王亞哈薨、摩押人叛。</verse>
				<verse number="2">亞哈謝在撒馬利亞墜樓欄致疾、遣使者曰、爾往詢以革倫之上帝巴力西卜、此疾得愈否。</verse>
				<verse number="3">耶和華之使告的庇人以利亞曰、爾往迓撒馬利亞王之使者、告之曰、在以色列中豈無上帝、乃往詢以革倫之上帝巴力西卜乎。</verse>
				<verse number="4">故耶和華云、爾寢於床、不得再下、至於死亡。以利亞遂往。</verse>
				<verse number="5">使者反。王曰、爾何遽返。</verse>
				<verse number="6">曰、有人迓我、使我以耶和華所言、反告於王云、在以色列中、豈無上帝、乃遣人詢以革倫之上帝巴力西卜乎。故爾寢於床、不得再下、至於死亡。</verse>
				<verse number="7">曰、迓爾而告以此言者、其人若何。</verse>
				<verse number="8">對曰、身衣裘服、腰束革帶。王曰、是的庇人以利亞也。</verse>
				<verse number="9">遂遣五十夫長、率五十人、既至、見以利亞坐於山巔、謂之曰、上帝之僕、王命爾下。</verse>
				<verse number="10">以利亞對曰、如我為上帝之僕、願火自天降、燬爾及五十卒、於是自天降火、燬五十夫長及卒。</verse>
				<verse number="11">王再遣五十夫長、率卒五十、謂之曰、上帝之僕、王命爾速下。</verse>
				<verse number="12">以利亞曰、如我為上帝之僕、願火自天降、燬爾及五十卒。於是上帝自天降火、燬五十夫長及卒。</verse>
				<verse number="13">三遣五十夫長、率卒五十、陟山拜跪於以利亞前、求曰、上帝之僕歟、請以我及我卒之命為寶。</verse>
				<verse number="14">前者火自天降、燬五十夫長、及五十卒、如是者再、今請爾以我命為寶。</verse>
				<verse number="15">耶和華之使告以利亞云、汝下毋畏。遂下覲王、</verse>
				<verse number="16">告王曰、耶和華云、爾遣人詢以革倫之上帝巴力西卜、在以色列中、豈無上帝、可以諮諏、故爾寢於床、不得再下、至於死亡。</verse>
				<verse number="17">王果薨、循耶和華命以利亞之言、王無子、弟約藍繼位、事在猶大王約沙法子約蘭之二年。</verse>
				<verse number="18">亞哈謝事實、備載於以色列王紀畧。</verse>
			</chapter>
			<chapter number="2">
				<verse number="1">耶和華欲以大風、接以利亞上昇於天、其時以利亞與以利沙偕、離吉甲而往。</verse>
				<verse number="2">以利亞告以利沙曰、耶和華使我往伯特利、汝可待此。以利沙曰、我指耶和華而誓、亦指爾生命以誓、我不離爾。乃偕往伯特利。</verse>
				<verse number="3">先知之徒、居於伯特利者、出迓以利沙曰、耶和華今日將接爾師、行將離爾、爾知之乎。曰、我知之、汝毋語。</verse>
				<verse number="4">以利亞告以利沙曰、耶和華遣我往耶利哥、汝且待此。曰我指耶和華以誓、亦指爾生命以誓、我不離爾。乃偕往耶利哥。</verse>
				<verse number="5">先知之徒、居於耶利哥者、就以利沙曰、耶和華今日將接爾師、行將離爾、爾知之乎。曰、我知之、汝毋語。</verse>
				<verse number="6">以利亞謂之曰、耶和華遣我至約但汝且待此。曰、我指耶和華以誓、亦指爾生命以誓、我不離爾。於是二人偕行、</verse>
				<verse number="7">至約但河濱而立、先知之徒五十人、遙立觀望。</verse>
				<verse number="8">以利亞摺衣擊水、水分左右、二人過之、若履陸地。</verse>
				<verse number="9">既過、以利亞謂以利沙曰、我未與爾相離之際、爾欲我何為、求無不得。以利沙曰、我欲爾所感之神、降臨於我、較爾維倍。</verse>
				<verse number="10">曰、爾所求者、未易得也、然上帝接我之時、爾若同在、則可得。否、則不可得。</verse>
				<verse number="11">仍與偕行、言間、忽有車馬、如火炎炎、間隔二人、以利亞乘大風而昇天。</verse>
				<verse number="12">以利沙見之、呼曰、我父乎、我父乎、爾以色列之車騎也、言竟望之、不見、中裂其衣。</verse>
				<verse number="13">見以利亞之衣墜地、則取之、返至約但河濱、</verse>
				<verse number="14">以之擊水、曰、以利亞之上帝耶和華安在。復擊水分左右、以利沙過焉。</verse>
				<verse number="15">先知之徒、在耶利哥、見此則曰、以利亞所感之神、臨格以利沙。遂迓之、俯伏於地、</verse>
				<verse number="16">曰有壯士五十在此、容之往索爾師、庶幾耶和華之神取而降之於陵谷間。曰、毋庸遣之。</verse>
				<verse number="17">先知之徒、促之良久、則曰、遣之可也。遂遣五十人、往索以利亞、三日不見。</verse>
				<verse number="18">以利沙居耶利哥、遣者既反、以利沙曰、我豈不曰、毋庸去乎。</verse>
				<verse number="19">邑人告以利沙曰、邑所建之處、便於利涉、我師所目睹也。然其水不佳、其土不產。</verse>
				<verse number="20">曰、以新盂盛鹽、攜之至此。遂攜以至。</verse>
				<verse number="21">以利沙至水泉、以鹽投之曰、耶和華云、我使此水變為佳矣。今而後不致人死、土亦可產。</verse>
				<verse number="22">其水即佳、應以利沙言、迄於今日、水猶若是。</verse>
				<verse number="23">以利沙離耶利歌往伯特利、行於途間、有孺子自城而出、戲之曰、頭童者、爾亦能上昇歟。如此者再。</verse>
				<verse number="24">以利沙回顧之、籲耶和華名、加以咒詛、遂有二牝熊、出林間、斷傷孺子四十二人。</verse>
				<verse number="25">自此而往加密山、遂至撒馬利亞。</verse>
			</chapter>
			<chapter number="3">
				<verse number="1">猶大王約沙法十八年、亞哈子約藍、在撒馬利亞、治以色列、凡歷十二年、</verse>
				<verse number="2">行惡於耶和華前、較其父母少愈、蓋父所作巴力之像、約藍去之。</verse>
				<verse number="3">然亦恆從尼八子耶羅破暗之惡、使以色列族陷罪。</verse>
				<verse number="4">摩押王米沙、有羊眾多、歲以羔羊十萬、未翦毛之牡綿羊十萬、入貢於以色列王。</verse>
				<verse number="5">亞哈既薨、摩押王叛。</verse>
				<verse number="6">當時約藍王出撒馬利亞、核以色列族眾、</verse>
				<verse number="7">遣人至猶大王約沙法曰、摩押王叛我、爾與我偕、攻摩押可乎。曰、可、爾我無異視、我民即爾民、我馬即爾馬。</verse>
				<verse number="8">曰、當由何途而往。曰、途必由以東野。</verse>
				<verse number="9">以色列、猶大、以東、三王偕往、紆途而行、歷程七日、軍旅及牲畜無水。</verse>
				<verse number="10">以色列王曰、哀哉、耶和華集此三王、付之於摩押人手。</verse>
				<verse number="11">約沙法曰、在此豈無耶和華之先知、容我問耶和華。以色列王之臣對曰、供以利亞盥手之役者、沙法子以利沙在此。</verse>
				<verse number="12">約沙法曰、彼奉耶和華之命者歟。於是以色列王、及約沙法、與以東王、俱往見之。</verse>
				<verse number="13">以利沙告以色列王曰、我與爾何與、爾父母亦有先知、可往問焉。以色列王曰、請毋言是、我知耶和華已集三王、付之與摩押人手。</verse>
				<verse number="14">以利沙曰、我指所事萬有之主耶和華以誓、惟猶大王約沙法、我眷顧之、若祇爾一人、豈得蒙我眷顧乎。</verse>
				<verse number="15">盍命鼓琴者至。琴既鼓焉、耶和華感之、</verse>
				<verse number="16">遂曰、耶和華云、宜於谷中作諸溝澮、</verse>
				<verse number="17">雖無風雨、水必盈於斯谷、使爾及牲畜咸飲。</verse>
				<verse number="18">我視此猶為細事、亦將以摩押人付於爾手。</verse>
				<verse number="19">邑垣之鞏固者、華麗者、爾可擊之、砍諸佳木、塞諸井泉、以石填諸腴壤。</verse>
				<verse number="20">詰朝獻禮物之時、自以東道、有水忽至、充溢斯谷。</verse>
				<verse number="21">摩押人聞列王至、欲與戰、則集少長、凡能披甲者、立於其境。</verse>
				<verse number="22">夙興、日照於水、此水與摩押人相對、望之色紅若血。</verse>
				<verse number="23">遂曰、是乃血矣。列王相擊而斃、我摩押之眾可起、得其貨財。</verse>
				<verse number="24">乃至以色列族營、以色列人起、攻擊其眾、使之敗北、從而追襲、遂入摩押境、</verse>
				<verse number="25">擊其邑垣、在諸腴壤、各擲石以填之、塞諸井泉、砍諸佳木、環攻吉哈喇泄、以繩發石、僅存城垣。</verse>
				<verse number="26">摩押王見戰不利、則率軍旅七百人、欲馳突而過、至以東王所、不得過焉。</verse>
				<verse number="27">遂取將繼位之長子、獻為燔祭於邑垣。以色列族見此、無不憤怒、離摩押王、而反故土。</verse>
			</chapter>
			<chapter number="4">
				<verse number="1">先知眾徒中、有妻一人、求以利沙曰、我之夫子、亦爾之徒、素畏耶和華、乃爾所知、今己死矣、有貸金者至、欲取我二子、供其僕役。</verse>
				<verse number="2">以利沙曰、我將何以助爾、爾之家中、尚有何物、請以告我、曰、婢家無長物、惟油一瓶。</verse>
				<verse number="3">曰、爾可出外、多乞空器於比鄰。</verse>
				<verse number="4">既入於室、爾及爾子、當閉其門、斟油於器、器盈則藏。</verse>
				<verse number="5">婦歸、如言而行、與子入室、既閉其門、子運器而婦斟油。</verse>
				<verse number="6">諸器既盈、婦告其子曰、再攜器至、曰、無矣。油即止。</verse>
				<verse number="7">婦至上帝僕所以告。彼曰、可鬻此油、以償所貸之金、尚有餘焉、爾與爾子、以供日用。○</verse>
				<verse number="8">一日以利沙往書念、在彼有婦、家甚富饒、促之飲食、嗣後每過其所、則入飲食。</verse>
				<verse number="9">婦告其夫曰、斯人屢經我所、我知為上帝之聖僕也、</verse>
				<verse number="10">求爾附壁作小室、以几榻及坐與燈臺、置於其中、彼若至此、則可寓焉。</verse>
				<verse number="11">以利沙一日至其所、入室而卧、</verse>
				<verse number="12">告其從者其哈西曰、呼書念婦至此、既呼立於前。</verse>
				<verse number="13">以利沙告從者曰、爾當告婦曰、爾既為我慮之周密、我當為爾何為、或請於王、或請於軍長。婦曰、我居於民間、無不自得。</verse>
				<verse number="14">以利沙又告從者曰、當為之何為。其哈西曰、婦尚無子、其夫年邁。</verse>
				<verse number="15">曰、再呼之至。既呼之、立於門。</verse>
				<verse number="16">以利沙曰、明年屆期、爾必誕育。曰、我主、上帝之僕與、毋欺爾婢。</verse>
				<verse number="17">厥後婦果懷妊、屆期生子、應以利沙之言。</verse>
				<verse number="18">子少長、一日往於田、見父在眾穫者所、</verse>
				<verse number="19">告父曰、我首有疾。如是者再、父使僕攜歸見母。</verse>
				<verse number="20">既攜之至、母懷抱之、日中即死。</verse>
				<verse number="21">母負之登樓置於上帝僕之床、閉門而出、</verse>
				<verse number="22">語夫曰、請遣一僕、攜驢而至、我欲趨至上帝僕所而回。</verse>
				<verse number="23">夫曰、今日非朔日、亦非安息日、欲往何為。婦曰、此行必得平康。</verse>
				<verse number="24">於是備驢、告僕曰、驅驢前往、未得我命、爾驅勿懈。</verse>
				<verse number="25">遂往加密山就上帝僕所、上帝之僕遙見之、告其從者其哈西曰、書念婦至矣。</verse>
				<verse number="26">爾當趨迓之、問曰、爾安乎、爾夫安乎、爾子安乎、婦曰、安。</verse>
				<verse number="27">陟山至上帝僕所、而抱其足。其哈西前、欲行驅逐。上帝之僕曰、勿阻之、其中心彌苦矣、耶和華隱於我而不告。</verse>
				<verse number="28">婦曰、我豈求主欲得子乎、我豈不云、毋欺我乎。</verse>
				<verse number="29">以利沙告其哈西曰、束爾帶、執我杖、而後前往、若遇人於途勿施禮、有人施禮於爾勿答、惟置我杖於子面。</verse>
				<verse number="30">子之母曰、我指耶和華以誓、亦指爾生命以誓、我必不離爾。以利沙遂起偕行。</verse>
				<verse number="31">其哈西先至、置杖於子面、子無聲響、漠然不覺。其哈西反命曰、子猶未醒。</verse>
				<verse number="32">以利沙入室、見子已死、尸在於床。</verse>
				<verse number="33">遂閉室門、祈禱耶和華。</verse>
				<verse number="34">登床伏於子身、口與口相對、目與目相對、手與手相對、於是子體始溫。</verse>
				<verse number="35">遂下行於室中、又上、伏於子身、子發嚏七、旋啟其目。</verse>
				<verse number="36">以利沙告其哈西曰、呼書念婦至。乃呼之。入告曰、當抱爾子。</verse>
				<verse number="37">婦俯伏於地、抱子而出。○</verse>
				<verse number="38">以利沙又至吉甲、歲大饑、先知之徒、坐於其前、乃命從者曰、置巨釜於火、為先知之徒煮羹。</verse>
				<verse number="39">人往於田、以斂菜蔬、遇野藤而摘其瓜、盈於懷中、既至剖而投之釜、與菜同煮、蓋不識故也。</verse>
				<verse number="40">杓出共食、食時呼曰、上帝之僕與、釜中有毒、遂不能食。</verse>
				<verse number="41">以利沙曰、攜粉至此、遂投於釜、曰、可杓之出、以供人食。於是釜中之毒已解。○</verse>
				<verse number="42">有人自巴力沙利沙至、以初實之穀為餅、麰麥之饅首二十、更以嘉穗藏於囊、俱獻於上帝之僕。上帝之僕曰、以此供給乎眾、使共食之。</verse>
				<verse number="43">從者曰、以此供給百人、將若何。曰、可供厥眾。蓋耶和華云、其必食足而有餘。</verse>
				<verse number="44">遂供給之、眾食已足、尚有餘焉。以應耶和華之言。</verse>
			</chapter>
			<chapter number="5">
				<verse number="1">亞蘭王之軍長乃慢、素稱英武、耶和華用之救亞蘭人、故其王甚器重之、不幸身遘癩疾。</verse>
				<verse number="2">昔亞蘭人群出、侵以色列族之境、擄一少女、居乃慢家、供其妻之役事。</verse>
				<verse number="3">女謂主母曰、願我主得見撒馬利亞之先知、能醫其癩。</verse>
				<verse number="4">乃慢以以色列族之女所言、入告於王。</verse>
				<verse number="5">亞蘭王曰、爾往哉、我將致書於以色列王、遂往攜銀一萬五千、金三千、衣十襲、</verse>
				<verse number="6">賚王所致之書曰、我致書於爾、亦遣使臣乃慢至、請醫其癩。</verse>
				<verse number="7">以色列王、覽書既畢、裂其衣曰、上帝能殺人、能甦人、我豈上帝乎、何乃遣人就我、使醫其癩、彼欲與我搆釁、爾群僚其思之。</verse>
				<verse number="8">上帝之僕以利沙聞以色列王已裂其衣、則遣人至、告王曰、何為裂衣、可使彼就我、則知在以色列族中、有先知也。</verse>
				<verse number="9">乃慢率車騎至、立以利沙門前。</verse>
				<verse number="10">以利沙遣使告之曰、當往約但、濯身七次、則爾體可痊、得以成潔。</verse>
				<verse number="11">乃慢怒、曰、我意謂彼必出、立而籲其上帝耶和華之名、以手懸撫於病處、而醫我癩。</verse>
				<verse number="12">大馬色之河、亞巴拿與法法、較之以色列地之水、豈非尤善、濯身於彼、豈不能成潔乎。遂怒欲歸。</verse>
				<verse number="13">其從者至前、告曰、我主歟、如先知以難成之事使爾、爾豈有所不為、況彼第言、濯身而成潔乎。</verse>
				<verse number="14">乃慢循上帝僕之命、往濡於約但七次、而體已痊膚若童穉、得以成潔、</verse>
				<verse number="15">乃慢與眾從者、反見上帝之僕、立於其前、曰、今我知天下惟在以色列族中有上帝、願饋禮物、請勿卻。</verse>
				<verse number="16">曰、我指所事之耶和華而誓、我必不受。促之固辭。</verse>
				<verse number="17">乃慢曰、請以土壤、載於二騾、畀之於我、自今以後、我不獻燔祭禮物、事他上帝、惟奉耶和華而已。</verse>
				<verse number="18">斯後若遇我王、倚於我手、入臨門之殿而崇拜、我在臨門殿屈身、願耶和華宥我。</verse>
				<verse number="19">曰、可安然而歸。相去無幾、</verse>
				<verse number="20">上帝僕以利沙之從者、其哈西私念曰、我主釋此亞蘭人乃慢、不受其所饋、我指耶和華以誓、我將追之、冀有少得。</verse>
				<verse number="21">於是從乃慢後。乃慢見其趨至、則下車迓之曰、安乎。</verse>
				<verse number="22">曰安、我主遣我告爾、曰、今有先知之徒、年少者二人、自以法蓮山來就我、請以銀一千五百、及衣二襲與之。</verse>
				<verse number="23">乃慢曰、請受三千、促之而許。遂取銀三千、盛於二囊、與衣二襲、使二僕負之以行、在其哈西前。</verse>
				<verse number="24">至於山岡則受之、藏於室中、遂遣二僕往。</verse>
				<verse number="25">進立於主前。以利沙曰、其哈西從何而至。曰、僕無所往。</verse>
				<verse number="26">曰彼下車迓爾之時、我心非與爾同在乎。此時豈可受人所饋、或金、或衣、以售橄欖圃、葡萄園、牛羊僕婢乎。</verse>
				<verse number="27">故乃慢之癩、必移於爾、及爾苗裔、歷世勿愈、遂出成癩、皓白如雪。</verse>
			</chapter>
			<chapter number="6">
				<verse number="1">先知之徒、告以利沙曰、爾我偕居、其室甚隘、</verse>
				<verse number="2">容我往約但、各取材木、創建一所以居。曰、往哉。</verse>
				<verse number="3">曰、請爾與我偕往。曰、可。</verse>
				<verse number="4">遂與偕往、至約但砍木。</verse>
				<verse number="5">有人砍樹、釜斤之鐵已脫、而墜於水、則呼曰、惜哉、我主與、釜乃貸諸他人者。</verse>
				<verse number="6">上帝之僕曰、墜於何所、人示其處、則削片木投水、鐵浮出。</verse>
				<verse number="7">曰、取之、乃取焉。○</verse>
				<verse number="8">亞蘭王與以色列族戰、謀於臣曰、至某地必建營壘。</verse>
				<verse number="9">上帝之僕遣人至以色列王、曰、爾慎旃哉、勿過某地。蓋亞蘭人已至彼矣。</verse>
				<verse number="10">以色列王遣人至上帝僕指示之所、脫於患難、已非一次。</verse>
				<verse number="11">亞蘭王之心、因此深為懷憂、召其臣僕曰、我中孰助以色列王、盍明告於我。</verse>
				<verse number="12">一臣曰、我主我王、無人助之、乃以色列族之先知、以利沙以王在寢室所言之事、悉告其主。</verse>
				<verse number="13">曰、往哉、觀其所居、我將遣人執之而至。曰、彼在多丹。</verse>
				<verse number="14">故遣車騎、實繁有徒、夤夜圍城。</verse>
				<verse number="15">上帝僕之從者、夙興而出、見車騎軍旅、環繞城垣、乃曰、哀哉、我主與、我儕將若何。</verse>
				<verse number="16">曰、毋畏、助我者、較助彼者眾。</verse>
				<verse number="17">以利沙禱曰、求耶和華明其目、使能得見。耶和華遂明少者之目、俾其得見、以利沙所居之山岡、車騎四集、似火炎炎。</verse>
				<verse number="18">敵既至、以利沙禱耶和華曰、請使此民、目眯不明。敵遂目眯、應以利沙所求。</verse>
				<verse number="19">以利沙謂之曰、此非其途、此非其城、爾當從我、爾所求之人、我導爾至其地。遂導之至撒馬利亞。</verse>
				<verse number="20">入城以利沙曰、願耶和華明斯眾之目、俾其得見。耶和華遂明其目、使得見、乃知在撒馬利亞邑中。</verse>
				<verse number="21">以色列王見之、則謂以利沙曰、我父與、當擊之乎。當擊之乎。</verse>
				<verse number="22">曰不可、即使以刃以弓虜之而至、亦不可擊、當供以餅、給以水、使其飲食、而歸其王。</verse>
				<verse number="23">遂備盛饌、飲食既畢、使歸其王、斯時也、亞蘭人之軍旅不侵以色列地。○</verse>
				<verse number="24">越至於後、亞蘭王便哈達集其全軍、圍撒馬利亞邑。</verse>
				<verse number="25">撒馬利亞糧絕、驢之一首、值金四十、鴿糞二升三合、值金二兩有半、</verse>
				<verse number="26">以色列王沿城垣而過、聞婦呼曰、我主我王與、其助我。</verse>
				<verse number="27">曰如耶和華不助爾、我何由助爾、或由穀場、或由酒醡、俱無從得。</verse>
				<verse number="28">又曰、爾何事。曰、昔有一婦、告我曰、今日食爾子、明日食我子。</verse>
				<verse number="29">於是烹我子而食之、次日我告彼曰、今當食爾子、乃彼匿其子。</verse>
				<verse number="30">王聞婦言、則裂其衣、沿城垣而過、民見王身衣麻。</verse>
				<verse number="31">王曰、今日必斬沙法子以利沙首、不然願上帝降罰於我。</verse>
				<verse number="32">以利沙坐於室、長老偕在、其時王遣使者未至、以利沙謂長老曰、爾觀此戕民者之子、遣人取我首級。使者既至、汝當閉門而執之、其主必繼至。</verse>
				<verse number="33">言時、使者至、王亦至、曰、斯災自耶和華而降、何必仰望耶和華哉。</verse>
			</chapter>
			<chapter number="7">
				<verse number="1">以利沙曰、宜聽耶和華之命。耶和華云、明日斯時、在撒馬利亞邑門、麥粉三斗、值金半兩、麰麥六斗、值金半兩。</verse>
				<verse number="2">王之近臣、告上帝之僕曰、如耶和華破天之隙、可得此、否則不然。曰、爾可目睹、惟不得食。○</verse>
				<verse number="3">邑門前有癩者四人、相語曰、我胡為坐此以待斃。</verse>
				<verse number="4">若欲入邑、則邑中饑甚、我必死、如坐於此、亦必死、寧降於亞蘭軍、若保我生、則得生、若殺我、則有死而已。</verse>
				<verse number="5">昧爽遂起、往亞蘭營、既至營之邊隅、闃其無人、</verse>
				<verse number="6">蓋主曾使亞蘭人聞車騎之聲、若全軍忽至、則相語曰、以色列王、以金饋赫人埃及人列王、俱來攻我、</verse>
				<verse number="7">故不待昧爽、已虛其帷幕、棄其馬驢、全營尚在、遁逃保命。</verse>
				<verse number="8">癩者既至營之邊隅、則入一幕、式飲式食、得金銀衣服匿之、又入一幕、亦得貨財、匿之。</verse>
				<verse number="9">乃相語曰、我所為者未善、今日獲茲嘉音、而我不報、如俟日出、必遭其災、盍返告王、</verse>
				<verse number="10">既至、呼閽者曰、我至亞蘭人之營、不見一人、不聞一聲、惟馬驢繫焉、營幕如故。</verse>
				<verse number="11">閽者告於王宮、</verse>
				<verse number="12">未及黎明、王夙興、謂厥臣工曰、亞蘭人所為、我指示爾。彼知我饑、故出營、匿於田、待我出城、則生擒、而襲我邑。</verse>
				<verse number="13">一臣對曰、我以色列族中、人馬殆盡、邑中惟遺五馬、可取之、遣人往觀。</verse>
				<verse number="14">故取服車之馬二、王遣人跡亞蘭軍之後、曰、往觀之哉。</verse>
				<verse number="15">跡之至約但、見衣服器皿、遍遺衢路、乃亞蘭人疾趨而棄者。使者反告於王。</verse>
				<verse number="16">民遂出、刧亞蘭人之幕、於是麥粉三斗值金半兩、麰麥六斗值金半兩、循耶和華命。○</verse>
				<verse number="17">王使近臣、統轄邑門、民眾蹴之、以斃其命、昔王就見上帝之僕、上帝之僕以是事相告、至今其言應矣。</verse>
				<verse number="18">當時上帝之僕告於王曰、明日斯時、在撒馬利亞邑門、麥粉三斗值金半兩、麰麥六斗值金半兩、</verse>
				<verse number="19">王臣對曰、如耶和華破天之隙、則可得此、否則不然、上帝之僕曰、汝可目睹、惟不得食。</verse>
				<verse number="20">所言俱應、蓋民蹴之於門、以斃其命。</verse>
			</chapter>
			<chapter number="8">
				<verse number="1">有婦人焉、以利沙曾甦其子、今告之曰、耶和華命必使饑饉、臨於斯土、歷至七載、爾與爾家、必當遷徙、隨爾所適、</verse>
				<verse number="2">婦遵上帝僕所言、挈其全家、往非利士人地而居、歷至七年、</verse>
				<verse number="3">既盈其期、婦自非利士人地歸、為田畝宅第、呼告於王。</verse>
				<verse number="4">其時王與上帝僕之從者其哈西相語。王曰、以利沙所行異跡、願聞其詳。</verse>
				<verse number="5">對曰、以利沙曾使死者復生。言間、所甦其子之婦、為室與田呼告於王。其哈西曰、我主我王與、昔以利沙所甦之子、即此子也、此婦即其母也。</verse>
				<verse number="6">王問之、婦悉以告。王使宦豎曰、婦自出遊及今、其田所產、暨所當得者、俱反之。○</verse>
				<verse number="7">以利沙至大馬色。亞蘭王便哈達遘疾。或告王曰、上帝之僕至此。</verse>
				<verse number="8">王諭哈泄曰、爾攜禮物、往見上帝之僕、請彼問耶和華我疾得愈否。</verse>
				<verse number="9">哈泄攜大馬色所產之嘉品、載於四十駝、以為禮物、就見上帝之僕、立於其前、曰、爾弟子亞蘭王、便哈達、遣我見爾、問此疾可愈否。</verse>
				<verse number="10">以利沙曰、爾往告於王、此疾不致殞命。雖然、耶和華曾示我、王必薨。</verse>
				<verse number="11">上帝之僕注目視哈泄良久、旋即哭泣。</verse>
				<verse number="12">哈泄曰、我主何為哭泣。對曰、我知爾將惡待以色列族、燬其城垣戮其丁男、捽死嬰孩、刳剔孕婦。</verse>
				<verse number="13">哈泄曰、我甚微藐、無異於犬、焉能作此大事乎。以利沙曰、耶和華示我爾必為亞蘭王。</verse>
				<verse number="14">哈泄離以利沙覲王。王曰、以利沙何言。對曰、言王疾不至殞命。</verse>
				<verse number="15">詰朝、哈泄以厚布濡水、掩王面而斃之、遂篡其位。○</verse>
				<verse number="16">以色列王、亞哈子約藍五年、約沙法子約蘭治猶大。</verse>
				<verse number="17">年三十有二即位於耶路撒冷、凡歷八年、</verse>
				<verse number="18">行惡於耶和華前、從以色列國列王所為。亦娶亞哈之公主、而效尤焉。</verse>
				<verse number="19">昔耶和華許厥僕大闢、爰及子孫、歷世有光、故猶大一族、不行翦滅。</verse>
				<verse number="20">當時以東人叛猶大、立王治理。</verse>
				<verse number="21">約蘭率車馬、往撒益、以東人環攻之、約蘭夤夜擊以東人、及車騎長、餘民遁歸故幕。</verse>
				<verse number="22">當時以東人叛猶大國、迄今尚未臣服。立拿人亦叛。</verse>
				<verse number="23">約蘭事實、備載於猶大王紀畧。</verse>
				<verse number="24">約蘭既薨、與列祖同葬於大闢之城、子亞哈謝繼位。○</verse>
				<verse number="25">以色列王亞哈子約藍十二年、猶大王約蘭子亞哈謝即位。</verse>
				<verse number="26">亞哈謝乃以色列族王暗利之女孫、亞大利所出、年二十有二即位於耶路撒冷、僅歷一年。</verse>
				<verse number="27">既與亞哈家為姻婭、則從亞哈所為、行惡於耶和華前、</verse>
			</chapter>
			<chapter number="9">
				<verse number="1">先知以利沙呼先知眾徒之一、曰、爾當束帶、取膏一盒、往基列之喇末、</verse>
				<verse number="2">既至、可問寧示孫、約沙法子耶戶、使離其眾昆弟、入於寢室、</verse>
				<verse number="3">以膏一盒、傾於其首、曰、耶和華云、我沃爾以膏、使為以色列王、遂啟門遽遁、毋少延。</verse>
				<verse number="4">為先知者、年尚少、詣基列之喇末、</verse>
				<verse number="5">既至、見武士之長皆坐、曰、長者、我有事相告。耶戶曰、欲告何人。曰、長者、爾即是也。</verse>
				<verse number="6">耶戶起而入室、先知傾膏於首、曰、以色列族之上帝耶和華云、我以膏沃爾、使治我民、為以色列王。</verse>
				<verse number="7">爾必滅爾主亞哈之家、昔耶洗別殺我先知眾僕、故行殲滅、以雪其忿。</verse>
				<verse number="8">亞哈全家、必淪胥以亡、在以色列族中、我必絕其所有、或僕或主、不遺一男、</verse>
				<verse number="9">使亞哈全家、與尼八子耶羅破暗家、亞希雅子巴沙家、無異。</verse>
				<verse number="10">在耶斯烈田、耶洗別必為犬所噬、無人埋瘞。先知言竟、啟門而遁。</verse>
				<verse number="11">耶戶出、見王之群臣、其一問曰、安乎、彼心狂者、見爾何為。曰、爾識其人、知其所言。</verse>
				<verse number="12">曰、不知、請以告我。曰、彼傳耶和華之命云、我以膏沃爾、使為以色列王。</verse>
				<verse number="13">眾各取衣、立佈於階。使耶戶坐、吹角曰、耶戶為王。</verse>
				<verse number="16">約藍居於耶斯烈、猶大王亞哈謝來會。耶戶乘車以至。</verse>
				<verse number="17">有戍卒立於耶斯烈臺、遙見耶戶之軍將至曰、我見一軍。約藍曰、當遣騎者往迓之、問其為平康而至乎。</verse>
				<verse number="18">騎者往迓之、曰、王使問爾、為平康而至否。耶戶曰、是平康與否、何涉爾事。當從我後。戍卒告曰、使者至彼、不見反命。</verse>
				<verse number="19">再遣騎者、至則曰、王使問爾、為平康而至乎。耶戶曰、是平康與否、何涉爾事、當從我後。</verse>
				<verse number="20">戍卒又告王曰、使者至彼、惟不反命。來者御車甚猛、有若寧示之孫耶戶。</verse>
				<verse number="21">約藍曰、備車。遂備車。以色列王約藍、猶大王亞哈謝、各乘車而出、至耶斯烈人拿泊之田、而遇耶戶。</verse>
				<verse number="22">約藍見耶戶、則曰耶戶、爾為平康而至乎。曰、王母耶洗別、狥私欲、拜偶像、從巫覡、若是之多、焉得平康乎。</verse>
				<verse number="23">約藍告亞哈謝曰、亞哈謝歟、彼懷不軌、遂旋轅而遁。</verse>
				<verse number="24">耶戶挽弓力射、中約藍於二臂間、矢洞其心而出、仆於車中。</verse>
				<verse number="25">耶戶告其軍長、畢甲曰、取尸投於耶斯烈人拿泊之田。爾可憶。疇昔爾我同乘、從其父亞哈後、耶和華以預言告之曰、</verse>
				<verse number="26">我曾見拿泊及其子之血、必於是田報之。故爾當取尸、投諸田、循耶和華命。</verse>
				<verse number="27">猶大王亞哈謝見此。則由離宮之道而遁。耶戶追襲其後、曰、當擊之於車中、既至附以伯連之姑耳岡、擊之至傷、王遁至米吉多而薨。</verse>
				<verse number="28">臣僕載尸於車、至耶路撒冷、葬於大闢之城、與祖同墓。</verse>
				<verse number="29">按亞哈謝即位之日、乃亞哈子約藍之十一年也。○</verse>
				<verse number="30">耶戶至耶斯烈、耶洗別聞之、則櫛髮修容、自牖而窺。</verse>
				<verse number="31">耶戶入宮門時、耶洗別曰、昔心哩弒厥王、豈得平康乎。</verse>
				<verse number="32">耶戶仰觀牖間、曰、誰肯助我。二三宦豎、自牖而窺。</verse>
				<verse number="33">耶戶曰、可擲此婦、使隕於下。遂擲之、血濺於墻、及於馬。耶戶蹴以足。</verse>
				<verse number="34">遂入宮中、式飲式食、既畢、則謂左右曰、是婦雖服咒詛、然為王女、當往觀而瘞其尸。</verse>
				<verse number="35">往欲葬之、僅得其頭顱、及手足之掌而已。</verse>
				<verse number="36">左右反告。耶戶曰、昔耶和華命的庇人以利亞云、在耶斯烈田、耶洗別必為犬所噬、</verse>
				<verse number="37">其尸必化糞壤、於耶斯烈田、後人不得指之而言、是乃耶洗別尸、是言應矣。</verse>
			</chapter>
			<chapter number="10">
				<verse number="1">亞哈有子七十人、居撒馬利亞。耶戶作書、致於耶斯烈之牧伯長老、寓居撒馬利亞、及訓迪亞哈眾子者。</verse>
				<verse number="2">書曰、爾所轄者有車騎、城垣器械、爾主眾子居於爾中、書至之日、</verse>
				<verse number="3">爾當簡王子之德容具備者、使踐王位、為國家而興戰鬥。</verse>
				<verse number="4">當事者懼甚、曰、二王敵耶戶、尚為所敗、我焉能禦之。</verse>
				<verse number="5">家宰、邑宰、長老、訓迪者、遣人告耶戶曰、任爾為所欲為、我不敢立王、願為爾臣、惟命是聽。</verse>
				<verse number="6">耶戶復致書曰、如爾欲為我輔、聽從我命、則當斬眾王子之首、明日斯時、攜至耶斯烈見我。王子七十人、為邑之巨室所訓迪、常與之偕。</verse>
				<verse number="7">書至、眾乃殺王子七十人、盛首於筐、遣使詣耶斯烈。</verse>
				<verse number="8">使者既至、或告曰、人攜眾王子之首至矣。曰、堆於邑門左右。</verse>
				<verse number="9">詰朝、耶戶出、立而告民曰、爾眾無辜、我叛而弒王、此眾為誰所殺。</verse>
				<verse number="10">昔耶和華命厥僕以利亞、論亞哈之家、今已行之、蓋耶和華之言必無不應、爾眾所當知也。</verse>
				<verse number="11">耶戶戮耶斯烈地、亞哈家所有之眷屬、巨室、祭司、靡有孑遺。</verse>
				<verse number="12">遂遄征欲往撒馬利亞、行於途中、至牧者繫羊之室、</verse>
				<verse number="13">遇猶大王亞哈謝之戚屬、問曰、爾為誰。曰、我儕乃亞哈謝之戚屬、今往問安王子、及王后之子。</verse>
				<verse number="14">耶戶告從者曰、當生執之、乃生執之、旋置之死、在繫羊之阱側、共四十二人、靡有孑遺、</verse>
				<verse number="15">由彼而往、遇哩甲子約拿撻、施禮既竟、問曰、我心與爾相合、不知爾心亦與我相合乎。約拿撻曰、無不相合。曰、合則與我攜手。遂攜手、賜之同車。</verse>
				<verse number="16">曰、爾與我偕、見我為耶和華熱中。於是二人同車。</verse>
				<verse number="17">耶戶至撒馬利亞、殺其地之屬亞哈者、至殲滅乃已、應耶和華命以利亞之言。</verse>
				<verse number="18">耶戶集民眾、告曰、亞哈服事巴力、尚未勤也、耶戶將事之尤勤。</verse>
				<verse number="19">今我必獻大祭、奉事巴力、故當集巴力諸先知、祭司、僕役、不遺一人、有不至者殺毋赦。耶戶言此、蓋欺人也、欲滅崇拜巴力之人耳。</verse>
				<verse number="20">耶戶曰、當告於民、必有大會、奉事巴力。遂告焉。</verse>
				<verse number="21">耶戶遣人、遍以色列地、凡拜巴力者咸集、無一人不至。群入巴力之殿、充斥殿宇。</verse>
				<verse number="22">耶戶命掌禮服者、攜衣以至、使眾拜巴力者服之。乃循其命。</verse>
				<verse number="23">耶戶同哩甲子約拿撻、入巴力殿、告諸拜巴力者云、爾當遍閱、惟拜巴力者在此、耶和華之僕、勿雜其中。</verse>
				<verse number="24">既入欲獻禮物燔祭、耶戶使八十人、立於門外、告之曰、我誘彼入此、有遁其一、爾當償命。</verse>
				<verse number="25">獻燔祭畢。耶戶命趨承者及其長曰、入而殺拜巴力之人、勿遺其一。趨承者及其長、以刃擊眾、擲尸於外、後入巴力內殿、</verse>
				<verse number="26">攜諸偶像、出而焚之。</verse>
				<verse number="27">毀巴力之像、摧其殿宇、以之為廁、迄今猶存、堪以為證。</verse>
				<verse number="28">於是耶戶滅巴力在以色列地。</verse>
				<verse number="29">昔尼八子耶羅破暗、在伯特利、但二邑、立金犢、使以色列族陷罪、今耶戶亦尤而效之。</verse>
				<verse number="30">耶和華謂耶戶曰、因爾待亞哈全家、從我所欲、故以為善、爾之子孫、必繼以色列國位、歷至四代。</verse>
				<verse number="31">然耶戶不一心謹恪、信從以色列族上帝耶和華之律例、又效耶羅破暗之所為、使以色列族陷罪。</verse>
				<verse number="32">故當時耶和華始分裂以色列地、使哈泄擊其四境、</verse>
				<verse number="33">即約但東、遍基列地、亞嫩溪旁之亞囉耳、及基列巴山地、為伽得 流便 馬拿西所得之業。</verse>
				<verse number="34">耶戶事實、與其大能、備載於以色列王紀畧。</verse>
				<verse number="35">耶戶既薨、葬於撒馬利亞、子約哈斯繼位。</verse>
				<verse number="36">耶戶在撒馬利亞治以色列、凡歷二十八年。</verse>
			</chapter>
			<chapter number="11">
				<verse number="1">亞哈謝之母亞大利見子已沒、則殲滅宗室、殆盡、</verse>
				<verse number="2">約蘭王女、亞哈謝妹、約示巴、見宗室將滅、則竊亞哈謝子約轄、與其乳媼、藏於寢室、以避亞大利、免其殘害。</verse>
				<verse number="3">約示巴匿之於耶和華殿、歷至六年。亞大利統轄斯土。</verse>
				<verse number="4">越至七年、耶何耶大招諸百夫長、與劊役、及趨承者、俱至耶和華殿、使之發誓、與之立約、然後以王子示之、</verse>
				<verse number="5">曰、宜聽我言、值安息日、爾眾入此者、當以三分之一、守王子之室、</verse>
				<verse number="6">三分之一在蘇耳門、三分之一在趨承者門後、於是殿可以守、民不得擅入。</verse>
				<verse number="7">每值安息日、爾眾二隊當出、惟今必在耶和華殿院、環衛王子、</verse>
				<verse number="8">各執器械、環王子而侍立、凡侵爾班列者殺之、王子出入、爾必擁護。</verse>
				<verse number="9">諸百夫長遵祭司耶何耶大命、各守安息日、所當入與所當出者、俱至祭司所。</verse>
				<verse number="10">祭司取耶和華殿所藏大闢之干戈、與諸百夫長、</verse>
				<verse number="11">趨承者各執器械、立於王子四周、自殿左至殿右、環祭壇及聖所。</verse>
				<verse number="12">祭司扶王子出、戴王冕、執律法之書、遂立為王、沐之以膏、鼓掌呼曰、願王千歲。</verse>
				<verse number="13">亞大利聞趨承者與民號呼之聲、則至耶和華殿、民所叢集之處、</verse>
				<verse number="14">見王立於臺、循其常例、又見群臣、及吹角者待於王側、角鳴之際、斯土之民歡然欣喜、亞大利乃裂其衣、疾呼曰、爾黨其謀叛乎、爾黨其謀叛乎。</verse>
				<verse number="15">祭司耶何耶大命諸百夫長、及統轄全軍者、曰、在耶和華殿勿殺是婦、當曳出班列之外、凡從之者擊以刃。</verse>
				<verse number="16">遂曳婦出、至王宮之馬道而殺焉。</verse>
				<verse number="17">耶何耶大在耶和華及王與民間立約、使民奉事耶和華、又在王與民間立約。</verse>
				<verse number="18">民往燬巴力殿、摧其祭壇、斫其偶像、殺其祭司馬擔於壇前、祭司耶何耶大使有司統轄耶和華殿。</verse>
				<verse number="19">自率百夫長、劊役、趨承者、及斯土之民、衛王、自耶和華殿、由趨承者之門、至於王宮、以踐國位。</verse>
				<verse number="20">既殺亞大利於王宮之側、民皆忻喜、共享平康。</verse>
				<verse number="21">約轄即位之時、年僅七齡。</verse>
			</chapter>
			<chapter number="12">
				<verse number="1">耶戶之七年、約轄即位於耶路撒冷、凡歷四十年、其母乃別是巴婦、名西庇亞、</verse>
				<verse number="2">約轄得祭司耶何耶大之啟迪、行善於耶和華前、</verse>
				<verse number="3">惟崇坵猶不廢、民仍焚香獻祭於其上。</verse>
				<verse number="4">約轄告眾祭司曰、凡獻物攜金入耶和華殿者、即核民之金、與人為祭司所估之價、暨人從心所願、樂輸於耶和華殿之金。</verse>
				<verse number="5">此金供自同宗、眾祭司可受焉、殿有損缺、則為修葺。</verse>
				<verse number="6">越至約轄王二十三年、殿之所損、眾祭司猶未葺理。</verse>
				<verse number="7">故約轄王召祭司長耶何耶大、與眾祭司、告之曰、殿之所損者、胡為至今猶未修葺、今而後不許爾曹、為修葺殿宇之故、受同宗之金。</verse>
				<verse number="8">眾祭司循命、不受民金、亦不修葺殿宇。</verse>
				<verse number="9">祭司長耶何耶大、取匱鑿隙於蓋、置之壇側、耶和華殿門右、使守門之祭司、取人所獻耶和華殿之金、悉納其中。</verse>
				<verse number="10">匱中之金已盈、則王之繕寫者、暨祭司長至、核數耶和華殿內所得之金、盛之於囊。</verse>
				<verse number="11">又核數其金、予統轄耶和華殿之工作者、以與修殿之木工土工。</verse>
				<verse number="12">又予版築者、鑿石者、俾購材木雕石、以修葺耶和華殿及凡所用。</verse>
				<verse number="13">所獻耶和華殿之金、不以作殿中所用之盂、剪、盤、角、金銀器皿、</verse>
				<verse number="14">乃予諸工作、修葺耶和華殿。</verse>
				<verse number="15">督工者秉性誠實、故予金以償工值、毋庸核數。</verse>
				<verse number="16">補過贖罪之金、俱歸祭司、不攜入耶和華殿。○</verse>
				<verse number="17">時亞蘭王哈泄往攻迦特、既陷其城、望耶路撒冷而行。</verse>
				<verse number="18">猶大王約轄、以列祖約沙法、約蘭、亞哈謝、俱為猶大王、所獻之物、與己所獻之物、及耶和華殿府庫、爰及王宮諸金、悉饋亞蘭王哈泄、故哈泄不侵耶路撒冷。</verse>
				<verse number="19">約轄事實、備載於猶大列王紀畧。</verse>
				<verse number="20">其臣謀叛、弒約轄於近悉拉之米羅室、</verse>
				<verse number="21">蓋其臣僕、示米押子、約撒甲、與說默子約薩八、擊王斃命、與列祖同葬於大闢之城、子亞馬謝繼位。</verse>
			</chapter>
			<chapter number="13">
				<verse number="1">猶大王亞哈謝子約轄二十三年、耶戶子約哈斯在撒馬利亞、治以色列、凡歷十七載、</verse>
				<verse number="2">行惡於耶和華前、恆從尼八子耶羅破暗所為、使以色列族陷罪、</verse>
				<verse number="3">故耶和華震怒、屢付以色列族於亞蘭王哈泄、及其子便哈達之手。</verse>
				<verse number="8">約哈斯事實、與其大能、備載於以色列王紀畧。</verse>
				<verse number="9">約哈斯既薨、葬於撒馬利亞、子約瞎繼位。○</verse>
				<verse number="10">猶大王約轄三十七年、約哈斯子約瞎、治以色列、在撒馬利亞、凡歷十六年、</verse>
				<verse number="11">行惡於耶和華前、恆從尼八子耶羅破暗所為、使以色列族陷罪。</verse>
				<verse number="12">約瞎事實、及其所著之能、與猶大王亞馬謝戰鬥、備載於以色列列王紀畧。</verse>
				<verse number="13">約瞎既薨、與以色列列王同葬於撒馬利亞、耶羅破暗繼位。○</verse>
				<verse number="14">當以色列王約瞎之尚存也、以利沙遘不起之疾、約瞎往見哭泣、諦視其面、曰、我父歟、我父歟、爾以色列之車騎也。</verse>
				<verse number="15">以利沙曰、當執弓與矢。王執之。</verse>
				<verse number="16">以利沙告以色列王曰、以手挽弓。王如其言、以利沙按手於上、</verse>
				<verse number="17">曰、盍啟東牗。遂啟之。以利沙曰、射。則射。曰、斯矢也、耶和華用之、救民於亞蘭人手、蓋爾在亞弗必敗亞蘭人、迨殲滅而後已。</verse>
				<verse number="18">以利沙又曰、當執矢盈握。王遂執之。告王曰、擊地。王從焉、三擊而止。</verse>
				<verse number="19">上帝之僕怒曰、爾當擊地、以至五六、則可擊亞蘭人、及於殲滅、今擊亞蘭人、亦僅三次而已。</verse>
				<verse number="20">以利沙死而葬。明年摩押之軍侵斯土、</verse>
				<verse number="21">民間有死者、將欲埋瘞、見敵軍驟至、遂投尸於以利沙墓、尸既下觸以利沙之骨、則甦而立。○</verse>
				<verse number="22">約哈斯尚存之日、亞蘭王哈泄虐遇以色列族。</verse>
				<verse number="23">耶和華念與亞伯拉罕 以撒 雅各所立之約、故待以色列族仁慈矜恤、不欲盡滅、驅於其前。</verse>
				<verse number="24">亞蘭王哈泄薨、子便哈達繼位。</verse>
				<verse number="25">昔哈泄與約哈斯戰、曾陷數邑、至今約哈斯子約瞎三敗哈泄子便哈達、恢復故邑、仍歸以色列。</verse>
			</chapter>
			<chapter number="14">
				<verse number="1">以色列王約哈斯子約瞎二年、約轄子亞馬謝治猶大、</verse>
				<verse number="2">乃耶路撒冷婦約耶但所出、年二十有五即位、於耶路撒冷、凡歷二十九年、</verse>
				<verse number="3">行善於耶和華前、於父約轄所為、是則是效、較厥祖大闢、則有遜焉。</verse>
				<verse number="4">崇邱猶在、民獻祭焚香於其上、</verse>
				<verse number="5">國既鞏固、則討弒父之臣僕、真諸法、</verse>
				<verse number="6">弗及其嗣、循摩西律例所載、耶和華命云、不可因子殺父、因父殺子、各任其罪以就戮。</verse>
				<verse number="7">亞馬謝殺以東人一萬於鹽谷、攻西拉、陷其城、易名約帖、迄今是名猶存。○</verse>
				<verse number="8">亞馬謝遣使者至以色列王、耶戶孫、約哈斯子、約瞎曰、汝來以決一戰。</verse>
				<verse number="9">以色列王約瞎、語使者曰、利巴嫩有荊棘、謂柏香木云、當以爾女妻我子、猝有獸過、荊棘為其蹂躪。</verse>
				<verse number="10">今王既擊以東人、中心驕奢、以此為榮、深居九重、亦可已矣。何為自取其禍、欲與猶大族偕亡乎。</verse>
				<verse number="11">亞馬謝弗聽、故以色列王約瞎至猶大之伯示麥、與猶大王亞馬謝戰。</verse>
				<verse number="12">猶大族為以色列族所敗、遁歸故土。</verse>
				<verse number="13">以色列王約瞎、在伯示麥執猶大王、約哈斯孫、約轄子亞馬謝、遂往耶路撒冷、墮其都城、自以法蓮門、至邑隅之門、共四十丈、</verse>
				<verse number="14">取耶和華殿、及王府庫之金銀器皿、以其人為質、而歸撒馬利亞、</verse>
				<verse number="15">約瞎事實、及其大能、與猶大王亞馬謝戰鬥、備載於以色列王紀畧。</verse>
				<verse number="16">約瞎既薨、與以色列列王同葬、於撒馬利亞、子耶羅破暗繼位。</verse>
				<verse number="17">以色列王約哈斯子約瞎既沒、猶大王約轄子亞馬謝尚越十五年而終。</verse>
				<verse number="18">亞馬謝事實、備載於猶大列王紀畧。</verse>
				<verse number="19">亞馬謝在耶路撒冷遇變、故遁於拉吉、叛黨遣人至拉吉弒之、</verse>
				<verse number="20">負尸於馬、至耶路撒冷、與列祖同葬於大闢之城、○</verse>
				<verse number="21">時烏西亞年十有六、猶大民眾立之為王、繼父亞馬謝之位。</verse>
				<verse number="22">亞馬謝既薨、烏西亞建以辣、使歸猶大統轄。○</verse>
				<verse number="23">按猶大王約轄子亞馬謝十五年、以色列王、約瞎子、耶羅破暗、在撒馬利亞即位、凡歷四十一年、</verse>
				<verse number="24">行惡於耶和華前、恆從尼八子耶羅破暗所為、使以色列族陷罪。</verse>
				<verse number="25">以色列被奪之地、耶羅破暗恢復之、自哈末境、至平原之海、昔以色列族上帝耶和華、曾以是言、命先知甲希弗人、亞米太子約拿、今其言應矣。</verse>
				<verse number="26">以色列族曾遘患難、困苦備嘗、其中或主或僕、均無匡助、惟耶和華垂顧焉。</verse>
				<verse number="27">嘗有預言、不欲殲滅以色列族於天下、故使約瞎子耶羅破暗為之援手。</verse>
				<verse number="28">大馬色哈末二邑、已屬於猶大、耶羅破暗恢復之、使仍歸以色列、其事實、及大能戰鬥、備載於以色列列王紀畧。</verse>
				<verse number="29">耶羅破暗薨、與以色列列王同葬、子撒加利亞繼位。</verse>
			</chapter>
			<chapter number="15">
				<verse number="1">以色列王耶羅破暗二十七年、猶大王、亞馬謝子、烏西亞即位、</verse>
				<verse number="2">乃耶路撒冷婦耶可利所出、年十有六為王於耶路撒冷、凡歷五十二年、</verse>
				<verse number="3">行善於耶和華前、於父亞馬謝所為、是則是效、</verse>
				<verse number="4">惟崇邱猶不廢、民仍獻祭焚香於其上。</verse>
				<verse number="5">耶和華降罰王躬、使患癩疾、終身不愈、異室獨居、王子約擔治理家事、以鞫兆民、</verse>
				<verse number="6">烏西亞事實、備載於猶大列王紀畧。</verse>
				<verse number="7">烏西亞既薨、與列祖同葬、於大闢之城、子約擔繼位。○</verse>
				<verse number="8">按猶大王烏西亞三十八年、耶羅破暗子、撒加利亞、在撒馬利亞為王、治理以色列、僅歷六月、</verse>
				<verse number="9">於耶和華前所行不善、濟列祖之惡、恆從尼八子耶羅破暗所為、使以色列族陷罪。</verse>
				<verse number="10">雅疋子沙龍叛、於眾民前、弒王篡位。</verse>
				<verse number="11">撒加利亞事實、備載於以色列列王紀畧。</verse>
				<verse number="12">昔耶和華諭耶戶曰、爾之子孫、必踐以色列國位、爰及四代、今此言應矣。○</verse>
				<verse number="13">猶大王烏西亞三十九年雅疋子沙龍、在撒馬利亞即位、僅歷一月。</verse>
				<verse number="14">伽底子米拿現、自得撒往撒馬利亞擊雅疋子沙龍而篡國位。</verse>
				<verse number="15">沙龍事實、及其謀為不軌、備載於以色列列王紀畧。</verse>
				<verse number="16">初的薩人、不啟邑門、納米拿現、故自得撒至的薩、攻擊四境、殺戮居民、刳剔孕婦。○</verse>
				<verse number="17">猶大王烏西亞三十九年、伽底子米拿現、治以色列、在撒馬利亞為王、凡歷十年、</verse>
				<verse number="18">行惡於耶和華前、在位之日、恆從尼八子耶羅破暗所為、使以色列族陷罪。</verse>
				<verse number="19">亞述王卜來攻斯土、米拿現以金一百五十萬饋卜、請其輔助、鞏固其國。</verse>
				<verse number="20">以色列巨室米拿現令各出金二十五兩、輸於亞述王、於是亞述王反旆、不居斯土。</verse>
				<verse number="21">米拿現事實、備載於以色列列王紀畧。</verse>
				<verse number="22">米拿現既薨、子比加轄繼位。○</verse>
				<verse number="23">猶大王烏西亞五十年、米拿現子比加轄治以色列、在撒馬利亞為王、僅歷二年、</verse>
				<verse number="24">行惡於耶和華前、恆從尼八子耶羅破暗所為、使以色列族陷罪、</verse>
				<verse number="25">其武士長哩馬利子比迦叛、與亞咯、亞哩、基列人五十、同謀、在撒馬利亞宮、弒王篡位。</verse>
				<verse number="26">比加轄事實、備載於以色列列王紀畧。○</verse>
				<verse number="27">猶大王烏西亞五十二年、哩馬利子比迦治以色列、在撒馬利亞為王、凡歷二十年、</verse>
				<verse number="28">行惡於耶和華前、恆從尼八子耶羅破暗所為、使以色列族陷罪。</verse>
				<verse number="29">比迦在位之時、亞述王滴臘比利斯至、陷以雲、亞伯伯馬迦、雜挪、基特、夏朔、基列、加利利、納大利四境、擄其民人、至於亞述。</verse>
				<verse number="30">烏西亞子約擔二十年、以拉子何西叛哩馬利子比迦、弒之而篡其位。</verse>
				<verse number="31">比迦事實、備載於以色列列王紀畧。○</verse>
				<verse number="32">按以色列王哩馬利子比迦二年、猶大王、烏西亞子約擔即位、</verse>
				<verse number="33">乃撒督女耶魯沙所出、年二十有五即位、於耶路撒冷、凡歷十六年、</verse>
				<verse number="34">行善於耶和華前、於父烏西亞所為、是則是效、</verse>
				<verse number="35">惟崇坵猶不廢、民仍獻祭焚香於其上、約擔建耶和華殿之崇門。</verse>
				<verse number="36">約擔事實、備載於猶大列王紀畧。</verse>
				<verse number="37">是時耶和華使亞蘭王哩汛、及哩馬利子比迦、往攻猶大、</verse>
				<verse number="38">約擔既薨、與列祖同葬於大闢之城、子亞哈士繼位。</verse>
			</chapter>
			<chapter number="16">
				<verse number="1">哩馬利子比迦十七年、猶大王約擔子亞哈士即位。</verse>
				<verse number="2">年二十在耶路撒冷為王、凡歷十六載、不行善於上帝耶和華前、不繩其祖大闢之武、</verse>
				<verse number="3">從以色列列王所作、昔異邦之民、行可惡之事、焚獻其子、耶和華當以色列族前逐之、今亞哈士乃效其尤、</verse>
				<verse number="4">亦獻祭焚香於崇坵、在高岡之巔、茂林之下。</verse>
				<verse number="5">是時亞蘭王哩汛、及以色列王、哩馬利子比迦、咸來圍耶路撒冷、攻亞哈士、不能取勝。</verse>
				<verse number="6">亞蘭王哩汛恢復以辣、驅猶大人出、使亞蘭人居之、迄今猶在。</verse>
				<verse number="7">亞哈士遣人至亞述王滴臘比利斯曰、我乃爾之子臣、亞蘭王及以色列王攻我、請爾至此、援我於其手。</verse>
				<verse number="8">亞哈士以耶和華殿、及王宮府庫、所有之金銀、饋於亞述王。</verse>
				<verse number="9">亞述王允所請、往攻大馬色、而陷其城、殺哩汛、虜其民人至吉。</verse>
				<verse number="10">亞哈士王詣大馬色、而迓亞述王滴臘比利斯、在彼見祭壇、遂圖其壇之規模制度、遣人持至祭司烏哩亞所、</verse>
				<verse number="11">祭司烏哩亞作壇、循亞哈士、自大馬色、所賚之圖而造、王未旋歸、壇已告成。</verse>
				<verse number="12">王自大馬色至、見壇、近前獻祭、</verse>
				<verse number="13">焚其燔祭禮物、酒以灌奠、以酬恩祭牲之血、灑於壇上。</verse>
				<verse number="14">昔耶和華殿前、銅壇在焉、新壇既造、銅壇間之、故亞哈士移置新壇之北。</verse>
				<verse number="15">命祭司烏哩亞曰、朝之燔祭、夕之禮物、王與兆民所獻之燔祭禮物、酒以灌奠、俱必獻於大壇、燔祭及禮物之血灑於其上、惟此銅壇、我用以諮諏上帝。</verse>
				<verse number="16">祭司烏哩亞遵命而行。</verse>
				<verse number="17">亞哈士王斷盆座之旁、移盆離座。昔巨盤置於銅牛之上亞哈士移置鋪華石處。</verse>
				<verse number="18">昔殿前有棚、為安息日所用、與王自外入殿之廊、亞哈士俱取其材、離耶和華殿、以饋亞述王。</verse>
				<verse number="19">亞哈士事實、備載於猶大列王紀畧。</verse>
				<verse number="20">亞哈士既薨、與列祖同葬於大闢之城、子希西家繼位。</verse>
			</chapter>
			<chapter number="17">
				<verse number="1">猶大王亞哈士十二年以拉子何西治以色列在撒馬利亞為王、凡歷九年、</verse>
				<verse number="2">行惡於耶和華前、較以色列昔之列王稍愈、</verse>
				<verse number="3">亞述王撒馬尼斯攻何西、何西臣服納貢、</verse>
				<verse number="4">厥後蓄異謀、遣使與埃及王瑣通好、歲貢之物不復進納、亞述王知而禁錮之、</verse>
				<verse number="5">至以色列遍地、環攻撒馬利亞歷至三年。</verse>
				<verse number="6">何西王九年、亞述陷撒馬利亞、擄以色列族、至亞述地置於坷散河旁之哈臘、哈拔、及米太族諸邑。</verse>
				<verse number="7">昔以色列族之上帝耶和華、導民出埃及、脫於法老之手、厥後以色列族獲罪於耶和華寅畏他上帝。</verse>
				<verse number="8">耶和華驅逐異邦人、所遺之禮儀、民從之、以色列列王所擅立之禮儀、民亦從之、</verse>
				<verse number="9">私行非義於其上帝耶和華前、自戍樓以至邑垣、悉建崇坵、</verse>
				<verse number="10">高岡之巔茂林之下、立諸偶像、</verse>
				<verse number="11">從耶和華所驅之異邦人、在諸崇坵、焚香行諸惡事、干耶和華震怒、</verse>
				<verse number="12">犯耶和華禁、役事偶像。</verse>
				<verse number="13">耶和華遣其先知先見者、責以色列 猶大二族、曰、當棄惡行、守我禁令禮儀、從我所命諸先知、傳爾列祖之律例、</verse>
				<verse number="14">斯民弗聽、強項不馴、不信其上帝耶和華、與列祖無異。</verse>
				<verse number="15">昔上帝與列祖立約、斯民背之、棄其所命、違其禮儀、崇事虛無、亦為放誕、四周之異邦人、耶和華曾命、勿效其尤、彼不聽從、反崇信焉、</verse>
				<verse number="16">棄其上帝耶和華之命、鑄二金犢、樹立木偶、崇拜天象、奉事巴力、</verse>
				<verse number="17">焚獻子女、專用卜筮、維惡是務、干耶和華震怒。</verse>
				<verse number="18">故耶和華怒以色列族、驅於其前、靡有孑遺、所餘者惟猶大族而已。</verse>
				<verse number="19">猶大族亦不守其上帝耶和華之誡命、從以色列族所擅立之禮儀。</verse>
				<verse number="20">耶和華棄以色列族苗裔、降以禍災、為人所虜、驅於其前、</verse>
				<verse number="21">奪大闢所治之以色列。以色列族既立尼八子耶羅破暗為王、王使以色列族不從耶和華、陷於大罪。</verse>
				<verse number="22">以色列族從耶羅破暗所為、恆行惡事、</verse>
				<verse number="23">迨耶和華驅之於前、循眾僕先知所言、於是以色列族被虜離斯土、至亞述、迄今尚未歸焉。</verse>
				<verse number="24">以色列族被虜、亞述王使人自巴比倫、古他、亞瓦、哈末、西法瓦音、至撒馬利亞諸邑、據其地、居其城、</verse>
				<verse number="25">始居之時、民不寅畏耶和華、故耶和華使獅殺數人。</verse>
				<verse number="26">或告亞述王曰、爾所遷徙之民、居於撒馬利亞諸邑者、不識斯土上帝之例、故見殺於獅。</verse>
				<verse number="27">亞述王命曰、所虜之祭司、可反其一、使居乎彼、以其上帝之例、教誨乎眾。</verse>
				<verse number="28">於是自撒馬利亞被攜之祭司一人、來居伯特利、教民畏耶和華、</verse>
				<verse number="29">然民住於諸邑各造諸上帝像、置於撒馬利亞人所作崇坵之室。</verse>
				<verse number="30">巴比倫人作數割庇納像、古他人作匿甲像、哈末人作亞示馬像、</verse>
				<verse number="31">亞瓦人作匿哈與大撻像、西法瓦音人焚其子、奉事其上帝、亞得米勒、亞拿米勒。</verse>
				<verse number="32">又畏耶和華以凡庸之民為崇坵祭司、獻祭於崇坵之室、</verse>
				<verse number="33">如是畏耶和華、亦事他上帝、循諸族所自出之例、</verse>
				<verse number="34">遷於撒馬利亞之人、其所作為、迄今亦然、彼不誠畏耶和華、不順從其禮儀法度、律法禁令、即耶和華所命雅各子孫者。雅各亦名以色列。</verse>
				<verse number="35">昔耶和華與以色列族立約、命之曰、毋畏他上帝、毋崇拜、毋服事、毋祭祀、</verse>
				<verse number="36">乃敬畏崇拜祭祀乎我、以大能巨力導爾出埃及者、</verse>
				<verse number="37">恆守我所錄之禮儀法度、律法禁令、毋畏他上帝、</verse>
				<verse number="38">我與汝所立之約、毋或遺忘、毋畏他上帝、</verse>
				<verse number="39">乃畏乎我、我乃爾之上帝耶和華、將拯爾脫於諸敵之手、</verse>
				<verse number="40">遷於撒馬利亞之民仍不聽從、輒蹈前轍、</verse>
				<verse number="41">雖畏耶和華、又事偶像、其祖行是、子孫濟惡、迄於今日、亦若是焉。</verse>
			</chapter>
			<chapter number="18">
				<verse number="1">以色列王以拉子何西三年、猶大王亞哈士子希西家即位、</verse>
				<verse number="2">乃撒迦利亞女亞比所出、年二十有五、在耶路撒冷為王、凡歷二十九年、</verse>
				<verse number="3">行善於耶和華前、於祖大闢所為、是則是效、</verse>
				<verse number="4">廢諸崇坵、毀其像、斫其偶、昔摩西所作之銅蛇、迄今以色列人焚香以奉事。希西家曰、此無非為尼忽旦耳、遂碎之。</verse>
				<verse number="5">惟以色列族之上帝耶和華是賴、自古迄今、至於後世、在猶大列王間、殆亦未有若是之甚。</verse>
				<verse number="6">希西家恆從耶和華、守其所諭摩西之禁令、無所違逆。</verse>
				<verse number="7">耶和華祐之、不論所往、無不亨通、故不歸於亞述王統轄、亦不臣事。</verse>
				<verse number="8">非利士人在迦薩四境、自戍樓至於邑垣、俱為希西家所陷。</verse>
				<verse number="9">以色列王、以拉子何西七年、即希西家王四年、亞述王撒馬尼斯環攻撒馬利亞、</verse>
				<verse number="10">越至三年、即以色列王何西九年、希西家王六年、其城乃陷、</verse>
				<verse number="11">亞述王虜以色列族至亞述、置於坷散河旁之哈臘、哈拔、及米太族諸邑。</verse>
				<verse number="12">以色列族不遵其上帝耶和華命、背其約、不聽從其僕摩西所傳之禁令、故遘此災。○</verse>
				<verse number="13">希西家王十四年、亞述王西拿基立攻陷猶大諸邑、</verse>
				<verse number="14">猶大王希西家遣人至拉吉、見亞述王曰、我知罪矣、請勿侵我國、惟爾命是聽。亞述王責貢於猶大王希西家金四萬五千兩、銀四十五萬兩。</verse>
				<verse number="15">希西家以耶和華殿、與王宮府庫、所有之銀、悉以為饋、</verse>
				<verse number="16">剝耶和華殿門之金、及自飾於殿柱者、俱饋亞述王。</verse>
				<verse number="17">然亞述王遣大單、臘撒哩、臘沙基、統率大軍、自拉吉至耶路撒冷、而攻希西家王、漂工有田、田間有道、近上沼之溝、三帥既至、立於其側、</verse>
				<verse number="18">呼王使出、其時理家事、希勒家子以利亞金、繕寫設拿、史官亞薩子約亞俱出。</verse>
				<verse number="19">臘沙基曰、爾當告希西家、亞述大王云、爾誰恃、</verse>
				<verse number="20">爾自以為智勇兼全、善於戰鬥、然爾何所恃而逆我乎。</verse>
				<verse number="21">爾於埃及、倚之若杖、不知彼猶已折之萑葦、按手其上、必為所刺、凡倚埃及王法老者亦若是、</verse>
				<verse number="22">抑爾言恃爾上帝耶和華、何希西家廢其崇坵、去其祭壇、命猶大及耶路撒冷之民、惟在耶路撒冷壇前崇拜乎。</verse>
				<verse number="23">今當以質質於我主亞述王、則我予爾馬二千匹、爾能使人乘之否。</verse>
				<verse number="24">不能、曷能禦我主之僕武士長至微之一乎、然則爾恃埃及、欲得車馬、亦奚以為。</verse>
				<verse number="25">昔耶和華命我曰、當滅斯國、今我來攻、毀此城垣、豈非遵命而行乎。</verse>
				<verse number="26">希勒家子以利亞金、與設拿、約亞、告臘沙基曰、我儕識亞蘭方言、可用之與我語、勿用猶大方言恐城垣之民聞之。</verse>
				<verse number="27">臘沙基曰、我主遣我、不第與爾及爾主言也、亦使我與城垣之民言、使彼及爾自啖其遺溺。</verse>
				<verse number="28">臘沙基遂立、用猶大方言、大聲呼曰、亞述大王之言、爾宜聽從、</verse>
				<verse number="29">勿為希西家所誘、彼不能拯爾脫我手、</verse>
				<verse number="30">希西家使爾恃耶和華、望其拯爾、及爾城垣、脫於亞述王手、</verse>
				<verse number="31">爾勿聽焉、蓋亞述王曰、爾當與我修和、歸誠與我、厥後可各食其葡萄及無花果、各飲己井之水、</verse>
				<verse number="32">迨我遷爾往彼異方、與爾故土相同、有穀有酒、有餅有蜜、葡萄園橄欖囿俱備、使爾永生不死。希西家言爾必見拯於耶和華、爾勿聽焉。</verse>
				<verse number="33">四周之民、所事之上帝、豈得救其國、脫於亞述王之手乎。</verse>
				<verse number="34">哈末亞八之上帝安在、西法瓦音、希拿、以瓦之上帝安在、豈得救撒馬利亞邑於我手乎。</verse>
				<verse number="35">列國諸上帝中、孰一救其國於我手、是則耶和華焉能救耶路撒冷於我手乎。</verse>
				<verse number="36">民聞是言、不措一詞、蓋王命勿應之。</verse>
				<verse number="37">理家事希勒家子以利亞金、繕寫設拿、史官亞薩子約亞、自裂其衣、以臘沙基言反告於王。</verse>
			</chapter>
			<chapter number="19">
				<verse number="1">希西家王聞言、自裂其衣、衣麻進耶和華殿、</verse>
				<verse number="2">遣理家事以利亞金、繕寫設拿、祭司之老者、俱衣麻、見亞麼士子先知以賽亞、</verse>
				<verse number="3">曰、希西家云、今日我遘患難、有譴責我、欺蔑我者、若婦當產而無力、</verse>
				<verse number="4">亞述王遣臘沙基、侮永生之上帝、爾之上帝耶和華、或聞其言、而加以譴責、故請爾為遺民禱告於上、</verse>
				<verse number="5">希西家王之臣僕至以賽亞所、</verse>
				<verse number="6">以賽亞曰、當告爾主、耶和華云、爾聞亞述王使臣侮我之言、毋畏、</verse>
				<verse number="7">我將聳動其心、使聞一事、即歸故土、而殞於刃。○</verse>
				<verse number="8">臘沙基聞亞述王已去拉吉、遂反旆、遇王攻立拿。</verse>
				<verse number="9">亞述王聞古實王特哈迦來攻、則遣使至希西家曰、</verse>
				<verse number="10">當告猶大王希西家云、爾所恃之上帝、曾言耶路撒冷必不陷於亞述王、勿為所誘。</verse>
				<verse number="11">爾亦聞亞述前王至於今、皆以剪滅列國是務、而爾猶獲救乎。</verse>
				<verse number="12">我祖所滅之國、坷散、哈蘭、哩泄、與提拉撒所居埃田族、其上帝豈得救之乎。</verse>
				<verse number="13">哈末 亞八、西法瓦音、希拿、以瓦、列王安在。</verse>
				<verse number="14">希西家接使者所致之書、展讀既竟、則進耶和華殿、陳於其前、</verse>
				<verse number="15">禱曰、居𠼻𡀔咏間、以色列族之上帝耶和華、既造天地、則在天下列國中、爾獨為上帝、</verse>
				<verse number="16">西拿基立遣使侮永生上帝、請耶和華鑒之聽之。</verse>
				<verse number="17">亞述列王、滅列國、戮人民、誠有此事、</verse>
				<verse number="18">其上帝非上帝、乃木石偶像、人手所作者、故亞述王擲而燬於火、</verse>
				<verse number="19">今禱我上帝耶和華、救我脫於其手、使天下列國咸知、耶和華獨為上帝。</verse>
				<verse number="20">亞麼士子以賽亞遣人告希西家曰、以色列族之上帝、耶和華云、爾祈禱我、攻亞述王西拿基立、我已聞之。</verse>
				<verse number="21">當以我言告之曰、郇邑未字之女、藐視爾、戲笑爾、即耶路撒冷之女其頷首也、亦適以欺爾。</verse>
				<verse number="22">爾所侮所欺者為誰、爾白眼而視、疾聲而呼、欲攻誰乎。豈非以色列族之聖者乎。</verse>
				<verse number="23">爾遣人侮耶和華云、我率眾軍、已躋山巔、在利巴嫩旁、斫柏香木之高者、松柏之美者、我必造其極處、奪其良田。</verse>
				<verse number="24">我在異邦鑿井而飲、所經之地、圍其城垣、絶其汲道。</verse>
				<verse number="25">耶和華云、爾豈不聞、自古以來、作之者我、定之者亦我、今爾變城垣而為瓦礫、乃我使之然。</verse>
				<verse number="26">彼民荏弱、驚懼懷羞、如山野之蔬、屋上之草、未及其長、為風所暴、</verse>
				<verse number="27">爾之居處、爾之出入、爾之狂妄、欲攻擊我、我知之矣。</verse>
				<verse number="28">因爾狂妄驕奢、升聞於上、故必置圈於爾鼻、置勒於爾口、使爾仍由其途而返。</verse>
				<verse number="29">今歲不耕而稔者、為斯民所食、明年亦然、至於三年、可稼可穡、栽植葡萄園、而食其果、既遇斯事、可以為徵。</verse>
				<verse number="30">猶大之遺民、必下深其根、上結其實。</verse>
				<verse number="31">耶路撒冷所遺之民將出、郇山得救之人將往、因我耶和華熱中必有此為。</verse>
				<verse number="32">又曰、亞述王必不入此城、不以干戈弓矢陳於前、不築壘以攻擊、</verse>
				<verse number="33">必由所來之途而返、不入此城、</verse>
				<verse number="34">我為己榮、亦為我僕大闢故、將扞衛此城、加以援手、我耶和華所言如此。</verse>
				<verse number="35">是夕耶和華之使出、在亞述營擊其士卒、十八萬五千、詰朝惟見尸骸而已。</verse>
				<verse number="36">亞述王西拿基立遂歸尼尼微、</verse>
				<verse number="37">值崇拜於其上帝溺落之殿、其子亞得米勒沙哩斯弒之、遁於亞喇臘國、更有一子、以撒哈頓繼位。</verse>
			</chapter>
			<chapter number="20">
				<verse number="1">希西家遘疾瀕死、亞麼士子先知以賽亞見之曰、耶和華云、當傳爾遺命、蓋王必薨矣、</verse>
				<verse number="2">希西家面壁禱曰、</verse>
				<verse number="3">耶和華歟、垂念我、行善於爾前、誠實無妄。祈畢哭甚哀。</verse>
				<verse number="4">以賽亞出至中院耶和華命之曰、</verse>
				<verse number="5">爾當復入、告我之民長希西家、爾祖大闢之上帝耶和華云、我見爾祈禱出涕、將愈爾疾、越三日可詣我殿。</verse>
				<verse number="6">我必錫爾十五齡、救爾及此城於亞述王手、將為我榮、亦為我僕大闢故、扞衛此城。</verse>
				<verse number="7">以賽亞曰、當取無花果餅一角、置王瘡處、即愈。</verse>
				<verse number="8">希西家問以賽亞曰、耶和華使我得愈、三日後詣其殿、以何為徵、</verse>
				<verse number="9">以賽亞曰、耶和華所言有應、必以一事為徵、使日影或進十分、或退十分、任爾所欲。</verse>
				<verse number="10">希西家曰、影進十分、猶為易事、不如使其退十分為善。</verse>
				<verse number="11">先知以賽亞籲耶和華、於是亞哈士日晷之影、果退十分、</verse>
				<verse number="12">巴比倫王巴拉但子、米羅達巴拉但、聞希西家病愈、致書饋禮、</verse>
				<verse number="13">希西家喜、以寶物金銀、芬芳之品、香膏器皿、府庫及宮闈四境所有、俱使之觀。</verse>
				<verse number="14">先知以賽亞見希西家王曰、此人奚自、與爾何言。希西家曰、來自遠方、即巴比倫、</verse>
				<verse number="15">曰、彼在宮闈、所見何物。希西家曰、凡宮闈府庫之物、悉令觀焉。</verse>
				<verse number="16">以賽亞曰、當聽耶和華言。自昔迄今、爾宮闈之什物、及列祖所藏、</verse>
				<verse number="17">其將遷於巴比倫靡有孑遺。</verse>
				<verse number="18">爾之子孫、為人所擄、在巴比倫王宮為宦豎。</verse>
				<verse number="19">希西家告以賽亞曰、爾所傳耶和華之言甚善。又曰、我尚存之日、仍享綏安、豈非善乎。</verse>
				<verse number="20">希西家事實、與其大能、作沼鑿溝、引水入城、備載於猶大王紀畧。</verse>
				<verse number="21">希西家既薨、子馬拿西繼位。</verse>
			</chapter>
			<chapter number="21">
				<verse number="1">馬拿西乃協西巴所出、年十有二即位、於耶路撒冷、凡歷五十五年。</verse>
				<verse number="2">昔異邦人行可惡之事、耶和華逐之於以色列族中、馬拿西效其尤、作惡於耶和華前。</verse>
				<verse number="3">其父希西家廢諸崇坵、馬拿西復建之、築祭壇、宗巴力、作偶像、從以色列王亞哈所為、崇拜天象、而服事焉。</verse>
				<verse number="6">焚獻其子、用卜筮、術數、憑卜神、問巫覡、於耶和華前多行不義、干厥震怒。</verse>
				<verse number="10">耶和華諭其僕諸先知曰、</verse>
				<verse number="11">因猶大王馬拿西、行可惡之事、較昔亞摩哩族尤甚、使猶大人崇拜偶像、蹈於罪愆。</verse>
				<verse number="12">故我以色列族之上帝耶和華必降災於猶大及耶路撒冷、使凡聽聞者、必震其耳。</verse>
				<verse number="13">昔我滅撒馬利亞、及亞哈家、亦必循此準繩、滅耶路撒冷、必行拂拭、如人拭盤即覆之、</verse>
				<verse number="14">棄我遺民、付於敵手、為敵所擄、</verse>
				<verse number="15">蓋彼作惡於我前、干我震怒、自列祖出埃及、至於今日、故也。</verse>
				<verse number="16">馬拿西遍耶路撒冷四境、多殺不辜、又作惡於耶和華前、陷猶大族於罪戾。</verse>
				<verse number="17">馬拿西事實、及所作之惡。備載於猶大王紀畧。</verse>
				<verse number="18">馬拿西既薨、葬於宮側。烏撒之園、子亞門繼位。○</verse>
				<verse number="19">亞門乃約巴人哈魯斯女米述利蜜所出、年二十二歲、即位於耶路撒冷、僅歷二年、</verse>
				<verse number="20">從父所為、於耶和華前所行不善、</verse>
				<verse number="21">凡父所行之事、所拜之偶像、無不效尤、</verse>
				<verse number="22">棄列祖之上帝耶和華、不從其道、</verse>
				<verse number="23">亞門臣僕謀叛、弒王於宮、</verse>
				<verse number="24">厥後叛黨為民所殺、立王子約西亞繼位、</verse>
				<verse number="25">亞門事實、備載於猶大王紀畧。</verse>
				<verse number="26">亞門葬於烏撒園中之墓、子約西亞繼位。</verse>
			</chapter>
			<chapter number="22">
				<verse number="1">約西亞乃不甲人亞太雅女耶底大所出、年僅八齡、在耶路撒冷為王、凡歷三十一年、</verse>
				<verse number="2">行善於耶和華前、於祖大闢所為、是則是效、不偏於左、不偏於右。</verse>
				<verse number="3">約西亞十八年、王遣米書蘭孫亞薩利子、繕寫沙番、至耶和華殿、曰、</verse>
				<verse number="4">爾當見祭司長希勒家、使核閽人所取於民間、輸耶和華殿之金。</verse>
				<verse number="5">予統轄耶和華殿之工、以與工作、使修葺殿宇。</verse>
				<verse number="6">又與木工、土工、版築者、俾購材木雕石、為修理之用。</verse>
				<verse number="7">督工者秉性誠實、故予以金、毋庸核數。</verse>
				<verse number="8">祭司長希勒家告繕寫沙番曰、我在耶和華殿、得律例之書。希勒家遞書與沙番、沙番讀焉。</verse>
				<verse number="9">繕寫沙番復於王曰、王之臣僕、計殿中所有之金、以與統轄耶和華殿之工作。</verse>
				<verse number="10">又曰、祭司希勒家以書予我。遂取書陳王、誦於王前。</verse>
				<verse number="11">王聞書言、裂其衣、</verse>
				<verse number="12">命祭司希勒家、沙番子亞希甘、米該雅子亞革破、繕寫沙番、近臣亞帥亞曰、我得斯書不明厥旨、</verse>
				<verse number="13">爾曹往哉、為我及猶大全族之民、諮諏耶和華、蓋我列祖、未從此書所言、干耶和華震怒。</verse>
				<verse number="14">祭司希勒家、亞希甘、亞革破、沙番、亞帥亞、咸至耶路撒冷之米士尼、見掌禮服者轄哈孫、特瓦子沙龍妻、先知婦戶勒大、與之語。</verse>
				<verse number="15">婦曰、以色列族之上帝耶和華云、當告遣爾者、</verse>
				<verse number="16">我必降災斯土、爰及民人、循猶大王所讀書中之言、</verse>
				<verse number="17">因猶大族棄我、焚香奉事他上帝、以其所為干我震怒、故我憾此邑之民、靡有已時。</verse>
				<verse number="18">猶大王遣爾、諮諏於我、爾當告以色列族之上帝耶和華云、爾既聞斯言、</verse>
				<verse number="19">知我譴責此邑、爰其民人、言必使其邑歸於寂寞、其民服於咒詛、爾則中心畏懼、卑以自牧、裂衣泣哭於我前、我許爾所祈、</verse>
				<verse number="20">必使爾平康歸墓、然後降災此邑、不使爾目睹、使者聞言反命。</verse>
			</chapter>
			<chapter number="23">
				<verse number="1">王遣人召猶大 耶路撒冷諸長老、</verse>
				<verse number="2">及其居民、祭司、先知、由尊逮卑、咸入耶和華殿、王誦殿中所得之約書、使民咸聞。</verse>
				<verse number="3">王立於臺、在耶和華前立約、一心一志、從事耶和華、守其禁令、法度禮儀、遵約書所載、民咸樂從。</verse>
				<verse number="4">王命祭司長希勒家、及祭司之次者、暨閽人、取所奉巴力亞大綠及天象之器皿、出耶和華殿、燬於耶路撒冷外、汲淪田間、攜其灰至伯特利。</verse>
				<verse number="5">昔猶大列王、立祭司、在猶大諸邑、及耶路撒冷四周、崇坵之上、焚香奉巴力、日月、十二躔次、及諸天象、至是約西亞廢其職、</verse>
				<verse number="6">取耶和華殿所有之亞大綠像、出耶路撒冷外、燬於汲淪溪濱、擣之成粉、揚於民塚。</verse>
				<verse number="7">昔耶和華殿側、群女織亞大綠幕、旁有孌童之室、約西亞毀之。</verse>
				<verse number="10">在便欣嫩谷之陀法、約西亞污之、免人在彼焚獻子女、以奉摩洛。</verse>
				<verse number="11">昔猶大列王、獻馬以奉日、畜於耶和華殿側、宦豎拿單米勒室旁之廊、約西亞去之、奉日之車、亦為其所燬。</verse>
				<verse number="12">猶大列王、曾築祭壇、置於亞哈士樓巔、馬拿西亦築祭壇、置於耶和華殿二院中、皆為王所毀、傾其灰於汲淪溪濱。</verse>
				<verse number="13">昔以色列王所羅門、在耶路撒冷邪僻山側、曾築崇坵、奉西頓人可惡之物亞大綠、摩押人可惡之物基抹、亞捫族可惡之物密君、皆為王所污、</verse>
				<verse number="14">毀其像、斫其偶、以骸骨充其所。</verse>
				<verse number="15">昔尼八子耶羅破暗、陷以色列族於罪戾、在伯特利立崇坵、築祭壇、約西亞毀其祭壇、廢其崇坵、焚其偶像、擣之成粉。</verse>
				<verse number="16">約西亞回視山旁之墓、遣人取其骨、焚於祭壇以污之、應上帝僕奉耶和華所宣之言。</verse>
				<verse number="17">約西亞見碑、問曰、斯何碑也。邑人曰、昔上帝之僕、自猶大而來、預言爾所行於伯特利壇之事、斯其墓也。</verse>
				<verse number="18">王曰、毋遷其骨、遂弗遷。撒馬利亞先知之骨亦弗遷。</verse>
				<verse number="19">昔以色列列王、在撒馬利亞諸邑、作崇坵之室、干耶和華震怒、約西亞毀之、無異於伯特利所行、</verse>
				<verse number="20">在壇殺崇坵之祭司、焚人骨於上、後歸耶路撒冷。</verse>
				<verse number="21">王命億兆曰、爾當守爾上帝耶和華之逾越節禮、循約書所載。</verse>
				<verse number="22">約西亞王十八年、在耶路撒冷守逾越節禮、奉事耶和華、</verse>
				<verse number="23">自士師治以色列、以及列王統轄以色列猶大之時、守逾越節禮者、未有若是之盛也。</verse>
				<verse number="24">猶大地及耶路撒冷邑、見有憑於卜神、巫覡、以及偶像可惡之物、約西亞盡去之、遵祭司希勒家在耶和華殿所得律法之書。</verse>
				<verse number="25">約西亞循摩西律例、一心一志、盡其能力、歸於耶和華、自昔迄今、至於後世、未有王若是之善也。</verse>
				<verse number="26">然馬拿西作不善、干耶和華震怒、故耶和華之於猶大族怒猶未息。</verse>
				<verse number="27">耶和華曰、我將驅猶大族、與驅以色列族無異、昔我簡耶路撒冷、爰及此殿、為籲我名之所、今必厭棄之。</verse>
				<verse number="28">約西亞事實、備載於猶大列王紀畧。</verse>
				<verse number="29">當時埃及王法老尼哥、往百辣河、攻亞述王、約西亞王禦之、被殺於米吉多。</verse>
				<verse number="30">臣僕舁其屍、載之於車、自米吉多至耶路撒冷、葬於墓、斯土之民立約西亞子約哈斯為王、沐之以膏、使繼父位。○</verse>
				<verse number="31">約哈斯乃立拿人耶利米女哈母達所出、年二十有三、即位於耶路撒冷、僅歷三月、</verse>
				<verse number="32">行惡於耶和華前、惟列祖所為是效、</verse>
				<verse number="33">法老尼哥幽之於哈末之立拉、不許在耶路撒冷為王、厥後放之、至埃及而薨。</verse>
				<verse number="34">法老尼哥徵猶大民銀十五萬、金千有五百、使約西亞子以利亞金代父為王、易名約雅金。</verse>
				<verse number="35">約雅金遵法老尼哥命、徵斯土之稅、橫征居民、各以其金饋法老尼哥。○</verse>
				<verse number="36">約雅金乃魯馬人比太亞女西布大所出、年二十有五、即位於耶路撒冷、凡歷十一年、</verse>
				<verse number="37">行惡於耶和華前、惟列祖所為是效。</verse>
			</chapter>
			<chapter number="24">
				<verse number="1">是時巴比倫王尼布甲尼撒征猶大、約雅金臣服三年、後復謀叛、</verse>
				<verse number="2">耶和華遂使迦勒底軍、亞蘭軍、摩押軍、亞捫軍、滅猶大、應耶和華命厥僕諸先知之言、</verse>
				<verse number="5">約雅金事實、備載於猶大列王紀畧。</verse>
				<verse number="6">約雅金既薨、子約雅斤繼位、</verse>
				<verse number="7">自埃及河至百辣河、昔為埃及王所得、今又為巴比倫王所取、故埃及王不敢出征。○</verse>
				<verse number="8">約雅斤乃耶路撒冷人利拿單女尼忽大所出、年十有八、即位於耶路撒冷、僅歷三月、</verse>
				<verse number="9">行惡於耶和華前、惟父所為是效。</verse>
				<verse number="10">是時巴比倫王尼布甲尼撒之臣工僕眾、環攻耶路撒冷、</verse>
				<verse number="11">後尼布甲尼撒至、其僕圍城甚迫、</verse>
				<verse number="12">巴比倫王八年、猶大王約雅斤同其母、爰及臣工、僕隸、官豎、俱出、降巴比倫王、巴比倫王、執之、</verse>
				<verse number="13">盡得耶和華殿、及王宮府庫之寶、剝耶和華殿間、以色列王所羅門所飾之金、應耶和華言、</verse>
				<verse number="14">俘耶路撒冷群臣居民、豪傑之士、工作之輩、計一萬人、所遺者惟貧乏之人而已。</verse>
				<verse number="15">以約雅斤、與王母、王后、宦豎、及有能力者、自耶路撒冷、擄至巴比倫、</verse>
				<verse number="16">軍旅七千、工匠一千、及諸壯士、咸為巴比倫王所擄、至巴比倫邑。</verse>
				<verse number="17">巴比倫王使約雅斤叔馬大尼、代之為王、易名西底家。○</verse>
				<verse number="18">西底家乃立拿人耶利米女哈母達所出、年二十有一、即位於耶路撒冷、凡歷十一年、</verse>
				<verse number="19">行惡於耶和華前、效約雅金所為、</verse>
				<verse number="20">干耶和華震怒、耶路撒冷 猶大之民、咸被驅逐。</verse>
			</chapter>
			<chapter number="25">
				<verse number="1">西底家叛。巴比倫王九年、十月十日、巴比倫王尼布甲尼撒、率其軍旅、至耶路撒冷、四周建營築壘、以攻擊、</verse>
				<verse number="2">困苦其邑、至於西底家王十一年、</verse>
				<verse number="3">四月九日、邑民糧罄饑甚。</verse>
				<verse number="6">執之、解至立拉、見巴比倫王、王斷其事、</verse>
				<verse number="7">乃殺西底家諸子、使其目睹之、然後瞽其目、繫以銅索、解至巴比倫。</verse>
				<verse number="8">巴比倫王尼布甲尼撒十九年、五月七日、其臣僕侍衛長、尼布撒剌擔至耶路撒冷。</verse>
				<verse number="9">燬耶和華殿、王宮宦第、及耶路撒冷民室、</verse>
				<verse number="10">侍衛長率迦勒底軍、墮耶路撒冷城垣之四周、</verse>
				<verse number="11">侍衛長尼布撒剌擔、擄邑之遺民、及降於巴比倫王者、悉攜以去、</verse>
				<verse number="12">惟遺貧民、使修理葡萄園、耕植其田。</verse>
				<verse number="13">耶和華殿中之銅柱、盆座、巨盤、俱為迦勒底人所毀、攜其銅至巴比倫、</verse>
				<verse number="14">其釜、鍫、剪、鼎、及諸銅器、以供役事者、悉攜之去、</verse>
				<verse number="15">其盤、其盂、及金銀諸器、俱為侍衛長所取。</verse>
				<verse number="16">昔所羅門為耶和華殿造諸銅器、不能權其輕重、即巨盤、盆座、二柱、</verse>
				<verse number="17">每柱高丈有八、各有銅項、高三尺、欄杆石榴、圍其四周、悉以銅鑄。</verse>
				<verse number="18">侍衛長尼布撒剌擔擄祭司長西勑亞、祭司之次者西番雅、及閽者三人、</verse>
				<verse number="19">城中擄轄武士之宦豎一、王之近臣五、軍中之繕寫、兼掌民數者一、及民眾六十、</verse>
				<verse number="20">咸至哈末之立拉、見巴比倫王。</verse>
				<verse number="21">巴比倫王殺之。猶大族被虜之事如此。</verse>
				<verse number="22">巴比倫王尼布甲尼撒使沙番孫、亞希甘子其大利、統轄猶大遺民。</verse>
				<verse number="23">諸軍長、及士卒、聞巴比倫王、使其大利統轄斯土、則尼大尼子以實馬利、迦哩亞子約哈難、尼陀法人單戶滅子西勑亞、馬迦人子耶沙尼。率其士卒、至密士巴、見其大利、</verse>
				<verse number="24">其大利發誓、告諸軍長、及士卒、曰、毋畏從迦勒底人、臣服巴比倫王、而居斯土、可享平康。</verse>
				<verse number="25">七月、宗室以利沙馬孫、尼大尼子以實馬利、統率十人、擊其大利、及同在密士巴之猶大人、迦勒底人皆殺之、</verse>
				<verse number="26">武士之長、億兆之民、自尊逮卑、皆畏迦勒底人、故往埃及。○</verse>
				<verse number="27">猶大王約雅斤被擄之三十七年、十二月、二十七日、巴比倫王、以未米羅達即位、乃出猶大王於獄、</verse>
				<verse number="30">王日賜以糈糧、至終身不匱。</verse>
			</chapter>
		</book>
		<book number="13">
			<chapter number="1">
				<verse number="1">稽古亞當生子設、設生以哪士、</verse>
				<verse number="2">以哪士生該南、該南生馬勒列、馬勒列生耶列、</verse>
				<verse number="3">耶列生以諾、以諾生馬土撒拉、馬土撒拉生拉麥、</verse>
				<verse number="4">拉麥生挪亞、挪亞生閃、含、雅弗、</verse>
				<verse number="5">雅弗子坷滅、馬各、馬太、雅番、土八、米設、提臘。</verse>
				<verse number="6">坷滅子亞實基拿、哩法、陀伽馬、</verse>
				<verse number="7">雅番生以利沙、大失、亦為基底、多單、二族之祖。</verse>
				<verse number="8">含生古實、弗、迦南、亦為麥西一族之祖。</verse>
				<verse number="9">古實子西巴、哈腓拉、颯大、喇馬、颯提迦。喇馬子示巴、底但。</verse>
				<verse number="10">古實生寧綠、其人英武。</verse>
				<verse number="11">麥西一族、生路丁、安男、利哈、納土、</verse>
				<verse number="12">八魯、甲路、鴿托諸族。甲路生非利士一族。</verse>
				<verse number="13">迦南生冢子西頓、亦為赫、</verse>
				<verse number="14">耶布士、亞摩哩、革迦西、</verse>
				<verse number="15">希未、亞基、西尼、</verse>
				<verse number="16">亞瓦底、洗馬哩、哈末、諸族之祖、</verse>
				<verse number="17">閃子以攔、亞述、亞法撒、路得、亞蘭、烏士、戶勒、其帖、米設、</verse>
				<verse number="18">亞法撒生示拉、示拉生希百諸族之祖。</verse>
				<verse number="19">希百生二子、一名法勒、因當時邦國分裂、一名約單。</verse>
				<verse number="20">約單生亞摩達、沙粒、哈薩馬非、耶喇。</verse>
				<verse number="21">哈多蘭、烏薩、特拉、</verse>
				<verse number="22">以八、亞庇馬利、示巴、</verse>
				<verse number="23">阿妃、哈腓拉、約八。</verse>
				<verse number="24">閃生亞法撒、亞法撒生示拉、</verse>
				<verse number="25">示拉生希百、希百生法勒、法勒生拉苟、</verse>
				<verse number="26">拉苟生撒鹿、撒鹿生拿鶴、拿鶴生他拉。</verse>
				<verse number="27">他拉生亞伯蘭、即亞伯拉罕是。</verse>
				<verse number="28">亞伯拉罕子以撒、以實馬利。</verse>
				<verse number="29">以實馬利生尼排約、基達、押別、密衫、</verse>
				<verse number="30">密馬、土馬、馬撒、哈撻、提馬。</verse>
				<verse number="31">益督、拿非實、其底馬。</verse>
				<verse number="32">亞伯拉罕妾基都喇生心蘭、約山、米但、米田、益八、書亞。約山子示巴、底但。</verse>
				<verse number="33">米田子以法、以弗、哈諾、亞庇大、以勒大。</verse>
				<verse number="34">以撒生以掃、以色列。</verse>
				<verse number="35">以掃子以利法、流耳、耶是、雅蘭、可喇。</verse>
				<verse number="36">以利法子提慢、阿抹、西波、迦但、基納、亭納、亞馬力。</verse>
				<verse number="37">流耳子拿轄、西喇、沙馬、米撒。</verse>
				<verse number="38">西耳子羅單、說八、祭便、亞拿、底順、以察、底山。</verse>
				<verse number="39">羅單子何利、希慢、羅單女弟亭納。</verse>
				<verse number="40">說八子亞勒文、馬拿轄、以八、示波、阿南、祭便子亞雅、亞拿。</verse>
				<verse number="41">亞拿子底順、底順子暗蘭、一是班、益蘭、基蘭。</verse>
				<verse number="42">以察子辟罕、撒番、耶干、底山子烏士、亞蘭。</verse>
				<verse number="43">當以色列族未有王時、惟以東地有王、其名如左、庇耳子庇拉、都亭哈巴。</verse>
				<verse number="44">庇拉薨、破斯喇人西拉、子約八即位。</verse>
				<verse number="45">約八薨、提慢人戶山即位。</verse>
				<verse number="46">戶山薨、庇撻子哈撻即位、都亞味得、昔於摩押平原擊米田族者、即此王也。</verse>
				<verse number="47">哈撻薨、馬士哩迦人三拉即位。</verse>
				<verse number="48">三拉薨、河旁哩何伯人掃羅即位。</verse>
				<verse number="49">掃羅薨、亞革破子巴勒哈南即位。</verse>
				<verse number="50">巴勒哈南薨、哈達即位、都於保、其后米薩合孫、馬特列女米希大別。</verse>
				<verse number="51">哈達薨、在以東為伯者如左、亭拿伯、亞勒瓦伯、耶帖伯、</verse>
				<verse number="52">亞何利巴馬伯、以拉伯、比嫩伯、</verse>
				<verse number="53">基納伯、提慢伯、密薩伯、</verse>
				<verse number="54">麥鐵伯、以蘭伯。</verse>
			</chapter>
			<chapter number="2">
				<verse number="1">以色列子流便、西面、利未、猶大、以薩迦、西布倫、</verse>
				<verse number="2">但、約瑟、便雅憫、納大利、伽得、亞設。</verse>
				<verse number="3">猶大子、咡、阿楠、示拉、皆迦南人書亞之女所出。猶大長子咡、作惡於耶和華前、耶和華殺之。</verse>
				<verse number="4">猶大因媳大馬生法勒士、撒拉、故猶大之子、共有五人云。</verse>
				<verse number="5">法勒士之子以士崙、哈母勒。</verse>
				<verse number="6">西拉生五子、心哩、以探。希慢、甲各、達大。</verse>
				<verse number="7">迦米子亞干、亞干昔竊所獻之物、貽禍以色列族。</verse>
				<verse number="8">以探子亞薩哩亞。</verse>
				<verse number="9">希斯崙子耶喇滅、亞蘭、迦勒。</verse>
				<verse number="10">亞蘭生亞米拿達、亞米拿達生拿順為猶大族之伯。</verse>
				<verse number="11">拿順生撒們、撒們生波士、</verse>
				<verse number="12">波士生阿伯、阿伯生耶西、</verse>
				<verse number="13">耶西生七子、長以利押、二亞庇拿撻、三示每、</verse>
				<verse number="14">四拿但業、五喇太、</verse>
				<verse number="15">六阿鮮、七大闢。</verse>
				<verse number="16">大闢之妹西魯雅、亞庇該。西魯雅生三子亞庇篩、約押、亞撒黑。</verse>
				<verse number="17">亞庇該生亞馬撒、亞馬撒父以實馬利人益帖。</verse>
				<verse number="18">希斯崙之後迦勒、有妻亞穌巴、生耶畧、耶設、說巴、押墩、</verse>
				<verse number="19">亞穌巴沒、迦勒娶以法大、復生戶耳、</verse>
				<verse number="20">戶耳生烏利、烏利生庇撒列。</verse>
				<verse number="21">嗣後希斯崙年屆六十、娶馬吉女、生西割、馬吉、基列之父也。</verse>
				<verse number="22">西割生睚耳、睚耳在基列地、有二十三邑。</verse>
				<verse number="23">復有基述、亞蘭、哈物睚耳、基納、及鄉里、共六十邑、俱為基列之父馬吉眾子所得。</verse>
				<verse number="24">希斯崙沒於以法大迦勒、其妻亞比亞遺孤亞述、亞述生提哥亞。</verse>
				<verse number="25">希斯崙長子耶喇滅生亞蘭、布拿、阿連、阿鮮、亞希雅。</verse>
				<verse number="26">耶喇滅又娶亞他喇、生阿南。</verse>
				<verse number="27">耶喇滅長子亞蘭、生馬士、雅民、以結、</verse>
				<verse number="28">阿南子沙買、雅他。沙買子拿答、亞庇述。</verse>
				<verse number="29">亞庇述妻亞庇孩、生亞辨、摩立。</verse>
				<verse number="30">拿答子西勒、亞遍。西勒無子而死。</verse>
				<verse number="31">亞遍子以示。以示子示山。示山生女亞來。</verse>
				<verse number="32">沙買弟雅他生益帖。約拿單。益帖無子而死。</verse>
				<verse number="33">約拿單子比勒、撒薩、皆耶喇滅後裔。</verse>
				<verse number="34">示山無子有女、埃及人耶拉為其僕。</verse>
				<verse number="35">示山以女妻之、生亞太、</verse>
				<verse number="36">亞太生拿單、拿單生撒八、</verse>
				<verse number="37">撒八生以弗臘、以弗臘生阿伯、</verse>
				<verse number="38">阿伯生耶戶、耶戶生亞薩哩亞、</verse>
				<verse number="39">亞薩哩亞生希力、希力生以利亞薩、</verse>
				<verse number="40">以利亞薩生西沙買、西沙買生沙龍、</verse>
				<verse number="41">沙龍生耶加米、耶加米生以利沙馬。</verse>
				<verse number="42">耶喇滅之弟迦勒生米沙、米沙建西弗城。迦勒又生馬哩沙、馬哩沙生希伯崙、</verse>
				<verse number="43">希伯崙生可喇、大布亞、哩金、示馬。</verse>
				<verse number="44">示馬生喇含、喇含生約灌、哩金生沙買、</verse>
				<verse number="45">沙買生馬雲、馬雲建伯夙、</verse>
				<verse number="46">迦勒之妾、以法生哈蘭、摩薩、伽泄。哈蘭生伽泄。</verse>
				<verse number="47">雅太子哩劍、約擔、基山、比力、以法、沙鴨、</verse>
				<verse number="48">迦勒又有妾名馬迦、生示別、得哈拿、</verse>
				<verse number="49">沙鴨、示法。沙鴨生麥馬拿。示法生抹比拿、基庇亞。迦勒生女押撒。</verse>
				<verse number="50">迦勒之妻、以法大生長子戶耳、又生說八、建基列耶林。</verse>
				<verse number="51">薩馬建伯利恆。哈勒建伯伽得。</verse>
				<verse number="52">建基列耶林者說八、說八生哈羅以、居馬拿黑之半者、亦其後裔。</verse>
				<verse number="53">基列耶林之居民、乃以得、布、舒馬、密來諸族、其所出者撒立益力二族。</verse>
				<verse number="54">建伯利恆者薩馬、其眾子居尼陀法、亞大錄、伯約押、所哩、馬拿黑之半、</verse>
				<verse number="55">居雅必者為士之家、及得喇、示米押、蘇押諸族。皆為哈抹所出之基尼人、哈抹即哩甲族之祖。</verse>
			</chapter>
			<chapter number="3">
				<verse number="1">大闢在希伯崙所生之子如左、長子暗嫩、乃耶斯烈地之女亞希暖所出。次但以理、乃加密地之女亞庇該所出。</verse>
				<verse number="2">三押沙龍、乃基述王達買女馬迦所出。四亞多尼雅、乃哈及所出。</verse>
				<verse number="3">五示法提亞、乃亞庇達所出。六以特念、乃大闢妻以客拉所出。</verse>
				<verse number="4">此六子者乃大闢所生於希伯崙。大闢在彼為王七年有半。在耶路撒冷為王三十三年。</verse>
				<verse number="5">在耶路撒冷 大闢所生者、臚列於左、亞米利之女拔書亞生四子、示每、說巴、拿單、所羅門。</verse>
				<verse number="6">亦有九子益轄、以利沙馬、以利法列、</verse>
				<verse number="7">那加、尼弗、耶非亞、</verse>
				<verse number="8">以利沙馬、以利亞大、以利法列、</verse>
				<verse number="9">皆係大闢之子、更有庶子、及女大馬。</verse>
				<verse number="10">所羅門子羅波暗、羅波暗子亞比亞、亞比亞子亞撒、亞撒子約沙法、</verse>
				<verse number="11">約沙法子約蘭、約蘭子亞哈謝、亞哈謝子約轄、</verse>
				<verse number="12">約轄子亞馬謝、亞馬謝子烏西亞、烏西亞子約擔、</verse>
				<verse number="13">約擔子亞哈士、亞哈士子希西家、希西家子馬拿西、</verse>
				<verse number="14">馬拿西子亞門、亞門子約西亞、</verse>
				<verse number="15">約西亞子臚列於左、長生約哈難、次約雅金、三西底家、四沙龍、</verse>
				<verse number="16">約雅金子耶哥尼亞、西底家。</verse>
				<verse number="17">耶哥尼亞子亞惜、撒拉鐵、</verse>
				<verse number="18">馬其蘭、比太亞、示拿薩、耶加米、何沙馬、尼他庇。</verse>
				<verse number="19">比太亞子所羅把伯、示每。所羅把伯子米書闌、哈拿尼、及女示羅密。</verse>
				<verse number="20">亦有五子、哈舒巴、阿黑、比哩家、哈薩底、如薩黑悉。</verse>
				<verse number="21">哈拿尼子比喇底、耶賽亞、亦有哩巴雅眾子、亞耳難眾子、阿巴底眾子、示迦尼眾子。</verse>
				<verse number="22">示迦尼生示罵雅、示罵雅生哈突、以甲、巴哩亞、尼哩亞、沙法。</verse>
				<verse number="23">尼哩亞生三子、以利阿乃、希西家、押利甘。</verse>
				<verse number="24">以利阿乃生七子、何太雅、以利亞實、比來亞、亞谷、約哈難、他來亞、亞拿尼。</verse>
			</chapter>
			<chapter number="4">
				<verse number="1">猶大子法勒士、以士崙、迦米、戶耳、說八、</verse>
				<verse number="2">說八子利亞雅生雅哈、雅哈生亞戶買、拉哈、皆屬鎖喇族。</verse>
				<verse number="3">建以淡者生耶斯烈、益馬、益八、及女哈悉勒破尼。</verse>
				<verse number="4">便奴利建其突、以察建戶沙、皆以法大長子戶耳之後。戶耳建伯利恆。</verse>
				<verse number="5">亞述建提哥亞、娶二妻、一希拉、一拿喇。</verse>
				<verse number="6">拿喇生亞戶散、希弗、地米尼、哈轄他利。</verse>
				<verse number="7">希拉生西勒、鎖轄、益南、哥士、</verse>
				<verse number="8">哥士生亞諾、瑣比八、哈崙、哈崙生亞哈黑、其子孫尤盛。</verse>
				<verse number="9">雅必較諸兄弟為尊、母產時、劬勞特甚、故名雅必、</verse>
				<verse number="10">雅必禱以色列族之上帝、曰、願爾錫嘏於我、恢擴四境、眷祐乎我、免遭患難、毫無所憂。上帝允其所祈。</verse>
				<verse number="11">書亞之兄基綠生米黑、米黑生益敦、</verse>
				<verse number="12">益敦生伯拉巴、巴西亞、地欣拿、地欣拿建拿轄邑。皆為里甲之族。</verse>
				<verse number="13">基納子阿得業、西勑亞。阿得業生合達、</verse>
				<verse number="14">憫挪太生阿弗拉。西勑亞生約押、約押居工師谷、蓋彼工師也。</verse>
				<verse number="15">耶孚尼子迦勒生以路、以拉、拿安。以拉生基納、</verse>
				<verse number="16">耶哈利勒生西弗、西巴、地哩、亞撒列。</verse>
				<verse number="17">以士拉生益帖、米勒、以弗、雅倫。米勒之妻生米哩暗、沙買、益巴、益巴生以實提摩、</verse>
				<verse number="18">以實提摩妻耶戶地雅生雅列、希百、耶古鐵。雅列生其突。希百生鎖哥。耶古鐵生撒挪亞。此皆米勒妻法老女比地亞所生。</verse>
				<verse number="19">拿含生枝拉居於迦米、生以實提摩居於馬迦、其姊戶地雅、生示門、以示。</verse>
				<verse number="20">示門生暗嫩、林拿、便哈南、地倫。以示生所黑、便所黑。</verse>
				<verse number="23">示拉之後咸為陶、居於尼大應、基大拉、在王所為工。</verse>
				<verse number="24">西面子尼母利、雅民、雅立、西喇、掃羅、</verse>
				<verse number="25">掃羅生沙龍、沙龍生密衫、密衫生密馬。</verse>
				<verse number="26">密馬生哈母利、哈母利生撒刻、撒刻生示每、</verse>
				<verse number="27">示每生子十六人、女六人、其昆弟所出無幾、較之猶大族不及其繁多。</verse>
				<verse number="28">西面族居於別是巴、麼拉大、哈薩書亞、</verse>
				<verse number="29">辟拉 亞森、多臘。</verse>
				<verse number="30">彼土利、曷馬、息臘、</verse>
				<verse number="31">伯馬嘉不、哈薩穌撒、伯比利、沙勑音、西面族據斯邑、迨及大闢之時。</verse>
				<verse number="32">其所得之鄉里五、以淡、亞因、臨門、多見、亞山。</verse>
				<verse number="33">及其四境、至巴力、西面之譜系里居即此。</verse>
				<verse number="34">米所八、雅米勒、亞馬謝子約沙。</verse>
				<verse number="35">約耳、及亞泄曾孫、西勑亞孫、約西庇子耶戶、</verse>
				<verse number="36">又有以利阿乃、雅哥巴、耶所海、亞帥亞、亞鐵、耶西滅、庇拿雅、</verse>
				<verse number="37">更及示罵雅耳孫、申哩玄孫、耶大亞曾孫、亞龍孫、示非子、西撒、</verse>
				<verse number="38">以上所載、皆係族中最著、其餘蔓延不可勝數。</verse>
				<verse number="39">往其突谷東、為群畜求蒭、</verse>
				<verse number="40">得牧地、土壤膏腴、地形廣闊、民族康阜、昔為含族所據。</verse>
				<verse number="41">逮至猶大王希西家時、西面族至、擊其幕、滅其眾、據其地而居之、得蒭以牧群畜、故安然處此、迄今猶在。</verse>
				<verse number="42">西面族五百人、得以示眾子比喇底、尼哩亞、哩巴雅、烏泄、為軍長、遂往西耳山、</verse>
				<verse number="43">擊亞馬力族之遺民、而居其地、迄今猶在。</verse>
			</chapter>
			<chapter number="5">
				<verse number="1">以色列之長子流便、因烝父妾、故以色列以長子之業予約瑟子孫、而譜系仍載流便為長子。</verse>
				<verse number="2">猶大卓越於昆弟間、立為家督、惟約瑟得長子業。</verse>
				<verse number="3">以色列長子流便生哈諾、巴路、希斯崙、迦米、</verse>
				<verse number="4">約耳子示罵雅、示罵雅子角、角子示每、</verse>
				<verse number="5">示每子米迦、米迦子利亞雅、利亞雅子巴力、</verse>
				<verse number="6">巴力子別喇、別喇作流便族長、為亞述王滴臘比利斯所虜、</verse>
				<verse number="7">考其歷代、載於譜系、別喇及其兄弟為長、即耶葉、撒加利亞、</verse>
				<verse number="8">與約耳曾孫、示罵雅孫、亞撒子庇拉、庇拉居於亞囉耳、延及尼破、巴力免。</verse>
				<verse number="9">在基列地群畜蕃息、恢復東方、自曠野至百辣河為居處。</verse>
				<verse number="10">當掃羅之時、與夏甲人戰而敗之、遍基列東方而居其幕。</verse>
				<verse number="11">伽得族居處之所、與流便相對、在巴山地、延及撒迦。</verse>
				<verse number="12">約耳為長、次沙蕃、雅乃、沙法、俱居巴山。</verse>
				<verse number="13">及兄弟七人、米迦勒、米書闌、示巴、約賴、雅干、西亞、希百、</verse>
				<verse number="14">以上所載皆亞庇孩之子、亞庇孩之族譜如左。布斯子耶陀、耶陀子耶示篩、耶示篩子米迦勒、米迦勒子基列、基列子耶羅亞、耶羅亞子戶利、戶利子亞庇孩。</verse>
				<verse number="15">又有姑尼孫、押得子亞希、俱族中最著者、</verse>
				<verse number="16">居於巴山之基列、及其鄉里、並沙崙四境。</verse>
				<verse number="17">當猶大王約擔、以色列王耶羅破暗之時、以上數人咸載於譜系。</verse>
				<verse number="18">流便伽得二支派、馬拿西支派之半、所有武士、能執干戈、弓矢、善戰者、計四萬四千七百六十人。</verse>
				<verse number="19">與夏甲人戰、益督、拿非實、那答、助敵、</verse>
				<verse number="20">戰時民籲上帝、上帝見其恃己、允其所祈、以夏甲人及助戰者付於民手、</verse>
				<verse number="21">虜其牲畜、駝五萬、羊二十五萬、驢二千、人十萬、</verse>
				<verse number="22">因蒙上帝祐、敵眾被殺、民居其地、至徙於亞述時。</verse>
				<verse number="23">馬拿西支派之半居斯土繁衍、據巴山延至巴力黑門、西匿、及黑門山。</verse>
				<verse number="24">族中最著者、以弗、以示、以列、押列、耶利米、何他威、雅鐵、皆英武有名之士。</verse>
				<verse number="25">然違其祖之上帝、狥己私欲、從異邦人之上帝、異邦人昔為上帝所逐。</verse>
				<verse number="26">今以色列族之上帝聳動亞述二王、卜及滴臘比利斯之心、俾虜流便伽得二支派、馬拿西支派之半、至哈臘、哈拔、哈喇、及坷散河濱之地、迄今猶在。</verse>
			</chapter>
			<chapter number="6">
				<verse number="1">利未子革順、哥轄、米喇哩。</verse>
				<verse number="2">哥轄子暗蘭、以斯哈、希伯崙、烏泄。</verse>
				<verse number="3">暗蘭生亞倫、摩西、米哩暗。亞倫生拿答、亞庇戶、以利亞撒、以大馬。</verse>
				<verse number="4">以利亞撒生非尼哈、非尼哈生亞庇書。</verse>
				<verse number="5">亞庇書生布基、布基生烏西、</verse>
				<verse number="6">烏西生西喇希、西喇希生米喇約、</verse>
				<verse number="7">米喇約生暗哩、暗哩生亞希突、</verse>
				<verse number="8">亞希突生撒督、撒督生亞希馬斯、</verse>
				<verse number="9">亞希馬斯生亞薩哩亞、亞薩哩亞生約哈難、</verse>
				<verse number="10">約哈難生亞薩哩亞。所羅門於耶路撒冷建殿之際、斯人為祭司。</verse>
				<verse number="11">亞薩哩亞生暗哩、暗哩生亞希突、</verse>
				<verse number="12">亞希突生撒督、撒督生沙龍、</verse>
				<verse number="13">沙龍生希勒家、希勒家生亞薩哩亞、</verse>
				<verse number="14">亞薩哩亞生西勑雅、西勑雅生約撒答。</verse>
				<verse number="15">當時尼布甲尼撒奉耶和華命、徙猶大 耶路撒冷民、約撒答亦已遷徙。</verse>
				<verse number="16">利未子革順、哥轄、米喇哩、</verse>
				<verse number="17">革順子立尼、示每、</verse>
				<verse number="18">哥轄子暗蘭、以斯哈、希伯崙、烏泄。</verse>
				<verse number="19">米喇哩子抹利、母示、此利未之族、依其世系。</verse>
				<verse number="20">革順子立尼、立尼子雅哈、雅哈孫心馬、</verse>
				<verse number="21">心馬子約亞、約亞子易多、易多子西喇、西喇子耶底賴、</verse>
				<verse number="22">哥轄子亞米拿達、亞米拿達子可喇、可喇子亞惜。</verse>
				<verse number="23">亞惜子以利迦拿、以利迦拿子以庇撒、以庇撒子亞惜、</verse>
				<verse number="24">亞惜子大哈、大哈子烏列、烏列子烏西亞、烏西亞子掃羅、</verse>
				<verse number="25">掃羅子以利迦拿、以利迦拿子亞馬賽、亞馬賽子馬轄、</verse>
				<verse number="26">馬轄子以利迦拿、以利迦拿子瑣拜、瑣拜子拿哈、</verse>
				<verse number="27">拿哈子以利押、以利押子耶羅罕、耶羅罕子以利迦拿、以利迦拿子撒母耳、</verse>
				<verse number="28">撒母耳長子瓦實尼、次子亞比亞。</verse>
				<verse number="29">米喇哩子抹利、抹利子立尼、立尼子示每、示每子烏撒、</verse>
				<verse number="30">烏撒子示每、示每子哈其、哈其子亞帥亞。</verse>
				<verse number="31">法匱既定其所、大闢使斯眾謳歌、供其役事、在耶和華殿、</verse>
				<verse number="32">此數人者、在會幕前謳歌、迨所羅門在耶路撒冷建耶和華殿、循其常例、以供役事。</verse>
				<verse number="33">所侍立以謳歌者、哥轄之裔、希慢及其眾子、希慢乃約耳之子、約耳乃撒母耳之子、</verse>
				<verse number="34">撒母耳乃以利迦拿之子、以利迦拿乃耶羅罕之子、耶羅罕乃以列之子、以列乃多亞之子、</verse>
				<verse number="35">多亞乃蘇弗之子、蘇弗乃以利迦拿之子、以利迦拿乃馬轄之子、馬轄乃亞馬賽之子、</verse>
				<verse number="36">亞馬賽乃以利迦拿之子、以利迦拿乃約耳之子、約耳乃烏西亞之子、烏西亞乃西番雅之子、</verse>
				<verse number="37">西番雅乃大哈之子、大哈乃亞惜之子、亞惜乃以庇撒之子、以庇撒乃可喇曾孫、</verse>
				<verse number="38">可喇乃以斯哈之子、以斯哈乃哥轄之子、哥轄乃利未之子、利未乃以色列之子、</verse>
				<verse number="39">其同宗侍立於右者為亞薩、亞薩乃庇拉其之子、庇拉其乃示每之子、</verse>
				<verse number="40">示每乃米加勒之子、米加勒乃巴西亞之子、巴西亞乃馬其亞之子、</verse>
				<verse number="41">馬其亞乃益尼之子、益尼乃西喇之子、西喇乃亞大雅之子、</verse>
				<verse number="42">亞大雅乃以探之子、以探乃心馬之子、心馬乃示每之子、</verse>
				<verse number="43">示每乃雅哈之子、雅哈乃革順之孫、革順乃利未之子。</verse>
				<verse number="44">其同宗米喇哩之裔、立於左者、為以探、以探乃基示之子、基示乃押底之子、押底乃馬鹿之子、</verse>
				<verse number="45">馬鹿乃哈沙庇之子、哈沙庇乃亞馬謝之子、亞馬謝乃希勒家之子、</verse>
				<verse number="46">希勒家乃暗西之子、暗西乃巴尼之子、巴尼乃沙麥之子、</verse>
				<verse number="47">沙麥乃抹利之子、抹利與母示乃米喇哩之子、米喇哩乃利未之子。</verse>
				<verse number="48">利未人立於上帝之殿、以供役事。</verse>
				<verse number="49">亞倫及其子、奉事於祭壇及香壇前、亦在至聖之所、為以色列族贖罪、循上帝僕摩西之命。</verse>
				<verse number="50">亞倫子以利亞撒、以利亞撒子非尼哈、非尼哈子亞庇書、</verse>
				<verse number="51">亞庇書子布其、布其子烏西、烏西子西喇希、西喇希子米喇約、</verse>
				<verse number="52">米喇約子亞馬哩、亞馬哩子亞希突、</verse>
				<verse number="53">亞希突子撒督、撒督子亞希馬斯。</verse>
				<verse number="54">亞倫族哥轄子孫、掣籤所得之里居鄉黨、臚列如左、</verse>
				<verse number="55">在猶大地得希伯崙及其郊。</verse>
				<verse number="56">惟其土田、為耶孚尼子迦勒所得。</verse>
				<verse number="57">亞倫族在猶大地、得希伯崙、為逋逃之藪、亦得立拿及其郊、雅的、以實提摩及其郊、</verse>
				<verse number="58">希倫及其郊、底必及其郊、</verse>
				<verse number="59">亞山及其郊、伯示麥及其郊。</verse>
				<verse number="60">在便雅憫支派中、哥轄子孫得基巴及其郊、亞勒門及其郊、亞拿突及其郊、計十三邑。</verse>
				<verse number="61">哥轄子孫之遺人、得十邑在馬拿西支派之半。</verse>
				<verse number="62">革順子孫、循其世系、在以薩迦、亞設、納大利三支派中、及馬拿西支派、素居巴山地者、所得共十三邑。</verse>
				<verse number="63">米喇哩子孫、循其世系、掣籤而得、在流便、伽得、西布倫支派十二邑。</verse>
				<verse number="64">以色列族以上諸邑、及其郊、賜利未人、</verse>
				<verse number="65">在猶大、西面、便雅憫支派中、掣籤而得之、</verse>
				<verse number="66">哥轄子孫又得邑在以法蓮支派中、</verse>
				<verse number="67">即在以法蓮山、示劍及其郊、為逋逃之藪、基色及其郊、</verse>
				<verse number="68">約面及其郊、伯和倫及其郊、</verse>
				<verse number="69">亞耶倫及其郊、迦特臨門及其郊。</verse>
				<verse number="70">在馬拿西支派之半中、哥轄子孫之遺人、得亞乃及其郊、庇連及其郊。</verse>
				<verse number="71">在馬拿西支派之半中、革順子孫得巴山之坷蘭及其郊、亞大緑及其郊。</verse>
				<verse number="72">在以薩迦支派中、得基特及其郊、大庇喇及其郊、</verse>
				<verse number="73">喇末及其郊、亞年及其郊。</verse>
				<verse number="74">在亞設支派中得馬沙及其郊、押頓及其郊、</verse>
				<verse number="75">戶割及其郊、哩合及其郊。</verse>
				<verse number="76">在納大利支派中、得加利利之基特及其郊、哈門及其郊、基烈亭及其郊。</verse>
				<verse number="77">米喇哩子孫之所遺、在西布倫支派中、得臨門及其郊、大泊及其郊。</verse>
				<verse number="78">在約但東、耶利哥相對之所、流便支派中、米喇哩子孫得附野之庇悉及其郊、耶夏撒及其郊、</verse>
				<verse number="79">基底莫及其郊、米法押及其郊。</verse>
				<verse number="80">在伽得支派中、得基列之喇末及其郊、馬哈念及其郊、</verse>
				<verse number="81">希實本及其郊、亞設及其郊。</verse>
			</chapter>
			<chapter number="7">
				<verse number="1">以薩迦有四子、陀拉、部亞、邪述、伸崙。</verse>
				<verse number="2">陀拉之子烏西、哩巴雅、耶勒、雅買、易散、薩母耳、皆英武之士、族中最著者、在大闢時其苗裔計二萬二千六百人。</verse>
				<verse number="3">烏西子益喇希、益喇希子米加勒、阿巴底、約耳、益示亞、俱族中最著者。</verse>
				<verse number="4">歷代以來、循其世系、生育繁多、所從者軍旅士卒、共三萬有六千人。</verse>
				<verse number="5">以薩迦英武之士、循其譜系、計八萬七千人。</verse>
				<verse number="6">便雅憫子庇拉、庇結、耶鐵、</verse>
				<verse number="7">庇拉有五子、以士本、烏西、鳥泄、耶哩末、以哩、皆英武之士、族中最著者、其苗裔計二萬二千有三十四人。</verse>
				<verse number="8">庇結子西米喇、約轄、以列撒、以利阿乃、暗利、耶哩末、亞比亞、亞拿突、亞喇麥、</verse>
				<verse number="9">皆英武之士、族中最著者、其苗裔計二萬有二百人、</verse>
				<verse number="10">耶鐵子辟罕、辟罕子耶是、便雅憫、以忽、基拿拿、西但、大失、亞希沙。</verse>
				<verse number="11">皆英武之士、族中最著、其苗裔能臨陳者、計一萬七千二百人。</verse>
				<verse number="12">以勒之子書反、戶反。亞希蘭之子戶伸。</verse>
				<verse number="13">納大利子雅泄、姑尼、耶色、示臉、皆辟拉所出。</verse>
				<verse number="16">馬吉之妻馬迦、又生二子名比勒、示勒。示勒生烏蘭、哩金。</verse>
				<verse number="17">烏蘭子比但。此皆馬拿西孫馬吉子基列後裔。</verse>
				<verse number="18">基列之妹哈摩利吉生益述、亞庇以泄、馬拉。</verse>
				<verse number="19">示米大子亞現、示劍、利器、亞念。</verse>
				<verse number="20">以法蓮子書提拉、書提拉子比勒、比勒子大哈、大哈子以拉大、以拉大子大哈。</verse>
				<verse number="21">大哈子撒八、撒八子書提拉。以法蓮又生以察、以列、因竊迦特人之牲畜而見殺、迦特人素生育於斯土。</verse>
				<verse number="22">以法蓮為子懷憂、歷日已久、兄弟咸至以唁之。</verse>
				<verse number="23">嗣後以法蓮與妻同室、懷妊生子、因遭家不造、故命名庇哩亞。</verse>
				<verse number="24">其女示拉於平陸岡陵皆建伯和倫、亦建烏心示拉。</verse>
				<verse number="25">庇哩亞生哩八、哩八生哩悉、哩悉生地拉、地拉生大漢、</verse>
				<verse number="26">大漢生拉但、拉但生亞米忽、亞米忽生以利沙馬、</verse>
				<verse number="27">以利沙馬生嫩、嫩生約書亞。</verse>
				<verse number="30">亞設子音拿、以書亞、以書以、庇哩亞、及女西拉。</verse>
				<verse number="31">庇哩亞子希百、抹結。抹結生伯撒威。</verse>
				<verse number="32">希百生雅弗勒、說默、何但、及女書亞。</verse>
				<verse number="33">雅弗勒子巴薩、賓哈、亞是法。</verse>
				<verse number="34">說默子亞希、羅迦、耶戶巴、亞蘭。</verse>
				<verse number="35">說默弟希連、生所法、音那、示力、亞抹。</verse>
				<verse number="36">所法子穌亞、哈尼弗、書押、比哩、音喇、</verse>
				<verse number="37">庇悉、河得、山馬、十沙、益蘭、比喇。</verse>
				<verse number="38">葉羅子耶孚尼、必巴、亞喇。</verse>
				<verse number="39">烏喇子亞喇、漢業、哩寫。</verse>
				<verse number="40">皆亞設子孫、族中最著、俱為牧伯英武、其苗裔能臨陳者計二萬六千人。</verse>
			</chapter>
			<chapter number="8">
				<verse number="1">便雅憫長子庇拉、次亞實別、三亞哈喇、</verse>
				<verse number="2">四挪哈、五拉巴、</verse>
				<verse number="3">庇拉子亞撻、其喇、亞比忽、</verse>
				<verse number="4">亞庇書、乃慢、亞何亞、</verse>
				<verse number="5">其喇、示孚犯、戶蘭。</verse>
				<verse number="6">以忽眾子在基巴為最著、徙至馬拿哈、其名如左、</verse>
				<verse number="7">乃慢、亞希亞、其喇、其喇遷其家人、而生烏撒、亞希忽、</verse>
				<verse number="8">沙哈鄰在摩押地、娶戶申巴拉生育子女、後使之去、</verse>
				<verse number="9">再娶何得、生約八、悉比、米沙、抹干、</verse>
				<verse number="10">猶斯、沙家、墨馬、皆族中最著者、</verse>
				<verse number="11">戶申所出者亞比毒、益八。</verse>
				<verse number="12">益八生希百、米山、沙麥。沙麥建阿挪、律、及其鄉里。</verse>
				<verse number="13">亦生庇哩亞、示馬、驅迦特居民、出於亞耶倫、據有其地、於族中為最著。</verse>
				<verse number="28">此皆族中最著者、居耶路撒冷。</verse>
				<verse number="29">建其遍而居之者、其妻名馬迦、</verse>
				<verse number="30">長子押頓、次蘇耳、基士、巴力、拿答、</verse>
				<verse number="31">其突、亞希阿、撒迦、密劣、</verse>
				<verse number="32">密劣生示米亞皆在耶路撒冷、與同宗所居相對。</verse>
				<verse number="33">尼耳生基士、基士生掃羅、掃羅生約拿單、馬基舒亞、亞庇拿撻、益巴力、</verse>
				<verse number="34">約拿單子米立巴力、米立巴力生米迦、</verse>
				<verse number="35">米迦子比敦、米勒、他哩亞、亞哈士、</verse>
				<verse number="36">亞哈士生約雅大、約雅大生亞喇麥、押馬弗、心哩。心哩生摩撒、</verse>
				<verse number="37">摩撒生庇尼、庇尼生喇孚、喇孚生以利亞薩、以利亞薩生亞悉、</verse>
				<verse number="38">亞悉有六子、押利甘、破基路、以實馬利、示亞哩、阿巴底、哈難、</verse>
				<verse number="39">亞悉之弟以設生三子、孟烏蘭、仲耶忽、季以利法列。</verse>
				<verse number="40">烏蘭之子孫、一百有五十人、皆英武之士善於弓矢、以上所載俱屬便雅憫族。</verse>
			</chapter>
			<chapter number="9">
				<verse number="1">以色列族、因負罪戾、徙於巴比倫、其名載於以色列 猶大二族、列王之紀畧、其譜系可考如此。○</verse>
				<verse number="2">厥後恢復舊業、仍居其邑者、以色列族人、及祭司、利未族人、及服事眾會之人。</verse>
				<verse number="3">猶大、便雅憫、以法蓮、馬拿西諸支派、居耶路撒冷者、臚列於左、</verse>
				<verse number="4">猶大支派、法勒士族、巴尼玄孫、音利曾孫、暗利孫、亞米忽子、烏太。</verse>
				<verse number="5">示羅族中、長子亞帥亞、及其子孫。</verse>
				<verse number="6">西喇子宥利、及其同宗、六百九十人。</verse>
				<verse number="7">便雅憫族、哈西奴曾孫、何他威孫、米書闌子撒路。</verse>
				<verse number="8">耶羅罕子益乃亞。默哩孫、烏西子以拉。益尼亞曾孫、流耳孫。示法提亞子米書闌。</verse>
				<verse number="9">皆族中最著者、其同宗苗裔計九百五十六人、</verse>
				<verse number="10">祭司中有耶太亞、耶何耶立、雅斤。</verse>
				<verse number="11">理上帝殿者、亞希突耳孫、米喇約玄孫、撒督曾孫。米書闌孫、希勒家子亞薩哩亞。</verse>
				<verse number="12">亦有馬其亞曾孫、巴述孫、耶羅罕子亞大雅。及音麥耳孫、米實利密玄孫、米書闌曾孫、耶西拉孫、亞鐵子馬西哀皆族中最著者、</verse>
				<verse number="13">其同宗能供役事於上帝之殿、凡一千七百六十人。</verse>
				<verse number="14">利未支派中、有米喇哩族、哈沙庇曾孫、押利甘孫、哈述子示罵雅。</verse>
				<verse number="15">亦有八八甲、希勒、加拉、及亞薩曾孫、色哩孫、米迦子馬大尼。</verse>
				<verse number="16">耶土頓曾孫、加拉孫、示罵雅子阿巴底。以利迦拿孫、亞撒子比哩家、皆居於尼陀法人之鄉里。</verse>
				<verse number="17">司閽之長沙龍、亦有亞谷、達門、亞希慢、及其同宗。</verse>
				<verse number="18">昔此人守王東門、今在利未族班列中為閽。</verse>
				<verse number="19">可喇曾孫、以庇撒孫、可利子沙龍、及其同宗可喇族、轄供役事、在殿門為閽、其祖守耶和華營門。</verse>
				<verse number="20">昔以利亞撒子非尼哈、統轄斯眾、耶和華祐之。</verse>
				<verse number="21">米示利米子撒加利亞、為會幕之閽、</verse>
				<verse number="22">眾之被簡為閽者、二百十二人、循其譜系鄉里而計之、即大闢及先見者撒母耳所立、因其敏捷故也。</verse>
				<verse number="23">彼與子孫、循其班列、在耶和華殿及會幕為閽。</verse>
				<verse number="24">閽人立於東西南北四方、</verse>
				<verse number="25">在鄉里之同宗、歷七日、更迭而至。</verse>
				<verse number="26">利未族中、為閽長者四人、因其敏捷、使守上帝室、及諸府庫。</verse>
				<verse number="27">每值清晨、當啟上帝殿、供其役事、故舍於室之四周。</verse>
				<verse number="28">守器皿者數人、器之陳徹按其數、</verse>
				<verse number="29">理聖所之器皿、麥粉、酒、油、乳香、芬芳之品、數人。</verse>
				<verse number="30">惟祭司之徒、循調劑法、製芬芳之品。</verse>
				<verse number="31">利未族、可喇家、沙龍長子馬得底、理鼎烹、</verse>
				<verse number="32">其同宗、哥轄族、理陳設之餅、每安息日備之、</verse>
				<verse number="33">亦掌謳歌之職、乃利未族中最著者、居於殿室、日夜供役、惟此是務。</verse>
				<verse number="34">上所載皆利未族中世家之最著者、居耶路撒冷、歷世勿替。</verse>
				<verse number="35">耶葉建其遍恆居於彼、妻名馬迦、</verse>
				<verse number="36">子押頓、蘇耳、基士、巴力、尼耳、拿答、</verse>
				<verse number="37">其突、亞希阿、撒加利亞、密劣、</verse>
				<verse number="38">密劣生示米暗、皆居耶路撒冷、與同宗相對而居。</verse>
				<verse number="39">尼耳生基士、基士生掃羅、掃羅生約拿單、馬基舒亞、亞庇拿撻、益巴力、</verse>
				<verse number="40">約拿單子米立巴力、米立巴力生米迦、</verse>
				<verse number="41">米迦子比敦、米勒、他哩亞、亞哈士。</verse>
				<verse number="42">亞哈士生雅拉、雅拉生亞喇麥、押馬弗、心哩、心哩生摩撒、</verse>
				<verse number="43">摩撒生庇尼、庇尼生哩巴雅、哩巴雅生以利亞薩、以利亞薩生亞悉、</verse>
				<verse number="44">亞悉生六子、押利甘、破基路、以實馬利、示亞哩、阿巴底、哈難。</verse>
			</chapter>
			<chapter number="10">
				<verse number="1">非利士人攻以色列族、以色列族敗北、亡於吉破山。</verse>
				<verse number="2">非利士人追襲掃羅、及其眾子、殺掃羅子約拿單、亞庇拿撻、麥基舒亞。</verse>
				<verse number="3">掃羅敗績、矢人射之、遂受重傷、</verse>
				<verse number="4">謂持兵之士曰、汝其拔刃刺我、恐未受割者至、加以狎侮。持兵之士懼甚、不敢奉命、掃羅觸刃而死。</verse>
				<verse number="5">持兵之士見掃羅已死、亦觸刃偕亡。</verse>
				<verse number="6">當日掃羅與三子、暨全家俱亡。</verse>
				<verse number="7">在谷之以色列族、見民已遁、掃羅及其子已死、亦棄邑而逃、非利士人至而居之。</verse>
				<verse number="8">明日非利士人剝尸、見掃羅及其子、死於吉破山、</verse>
				<verse number="9">褫掃羅甲裳、斬其首級、遣使遍傳於非利士人四境、及至偶像之室、</verse>
				<verse number="10">置其甲於他上帝室、釘其首於大公殿。</verse>
				<verse number="11">基列之雅疋民、聞非利士人待掃羅若此、</verse>
				<verse number="12">壯士盡起、奪掃羅及其子之尸、攜至雅疋、葬其骨於橡下、禁食歷至七日。</verse>
			</chapter>
			<chapter number="11">
				<verse number="1">以色列族眾、集於希伯崙、見大闢曰、我儕與爾誼屬同宗。</verse>
				<verse number="2">昔掃羅為王、治理我儕、爾導以色列族出入、爾之上帝耶和華云、爾必牧以色列族、為我民之長。</verse>
				<verse number="3">以色列族長老、既至希伯崙、覲王大闢、於耶和華前、與之立約、長老以膏沐大闢、立為以色列族王、循耶和華命撒母耳之言。</verse>
				<verse number="4">大闢率以色列族眾、至耶路撒冷、耶布士人所居之邑。</verse>
				<verse number="5">耶布士人告大闢曰、爾不得入此、郇邑險要、大闢陷之、故以己名稱其邑曰、大闢。</verse>
				<verse number="6">大闢曰、先擊耶布士人者、可為軍長、西魯雅子約押先往、而為軍長。</verse>
				<verse number="7">大闢扼居險要、邑名大闢。</verse>
				<verse number="8">自米羅至四周築垣、其餘為約押修葺。</verse>
				<verse number="9">自此大闢日漸昌大、萬有之主耶和華祐之。</verse>
				<verse number="10">大闢所轄之傑士、與以色列族眾、鞏固其國、立之為王、循耶和華所諭以色列族之命、</verse>
				<verse number="11">傑士之名臚列如左、武士之魁、哈門人耶說班揮戈殺三百人。</verse>
				<verse number="12">其次亞合人、多多子以利亞撒、亦在三傑之中。</verse>
				<verse number="13">昔在以弗大閔、非利士人集其軍旅、欲往戰鬥、群聚於種豆之田、以色列族稍郤、</verse>
				<verse number="14">後立田間、禦敵殺非利士人、耶和華賜以大捷。</verse>
				<verse number="15">非利士人建營於哩乏音谷、大闢之傑士三十、其中三人、至亞土蘭巖穴、以覲大闢、</verse>
				<verse number="16">當時大闢在衛所、非利士人戍伯利恆、</verse>
				<verse number="17">大闢不勝欣羨、曰、伯利恆邑門之側、有井焉、甚欲汲其水以飲。</verse>
				<verse number="18">傑士三人、入非利士人軍旅、馳突而過、至伯利恆邑門之井、汲水攜至、大闢不飲、灌於耶和華前、</verse>
				<verse number="19">曰、彼冒死不顧、此水可儗其血、安忍飲之、斷不可為、故不飲。三傑所為大率類此。</verse>
				<verse number="20">約押弟亞庇篩在次三傑中為魁、持戈殺三百人、故在三傑中夙著名譽。</verse>
				<verse number="21">勇冠三傑、故為其魁、惟不得與首三傑抗衡並列。</verse>
				<verse number="22">甲泄地有巨富者、耶何耶大、其子庇拿雅、勇毅非常、殺摩押之豪傑二人、又當飛雪之時、下阱殺獅。</verse>
				<verse number="23">又殺埃及壯士、其體高五尺、執戈大如織器之梁、庇拿雅執杖以迎、奪其戈而殺之。</verse>
				<verse number="24">耶何耶大子庇拿雅行此、在次三傑中可列其名。</verse>
				<verse number="25">彼較三十傑士尤為尊貴、惟較之首三傑、則弗能及。大闢立之為侍衛長。</verse>
				<verse number="26">軍中英武者、即約押弟亞撒黑、伯利恆人、多多子耳哈難。</verse>
				<verse number="27">哈鹿人沙摩。比倫人希勒。</verse>
				<verse number="28">提哥亞人、益吉子以喇。亞尼突人亞庇以泄。</verse>
				<verse number="29">戶沙人西比該、亞合人以來、</verse>
				<verse number="30">尼陀法人馬哈勑。尼陀法人、巴拿子、希立、</verse>
				<verse number="31">便雅憫族、其庇亞邑人、哩排子以太。比喇頓人庇拿雅。</verse>
				<verse number="32">加實溪旁人戶來。亞巴人亞庇。</verse>
				<verse number="33">巴路米人押馬弗。沙本人以利哈巴。</verse>
				<verse number="34">其孫人雅善眾子中約拿單、哈辣人沙義子。</verse>
				<verse number="35">哈辣人、沙甲子亞希暗。耳之子以利法勒。</verse>
				<verse number="36">米其喇人希弗。比倫人亞希雅。</verse>
				<verse number="37">加密人希斯勑。益排子拿勑。</verse>
				<verse number="38">拿單之兄弟約耳。哈其利子默轄。</verse>
				<verse number="39">亞捫人西勒。西魯雅子約押持兵之士、別綠人拿哈利。</verse>
				<verse number="40">以得二人以喇、伽立。</verse>
				<verse number="41">赫人烏利亞。亞來子撒八。</verse>
				<verse number="42">流便族、示撒子亞地拿、為流便族武士長、率從者三十。</verse>
				<verse number="43">馬迦子哈難。墨尼人約沙法。</verse>
				<verse number="44">押地拉人烏西亞。亞囉耳人、何但二子、山馬、耶葉。</verse>
				<verse number="45">底西人、申哩二子、耶鐵、約亞。</verse>
				<verse number="46">馬哈未人以列。益南二子、耶利拜、約沙未。摩押人益馬。</verse>
				<verse number="47">以列、阿伯、及米瑣八人雅泄。</verse>
			</chapter>
			<chapter number="12">
				<verse number="1">大闢畏基士子掃羅、居於息臘、不敢出境、有英武之士、善助戰鬥、咸來就之。</verse>
				<verse number="2">屬便雅憫族、掃羅同宗、用左右手、射箭擊石、俱為便捷、</verse>
				<verse number="3">首亞劦色、次約轄、俱其庇亞人示馬之子。押馬弗子比力、比喇加、耶泄、亞尼突人耶戶、</verse>
				<verse number="4">其便人益買雅、在三十傑士中為魁。耶利米、雅哈悉、約哈難、其得拉人約撒八、</verse>
				<verse number="5">以路賽、耶哩末、比亞利、示馬利、哈律人實法底、</verse>
				<verse number="6">以利加拿、耶西亞、亞薩列、約以色、可喇人押說班、</verse>
				<verse number="7">其突人耶羅罕二子、猶拉、西巴地。</verse>
				<verse number="8">伽得人歸大闢、在曠野險要之地、皆英武之士、能臨陣、執干戈、貌勇如獅、足疾若鹿、</verse>
				<verse number="9">首以察、次阿巴底、三以利押、</verse>
				<verse number="10">四墨曼拿、五耶利米、</verse>
				<verse number="11">六亞太、七以列、</verse>
				<verse number="12">八約哈難、九益薩八、</verse>
				<verse number="13">十耶利米、十一末巴奈、</verse>
				<verse number="14">皆伽得人、武士之長、小者轄百人、大者轄千人、</verse>
				<verse number="15">正月、約但河水漲溢、斯眾濟河、使凡在谷者遁於東西。</verse>
				<verse number="16">便雅憫 猶大二族、至險要之地、見大闢。</verse>
				<verse number="17">大闢出迓、告曰、如爾心懷平康、欲來助我、則我與爾和好。如欲欺我、付無辜於敵手、則望列祖之上帝、加以督責。</verse>
				<verse number="18">武士之魁亞馬賽、為神所感、對曰、我欲歸耶西之子大闢、望上帝祐爾、願爾與助爾者俱獲平康。大闢接之、使為軍長。</verse>
				<verse number="19">初大闢欲與非利士人偕攻掃羅、馬拿西數人歸之。非利士人伯疑大闢必降掃羅、而害及己、故議去大闢、不許助己。</verse>
				<verse number="20">時大闢往息臘、馬拿西千夫長押拿、約撒八、耶鐵、米加勒、約撒八、以利戶、悉太、咸歸之。</verse>
				<verse number="21">數子皆豪傑武士長、故助大闢攻敵。</verse>
				<verse number="22">人歸大闢者日至、而輔助之、軍威大振。</verse>
				<verse number="23">嗣後至希伯崙、欲使掃羅國祚歸於大闢、循耶和華命、有群眾預備以戰、其數如左。</verse>
				<verse number="24">猶大族執干戈、能臨陣者、六千八百人。</verse>
				<verse number="25">西面族英武之士、七千一百人。</verse>
				<verse number="26">利未族四千六百人。</verse>
				<verse number="27">耶何耶大率亞倫子孫、三千七百人。</verse>
				<verse number="28">少者撒督、素稱英武、及其家人、為武士長、凡二十二人。</verse>
				<verse number="29">便雅憫族、掃羅同宗、三千、前此斯眾護衛掃羅眷聚。</verse>
				<verse number="30">以法蓮族、英武之士、夙著名譽、二萬有八百人。</verse>
				<verse number="31">馬拿西支派之半、名錄於册、立大闢為王者、計一萬八千人。</verse>
				<verse number="32">以薩迦族、武士長、轄同宗者、二百人、俱識天時、以色列族所當行之事、無不預知。</verse>
				<verse number="33">西布倫族、臨陳之士、持兵善戰、行伍不亂、不生二心、數約五萬。</verse>
				<verse number="34">納大利族武士長一千、執干戈者三萬七千人。</verse>
				<verse number="35">但族善戰者、二萬八千六百人。</verse>
				<verse number="36">亞設族、臨陣善戰者、四萬人。</verse>
				<verse number="37">約但東、流便伽得二支派、馬拿西支派之半、持器械、能臨陣者、十二萬人。</verse>
				<verse number="38">皆係武士、能守行伍、忠乃心、至希伯崙、欲立大闢為王、治以色列族、斯土餘民、亦同此心、</verse>
				<verse number="39">與大闢偕、歷至三日、式飲式食、蓋其同宗曾備食物。</verse>
				<verse number="40">附近者以薩迦、西布倫、納大利三族、以牛、驢、駝、騾、載圓饅、細麵、無花果餅、葡萄乾、及酒與油、亦有牛羊、俱攜之至、不可勝數、以色列族無不欣喜焉。</verse>
			</chapter>
			<chapter number="13">
				<verse number="1">大闢與諸千夫長、百夫長、武士長會議、</verse>
				<verse number="2">告以色列族會眾、曰、如蒙我上帝耶和華祐、俾爾樂為、則遣人召以色列族地未至之同宗、及諸邑之祭司、利未人、群集於此、</verse>
				<verse number="3">使攜我上帝法匱、蓋掃羅存日我儕不至匱所、以決疑。</verse>
				<verse number="4">會眾然其言、無不欲行、</verse>
				<verse number="5">大闢自埃及之西曷、至哈抹之道、招集以色列族、欲舁上帝之匱、自基列耶林而至。</verse>
				<verse number="6">大闢率以色列族眾至猶大之把拉、即基列耶林、欲自彼舁耶和華上帝之匱、上帝居𠼻𡀔［口氷］間、即籲厥名之所。</verse>
				<verse number="7">民取上帝之匱、載於新車、出亞庇拿撻家、烏撒、亞希阿御車。</verse>
				<verse number="8">大闢及以色列族眾、於上帝前、或謳歌、或吹角、或鳴琴鼓瑟、或播鼗敲鈸、極其舞蹈。</verse>
				<verse number="9">至基頓穀場、牛桀驁不馴、烏撒僭扶其匱。</verse>
				<verse number="10">耶和華上帝怒烏撒、因僭扶其匱、使殞沒於前。</verse>
				<verse number="11">耶和華擊烏撒、大闢不悅、名其地曰比列烏撒、至今其名獨存。</verse>
				<verse number="12">時大闢畏上帝曰、可使上帝之匱適我邑乎。</verse>
				<verse number="13">故不敢舁至大闢邑、轉往他所、至迦特人阿伯以東家、</verse>
				<verse number="14">上帝之匱、居彼三月、耶和華錫嘏於阿伯以東全家。</verse>
			</chapter>
			<chapter number="14">
				<verse number="1">推羅王希蘭遣使至大闢、攜柏香木、偕木工石工、為之建宮。</verse>
				<verse number="2">大闢知耶和華立己為以色列族王。以色列民即其民、故昌大其邦。</verse>
				<verse number="3">大闢在耶路撒冷更娶后妃、誕育子女、</verse>
				<verse number="4">在耶路撒冷所生者、臚列於左、沙母亞、說巴、拿單、所羅門。</verse>
				<verse number="5">益轄、以利書亞、以利法列、</verse>
				<verse number="6">那加、尼弗、耶非亞、</verse>
				<verse number="7">以利沙馬、比利亞大、以利法列。</verse>
				<verse number="8">非利士人聞大闢受膏、為以色列族王、前來攻擊。大闢知之、則出迎敵。</verse>
				<verse number="9">非利士人至、遍於哩乏音谷。</verse>
				<verse number="10">大闢問耶和華曰、非利士人、我當往攻之乎、爾其以彼付我手乎。耶和華曰、往哉、我必付彼於爾手。</verse>
				<verse number="11">敵至巴勒比哩心、大闢擊之、曰、上帝破敵於我前、若水決而分流、故名其地曰、巴勒比哩心。</verse>
				<verse number="12">敵遺其上帝像、大闢命焚之。</verse>
				<verse number="13">非利士人復至、遍於斯谷。</verse>
				<verse number="14">大闢詢上帝、上帝曰、爾勿往前、宜襲其後、在桑林相對之所。</verse>
				<verse number="15">如聞步履之聲、出於桑杪、則當速戰、蓋上帝已先爾而行、擊非利士人軍旅、</verse>
				<verse number="16">大闢遵上帝命而擊非利士人軍旅、自基遍至伽息。</verse>
				<verse number="17">大闢之名洋溢乎四方、耶和華使列國畏之。</verse>
			</chapter>
			<chapter number="15">
				<verse number="1">大闢在邑建眾宮室、為上帝匱張幕。</verse>
				<verse number="2">大闢曰、耶和華簡利未人、舁上帝匱、供其役事、歷代勿替、自是舁匱、必以利未人。</verse>
				<verse number="3">大闢召以色列族眾、至耶路撒冷、舁耶和華匱、至所備之所。</verse>
				<verse number="4">大闢召亞倫子孫、及利未人。</verse>
				<verse number="5">哥轄子孫、一百二十人、其長烏列。</verse>
				<verse number="6">米喇哩子孫、二百二十人、其長亞帥亞。</verse>
				<verse number="7">革順子孫、一百三十人、其長約耳。</verse>
				<verse number="8">以利撒反子孫、二百人、其長示罵雅。</verse>
				<verse number="9">希伯崙子孫、八十人、其長以列。</verse>
				<verse number="10">烏泄子孫、一百十二人、其長亞米拿達。</verse>
				<verse number="11">大闢召祭司撒督、亞庇亞塔、亦召利未人、烏列、亞帥亞、約耳、示罵雅、以列、亞米拿達、</verse>
				<verse number="12">告之曰、爾曹為利未族之最著者、爾與同宗當潔己、舁以色列上帝耶和華之匱、至我預備之所。</verse>
				<verse number="13">爾初行此、不循常例、故上帝耶和華譴責我儕。</verse>
				<verse number="14">祭司及利未人潔清其體、欲舁以色列族上帝耶和華之匱。</verse>
				<verse number="15">上帝之匱、利未人扛貫、而肩負之、循耶和華所諭摩西之命。</verse>
				<verse number="16">大闢告利未人長、使其同宗、謳歌、鳴琴、鼓瑟、或敲鈸、或操樂器、或發歌聲、以助忻喜。</verse>
				<verse number="17">利未人使約耳子希慢、及同宗比哩家子亞薩、米喇哩後裔、古沙雅子以探。</verse>
				<verse number="18">更有同宗之次者、撒加利亞、便雅泄、示米喇末、耶歇、烏尼、以利押、庇拿雅、馬西雅、馬得底、以利非勒、墨尼亞、與閽者阿伯以東、耶葉。</verse>
				<verse number="19">謳歌者希慢、亞薩、以探、敲銅鈸、</verse>
				<verse number="20">撒加利亞、亞泄、示米喇末、耶歇、烏尼、以利押、馬西雅、庇拿雅、鼓琴、其聲清越。</verse>
				<verse number="21">馬得底、以利非勒、墨尼亞、阿伯以東、耶葉、亞撒西、鳴琴、其聲宏緩。</verse>
				<verse number="22">利未人長基拿尼、善謳歌、故訓人謳歌。</verse>
				<verse number="23">比哩家、以利迦拿、司匱前之閽。</verse>
				<verse number="24">祭司示辨雅、約沙法、拿但業、亞馬賽、撒加利亞、庇拿雅、以列撒、在上帝匱前吹角、阿伯以東、耶歇、司匱前之閽。</verse>
				<verse number="25">大闢及以色列族長老、暨千夫長、自阿伯以東家、懽然欣忭、舁耶和華法匱、</verse>
				<verse number="26">舁耶和華法匱之利未人、既蒙上帝眷祐、則獻犢七、羊七、以為祭祀。</verse>
				<verse number="27">大闢與舁匱之利未人暨謳歌長基拿尼、及其從者、俱衣長服、大闢衣公服、皆以枲為之。</verse>
				<verse number="28">以色列族眾、歡聲而呼、吹角敲鈸、鳴琴鼓瑟、舁耶和華法匱。</verse>
				<verse number="29">耶和華法匱入大闢邑時、掃羅女米甲自牖而窺、見大闢王踴躍、中心藐視之。</verse>
			</chapter>
			<chapter number="16">
				<verse number="1">眾舁上帝匱、置大闢所張之幕、獻燔祭及酬恩祭於上帝前、</verse>
				<verse number="2">既畢其事、大闢籲耶和華名、為民祝嘏。</verse>
				<verse number="3">以色列族男女、各有匪頒、饅首一團、酒一罇、葡萄乾一方、</verse>
				<verse number="4">又使利未人、在耶和華匱前、供其役事、頌禱尊榮以色列族之上帝耶和華。</verse>
				<verse number="5">首亞薩、次撒加利亞、耶葉、示米喇末、耶歇、馬得底、以利押、庇拿雅、阿伯以東、耶葉、鳴琴鼓瑟、亞薩敲鈸。</verse>
				<verse number="6">祭司庇拿雅、雅哈悉、在上帝法匱前、吹角不息。○</verse>
				<verse number="7">是時大闢頌美耶和華、使亞薩及其同儕誦之、</verse>
				<verse number="8">曰、當頌美耶和華籲呼其名、播揚其所行於民間。</verse>
				<verse number="9">當謳歌誦詩、稱其異跡、</verse>
				<verse number="10">讚其聖名、求耶和華者俱可欣喜。</verse>
				<verse number="11">求耶和華力助、恆祈不息。</verse>
				<verse number="12">其異跡、奇事、法度、猶堪追憶。</verse>
				<verse number="13">爾曹乃以色列之苗裔、雅各之子孫、俱為其僕、彼所遴選。</verse>
				<verse number="14">我之上帝耶和華治理天下。</verse>
				<verse number="15">其所立之約、所諭之命、傳於百代者、爾當永憶弗忘。</verse>
				<verse number="16">昔與亞伯拉罕立約、與以撒發誓、</verse>
				<verse number="17">以斯約賜雅各、以斯命賜以色列、永世勿替、</verse>
				<verse number="18">必以迦南地、錫彼為業、</verse>
				<verse number="19">當時以色列族、其數無幾、旅於斯土、</verse>
				<verse number="20">自此邦至於他邦、又轉徙於列國、</verse>
				<verse number="21">上帝不容人虐遇、苟為列王所侮、譴責必加。</verse>
				<verse number="22">其沐以膏者、不許干犯、其立為先知者、不許惡待。</verse>
				<verse number="23">天下之人、當稱頌耶和華、其拯救之恩、日以彰明。</verse>
				<verse number="24">爾在異邦中、當昭著其榮光、播揚其異跡。</verse>
				<verse number="25">耶和華至大、頌禱宜切、較他上帝更當畏懼。</verse>
				<verse number="26">異邦之上帝、偶像而已、惟耶和華創造穹蒼。</verse>
				<verse number="27">尊榮光耀、巨能永樂、俱其所有。</verse>
				<verse number="28">億兆族姓、宜以巨能永樂、歸耶和華、</verse>
				<verse number="29">以榮光歸耶和華、獻以禮物、清心崇拜、斯為美。</verse>
				<verse number="30">耶和華鞏固大地、俾不搖撼、天下人當寅畏焉。</verse>
				<verse number="31">天地欣喜、萬國億兆、咸宜頌讚、稱耶和華為王。</verse>
				<verse number="32">滄海百族、田疇萬物、俱當欣喜、歡呼、</verse>
				<verse number="33">樹林震響、蓋耶和華臨格、治理人世、</verse>
				<verse number="34">耶和華無不善、恆懷矜憫、故當尊榮之。</verse>
				<verse number="35">上帝救我、援於異邦、使我咸集、宜尊其聖名、稱其榮光。</verse>
				<verse number="36">當頌以色列族之上帝耶和華、永世弗息、民咸應曰、正心所願、於是頌讚耶和華。○</verse>
				<verse number="37">大闢使亞薩、及其同宗、立耶和華法匱前、供其役事、日盡乃職、畢生勿替。</verse>
				<verse number="38">阿伯以東、及其同宗、六十八人、助其工作。耶土頓子阿伯以東、及何薩為閽人。</verse>
				<verse number="39">祭司撒督及同宗眾祭司、居於基遍崇坵、耶和華幕前。</verse>
				<verse number="40">每值朝夕、獻燔祭於壇、循耶和華律例所載、諭以色列族之言。</verse>
				<verse number="43">於是民歸、大闢反宮、為眷聚祝嘏。</verse>
			</chapter>
			<chapter number="17">
				<verse number="1">大闢坐於宮時、謂先知拿單曰、我居之宮以柏香木創造、而耶和華法匱、反在幔中。</verse>
				<verse number="2">拿單告大闢曰、上帝祐爾、任意以行。</verse>
				<verse number="3">是夕上帝命拿單曰、</verse>
				<verse number="4">往告我僕大闢、耶和華有言曰、爾勿建殿、為我居處。</verse>
				<verse number="5">我自導以色列族以來、迄於今日、未嘗居殿、由此遷彼、行於帷幕。</verse>
				<verse number="6">我與以色列族偕行、不論何所、特簡數人、使牧我民、曷嘗命建柏香木殿、為我居所乎。</verse>
				<verse number="7">今當告我僕大闢、萬有之主耶和華云、昔爾在羊牢為牧、我特遴選爾、使為我民、以色列族長、</verse>
				<verse number="8">不論所往、我眷祐爾、絕爾諸敵、錫爾大名、同於斯世之豪傑、</verse>
				<verse number="9">我賜土於我民、以色列族、使安居其所、得有恆業、不復遷徙、不遭惡人之害、</verse>
				<verse number="10">如在疇昔、我命士師、治理我民以色列族之時、我必敗爾眾敵、永爾國祚。</verse>
				<verse number="11">爾逝世之期既至、得與祖父同墓、我將以爾所出之子、使繼爾位、鞏固其國、</verse>
				<verse number="12">彼將為我建殿、我必使其國祚恆久弗替、</verse>
				<verse number="13">我必為其父、彼必為我子、我必待之以恩、不若前王、恩義已絕、</verse>
				<verse number="14">必使治理我家國、綿長其祚、永世弗替、</verse>
				<verse number="15">拿單見異象、聞諭言、悉告大闢。</verse>
				<verse number="16">大闢王至耶和華前、坐而禱曰、我上帝耶和華與、我何人斯、我家世式微、蒙爾導我、有此今日。</verse>
				<verse number="17">曾是上帝、以今所行、猶為不足、復有應許、欲昌我後、至於恆久、耶和華上帝錫我、得同於斯世之豪傑。</verse>
				<verse number="18">爾尊我若是、我更有何辭哉、維爾素悉僕衷。</verse>
				<verse number="19">耶和華與、為爾僕之故、大有作為。任意以行、使僕預知。</verse>
				<verse number="20">我聞於人、耶和華無可比儗、其外無上帝。</verse>
				<verse number="21">昔爾涖臨埃及、拯以色列族、逐異邦人於民前、名以播揚、爾行大事、深為可畏、以保爾民、天下億兆、安能與斯民比儗。</verse>
				<verse number="22">耶和華歟、爾簡以色列族、以為爾民、爾為其上帝、恆久不已。</verse>
				<verse number="23">耶和華應許爾僕、克昌厥後、願踐前言、永世勿忘、爾命不爽。</verse>
				<verse number="24">萬有之主以色列族之上帝耶和華、爾名永尊、願爾僕大闢之後、寖昌寖熾。</verse>
				<verse number="25">我上帝已示爾僕、其後必昌、故爾僕敢祈禱若是。</verse>
				<verse number="26">耶和華與、爾乃上帝、爾有應許、賜僕純嘏。</verse>
				<verse number="27">耶和華與、請錫嘏於爾僕之家、俾恆存於爾前、蓋爾所祝者必永受其祝。</verse>
			</chapter>
			<chapter number="18">
				<verse number="1">嗣後大闢擊非利士人、敗之、取迦特及其鄉里、</verse>
				<verse number="2">又擊摩押、由是摩押人服役於大闢而納其貢。</verse>
				<verse number="3">大闢往百辣河、欲鞏固其國、則擊鎖巴王、哈大底泄、延及哈末、</verse>
				<verse number="4">擄車一千、騎七千、步卒二萬、斷其馬筋、所存者惟駟一百。</verse>
				<verse number="5">大馬色之亞蘭人至、欲助鎖巴王哈大底泄、大闢殺之、計二萬二千人、</verse>
				<verse number="6">戍亞蘭之大馬色、於是亞蘭人為大闢僕、而納其貢。大闢不論所往、得耶和華祐。</verse>
				<verse number="7">哈大底泄僕眾、各執金盾、大闢奪之、攜至耶路撒冷。</verse>
				<verse number="8">底巴及郡二邑、屬於哈大底泄、大闢取其銅、不可勝數、後為所羅門造銅盤、銅器、及柱。○</verse>
				<verse number="11">大闢王取器、與以東、摩押、亞捫、非利士、亞馬力諸國所進之金銀、俱獻耶和華。○</verse>
				<verse number="12">西魯雅子亞庇篩在鹽谷、殺以東人一萬八千、</verse>
				<verse number="13">遣兵戍以東、以東人咸為大闢僕、大闢不論所往、得耶和華祐。</verse>
				<verse number="14">大闢治理以色列族、秉公行義於民間。</verse>
				<verse number="15">西魯雅子約押為軍長、亞希律子約沙法為史官、</verse>
				<verse number="16">亞希突子撒督、與亞庇亞塔子亞庇米力為祭司、西勑亞職繕寫、</verse>
				<verse number="17">耶何耶大子庇拿雅、統轄劊役皂隸、大闢眾子咸為牧伯。</verse>
			</chapter>
			<chapter number="19">
				<verse number="1">嗣後亞捫族之王拿轄薨、其子哈嫩繼位。</verse>
				<verse number="2">大闢曰、昔拿轄善待我、我必善待其子、乃遣臣僕、唁其喪父、大闢臣僕詣亞捫族之地、見哈嫩而唁之。</verse>
				<verse number="3">亞捫族諸伯告哈嫩曰、爾謂大闢唁爾父喪、其意豈在尊崇乎。蓋遣其臣、詳察我地、使我敗亡耳。</verse>
				<verse number="4">於是哈嫩執大闢臣僕、薙其鬚、中斷其衣、露其下體、然後縱之使去。</verse>
				<verse number="5">使者深以為恥、或告大闢、何以處之、大闢遣人諭之曰、且居耶利哥、鬚長而後歸。</verse>
				<verse number="6">哈嫩、及亞捫族、知大闢憾己、如惡惡臭、遣人賚金一百五十萬、至米所波大米、亞蘭馬迦、及鎖巴、借車騎、</verse>
				<verse number="7">得車三萬二千、及馬迦王、與其民、俱至米底巴而建營。亞捫族出邑、咸集助戰。</verse>
				<verse number="8">大闢聞此、即遣約押、與眾武士出迎。</verse>
				<verse number="9">亞捫族陳列行伍、在邑門前、助戰之王、列陳於野。</verse>
				<verse number="10">約押見敵前後列陳以攻、則簡以色列族精銳之卒、陳列行伍、攻擊亞蘭人。</verse>
				<verse number="11">以餘軍付弟亞庇篩、使陳列行伍、攻亞捫族、曰、</verse>
				<verse number="12">如亞蘭人強於我、爾必助我、如亞捫族強於爾、我必助爾。</verse>
				<verse number="13">宜強乃志、為我民及為我上帝之眾邑戰、願耶和華任意以行。</verse>
				<verse number="14">約押率軍前行、攻亞蘭人、使其敗北。</verse>
				<verse number="15">亞捫族見亞蘭人潰而奔、則亦逃遁、避亞庇篩入於邑中。約押遂歸耶路撒冷。</verse>
				<verse number="16">亞蘭人見敗於以色列族、則遣人招河外之亞蘭人、為哈大底泄軍長說把所率。</verse>
				<verse number="17">或告大闢、遂集以色列族眾、濟約但、陳列行伍、攻擊亞蘭人、亞蘭人與之戰、</verse>
				<verse number="18">為以色列族所敗、大闢殺亞蘭人乘車者七千、徒行者四萬、殛其軍長說把。</verse>
				<verse number="19">昔從哈大底泄者、見其為以色列族所敗、遂與大闢修好、供其役事、嗣後亞蘭人不敢助亞捫族。</verse>
			</chapter>
			<chapter number="20">
				<verse number="1">歲聿云暮、列王出戰之時、約押率軍旅、滅亞捫族地、環攻喇巴。大闢駐於耶路撒冷。約押敗喇巴邑。</verse>
				<verse number="2">大闢獲敵王之冕、重千五百兩、鑄以兼金、飾以寶石、人置於大闢首。邑中貨財、獲之甚多。</verse>
				<verse number="3">驅民出邑、或解以鋸、或擊以打禾之鐵具、或傷以斧斤、大闢待亞捫族諸城、俱若此、然後率眾、歸耶路撒冷。</verse>
				<verse number="4">嗣後與非利士人戰於基色、戶沙人西庇該殺哩乏子撒弗、使敵敗北。</verse>
				<verse number="5">又與非利士人戰、睚耳子耳哈難殺迦特人坷利亞弟拉米、厥槍之柯大如織器之梁。</verse>
				<verse number="6">又戰於迦特、哩乏子形體傀偉、手足各有六指、共指二十有四、</verse>
				<verse number="7">侮以色列族時、大闢兄示米亞子約拿單殺之。</verse>
				<verse number="8">上所載者、俱哩乏之子、居迦特邑、為大闢與其臣僕所殺。</verse>
			</chapter>
			<chapter number="21">
				<verse number="1">撒但欲害以色列族、誘惑大闢、使核民數。</verse>
				<verse number="2">大闢告約押、與民長曰、往核以色列民數、自但至別是巴、反而告我。</verse>
				<verse number="3">約押曰、勿論民數多寡、惟願耶和華增益百倍。斯民之眾、莫非我王臣僕、乃王喜核民、遺禍以色列族、何與。</verse>
				<verse number="4">王意已決、約押不能違、於是遍以色列族至耶路撒冷、</verse>
				<verse number="5">統核民眾、以數進大闢。以色列族能從軍者、百有十萬、猶大族四十有七萬。</verse>
				<verse number="6">約押以王命為不善、故利未 便雅憫二族、不核其數。</verse>
				<verse number="7">大闢所為、上帝不悅、遂擊以色列族。</verse>
				<verse number="8">大闢禱上帝曰、我所行者、大干罪戾、不智孰甚、求爾宥僕之過。</verse>
				<verse number="9">先見者伽得為大闢所倚重。耶和華命彼、</verse>
				<verse number="10">往告大闢曰、三災之中、耶和華必降一於爾、使爾自擇。</verse>
				<verse number="13">大闢曰、我迫阨甚矣。耶和華矜憫為懷、願陷於其手、勿陷於人手。</verse>
				<verse number="14">耶和華降疫癘、遍染以色列族、死者七萬。</verse>
				<verse number="15">上帝耶和華遣使至耶路撒冷擊眾、忽垂顧息怒、諭天使曰、足矣、可止爾手、其時耶和華使者在耶布士人、亞勞拿之穀場。</verse>
				<verse number="16">大闢見耶和華之使者、立於空中、拔刃在手、直指耶路撒冷、則率長老、俱衣麻服、俯伏於地。</verse>
				<verse number="17">大闢籲上帝曰、核民數者、非我乎、我犯罪行惡、何與群羊、請我上帝耶和華、攻我及我全家、毋降災於斯眾。</verse>
				<verse number="18">耶和華之使、命伽得告大闢曰、前往築臺、奉事耶和華、在耶布士人亞勞拿之穀場。</verse>
				<verse number="19">大闢依迦得之言、遵耶和華命而行。</verse>
				<verse number="20">亞勞拿打麥時、回見天使、即與其四子共匿、</verse>
				<verse number="21">見大闢至、乃出穀場、伏地而拜。</verse>
				<verse number="22">大闢曰、以此穀場、予我築壇、奉事耶和華、我與爾值、俾民疫止。</verse>
				<verse number="23">亞勞拿曰、我主我王、願以牛予爾為燔祭、以打穀之器為柴、麥為禮物、惟所欲取、俱獻於爾。</verse>
				<verse number="24">大闢王曰、不可、我欲購之、以償爾值、不欲不費我財、而取爾物、用獻燔祭、奉事耶和華。</verse>
				<verse number="25">於是以金三百、予亞勞拿、而購其地。</verse>
				<verse number="26">在彼築壇、奉事耶和華、而獻燔祭、及酬恩祭、籲耶和華。耶和華允所祈、自天降火於祭壇、</verse>
				<verse number="27">命使者以刃入鞘。</verse>
				<verse number="28">是時大闢見耶和華降臨於耶布士人亞勞拿之穀場、應其所祈、遂在彼獻祭。</verse>
				<verse number="29">昔在曠野摩西所造耶和華會幕及燔祭之壇、今在基遍崇邱、</verse>
				<verse number="30">大闢畏耶和華使者之刃、不及陟崇邱、以詢上帝。</verse>
			</chapter>
			<chapter number="22">
				<verse number="1">大闢曰、耶和華上帝之殿、以色列族燔祭之壇、宜建於此。</verse>
				<verse number="2">異邦人之居於以色列地者、大闢招之咸集、選石工雕石、以建上帝之殿。</verse>
				<verse number="3">大闢備鐵甚多、供門樞榱桷之用、又備銅不可勝數。</verse>
				<verse number="4">備柏香木無算、蓋西頓人自推羅多運柏香木而至。</verse>
				<verse number="5">大闢曰、我子所羅門、尚在弱齡、必為耶和華建殿、矞皇顯麗、萬國播揚、我必為之備。於是大闢存日、預備之物、不可悉數、</verse>
				<verse number="6">召子所羅門、囑子為以色列族上帝耶和華建殿、</verse>
				<verse number="7">曰、吾子與、我欲為我上帝耶和華建殿、為籲厥名之所、素有此心、</verse>
				<verse number="8">惟耶和華命我曰、爾四方戰鬥、殺人甚眾、故不可建殿、為籲我名之所、</verse>
				<verse number="9">爾將生子、命名所羅門、彼喜平康、在世之日、我必拯之於群敵、錫綏安於以色列族、</verse>
				<verse number="10">彼將建殿、為籲我名之所、彼將為我子、我將為其父、立為以色列族王、鞏固其國、永世靡暨。</verse>
				<verse number="11">今願耶和華祐爾、使爾亨通、為爾上帝耶和華建殿、循其所言。</verse>
				<verse number="12">願耶和華賦爾智慧、恪守其律例、用治以色列族。</verse>
				<verse number="13">壯爾志、強爾心、毋畏葸、敬承耶和華命摩西傳以色列族之法度禮儀、俾爾納福。</verse>
				<verse number="14">我在患難中、曾為耶和華之殿、備金一萬五千萬兩、銀十五萬萬兩、銅鐵甚多、不能權其輕重、木石我曾備之、爾益其數。</verse>
				<verse number="15">亦有群匠、石工木工、及慧心人以竣厥事。</verse>
				<verse number="16">金銀銅鐵無數、爾其興作、願耶和華祐爾。</verse>
				<verse number="17">大闢命以色列族群臣、咸助其子、曰、</verse>
				<verse number="18">爾之上帝耶和華祐爾、賜爾隨在平康、以斯土之民、付我手、使土壤歸耶和華民、</verse>
				<verse number="19">故爾當盡心盡意、崇爾上帝耶和華、爾其興作、建爾上帝耶和華聖所、舁其法匱、攜其聖器、入爾所建之殿、為籲耶和華名之所。</verse>
			</chapter>
			<chapter number="23">
				<verse number="1">大闢年邁、使子所羅門為王、治以色列族、</verse>
				<verse number="2">召群臣祭司利未人咸至。</verse>
				<verse number="3">利未人自三十歲以上者、則錄於册、計三萬八千人、</verse>
				<verse number="4">其中二萬四千掌建耶和華殿、六千督工師理民人、</verse>
				<verse number="5">四千為閽者、四千用大闢所作樂器、頌讚耶和華。</verse>
				<verse number="6">大闢分利未人為班列、即革順、哥轄、米喇哩、</verse>
				<verse number="7">革順家有拉但、示每、</verse>
				<verse number="10">又生四子、雅哈、西撒、耶是、庇哩亞。</verse>
				<verse number="11">雅哈為長、西撒次之、耶是、庇哩亞生子不甚繁衍、故在册中、以為一家。</verse>
				<verse number="12">哥轄生四子、暗蘭、以斯哈、希伯崙、烏泄。</verse>
				<verse number="13">暗蘭子亞倫、摩西、亞倫與其子區別於眾、以潔至聖之物、焚香於耶和華前、供其役事、籲其名而祝嘏、永世弗替。</verse>
				<verse number="14">上帝僕摩西之子、錄於利未支派中。</verse>
				<verse number="15">摩西生革順、以列撒。</verse>
				<verse number="16">革順眾子中、以示拔為長、</verse>
				<verse number="17">以列撒惟一子哩哈比、哩哈比生眾子、</verse>
				<verse number="18">以斯哈眾子中、以示羅密為長、</verse>
				<verse number="19">希伯崙子、首耶哩亞、次亞馬哩、三雅哈悉、四耶迦面。</verse>
				<verse number="20">烏泄子、首米迦、次耶西亞。</verse>
				<verse number="21">米喇哩子抹利、母示、抹利子以利亞撒、基士。</verse>
				<verse number="22">以利亞撒無子有女、其同宗基士之子娶之。</verse>
				<verse number="23">母示有三子、抹利、以得、耶哩末。</verse>
				<verse number="24">此皆利未族中最著者、其苗裔生齒、載諸册、自二十歲以上、始在耶和華殿、供其役事。</verse>
				<verse number="25">大闢曰以色列族之上帝耶和華賜民平康、恆居耶路撒冷。</verse>
				<verse number="26">利未人不復舁會幕、及所用器皿。</verse>
				<verse number="27">大闢將沒、使核利未人自二十歲以上者、</verse>
				<verse number="28">命侍亞倫子孫之側、以服其役、在耶和華殿、供其役事、亦在院與室、滌諸聖物、竣上帝殿之工、</verse>
				<verse number="29">理陳設之餅麵為禮物、及無酵之餅、或以鼎煎熬、或以釜烹煮、亦理權量法度、</verse>
				<verse number="30">朝夕侍耶和華前、尊榮頌讚其名、</verse>
				<verse number="31">安息日、月朔、節期、獻燔祭、常例宜遵、物數有定、奉事耶和華、永世勿替、</verse>
				<verse number="32">司會幕、聖所、助其同宗亞倫子孫、供役事於耶和華殿。</verse>
			</chapter>
			<chapter number="24">
				<verse number="1">亞倫眾子班列如左、亞倫之子拿答、亞庇戶、以利亞撒、以大馬、</verse>
				<verse number="2">亞倫存時、拿答、亞庇戶死、而無子、故以利亞撒、以大馬、供祭司職。</verse>
				<verse number="3">以利亞撒之裔撒督、及以大馬之裔亞希米勒、大闢使之各供其職。</verse>
				<verse number="4">以利亞撒之後、其名最著者、較以大馬尤眾、在班列中、以利亞撒得十六人、以大馬惟八人。</verse>
				<verse number="5">掣籤得職、或為聖所之長、或為士師。</verse>
				<verse number="6">利未族拿但業子示罵雅、職繕寫、在王與群伯、祭司利未族長撒督亞庇亞塔子亞希米勒前、核數其名、以利亞撒裔中取二人、其名最著、以大馬裔中取一人、其名最著。</verse>
				<verse number="7">掣籤而得者、首耶何雅立、次耶太亞、</verse>
				<verse number="8">三哈林、四宿林、</verse>
				<verse number="9">五馬其亞、六米亞民、</verse>
				<verse number="10">七哈割、八亞庇雅、</verse>
				<verse number="11">九耶書亞、十示迦尼、</verse>
				<verse number="12">十一以利亞實、十二雅金、</verse>
				<verse number="13">十三合巴、十四耶示庇押、</verse>
				<verse number="14">十五必迦、十六音麥、</verse>
				<verse number="15">十七希悉、十八押悉、</verse>
				<verse number="16">十九庇大希、二十耶西吉、</verse>
				<verse number="17">二十一雅斤、二十二迦末、</verse>
				<verse number="18">二十三地來雅、二十四馬西雅。</verse>
				<verse number="19">咸進耶和華殿、供其役事、循厥常例、遵以色列族上帝耶和華所諭厥祖亞倫之命、斯其班列也。</verse>
				<verse number="20">利未子孫之餘、臚列如左、暗蘭裔書別、書別子耶底亞、</verse>
				<verse number="21">哩哈庇眾子中以益示亞為長、</verse>
				<verse number="22">以斯哈子示羅墨、示羅墨子雅哈、</verse>
				<verse number="23">希伯倫子耶哩亞、亞馬哩、雅哈悉、耶迦面。</verse>
				<verse number="24">烏泄子米迦、米迦子沙墨、</verse>
				<verse number="25">米迦弟益示亞、生撒加利亞。</verse>
				<verse number="28">抹利生以利亞撒、以利亞撒無子。</verse>
				<verse number="29">基士子耶喇滅。</verse>
				<verse number="30">母示子抹利、以得、耶哩末、考其世系、皆利米子孫、</verse>
				<verse number="31">在大闢王、及撒督、亞希米勒、祭司利未族中最著者前、與同宗亞倫子孫掣籤。</verse>
			</chapter>
			<chapter number="25">
				<verse number="1">大闢與會長、使亞薩、希慢、耶土頓眾子、為伶官、鳴琴鼓瑟、敲鈸謳歌、其數如左、</verse>
				<verse number="2">亞薩眾子、撒刻、約瑟、尼大尼、亞薩哩拉、俱為亞薩所轄、遵王命而謳歌。</verse>
				<verse number="3">耶土頓眾子、其大利、西哩、以賽亞、哈沙庇、馬得底、俱為其父耶土頓所轄、鼓琴謳歌、頌美耶和華。</verse>
				<verse number="4">希慢眾子、不加、馬但尼、烏泄、示拔、耶哩末、哈拿尼亞、哈拿尼、以利亞他、客撻底、囉曼地以設、約比加沙、馬羅底、何得、馬哈宿。</verse>
				<verse number="5">希慢奉上帝命為先見者、而臣於王、上帝賜之生子十四人、女三人、彼與眾子吹角。</verse>
				<verse number="6">又教子女、於耶和華殿謳歌鳴琴、鼓瑟敲鈸、以供役事、循王所諭亞薩、耶土頓、希慢之命。</verse>
				<verse number="7">彼與同宗、學習謳歌、頌美耶和華、能善其事、約二百八十八人、</verse>
				<verse number="8">由師及弟、自尊逮卑、各掣籤而歸班列、</verse>
				<verse number="9">亞薩族中掣籤、第一約瑟、次其大利、其子弟十二人、</verse>
				<verse number="10">三撒刻、其子弟十二人、</verse>
				<verse number="11">四西哩、其子弟十二人、</verse>
				<verse number="12">五尼大尼、其子弟十二人、</verse>
				<verse number="13">六不加、其子弟十二人、</verse>
				<verse number="14">七耶薩哩拉、其子弟十二人、</verse>
				<verse number="15">八以賽亞、其子弟十二人、</verse>
				<verse number="16">九馬但尼、其子弟十二人、</verse>
				<verse number="17">十示每、其子弟十二人、</verse>
				<verse number="18">十一亞薩列、其子弟十二人、</verse>
				<verse number="19">十二哈沙庇、其子弟十二人、</verse>
				<verse number="20">十三書別、其子弟十二人、</verse>
				<verse number="21">十四馬得底、其子弟十二人、</verse>
				<verse number="22">十五耶哩末、其子弟十二人、</verse>
				<verse number="23">十六哈拿尼亞、其子弟十二人、</verse>
				<verse number="24">十七約比加沙、其子弟十二人、</verse>
				<verse number="25">十八哈拿尼、其子弟十二人、</verse>
				<verse number="26">十九馬羅底、其子弟十二人、</verse>
				<verse number="27">二十以利亞他、其子弟十二人、</verse>
				<verse number="28">二十一何得、其子弟十二人、</verse>
				<verse number="29">二十二客撻底、其子弟十二人、</verse>
				<verse number="30">二十三馬哈宿、其子弟十二人、</verse>
				<verse number="31">二十四囉曼地以設、其子弟十二人。</verse>
			</chapter>
			<chapter number="26">
				<verse number="1">司閽之數如左、可喇族、即亞薩孫、可喇子、示利米。</verse>
				<verse number="2">示利米長子撒加利亞、次耶鐵、三西巴地、四押業、</verse>
				<verse number="3">五以攔、六約哈難、七以利阿乃。</verse>
				<verse number="4">阿伯以東長子示罵雅、次約薩八、三約亞、四沙甲、五拿但業、</verse>
				<verse number="5">六亞米利、七以薩迦、八庇耳太、蓋上帝錫嘏阿伯以東、</verse>
				<verse number="8">阿伯以東子孫兄弟、亦皆壯士、能供役事、計六十二人。</verse>
				<verse number="9">示利米弟子、亦為壯士、計十八人、</verse>
				<verse number="12">以上所載、為司閽之長、班列分於兩旁、供其役事、於耶和華殿。</verse>
				<verse number="13">各掣籤以守四門、循其世系、自尊逮卑。</verse>
				<verse number="14">示利米得東門。其子撒加利亞、議士也、掣籤得北門。</verse>
				<verse number="15">阿伯以東及其子、得南門、兼守府庫。</verse>
				<verse number="16">書反、何薩得西門、及沙利吉門、門達通衢、於是班列分立四旁。</verse>
				<verse number="17">在東門有利未族六人、北門四人、南門四人、府庫前二人、日以為常。</verse>
				<verse number="18">在西門通衢四人、在巴八二人。</verse>
				<verse number="19">上載咪喇哩族、可喇家、司閽之班列如此。</verse>
				<verse number="20">利未族中亞希雅掌上帝殿中府庫、及所獻寶物。</verse>
				<verse number="21">革順族拉但家之最著者耶葉、</verse>
				<verse number="22">耶葉子西但、約耳、掌耶和華殿寶物。</verse>
				<verse number="23">暗蘭、以斯哈、希伯崙、烏泄四族、亦有職事。</verse>
				<verse number="24">摩西孫、革順子、示拔掌府庫。</verse>
				<verse number="25">革順弟以列撒、以列撒耳孫、哩哈比玄孫、以賽亞曾孫、約蘭孫、色哩子示羅密。</verse>
				<verse number="26">示羅密及其兄弟掌寶物、乃大闢王與族中之最著、及千夫長百夫長、武士長所獻者也。</verse>
				<verse number="27">彼戰時所獲貨財、獻之以建耶和華殿。</verse>
				<verse number="28">先見者撒母耳、基士子掃羅、尼耳子押尼耳、西魯雅子約押、及眾所獻者、俱為示羅密及其兄弟所掌。</verse>
				<verse number="29">以斯哈族、基拿尼及其子、為民長士師、理以色列外事。</verse>
				<verse number="30">希伯崙族、哈沙庇、及其同宗、一千七百、俱為豪傑、在約但西、以色列族中統理、或事耶和華、或從王事。</verse>
			</chapter>
			<chapter number="27">
				<verse number="1">以色列族中最著者、千夫長、百夫長、武士長、從事於王、依其班列、各班二萬四千人、每月迭為出入。</verse>
				<verse number="4">二月之班、其首亞合子多多、軍士長密劣。</verse>
				<verse number="5">三月之班、祭司長耶何耶大子、軍士長庇拿雅。</verse>
				<verse number="6">庇拿雅統理三十傑士、其子暗米薩八、亦在班中。</verse>
				<verse number="7">四月之班、軍士長約押弟亞撒黑、其子西巴地從之。</verse>
				<verse number="8">五月之班、軍士長以斯喇人山合。</verse>
				<verse number="9">六月之班、軍士長提哥亞人、益吉子以喇。</verse>
				<verse number="10">七月之班、軍士長以法蓮族、比倫人、希勒。</verse>
				<verse number="11">八月之班、軍士長西喇族、戶沙人、西庇該。</verse>
				<verse number="12">九月之班、軍士長便雅憫族、亞尼突人、亞庇以泄。</verse>
				<verse number="13">十月之班、軍士長西喇族、尼陀法人、馬哈勑。</verse>
				<verse number="14">十一月之班、軍士長以法蓮族比喇頓人庇拿雅。</verse>
				<verse number="15">十二月之班、軍士長、阿得業族、尼陀法人、黑太、各班二萬四千人。</verse>
				<verse number="16">統理以色列支派者、臚列如左、理流便族者、色哩子以列撒。理西面族者、馬迦子示法提亞。</verse>
				<verse number="17">理利未族者、基母利子哈沙庇。理亞倫家者撒督。</verse>
				<verse number="18">理猶大族者、大闢兄以利戶。理以薩迦族者、米加勒子暗利。</verse>
				<verse number="19">理西布倫族者、阿巴底子益馬雅。理納大利族者、押列子耶哩末。</verse>
				<verse number="20">理以法蓮族者、亞撒西子何西。理馬拿西支派之半者、比太亞子約耳。</verse>
				<verse number="21">理居基列馬拿西支派之半者、撒加利亞子易多。理便雅憫族者、押尼耳子雅泄。</verse>
				<verse number="22">理但族者耶羅罕、子亞薩列以上所載、皆以色列族長、</verse>
				<verse number="23">耶和華曾有應許、必繁衍以色列族、如天星之多、故二十歲以下者、大闢不核。</verse>
				<verse number="24">西魯雅子約押始核斯民、因上帝之震怒、降災於以色列族、故不竣厥事、不載其數於大闢王之籍。</verse>
				<verse number="25">亞鐵子押馬弗、掌王府庫。烏西亞子約拿單、掌邑倉社倉。</verse>
				<verse number="26">基綠子以斯哩、掌農事。</verse>
				<verse number="27">喇馬人示每、掌葡萄園。實米人颯底、掌室中所藏葡萄之酒。</verse>
				<verse number="28">基特人巴勒哈南、掌平陸之橄欖桑樹。約轄掌油室。</verse>
				<verse number="29">沙崙人失勑、掌沙崙山所牧之牛。押賴子沙法、掌在谷之牛。</verse>
				<verse number="30">以實馬利人阿必、掌駝米崙人耶底亞掌驢。</verse>
				<verse number="31">哈其利人雅實掌羊。以上所載、皆掌大闢王之所有。</verse>
				<verse number="32">大闢叔、約拿單、有智慧、為議士、兼繕寫。哈門子耶葉、為王子師。</verse>
				<verse number="33">亞希多弗為王議士亞其人戶篩、為王之友。</verse>
				<verse number="34">庇拿雅子耶何耶大、及亞庇亞塔、繼亞希多弗職。約押為王軍長。</verse>
			</chapter>
			<chapter number="28">
				<verse number="1">大闢召以色列群臣、族長、及月從王諸班列之軍士長、與千夫長、百夫長、宦豎、豪傑壯士、掌王及王子之所有者、俱至耶路撒冷。</verse>
				<verse number="2">大闢王立、而告民曰、爾為我民、亦我兄弟、宜聽我言、我素志欲建殿宇、置我上帝耶和華法匱、及駐蹕之所、我曾備材、以待經營。</verse>
				<verse number="3">上帝諭我曰、爾戰鬥殺人、不當建殿、為籲我名之地。</verse>
				<verse number="4">以色列族之上帝耶和華、簡猶大族為長、在猶大族中、簡我父家為最、在我父眾子中、簡我永為以色列族王。</verse>
				<verse number="5">耶和華賜我眾子、在眾子中、簡所羅門奉命踐以色列國位。</verse>
				<verse number="6">諭我曰、爾子所羅門、將建我殿我院、蓋我簡彼為子、我將為其父。</verse>
				<verse number="7">如彼恆遵我禁令法度、一如今日、我必永其國祚。</verse>
				<verse number="8">今我在以色列族耶和華會前、對上帝告爾有眾、當恪守爾上帝耶和華禁令、則汝可據此腴壤、遺於子孫、以為恆業。</verse>
				<verse number="9">我子所羅門、宜知爾父之上帝、誠心悅意事之、蓋耶和華鑒察人心、知悉人意、求之無弗得、遺之永見棄。</verse>
				<verse number="10">耶和華簡爾建殿、為聖所、當謹恪、強志興作。</verse>
				<verse number="11">大闢以殿廊、府庫、樓室、施恩所之式、示子所羅門。</verse>
				<verse number="14">欲製器皿、以供役事、權衡其金銀、而予之。</verse>
				<verse number="17">兼金製鈎、盂、盎、及諸巵、銀以製巵、</verse>
				<verse number="18">兼金飾香壇、及展翮覆耶和華法匱之𠼻𡀔［口氷］、其金俱權衡而予之。</verse>
				<verse number="19">大闢曰、以上諸式、乃耶和華圖以示我、</verse>
				<verse number="20">故告其子所羅門曰、強乃志、壯乃心、以行是事、毋畏葸、毋恐懼、我上帝耶和華祐爾、不汝遐棄、迨製耶和華殿役事之物、而竣厥工。</verse>
				<verse number="21">祭司利未人、循其班列、將在上帝殿、供其役事、諸慧心人、將竣其工、群伯億兆、俱從爾命。</verse>
			</chapter>
			<chapter number="29">
				<verse number="1">大闢王告會眾曰、我子所羅門、尚在弱齡、上帝特遴選之、工作甚鉅、蓋殿非為人也、乃為上帝耶和華。</verse>
				<verse number="2">我為上帝之殿、竭其才力、預備金銀、銅鐵、材木、俱適其用、碧玉以飾服、又有光石、彩石、寶石、花石、不可悉數。</verse>
				<verse number="3">上帝之殿、我素仰慕、所備建聖室外、取己所有之金銀以獻。</verse>
				<verse number="4">即阿妃之金、四百五十萬兩、煆煉之銀、一千有五十萬兩、以飾殿墻。</verse>
				<verse number="5">金銀皆適所用、俾匠咸興工作、今有何人、從心所願、竭忠奉事耶和華乎。</verse>
				<verse number="6">於是以色列族長、與族中最著者、及千夫長、百夫長、一切為王督役之人、俱樂輸焉。</verse>
				<verse number="7">得金七百五十六萬兩、銀一千五百萬兩、銅二千七百萬兩、鐵一萬五千萬兩、以供上帝殿之用。</verse>
				<verse number="8">有寶石者、則上獻、入耶和華殿之府庫、革順裔耶葉掌之。</verse>
				<verse number="9">民既誠心樂輸、獻於耶和華、則盡歡忭。大闢王亦欣喜不勝、</verse>
				<verse number="10">在會眾前、頌禱耶和華曰、我祖以色列族之上帝耶和華與、當頌美爾、永世靡暨。</verse>
				<verse number="11">耶和華有巨力、大能、顯榮、赫奕、尊貴無倫、凡在天在地咸歸向爾、耶和華為王、尊為萬物主、</verse>
				<verse number="12">財貨尊榮、皆爾所得、爾理萬物、爾有巨能大力、使人昌大、使人強盛。</verse>
				<verse number="13">我上帝歟、爾名維顯、我頌讚尊榮之。</verse>
				<verse number="14">我何人斯、焉敢當樂輸之名、萬物由爾出、仍以爾物為獻。</verse>
				<verse number="15">昔我列祖為賓旅於爾前、我儕亦然、我生命如影、難冀其長存。</verse>
				<verse number="16">我上帝耶和華歟、我欲建殿、為籲爾聖名之所、曾為備材、不可悉數、咸屬於爾、亦由爾出。</verse>
				<verse number="17">我知上帝鑒察人心、真實無妄者、為爾所喜、我誠心樂輸、爾民亦從心所願而樂輸、我見之懽然欣喜。</verse>
				<verse number="18">列祖亞伯拉罕、以撒、以色列之上帝耶和華與、願使爾民恆懷斯心、以奉事爾、</verse>
				<verse number="19">賜我子所羅門、誠心守爾禁令、法度禮儀、我嘗備材、以建斯殿、亦願我子告厥成功。</verse>
				<verse number="20">大闢告眾曰、宜頌讚爾之上帝耶和華。會眾遂頌讚列祖之上帝耶和華、伏拜耶和華與王。</verse>
				<verse number="21">詰朝以色列族眾、獻燔祭奉事耶和華、千犢、千羊、千羔、與其禮物、酒以灌奠、不可勝數。</verse>
				<verse number="22">在耶和華前、式飲式食、欣喜懽忭、以大闢子所羅門再立為王、奉耶和華命、沐之以膏、俾作民主、以撒督為祭司長、</verse>
				<verse number="23">所羅門得耶和華命、繼父大闢之位、無不亨通。以色列族眾聽從其命。</verse>
				<verse number="24">群臣豪傑、與大闢王眾子、服所羅門王。</verse>
				<verse number="25">耶和華使所羅門昌大於以色列族中、賜其家國尊榮、超軼以色列前王。</verse>
				<verse number="28">壽高年邁、財貨尊榮、子所羅門繼位。</verse>
				<verse number="29">先見者撒母耳、先知拿單及先見者伽得之書、載大闢事特詳、</verse>
				<verse number="30">其秉鈞能力、及以色列四方列國所歷之書、俱載斯書。</verse>
			</chapter>
		</book>
		<book number="14">
			<chapter number="1">
				<verse number="1">大闢子所羅門蒙上帝耶和華所祐、國家鞏固、甚為昌大。</verse>
				<verse number="2">所羅門召以色列千夫長、百夫長士師、牧伯、族中最著者、</verse>
				<verse number="3">率眾至基遍崇坵、在彼有上帝會幕、乃耶和華僕摩西在野所作、</verse>
				<verse number="4">惟上帝之法匱、為大闢所舁、自基列耶林至耶路撒冷、進所備之幕。</verse>
				<verse number="7">是夕上帝顯現、告所羅門曰、爾有所求、吾無弗予。</verse>
				<verse number="8">所羅門曰、爾施厚恩於我父大闢、令我繼位。</verse>
				<verse number="9">願我上帝耶和華、踐所許我父之言、斯民繁衍如塵沙、爾使我為王、而臨其上、</verse>
				<verse number="10">孰能聽其訟、祈爾賜僕智慧聰明、能治斯民。</verse>
				<verse number="11">上帝告所羅門曰、我立汝為王、以臨民、乃爾心不求財貨、尊榮、遐齡、勝敵、惟求智慧聰明、能聽民之訟、</verse>
				<verse number="12">故我許爾所求、以智慧聰明賜爾、更以貨財尊榮予爾、爾之前王、未有若是、爾之後人亦不能若是。</verse>
				<verse number="13">所羅門自基遍崇坵、會幕之所、至耶路撒冷、治以色列。</verse>
				<verse number="14">所羅門車騎甚眾、車一千四百乘、騎一萬二千匹、或置藏車之邑、或在耶路撒冷畿內。</verse>
				<verse number="15">因王富有耶路撒冷人視金銀猶石、視柏香木猶原隰之桑。</verse>
				<verse number="16">所羅門之馬成群、自埃及而至、王之商賈、如其值以市之。</verse>
				<verse number="17">自埃及市一車價三百金、一馬七十五金。赫人之王、亞蘭之王、市車馬、亦藉王之商賈。</verse>
			</chapter>
			<chapter number="2">
				<verse number="1">所羅門志欲建殿、籲耶和華名之所、亦建宮室、</verse>
				<verse number="2">所羅門簡七萬人使負荷、八萬人登山鑿石、三千六百人督其工作。</verse>
				<verse number="3">所羅門遣人、告推羅王希蘭曰、昔爾饋柏香木於我父大闢、以建宮室、</verse>
				<verse number="4">今我建殿、奉我上帝耶和華、為籲厥名之所、欲焚芬芳之品、恆陳餅於前、每值朝夕、及安息日、月朔節期、奉獻燔祭、此乃以色列族之常例。</verse>
				<verse number="5">我上帝至尊無對、故所建之殿必巨。</verse>
				<verse number="6">穹蒼不足以居之、天上明宮亦不足以居之、我何人斯、焉能為彼建殿乎、第獻祭於其前而已。</verse>
				<verse number="7">昔我父大闢、於猶太 耶路撒冷、曾備百工、請爾遣良工一、能製金銀銅鐵、能編赤絳紫三色之縷、又能鐫玉、與之同作。</verse>
				<verse number="8">我知爾僕、善於斫木、我僕可與之偕、取利巴嫩之柏香木、松木、檀木、運至我所。</verse>
				<verse number="9">於是備材甚多、所建之殿必巨。</verse>
				<verse number="10">爾僕既斫材木、我必與彼嘉麥一千二百萬斗、麰麥一千二百萬斗、酒一百二十萬斤、油一百二十萬斤。</verse>
				<verse number="11">推羅王希蘭致書所羅門、曰、耶和華愛斯民、故立爾為王。</verse>
				<verse number="12">又曰、當頌讚造天地者、以色列族之上帝耶和華、賜大闢王賢子、賦以智慧、能建耶和華殿、及王宮室。</verse>
				<verse number="13">我父希蘭得良工、我遣之來、彼具聰明。</verse>
				<verse number="14">其母屬但支派、其父居推羅、能製金、銀、銅、鐵、木、石、能編赤絳紫三色之枲、又能鐫玉、心思奇巧、可與爾父大闢、及爾良工偕作。</verse>
				<verse number="15">我主所言之嘉麥、麰麥、酒油、可運至爾僕所。</verse>
				<verse number="16">我儕於利巴嫩斫木、適爾所用、可編為桴、桴海達約帕、任爾之僕運至耶路撒冷。</verse>
				<verse number="17">昔異邦人之居於以色列地者、大闢曾核其數、今所羅門復核之、得十五萬三千六百人、</verse>
				<verse number="18">使七萬人負荷、八萬人在山斫木、三千六百人督其工作。</verse>
			</chapter>
			<chapter number="3">
				<verse number="1">所羅門建耶和華殿、在耶路撒冷邑、摩哩山、昔耶和華顯現於父大闢、在耶布士人亞勞拿穀場、大闢所備之所。</verse>
				<verse number="2">所羅門四年、二月二日、始建斯殿。</verse>
				<verse number="3">所羅門築上帝殿基、長六丈、廣二丈、循其古尺、</verse>
				<verse number="4">殿前廡、廣與殿等、高十二丈、內飾兼金。</verse>
				<verse number="5">大殿蓋以松木、飾以兼金、刻棗樹鐵索之狀、</verse>
				<verse number="6">以寶石飾殿、金由巴瓦音所至、</verse>
				<verse number="7">以金飾殿、及梁、柱、墻、門、墻上刻𠼻𡀔［口氷］像。</verse>
				<verse number="8">又作至聖之所、廣與殿等、長廣俱二丈、以兼金九十萬兩為飾。</verse>
				<verse number="9">金釘二十五兩、以金飾樓。</verse>
				<verse number="10">在至聖之所、雕刻二𠼻𡀔［口氷］像、飾之以金。</verse>
				<verse number="13">𠼻𡀔［口氷］各張其翮、首內向而立。</verse>
				<verse number="14">以赤紫絳三色之枲織幔、繡𠼻𡀔［口氷］像。</verse>
				<verse number="15">殿前二柱、高三丈五尺、各柱之頂高五尺。</verse>
				<verse number="16">作銅索置柱頂、制同後殿、亦鑄石榴一百、繫索上、</verse>
				<verse number="17">殿前立柱、一左一右、右名雅斤、左名破士。</verse>
			</chapter>
			<chapter number="4">
				<verse number="1">所羅門作銅壇、長廣各二丈、高一丈、</verse>
				<verse number="2">鑄銅作盤、徑一丈、周三丈、高五尺。</verse>
				<verse number="3">盤外四周鑄牛二行、每徑一尺、有牛十、環繞其盤、盤與牛同時而鑄。</verse>
				<verse number="4">盤以銅牛十二為負、分東西南北而立、每方各三牛、牛尾內向。</verse>
				<verse number="5">盤厚一掌、其旁如盂、飾以百合花形、中可容一萬八千斗。</verse>
				<verse number="6">又鑄盆十、左右各五、凡獻燔之物、則濯於盆、惟祭司濯用巨盤。</verse>
				<verse number="7">以兼金鑄燈臺十、依其定例、置之於殿。左右各五。</verse>
				<verse number="8">作几十、置之於殿、左右各五、又鑄金盂一百。</verse>
				<verse number="9">更造祭司之院、與大院、及院門、飾之以銅。</verse>
				<verse number="10">置巨盤於院右、東南隅。</verse>
				<verse number="13">櫺上有石榴之形四百、櫺各二行、以蓋柱上之頂。</verse>
				<verse number="14">座及座上之盆。</verse>
				<verse number="15">巨盤一、負以銅牛十二。</verse>
				<verse number="16">其鼎、鍫、鈎、戶蘭與其父、為所羅門王所作、耶和華殿之器、俱光潔之銅所製。</verse>
				<verse number="17">在約但平原、數割 西利大間、王取土為模、以鑄此銅。</verse>
				<verse number="18">所羅門製器、不可勝數、銅之輕重不能權。</verse>
				<verse number="19">所羅門作上帝殿中所用器皿、即金壇、及陳餅之几、</verse>
				<verse number="20">以兼金製燈臺、及燈、使燈常明於後殿之前、以為永例。</verse>
				<verse number="21">燈臺之花、燈鉗、俱以百鍊之金而製。</verse>
				<verse number="22">亦以兼金作剪、盤、匙、鼎、其至聖所之門、及殿門、皆以金為飾、</verse>
			</chapter>
			<chapter number="5">
				<verse number="1">所羅門作耶和華殿諸器、已竣厥工、於是攜父大闢所獻之金銀器皿、置上帝殿中之府庫。</verse>
				<verse number="2">所羅門召以色列長老、族長、族中最著者、至耶路撒冷、欲舁耶和華法匱、自大闢城而來、即郇邑也。</verse>
				<verse number="3">時值七月節期、以色列眾、咸至王前、</verse>
				<verse number="4">以色列長老既至利未人舁法匱。</verse>
				<verse number="5">祭司利未人舁法匱、及會幕、幕中聖器。</verse>
				<verse number="6">所羅門王、偕以色列族、集於法匱前、獻牛羊為祭、不可勝數。</verse>
				<verse number="7">祭司舁耶和華約匱入後殿、至聖之所、在𠼻𡀔［口氷］翮下。</verse>
				<verse number="8">𠼻𡀔［口氷］在法匱所、展其雙翮、覆蓋法匱、並及其杠。</verse>
				<verse number="9">其杠甚長、在前殿猶得見其末、惟殿外不得見之、迄今亦若是。</verse>
				<verse number="10">法匱中惟藏二碑、昔以色列族出埃及至何烈山、耶和華與之立約、摩西置碑於匱。</verse>
				<verse number="13">吹角者、謳歌者、敲鈸者、操樂器者、其音克諧、頌讚耶和華、曰、耶和華無不善、恆懷矜憫、斯時則有白雲、繚繞耶和華殿。</verse>
				<verse number="14">耶和華上帝榮光、充溢殿宇、祭司不得在彼、供其役事。</verse>
			</chapter>
			<chapter number="6">
				<verse number="1">所羅門曰、耶和華曾云、必居於幽深玄遠。</verse>
				<verse number="2">我為之建殿、永為駐蹕之所。</verse>
				<verse number="3">以色列族眾侍立、王回顧焉、為之祝嘏、</verse>
				<verse number="4">曰、昔以色列族上帝耶和華、許我父大闢、今踐其前言、當頌美之。</verse>
				<verse number="5">所許之言曰、自導以色列民出埃及以來、我未嘗於以色列支派中、遴選一邑、使人建殿、為籲我名之所、亦未嘗簡人、治我民以色列族、</verse>
				<verse number="6">今選耶路撒冷、為籲我名之所、又選大闢、治我以色列族之民。</verse>
				<verse number="7">我父大闢欲建殿、奉事以色列族之上帝耶和華、而籲其名。</verse>
				<verse number="8">耶和華諭之曰、爾欲建殿、為籲我名之所、此舉甚善。</verse>
				<verse number="9">然爾不得建殿、惟爾一脈之裔必建殿、以籲我名。</verse>
				<verse number="10">今我繼父大闢、踐以色列國位、已建此殿、奉事以色列族上帝耶和華、以籲其名、而耶和華前言應矣。</verse>
				<verse number="11">昔耶和華與以色列族約、碑藏法匱、我今庋置於殿。</verse>
				<verse number="12">以色列族眾咸睹、所羅門立耶和華壇前、向天舉手、</verse>
				<verse number="13">既作銅臺、長廣各五尺、高三尺、置院中、所羅門立其上、在以色列族前曲跽、向天舉手、</verse>
				<verse number="14">曰、以色列族之上帝耶和華歟、天上地下、無可比儗、爾僕克盡厥心、行從爾道、爾與之守約、施其仁慈。</verse>
				<verse number="15">昔所許爾僕、我父大闢者、爾踐其前言、以今日之事為證。</verse>
				<verse number="18">然上帝豈居於地乎、穹蒼不足以居爾、天上明宮亦不足以居爾、況我所建之殿乎。</verse>
				<verse number="19">我之上帝耶和華、垂念爾僕之禱、聽我今日所祈。</verse>
				<verse number="20">望爾晝夜、垂顧此殿、即爾曾許必為籲名之所、爾僕於此祈禱、爾其俯聞、</verse>
				<verse number="21">凡爾僕及以色列民、祈禱於此、望爾在居處之所、自天俯聽、得蒙赦宥。</verse>
				<verse number="22">如人與同儕有所干犯、至此殿、發誓於壇前、</verse>
				<verse number="23">則爾在天、俯聞其聲、在爾僕中、判其是非、以惡者為惡、罰其罪戾、以義者為義、賞其善行。</verse>
				<verse number="24">如爾以色列族之民、獲罪於爾、為敵所敗、厥後心歸乎爾、虔向此殿祈禱、呼籲爾名、</verse>
				<verse number="25">則爾在天、俯聞其祈、赦宥爾民、導之至所賜列祖之地。</verse>
				<verse number="26">如人獲罪於爾、使天閉塞、雨澤不降、至殿祈禱、呼籲爾名、緣遘患難、去厥罪愆、</verse>
				<verse number="27">則爾在天、俯聞其聲、赦宥爾僕、即以色列族之民、指示以善、所錫之地降以膏澤。</verse>
				<verse number="28">如於斯地、有飢饉瘟疫、風暴特甚、五穀細弱、如有蝗蟲、食其物產、如有仇敵、困其邑鄉、勿論何災、勿論何害、</verse>
				<verse number="29">如以色列族中知其艱苦、不論何事、展舒其手、向斯殿以祈求、</verse>
				<verse number="30">則爾在天、居於明宮、俯念厥祈、赦宥其罪、天下人心、惟爾灼知、視其作為、而加報施、</verse>
				<verse number="31">使其畢生畏爾、在爾所錫列祖之地。</verse>
				<verse number="32">如有賓旅、不屬以色列族、聞爾名譽、知爾大能巨力、自遠方來、至斯殿、祈求於爾、</verse>
				<verse number="33">則爾在天、居於明宮、俯聞厥祈、應其所求、使天下億兆、悉知爾名、而畏懼爾、與爾民以色列族無異、亦知我所建之殿、誠為籲爾名之所、</verse>
				<verse number="34">如爾國民、奉爾所遣、無論何適、與敵戰鬥時、祈禱於爾、向爾所簡之邑、及我所建之殿、為籲爾名之所、</verse>
				<verse number="35">則爾在天、俯聞厥祈、使其獲勝。</verse>
				<verse number="36">天下億兆、誰能無過、若民蹈於愆尤、干爾震怒、爾付之於敵、見虜於異邦、無論遠近、</verse>
				<verse number="37">如在被虜之地翻然易念、悔改前非、祈求於爾、自陳其過、負罪引慝。</verse>
				<verse number="38">一心一意、歸向乎爾、望爾所賜列祖之故土、及爾所簡之邑垣、與我所建之殿、為籲名之所、祈求於爾、</verse>
				<verse number="39">則爾在天、居於明宮、俯聞所祈、俾其得救、赦其罪愆。</verse>
				<verse number="40">望我上帝眷顧、凡祈求於斯殿者、爾其俯念。</verse>
				<verse number="41">耶和華上帝歟、使爾尊榮之法匱、歸於此殿、為爾駐蹕之所、使爾祭司、蒙爾拯救、使爾聖人、喜爾矜憫。</verse>
				<verse number="42">耶和華上帝、爾所沐以膏者、勿卻其祈、以矜恤爾僕大闢為念。</verse>
			</chapter>
			<chapter number="7">
				<verse number="1">所羅門祈禱既畢、火自天降、燬其燔祭禮物、耶和華榮光充盈殿宇、</verse>
				<verse number="2">因是祭司不得入耶和華殿、</verse>
				<verse number="3">以色列族眾見火降、亦見耶和華榮光覆殿、則俯伏於鋪花石處、崇拜頌讚耶和華、曰、耶和華無不善、恆懷矜憫。</verse>
				<verse number="4">王與民眾獻祭、奉事耶和華。</verse>
				<verse number="5">所羅門王獻牛二萬二千、羊十二萬、於是王與民建上帝殿、告厥成功。</verse>
				<verse number="6">昔大闢王、念耶和華恆懷矜憫、頌讚耶和華、作諸樂器、使利未人掌之、利未人操樂器、祭司吹角於前、供其役事、以色列族眾侍立。</verse>
				<verse number="7">所獻之燔祭、禮物與膏、其數繁多、耶和華殿前銅壇甚小、不能臚陳、故以殿前中院為聖院、獻燔及焚膏、為祭以酬恩。</verse>
				<verse number="8">是時所羅門及以色列族眾、自哈末至埃及河咸集、同守節禮七日、</verse>
				<verse number="9">越八日大會、蓋祭壇告成、守節禮七日、復守節禮亦七日。</verse>
				<verse number="10">七月二十三日、王遣民歸故土、念耶和華待大闢 所羅門及以色列民之厚恩、則欣喜歡忭。</verse>
				<verse number="11">於是耶和華殿、與王宮室、凡所羅門所欲建者、至是告成。</verse>
				<verse number="12">是夕耶和華顯現於所羅門、曰、我聞爾祈、特簡斯殿、為獻祭奉我之所、</verse>
				<verse number="13">如我使天閉塞、雨澤不降、或使蝗蟲食其土產、或使瘟疫、流於民間、</verse>
				<verse number="14">時我選民、卑以自牧、祈禱求我、免厥罪愆、則我在天必聞其祈、赦其愆尤、使封疆無害。</verse>
				<verse number="15">人於此祈禱、我必眷顧之、俯念之、</verse>
				<verse number="16">我曾簡是殿、使之成聖、為籲我名之所、我必眷顧垂念、歷久靡暨。</verse>
				<verse number="17">如爾遵從我命、守我禮儀法度、於爾父大闢、是則是效、</verse>
				<verse number="18">我必鞏固爾國、昔我許爾父大闢、不絕其嗣、以繼以色列國位、今必踐其前言。</verse>
				<verse number="19">如爾背逆、棄所命之禮儀禁令、奉事他上帝、</verse>
				<verse number="20">我必拔斯民之根株、驅於所錫之地、我所成聖之殿、為籲我名之所者、必廢、使兆民作歌譏刺。</verse>
				<verse number="21">凡過此有名之殿宇、必駭異、如有詢及者曰、耶和華燬此殿、害此國也、曷故。</verse>
				<verse number="22">則必曰、昔上帝耶和華導其列祖、出於埃及、彼乃違逆、反簡他上帝、奉事崇拜、故耶和華降以是災。</verse>
			</chapter>
			<chapter number="8">
				<verse number="1">所羅門建耶和華殿、及己宮室、越二十年。</verse>
				<verse number="2">希蘭復歸所羅門之侵地、凡有數邑、所羅門重為修葺、使以色列族居之。</verse>
				<verse number="3">所羅門往哈末之鎖巴、陷之、</verse>
				<verse number="4">建近野之達墓、及哈末之府庫。</verse>
				<verse number="5">又於岡陵平陸均建伯和倫、俱為邑垣、有門有楗。</verse>
				<verse number="6">亦建巴拉、與府庫、車騎之邑、及在耶路撒冷 利巴嫩所轄之境、凡欲建者、悉建之。</verse>
				<verse number="9">所羅門不使以色列族服役。使為武士長、軍士長、車騎長、</verse>
				<verse number="10">其大臣課百工者、二百五十人。</verse>
				<verse number="11">所羅門攜法老女、自大闢邑、至所建之宮、蓋曰、我后不得居於以色列王大闢之宮、因耶和華法匱所至之所、無不成聖。</verse>
				<verse number="12">所羅門在廡前於所築之壇、獻燔奉事耶和華、</verse>
				<verse number="13">每日循例、遵摩西之命、亦於安息日、月朔、及大會、歲凡三次、即無酵節期、七七日節期、搆廬節期。</verse>
				<verse number="14">所羅門遵父大闢之諭、定祭司班列、以供役事、及利未人之職、在祭司前、頌讚奉事上帝、日為其所當為、司閽者各守其門、循上帝僕大闢所命。</verse>
				<verse number="15">利未人及祭司、或掌府庫、或理他事、不違王命。</verse>
				<verse number="16">所羅門建耶和華殿、自築基至竣工之日、材俱預備。</verse>
				<verse number="17">所羅門往海濱、至以東地之以旬迦別、及以祿。</verse>
				<verse number="18">希蘭遣群僕、諳於航海、偕所羅門僕、駕舟往阿妃、得金六十七萬五千兩、攜至所羅門王。</verse>
			</chapter>
			<chapter number="9">
				<verse number="1">示巴女王、聞所羅門名、遄往耶路撒冷、欲以言難王、僕從甚眾、有駝載芬芳之品、及金玉、難以悉計、入覲所羅門、以己意詰之。</verse>
				<verse number="2">所羅門隨問而答、無所不知、明晰以告。</verse>
				<verse number="3">示巴女王、見所羅門智慧具備、又觀其所建之殿、</verse>
				<verse number="4">筵席臚陳、僕役班列、臣工酒正、衣朝服而侍、及耶和華殿所奉之燔祭、則神為之奪。</verse>
				<verse number="5">告王曰、彼邑聞爾作為、與爾智慧、其言不虛、</verse>
				<verse number="6">我初不信、及我涖臨、目擊斯事、乃知所聞猶不及所見之半也、爾之智慧全備、較我所聞、尤覺其多。</verse>
				<verse number="7">爾群臣、爾僕役、恆侍爾前、聞爾智慧、甚有福祉。</verse>
				<verse number="8">當頌美爾上帝耶和華、以爾為悅、使繼國位、代耶和華以臨民、因爾上帝恆愛以色列族、俾爾為王、秉厥公義、以聽其訟。</verse>
				<verse number="9">示巴女王、饋所羅門金十八萬、以及寶石、更獻芬芳之品、不可勝數、前此未有若是之多也。</verse>
				<verse number="10">希蘭之僕、偕所羅門僕、自阿妃載金玉檀木。</verse>
				<verse number="11">王以之作闌、飾於耶和華殿、及王宮、又作琴鼗為謳歌者所用、自昔以來、在猶大地、未見若是之木。</verse>
				<verse number="12">所羅門王以物饋示巴女王、任其所欲、無論何求、皆以遺贈、厥後女王、與其臣僕返國。</verse>
				<verse number="15">所羅門王以金之次者、作盾二百、每盾三百兩、</verse>
				<verse number="16">又用以作千三百、每千一百五十兩、王置之於宅、其宅曰利巴嫩林。</verse>
				<verse number="17">王用象牙作大座、飾以兼金、</verse>
				<verse number="18">座之階級有六、足凳與座相連、亦以金製、左右有柄、柄旁刻獅像、</verse>
				<verse number="19">階級左右亦如之、共十有二、他國未能頡頏。</verse>
				<verse number="20">所羅門王所飲之杯、悉以金製、利巴嫩林宅中所有器皿不以銀作、皆係兼金、當所羅門時、人弗以銀為貴重。</verse>
				<verse number="21">希蘭僕駕王舟、至大失、三年一歸、載金銀象牙、猿猴、孔雀。</verse>
				<verse number="22">所羅門之智慧貨財、甲天下列王。</verse>
				<verse number="23">上帝賦所羅門智慧、天下列王、咸求見焉。</verse>
				<verse number="24">各饋禮物、歲有金銀、器皿、衣服、甲胄、芬芳之品、以及馬騾、</verse>
				<verse number="25">所羅門之廄、有服車之馬四千、騎一萬二千、或置藏車之邑、或在耶路撒冷畿內。</verse>
				<verse number="26">所羅門統轄列王、至大河至非利士人地、延及埃及境、</verse>
				<verse number="27">因王富有、耶路撒冷人視銀猶石、視柏香木猶原隰之桑。</verse>
				<verse number="28">人驅群馬、自埃及列國而至、獻於所羅門。</verse>
				<verse number="29">先知拿單之書、示羅人亞希雅先知之書、與先見者易多、責尼八子耶羅破暗之書、載所羅門事特詳。</verse>
				<verse number="30">所羅門在耶路撒冷治以色列四十年。</verse>
				<verse number="31">所羅門薨、葬於父大闢之邑、子羅波暗繼位。</verse>
			</chapter>
			<chapter number="10">
				<verse number="1">羅波暗至示劍、以色列族眾亦至、欲立之為王。</verse>
				<verse number="2">尼八子耶羅破暗避所羅門王、往埃及居焉、後聞王沒、則自埃及而歸。</verse>
				<verse number="3">見眾招己、則與以色列族覲羅波暗、告之曰、</verse>
				<verse number="4">爾父使我負重軛、操作維艱、爾其輕我、我則役事爾。</verse>
				<verse number="5">曰、三日後、爾眾來此可也。眾乃去。</verse>
				<verse number="6">所羅門存日、有侍其前之老者、羅波暗王與之議、曰、汝有何良策、以對斯民。</verse>
				<verse number="7">曰、為今計惟施恩斯民、以善言慰之、俾其欣喜、彼必永為爾僕。</verse>
				<verse number="8">王弗聽、有少者與王年相若、侍於王側、王與之議曰、</verse>
				<verse number="9">民來告我、父使眾所負之軛、必易以輕、汝何策以答之。</verse>
				<verse number="10">對曰、斯民曾言、爾父使眾負重軛、請爾輕之、爾則應之曰、我之小指、較父之身尤巨。</verse>
				<verse number="11">父使爾負重軛、我必益之、父以鞭責爾、我必以蠍螫爾。</verse>
				<verse number="12">越三日、耶羅破暗遵王命、率眾至王前、</verse>
				<verse number="15">王不順輿情、乃耶和華使之、以應所命示羅人亞希雅、告尼八子耶羅破暗之言。</verse>
				<verse number="16">以色列族眾知王不聽、則告王曰、我與耶西之子大闢何與、我族當各歸故土、大闢之家爾自治之。於是以色列族各歸故土。</verse>
				<verse number="17">惟居猶大眾邑者、尚歸羅波暗統轄。</verse>
				<verse number="18">時羅波暗王、遣理貢物之哈多蘭、至以色列族、以色列族石擊之、斃其命、王疾登車、遁於耶路撒冷。</verse>
				<verse number="19">以色列族背大闢之家、以迄於今、尚未臣服。</verse>
			</chapter>
			<chapter number="11">
				<verse number="1">羅波暗至耶路撒冷、則招猶大全家、便雅憫支派、計簡練之卒、十有八萬、欲與以色列族戰、以復國祚。</verse>
				<verse number="2">上帝命其僕示罵雅曰、</verse>
				<verse number="3">當告猶大王所羅門子羅波暗、及猶大 便雅憫地所居之以色列族、曰、</verse>
				<verse number="4">耶和華云、此我所使、爾毋往與以色列族戰、各歸故土。民從耶和華命而歸、不攻耶羅破暗。</verse>
				<verse number="5">羅波暗居耶路撒冷、在猶大地建邑垣、</verse>
				<verse number="6">即伯利恆、以淡、提哥亞、</verse>
				<verse number="7">伯夙、鎖哥、亞土蘭、</verse>
				<verse number="8">迦特、馬哩沙、西弗、</verse>
				<verse number="9">亞多勑音、拉吉、亞西加、</verse>
				<verse number="10">鎖喇、亞耶倫、希伯崙、此邑在猶大 便雅憫地、</verse>
				<verse number="11">使其邑強盛、立武士長、廣貯食物油酒、</verse>
				<verse number="12">既得便雅憫 猶大二族歸己、則置干戈於諸邑、愈為鞏固。</verse>
				<verse number="13">遍以色列地之利未人及祭司、俱歸羅波暗。</verse>
				<verse number="14">利未人、見絕於耶羅破暗及其子、不許為祭司、奉事耶和華、故離其邑郊、舍其田里、至耶路撒冷及猶大地。</verse>
				<verse number="15">耶羅破暗擅立祭司、在諸崇坵、奉事魑魅、及所作犢像。</verse>
				<verse number="16">以色列支派中、凡一心求其列祖之上帝耶和華而獻祭者、皆從利未人、至耶路撒冷。</verse>
				<verse number="17">助所羅門子羅波暗、鞏固猶大國、歷至三年、循從大闢 所羅門之道。</verse>
				<verse number="18">羅波暗娶大闢子耶哩末女馬哈喇、亦娶耶西子以利押女亞庇孩、</verse>
				<verse number="19">生子耶是、沙馬哩、撒罕。</verse>
				<verse number="20">更娶押沙龍女馬迦、生亞庇雅、亞太、西撒、示羅密。</verse>
				<verse number="21">羅波暗娶后妃十八、嬪嬙六十、生子二十八人、女六十人。押沙龍女馬迦為羅波暗所愛、寵冠後宮、</verse>
				<verse number="22">立其子亞庇雅為太子、尊於昆弟間、將繼其位。</verse>
				<verse number="23">羅波暗多內寵、善處眾庶子、俱厚賜而遣之、使在猶大 便雅憫諸邑中。</verse>
			</chapter>
			<chapter number="12">
				<verse number="1">羅波暗國既鞏固、則棄耶和華律例、以色列族眾亦效尤焉。</verse>
				<verse number="4">陷猶大邑垣、至耶路撒冷。</verse>
				<verse number="5">羅波暗與猶大群伯畏示撒、集於耶路撒冷、先知示罵雅見之、告曰、耶和華云、爾曹棄我、故我遺爾於示撒手。</verse>
				<verse number="6">以色列君臣、卑以自牧、曰、耶和華無不義。</verse>
				<verse number="7">耶和華見其如是、則命先知示罵雅曰、彼卑以自牧、我不殲滅、乃必拯救、不假手於示撒、洩怒於耶路撒冷。</verse>
				<verse number="8">惟使以色列族服役示撒、使知服事列王、孰與事我。</verse>
				<verse number="9">埃及王示撒遂攻耶路撒冷、盡奪耶和華殿、及王宮寶物、亦奪所羅門所作金盾。</verse>
				<verse number="10">羅波暗作銅干以代、趨承之人、環守宮門、王以銅干付其長。</verse>
				<verse number="11">王入耶和華殿時、趨承者負干以從、厥後藏於趨承者所。</verse>
				<verse number="12">王痛自怨艾耶和華息怒、不盡滅之、猶大族中、事亦亨通。</verse>
				<verse number="13">昔耶和華在以色列支派中、曾簡耶路撒冷、為籲厥名之所、羅波暗在彼、鞏固其國、時年四十有一、即位於耶路撒冷、歷十七年、亞捫婦拿馬其母也。</verse>
				<verse number="14">不一心崇耶和華、惟惡是作。</verse>
				<verse number="15">先知示罵雅之書、先見者易多之族譜、載羅波暗事特詳。羅波暗、耶羅破暗恆有戰鬥。</verse>
				<verse number="16">羅波暗薨、葬於大闢之邑、子亞庇雅繼位。</verse>
			</chapter>
			<chapter number="13">
				<verse number="1">耶羅破暗十八年、亞庇雅踐猶大國位。</verse>
				<verse number="2">乃其庇亞婦烏利之女馬該所出、都耶路撒冷、凡歷三年、亞庇雅與耶羅破暗戰。</verse>
				<verse number="3">亞庇雅率武士四十萬、以備戰鬥。耶羅破暗率英武壯士八十萬、陣列行伍。</verse>
				<verse number="4">亞庇雅立於以法蓮地之西馬臉山、曰、耶羅破暗及以色列族眾、宜聽我言。</verse>
				<verse number="5">以色列族之上帝耶和華、以以色列國賜大闢、爰及子孫、著為永例不易之約、爾所當知。</verse>
				<verse number="6">乃大闢子所羅門僕、尼八子耶羅破暗、叛其主、</verse>
				<verse number="7">率遊蕩不逞之徒、乘所羅門子羅波暗新踐國祚、不能禦敵、植黨自強、攻擊其主。</verse>
				<verse number="8">今爾有眾、奉耶羅破暗所作金犢、尊為上帝、意謂能拒耶和華所賜大闢子孫之國、</verse>
				<verse number="9">爾曾棄耶和華祭司、亞倫後裔、及利未人、擅立諸祭司、循異邦之例、無論何人、攜犢一、牡綿羊七、欲為非上帝之祭司、爾則立之。</verse>
				<verse number="10">我儕不棄我之上帝耶和華、所奉耶和華之祭司、俱亞倫子孫、利未人亦供役事。</verse>
				<verse number="11">每值朝夕獻燔、及芬芳之品、陳設之餅、置諸潔几、有金燈臺、竟夕常明、以役事我上帝耶和華、永不遺棄、</verse>
				<verse number="12">上帝祐我、為我主宰、祭司吹角、其聲宏遠、以色列族歟、勿與爾列祖之上帝耶和華戰、必不得勝。</verse>
				<verse number="13">耶羅破暗伏兵於後、環而攻之、於是以色列人在前、伏兵在後。</verse>
				<verse number="14">猶大人回顧、見前後受攻、則籲耶和華祭司吹角。</verse>
				<verse number="15">猶太人號呼時、上帝擊耶羅破暗、與以色列族眾、為亞庇雅 猶大人所敗。</verse>
				<verse number="16">以色列族遁逃、上帝付之與猶大人手。</verse>
				<verse number="17">亞庇雅率民大戮以色列族壯士五十萬。</verse>
				<verse number="18">以色列族已降猶大人、賴列祖之上帝耶和華、故獲勝焉。</verse>
				<verse number="19">亞庇雅追襲耶羅破暗、取其邑垣、即伯特利、耶沙拿、以法蓮、與其鄉里。</verse>
				<verse number="20">亞庇雅存日、耶羅破暗不復盛強、為耶和華所擊、至於死亡。</verse>
				<verse number="21">亞庇雅日強、娶后妃十四、生子二十二人、女十六人。</verse>
				<verse number="22">亞庇雅事實、及其言行、備載於先知易多之書。</verse>
			</chapter>
			<chapter number="14">
				<verse number="1">亞庇雅薨、葬於大闢之邑、子亞撒繼位、十年稱治平焉。</verse>
				<verse number="2">亞撒行善為義、於其上帝耶和華前、</verse>
				<verse number="3">棄異邦上帝之壇、廢崇坵、毀偶像、伐林木。</verse>
				<verse number="4">命猶大族、宗事列祖之上帝耶和華、遵其律例、禁令。</verse>
				<verse number="5">在猶大諸邑、廢崇坵、毀日像、國享平康。</verse>
				<verse number="6">築城猶大地、耶和華既賜平康、干戈漸息。</verse>
				<verse number="7">王告猶大人曰、我曾求我上帝耶和華、賜四方平康、國家無事、當及時築城垣、建樓、作門楗、百姓樂從、國以艾安。</verse>
				<verse number="8">亞撒得猶大族、執干戈者、三十萬人、便雅憫族、執盾執弓者、二十八萬人、皆勇士也。</verse>
				<verse number="9">古實人西喇率軍百萬、車三百乘、至馬哩沙、攻猶大族。</verse>
				<verse number="10">亞撒至馬哩沙、於西法大谷、陳列行伍、</verse>
				<verse number="11">籲上帝耶和華曰、爾欲援我、民之多寡、力之強弱、無不可以之克敵、我之上帝耶和華歟、求爾助我、蓋我賴爾名、禦斯有眾、願上帝耶和華、毋許人勝爾。</verse>
				<verse number="12">耶和華擊古實人、使為亞撒 猶大族所敗、而遁。</verse>
				<verse number="13">亞撒蒙耶和華佑、帥師追殺、至其臘、多獲輜重、古實之軍熸焉、其國幾不復振。</verse>
				<verse number="14">其臘四境、慄慄危懼、畏耶和華不敢禦敵、故以色列族擊之、所獲不可勝計。</verse>
				<verse number="15">破群畜之牢、得羊駝無數、歸耶路撒冷。</verse>
			</chapter>
			<chapter number="15">
				<verse number="1">上帝之神感阿特子亞薩哩亞、</verse>
				<verse number="2">往迓亞撒、告之曰、亞撒及猶大、便雅憫二族、其聽我言、如爾從耶和華、則蒙其祐、求之無弗得、遺之必見棄。</verse>
				<verse number="3">昔以色列族不尊崇真上帝、不從祭司訓迪、不守律例、至於持久。</verse>
				<verse number="4">患難之際、則向以色列族之上帝耶和華而求、得沾其恩。</verse>
				<verse number="5">當時四周之民、俱遭譴責、出入弗獲平康。</verse>
				<verse number="6">國相攻、民相殺、蓋上帝降以厲災。</verse>
				<verse number="7">強乃志、毋喪膽、必得賞賚。</verse>
				<verse number="8">亞撒聞阿特子先知亞薩哩亞之言、則強厥志、在猶大 便雅憫地、及所得以法蓮山邑、去可惡之偶像、重葺耶和華廡前之壇。</verse>
				<verse number="11">以所得者奉耶和華、牛七百、羊七千、</verse>
				<verse number="12">相約一心一意、宗事列祖之上帝耶和華、</verse>
				<verse number="13">凡不崇以色列族之上帝耶和華、無論尊卑男女、死無赦。</verse>
				<verse number="14">遂大聲號呼吹角、於耶和華前發誓。</verse>
				<verse number="15">猶大族眾發誓、一心崇耶和華、蒙其施恩、錫綏四方、忻喜不勝。</verse>
				<verse number="16">亞撒王祖母馬迦、於林間立偶像、故貶其太后之位、斫其所奉之像、擣之成粉、焚於吉崙溪旁。</verse>
				<verse number="17">以色列地之崇坵雖未廢、然亞撒誠心從事耶和華、終身不倦。</verse>
				<verse number="18">以父所獻、及己所獻之金銀器皿、進上帝殿、自是干戈克靖、</verse>
				<verse number="19">至於亞撒三十五年、</verse>
			</chapter>
			<chapter number="16">
				<verse number="1">亞撒王三十六年、以色列王巴沙、攻猶大、建拉馬邑、使民不得歸猶大王亞撒。</verse>
				<verse number="2">亞撒以耶和華殿中府庫、及王宮室、所藏金銀、遣使至大馬色、饋亞蘭王便哈達曰、</verse>
				<verse number="3">爾我之父有約、爾我間亦當有約、我饋爾金銀、請爾渝以色列王巴沙之盟、俾勿攻我。</verse>
				<verse number="4">便哈達從其言、使武士長攻以色列族邑、擊以雲、但、亞伯馬音、納大利諸府庫。</verse>
				<verse number="5">巴沙方建拉馬、聞其謀乃止。</verse>
				<verse number="6">亞撒王召猶大族眾、使取巴沙建拉馬之木石、以建基巴、密士巴。○</verse>
				<verse number="7">是時先見者哈拿尼、覲猶大王亞撒、告之曰、因爾恃亞蘭王、不爾上帝耶和華是賴、故不克亞蘭軍。</verse>
				<verse number="8">古實人、路庇人、軍勢浩大、車騎眾多、因爾恃耶和華、故耶和華使爾戰勝之。</verse>
				<verse number="9">耶和華遍覽天下、見誠心從之者、則力庇焉。爾弗以之是賴、不智孰甚、嗣後戰鬥、靡有已時。</verse>
				<verse number="10">亞撒震怒、幽先見者於獄、虐遇其民。</verse>
				<verse number="11">亞撒事實、備載於猶大及以色列列王紀畧。</verse>
				<verse number="12">亞撒三十九年、患足疾甚重、延醫調治、不求耶和華。</verse>
				<verse number="13">四十一年薨。</verse>
				<verse number="14">葬於大闢邑、在彼生時所作之墓、醫士製芬芳之品盈床、置之於塚、焚香無算。</verse>
			</chapter>
			<chapter number="17">
				<verse number="1">亞撒子約沙法繼位、國既鞏固、設備以色列族、</verse>
				<verse number="2">於猶大地、及亞撒所據以法蓮山諸邑、各立有司、遣兵戍之。</verse>
				<verse number="5">國以鞏固、猶大族眾饋禮物、極其尊榮、貨財甚饒。</verse>
				<verse number="6">約沙法勇行耶和華道、廢猶大地之崇坵、偶像。</verse>
				<verse number="7">在位三年、使臣僕便海益、阿巴底、撒迦利亞、拿但業、米該雅、在猶大諸邑、訓迪民人、</verse>
				<verse number="8">亦使利未人、示罵雅、尼大尼、西巴地、亞撒黑、示米喇末、約拿單、亞多尼雅、多庇亞、奪亞多尼雅、偕祭司以利沙馬、約蘭、</verse>
				<verse number="9">執耶和華律例之書、遍猶大諸邑、訓迪民人。</verse>
				<verse number="10">鄰國畏耶和華、不敢與約沙法戰。</verse>
				<verse number="11">非利士人貢銀。亞喇伯人饋群畜、牡綿羊、牡山羊、各七千七百。</verse>
				<verse number="12">約沙法昌大、於猶大地建衛所府庫、</verse>
				<verse number="13">巡狩諸邑、武士戰卒居耶路撒冷、</verse>
				<verse number="14">核其數、按其譜、臚列於左、猶大族中、押拿冠於千夫長、率武士三十萬。</verse>
				<verse number="15">其次約哈難率二十八萬。</verse>
				<verse number="16">其次色哩子亞馬邪、樂從耶和華、率武士二十萬、</verse>
				<verse number="17">便雅憫族中、豪傑之士、以利亞大、率執盾挽弓者二十萬。</verse>
				<verse number="18">其次約薩八、率戰卒十八萬。</verse>
				<verse number="19">上所載皆虎賁之臣、其戍猶大諸邑者、不在此數。</verse>
			</chapter>
			<chapter number="18">
				<verse number="1">約沙法財貨甚饒、極其尊榮、娶於亞哈。</verse>
				<verse number="2">越數年、往撒馬利亞、覲亞哈、亞哈多宰牛羊宴王及僕從、勸其同往基列之喇末、</verse>
				<verse number="3">問約沙法、曰爾欲與我偕往乎。曰、爾我無異視、我民如爾民、我馬如爾馬。</verse>
				<verse number="4">又曰、今當諮諏於耶和華。</verse>
				<verse number="5">以色列王乃集先知、約四百人、告之曰我欲往基列之喇末一戰、行止若何、曰、往哉、上帝將使王克敵。</verse>
				<verse number="6">約沙法曰、外此尚有耶和華之先知、以備諮諏否、</verse>
				<verse number="7">以色列王曰、尚有一人、音拉子、米該亞、可以之諮諏耶和華、然我嘗憾其人、因彼所預言有兇而無吉、約沙法曰、王毋言是。</verse>
				<verse number="8">以色列王命臣僕曰、速召音拉子米該亞至此。</verse>
				<verse number="9">以色列王與猶大王、服朝衣、居王位、在撒馬利亞邑門之場、眾先知預言於前。</verse>
				<verse number="10">基拿拿子西底家、作鐵角數枝、曰、耶和華云、爾可以此角觸亞蘭軍、盡滅而止。</verse>
				<verse number="11">眾先知預言曰、可往基列之喇末而獲捷、蓋耶和華將使王戰而克。</verse>
				<verse number="12">奉遣之使、告米該亞曰、諸先知、眾口一辭、以休徵進告於王、爾亦當言、與彼無異。</verse>
				<verse number="13">米該亞曰、我指耶和華以誓、必循上帝命而言。</verse>
				<verse number="14">既至王前、王曰、米該亞歟、我欲攻基列之喇末、行止若何。曰、往可獲勝、彼必為王所敗。</verse>
				<verse number="15">王曰、我豈不屢使爾、奉耶和華命、當以真實告我乎。</verse>
				<verse number="16">曰、我觀以色列族眾、散布山谷、猶羊無牧。耶和華曰、此無其主、當各安歸。</verse>
				<verse number="17">以色列王語約沙法曰、我豈不云、彼所預言、有凶無吉。</verse>
				<verse number="18">米該亞曰、請聽耶和華之命、我觀耶和華坐於其位、萬天使侍左右。</verse>
				<verse number="19">耶和華曰、誰能誘亞哈、使往基列之喇末、殞沒其命。眾天使所陳之詞不一。</verse>
				<verse number="20">有神越班而出、侍耶和華前曰、我將誘之、曰、誘之若何、</verse>
				<verse number="21">曰我將感其先知、胥動以浮言。曰、往哉、行此、爾必誘之、以成爾志。</verse>
				<verse number="22">今有神感爾之先知、使之浮言、耶和華聽之、然耶和華有言、必降災於王。</verse>
				<verse number="23">基拿拿子西底家前、批其頰曰、耶和華之神、離我以指示爾、由於何途。</verse>
				<verse number="24">米該亞曰、後日爾入室自匿、則可知也。</verse>
				<verse number="25">以色列王曰、解米該亞於邑宰亞門、及王子約轄所。</verse>
				<verse number="26">告之曰、王命拘幽此人、供餅給水、使嘗艱苦、迨我安歸。</verse>
				<verse number="27">米該亞曰、如爾安歸、則我未奉耶和華之命。又曰、斯民之眾、宜共聽聞。</verse>
				<verse number="28">以色列王與猶大王、往基列之喇末。</verse>
				<verse number="29">以色列王告約沙法曰、我將微服入陳、惟爾衣王服。以色列王遂改服色、入陳戰鬥。</verse>
				<verse number="30">亞蘭王命車騎之長曰、大小軍旅、毋庸與戰、惟攻以色列王而已。</verse>
				<verse number="31">車騎之長見約沙法、則曰、彼以色列王也。遂環而攻之。約沙法大聲而呼、耶和華上帝祐之、敵乃去、</verse>
				<verse number="32">車騎之長知非以色列王、不追襲。</verse>
				<verse number="33">有人挽弓以射、偶中以色列王甲縫之處。王告御車者曰、我傷矣、自陳旋歸。</verse>
				<verse number="34">戰事孔亟、王坐於車中、攻擊亞蘭之眾、是夕王死。</verse>
			</chapter>
			<chapter number="19">
				<verse number="1">猶大王約沙法歸耶路撒冷、回宮無恙、</verse>
				<verse number="2">先見者哈拿尼、其子耶戶、出迓之、告曰、不義者爾反助之、憾耶和華者、爾反愛之、獨何與。耶和華震怒以此。</verse>
				<verse number="3">然爾於斯土毀偶像、誠心崇上帝、猶可為善。○</verse>
				<verse number="4">約沙法居耶路撒冷、不數日、巡行通國、自別是巴、至以法蓮山、訓迪厥民、使歸列祖之上帝耶和華。</verse>
				<verse number="5">在猶大諸邑立士師、</verse>
				<verse number="6">告之曰、爾其謹恪、聽訟非為人、乃代耶和華、蓋聽訟之時、耶和華實鑒之、</verse>
				<verse number="7">當畏耶和華、慎爾所為、凡行不義、以貌取人、賄賂是貪者、我上帝耶和華不悅。○</verse>
				<verse number="8">約沙法使利未人、及祭司以色列族中最著者、歸耶路撒冷、代耶和華聽訟鞫事、</verse>
				<verse number="9">告之曰、當夤畏耶和華、盡乃心、真實無妄、</verse>
				<verse number="10">如爾邑中、同儕有訟事、為流血、為犯律例禁令、禮儀法度、爾當訓眾、勿違耶和華、恐其怒爾、及爾同儕、爾如是行、則可無過。</verse>
				<verse number="11">凡奉耶和華之事、祭司長亞馬哩可統理。凡從王之事、猶大族長、以實馬利子西巴地、可統理。利未人可為爾長、強乃志、耶和華必祐善人。</verse>
			</chapter>
			<chapter number="20">
				<verse number="1">嗣後摩押人、亞捫人、糾合他族、攻約沙法。</verse>
				<verse number="2">或告約沙法曰、鹽海之東、亞蘭之南、群眾咸至、欲攻擊爾、今在哈洗遜大馬、即隱其底。</verse>
				<verse number="3">約沙法甚恐、禱耶和華、使猶大舉國禁食。</verse>
				<verse number="4">猶大族自諸邑和會、求耶和華。</verse>
				<verse number="5">約沙法立於耶和華殿之新院、在猶大 耶路撒冷會中、</verse>
				<verse number="6">禱曰、我列祖之上帝耶和華、穹蒼之上帝、萬國之主宰、爾有能力、莫之敢禦。</verse>
				<verse number="7">昔有人居斯土、上帝啟以色列族而驅之、亞伯拉罕為上帝所眷顧、遂以斯土錫其苗裔、俾為恆業。</verse>
				<verse number="8">今以色列族居此、建聖室、為籲爾名之所、</verse>
				<verse number="9">自謂如遇災害、或興戎、或譴責、或瘟疫、或飢饉、我至斯殿、以籲爾名、立於爾前、求爾去禍、爾必垂聽援我。</verse>
				<verse number="10">昔以色列族、出埃及時、謹守爾命、過亞捫 摩押、西耳之地、不侵伐之、不翦滅之、</verse>
				<verse number="11">今彼以惡報我、欲行驅逐、出爾所錫之地。</verse>
				<verse number="12">願上帝為我一洒之、彼眾我實不能禦、如何則可、惟爾是望。</verse>
				<verse number="13">猶大族眾、與其妻孥、侍立耶和華前。</verse>
				<verse number="14">屬利未族、亞薩家者、馬大尼玄孫、耶葉曾孫、庇拿雅孫、撒加利亞子雅色、為耶和華神所感、</verse>
				<verse number="15">則於會中言於眾、曰、約沙法王、與猶大族耶路撒冷民、宜聽我言。耶和華云、爾勿畏葸、懼斯有眾、蓋攻敵者、非爾、乃上帝也。</verse>
				<verse number="16">明日出禦、彼由息巖而至、爾必遇於溪口、近耶魯耳野。</verse>
				<verse number="17">猶大族耶路撒冷民歟、明日迎敵、爾毋與戰、成列以待、耶和華拯爾、毋畏葸、必蒙其祐。</verse>
				<verse number="18">約沙法率猶大眾、耶路撒冷民、俯伏崇拜耶和華。</verse>
				<verse number="19">利未人、哥轄、可喇、二族群起、大聲頌讚以色列族之上帝耶和華。○</verse>
				<verse number="20">夙興往提哥亞之野、將行約沙法立而告之曰、猶大族耶路撒冷民、宜聽我言、當信爾之上帝耶和華、自可獲勝、信其先知、自得亨通。</verse>
				<verse number="21">既與民議、使人禮服謳歌於軍前、頌讚曰、耶和華恆懷矜憫、當頌讚之。</verse>
				<verse number="22">甫頌讚時、耶和華發伏兵、攻猶大之敵、使亞捫 摩押二族、及西耳山人、互相攻擊。</verse>
				<verse number="23">蓋亞捫 摩押二族、攻滅西耳山人、西耳山人既滅、二族自相殘害。</verse>
				<verse number="24">猶大人登野中戍樓以望、尸相枕藉、敵眾靡有孑遺。</verse>
				<verse number="25">約沙法率眾、得貨財、寶物甚多、剝尸又得財物、不能攜負、因貨財之多、三日取之、猶不盡。</verse>
				<verse number="26">越四日集於比喇加谷、頌讚耶和華、故稱谷曰比喇加、迄今其名猶存、</verse>
				<verse number="27">約沙法蒙耶和華祐而克敵、於是率猶大族、耶路撒冷民、凱歌還都、</verse>
				<verse number="28">鳴琴、鼓瑟、吹角、至耶路撒冷、入耶和華殿、</verse>
				<verse number="29">列邦之民、聞耶和華擊敗以色列族之敵、無不畏葸。</verse>
				<verse number="30">上帝祐約沙法、國治民安、四郊無事。○</verse>
				<verse number="31">約沙法乃示利女亞穌巴所出、年三十五即位、治猶大、都耶路撒冷、歷二十五年、</verse>
				<verse number="32">恆從父亞撒所為、行善於耶和華前。</verse>
				<verse number="33">民未一心奉事列祖之上帝、故崇坵不廢。</verse>
				<verse number="34">哈拿尼子耶戶之書、載約沙法事特詳、書見以色列列王紀畧。○</verse>
				<verse number="35">以色列王亞哈謝不道、猶大王約沙法與之要約、</verse>
				<verse number="36">在以旬迦別造舟、欲往大失、</verse>
				<verse number="37">馬哩沙人、多大瓦子以列撒感於神、告約沙法曰、因爾與亞哈謝要約、耶和華必毀爾舟。於是舟壞、不能往大失。</verse>
			</chapter>
			<chapter number="21">
				<verse number="1">約沙法薨、與列祖同葬於大闢之邑、子約蘭繼位。</verse>
				<verse number="2">約蘭弟、亞薩哩亞、耶歇、撒加利亞、亞薩哩亞 米加勒、示法提亞、皆約沙法王庶子、</verse>
				<verse number="3">其父存日、厚賜以金銀寶物、使往猶大諸邑、約蘭乃其長子、故以國祚賜之。</verse>
				<verse number="4">約蘭繼父位、其國鞏固、殺戮諸弟、及以色列諸伯。○</verse>
				<verse number="5">約蘭年三十有二即位、都耶路撒冷、凡八年、</verse>
				<verse number="6">及娶以色列王亞哈女為后、則效其家之所為、行惡於耶和華前。</verse>
				<verse number="7">耶和華昔與大闢約、俾歷代有光、故大闢之家不殲滅。</verse>
				<verse number="8">當時以東人叛猶大、立王治理、</verse>
				<verse number="9">以東人環攻約蘭、及其軍長、約蘭率群伯車輛、夤夜擊之。</verse>
				<verse number="10">約蘭既背列祖之上帝耶和華、故以東人叛猶大、迄今尚未臣服、立拿人亦叛。</verse>
				<verse number="11">約蘭在猶大山、築崇坵、威迫猶大族、耶路撒冷民、縱欲服事偶像。○</verse>
				<verse number="12">或以先知以利亞書、陳於王、書畧曰、爾祖大闢之上帝耶和華云、因爾不從猶大王亞撒、及父約沙法之道、</verse>
				<verse number="13">乃效以色列列王尤、使猶大族、耶路撒冷民、狥私欲、拜偶像、與亞哈家無異、亦因爾殺愈己之昆弟、</verse>
				<verse number="14">故耶和華必降災於爾民、及爾妻孥、與凡所有、</verse>
				<verse number="15">使爾患腸疾、腸墜日劇。○</verse>
				<verse number="16">耶和華使非利士人與附古實之亞喇伯人、攻約蘭、</verse>
				<verse number="17">侵猶大地、劫王宮貨財、擄其妻孥、惟季子約哈斯得免。</verse>
				<verse number="18">嗣後耶和華擊約蘭、約蘭患腸疾、醫不能治。</verse>
				<verse number="19">越二年腸墜、病劇而薨、前王沒、百姓焚香、至此無聞焉。</verse>
				<verse number="20">約蘭年三十有二即位、都耶路撒冷、凡八載、死之日民無慕之者、葬於大闢邑、不在列王之墓。</verse>
			</chapter>
			<chapter number="22">
				<verse number="1">昔亞喇伯人軍、攻猶大營、約蘭諸長子為亂軍所殺、耶路撒冷民奉其季子亞哈謝繼位。</verse>
				<verse number="2">暗利女孫亞大利所出也、年四十有二即位。改列王紀畧、即位之時、年二十有二、都耶路撒冷、惟一年、</verse>
				<verse number="3">從母言、行不義、效亞哈家尤、</verse>
				<verse number="4">父沒輕信母族、行惡於耶和華前、自取其戾。</verse>
				<verse number="7">亞哈謝之見約藍而遇害、乃上帝所命、相見時、則偕約藍、往迓寧示子耶戶、昔耶和華所沐以膏、使滅亞哈全家者、</verse>
				<verse number="8">其時耶戶罰亞哈家、遇猶大諸伯、與亞哈謝之猶子僕從、而殺之。</verse>
				<verse number="9">亞哈謝匿於撒馬利亞、人索而獲之、解至耶戶所、而殺焉、念昔約沙法一心崇耶和華、亞哈謝實為其子、故葬之。亞哈謝子弱不得立。</verse>
				<verse number="10">其母亞大利見子已沒、收猶大宗室、殺之殆盡。</verse>
				<verse number="11">約蘭王女約示巴、下嫁於祭司耶何耶大、亞哈謝之妹也、取亞哈謝子約轄、與其乳媼、藏於寢室、以避亞大利、恐與眾王子同罹患難。</verse>
				<verse number="12">匿約轄於上帝殿、歷六年、亞大利統轄斯土。</verse>
			</chapter>
			<chapter number="23">
				<verse number="1">越七年、耶何耶大志存恢復、與百夫長耶羅罕子亞薩哩亞、約哈難子以實馬利、阿伯子亞薩哩亞、亞大雅子馬西雅、色哩子以利沙法約、</verse>
				<verse number="2">普告猶大諸邑、集利未人、與以色列族中最著者、至耶路撒冷、</verse>
				<verse number="3">會眾在上帝殿、與王約、祭司告眾曰、王子當繼位、應耶和華許大闢子孫之言。</verse>
				<verse number="4">值安息日、爾曹祭司、及利未人入此者、當以三分之一司閽、</verse>
				<verse number="5">三分之一守王子室、三分之一在穌耳門、民必在耶和華殿院。</verse>
				<verse number="6">惟祭司、與供役之利未人、潔己可入耶和華殿、其餘不入、民必扞衛耶和華殿。</verse>
				<verse number="7">利未人各執器械、環侍王子、出入擁護、凡越班而入者、殺無赦。</verse>
				<verse number="8">利未人與猶大族、遵祭司耶何耶大命、安息日當入者入、當出者亦留不歸、</verse>
				<verse number="9">祭司取上帝殿所藏大闢之干戈、予諸百夫長、</verse>
				<verse number="10">使民各執器械、立於王子四旁、自殿左至殿右、環祭壇及聖所。</verse>
				<verse number="11">遂扶王子出、戴王冕、執律法之書、立為王、耶何耶大及其子沐之以膏、曰、願王千歲、</verse>
				<verse number="12">亞大利聞百姓踴躍歡呼之聲、則至耶和華殿、民所叢集之處。</verse>
				<verse number="13">見王立於臺及門、又見群臣與吹角者侍於王側、鳴角謳歌、操樂器、斯土之民歡然欣喜、乃裂其衣、呼曰爾黨其謀叛乎、爾黨其謀叛乎。</verse>
				<verse number="14">祭司耶何耶大、命諸統轄軍旅之百夫長、曰、在耶和華殿勿殺是婦、當曳出班列之外、有從之者殺無赦。</verse>
				<verse number="15">遂曳婦出、至王宮之馬道、而殺焉。</verse>
				<verse number="16">耶何耶大與王及民約、使民為耶和華民。</verse>
				<verse number="17">民往毀巴力殿、摧其祭壇、破其偶像、殺其祭司馬擔於壇前。</verse>
				<verse number="18">昔大闢立利未人、及祭司之班列、在耶和華殿、欣喜、謳歌、燔祭、循摩西例、今耶何耶大法而為之、</verse>
				<verse number="19">使閽人守殿門、不潔者不許入、</verse>
				<verse number="20">自率百夫長、有能之士、方伯及國人、衛王、自耶和華殿、由崇門、入王宮、以踐國位。</verse>
				<verse number="21">亞大利既殺、民咸欣喜、共享平康。</verse>
			</chapter>
			<chapter number="24">
				<verse number="1">約轄年僅七齡即位、都耶路撒冷、歷四十年、母乃別是巴婦名西庇亞、</verse>
				<verse number="2">祭司耶何耶大存日、約轄行善於耶和華前。</verse>
				<verse number="3">耶何耶大為之娶二妻、誕育子女。</verse>
				<verse number="4">約轄欲修葺耶和華殿、</verse>
				<verse number="5">召祭司利未人曰、遍猶大諸邑、以色列族、歲必捐金、修葺上帝之殿、務期速成利未人獨不亟。</verse>
				<verse number="6">王召祭司長耶何耶大告之曰、昔耶和華僕摩西、使以色列族、為法幕之用獻金、曷不使利未人、取猶大族、耶路撒冷民、所獻之金、以循此例。</verse>
				<verse number="7">初亞大利不道、率子弟毀上帝殿、以所獻耶和華之物奉巴力、</verse>
				<verse number="8">至是王命作匱、置耶和華殿門外、</verse>
				<verse number="9">告猶大族、耶路撒冷民、當奉耶和華金、循上帝僕摩西、在野所命以色列族之例、</verse>
				<verse number="10">民長與眾欣喜納金盈匱。</verse>
				<verse number="11">利未人見金已多、舁匱入王所、王之繕寫、與祭司長之吏、傾取其金、以匱復其所、日恆如此、積金無算。</verse>
				<verse number="12">王與耶何耶大、以金予統轄耶和華殿之工師、俾與修殿之木工、土工、鐵工、銅工、</verse>
				<verse number="13">諸工興作、上帝之殿修葺完固、厥功告成。</verse>
				<verse number="14">以餘金反王、及耶何耶大為耶和華殿作器皿、以供役事、爰及燔祭、即匙與金銀諸器耶何耶大存日、在耶和華殿、恆獻燔祭。</verse>
				<verse number="15">耶何耶大百有三十齡、壽高年邁、而得考終、</verse>
				<verse number="16">彼於以色列族中事上帝、修殿宇、行百善、故葬於大闢邑列王之墓。</verse>
				<verse number="17">耶何耶大既沒、猶大諸伯、拜請於王前、王從之、</verse>
				<verse number="18">遂棄列祖之上帝耶和華殿、奉事偶像、於是干上帝震怒、降災於猶大族。耶路撒冷民。</verse>
				<verse number="19">上帝遣先知、訓迪民人、歸耶和華、弗聽、</verse>
				<verse number="20">祭司耶何耶大子撒加利亞、感上帝之神、當眾前言曰、上帝云、爾違耶和華命曷故、爾必不亨通、爾棄耶和華、耶和華亦棄爾。</verse>
				<verse number="21">民聽王命、謀害祭司、於耶和華殿院、石擊之。</verse>
				<verse number="22">約轄王忘祭司耶何耶大保育之恩、殺其子、臨死呼曰、願耶和華垂顧伸冤。○</verse>
				<verse number="23">歲暮亞蘭軍攻約轄、至猶大、耶路撒冷、殺諸民長、取其貨財、遣使賚至大馬色王。</verse>
				<verse number="24">亞蘭軍雖寡、因猶大族遺列祖之上帝、故耶和華付其眾於敵手、以罰約轄。</verse>
				<verse number="25">亞蘭人擊約轄、傷重而去、約轄臣僕叛黨、為祭司耶何耶大子復仇、弒之於床、葬於大闢邑、不在列王墓。</verse>
				<verse number="26">叛黨者、亞捫婦示米押子撒八、摩押婦伸勒子約薩八。</verse>
				<verse number="27">約轄及其子之事實、與命民所輸之金、修葺殿宇、備載於列王紀畧、其子亞馬謝繼位。</verse>
			</chapter>
			<chapter number="25">
				<verse number="1">亞馬謝 耶路撒冷婦約耶但所出也、年二十有五即位、都耶路撒冷、凡二十九年、</verse>
				<verse number="2">於耶和華前、雖行善而心不誠。</verse>
				<verse number="3">國既鞏固、則討弒父之臣僕置諸法、</verse>
				<verse number="4">弗及其嗣、循摩西律例所載耶和華命、云、不可因子殺父、因父殺子、各任其罪以就戮。</verse>
				<verse number="5">亞馬謝召猶大通族、按其世系、立千夫長、百夫長、核猶大 便雅憫二族民數、自二十歲以上、勇敢之士、能執干戈、效力戎行者、三十萬人。</verse>
				<verse number="6">以金十五萬賜以色列族、得壯士十萬。</verse>
				<verse number="7">有上帝之僕覲王、曰、以色列族、以法蓮之後、不蒙耶和華祐、其軍旅毋令與爾偕往。</verse>
				<verse number="8">如爾獨往以戰、可壯乃志、如與彼偕、上帝將使爾敗北、蓋勝敗悉由上帝。</verse>
				<verse number="9">亞馬謝告上帝僕曰、我已賚金十五萬、犒以色列軍矣、將若何。曰、耶和華倍賜爾、固易易也。</verse>
				<verse number="10">以法蓮軍為亞馬謝遣歸、甚怒猶大族、而返其國。</verse>
				<verse number="11">亞馬謝志強氣壯、率民至鹽谷、與西耳山人戰、斬首萬級、</verse>
				<verse number="12">猶大族俘萬人、引至巖巔、推下殺之。</verse>
				<verse number="13">以法蓮軍、亞馬謝不許同往、而遣之歸、道由撒馬利亞、及伯和倫、攻猶大邑鄉、擊三千人、所獲輜重、不可勝計。</verse>
				<verse number="14">亞馬謝既殺以東人凱旋、載西耳族之上帝像以歸、焚香崇拜、尊若上帝。</verse>
				<verse number="15">耶和華震怒、遣先知告亞馬謝曰、爾戮異邦人、其上帝猶不能援手、爾反崇之曷故。</verse>
				<verse number="16">言時、王阻之、曰、爾非言官、諫我奚為、獨不畏罪乎。先知不敢復諫、曰、爾弗聽從、我知上帝必敗爾。</verse>
				<verse number="17">猶大王亞馬謝、與群臣謀、遣使至以色列王耶戶之孫約哈斯子約轄、曰、汝來以決一戰。</verse>
				<verse number="18">以色列王約轄曰利巴嫩有荊棘、謂柏香木云、當以爾女妻我子。猝有獸過、荊棘為其蹂躪。</verse>
				<verse number="19">今王既擊以東人、中心驕奢、深居九重、亦可已矣。何為自取其禍、欲與猶大族偕亡。</verse>
				<verse number="20">亞馬謝之弗聽、皆出上帝意、因彼宗事以東人上帝、將使彼為敵所敗。</verse>
				<verse number="21">以色列王約轄、至猶大之伯示麥、與亞馬謝戰、</verse>
				<verse number="22">猶大為以色列所敗、遁歸故土。</verse>
				<verse number="23">以色列王約轄、在伯示麥、執猶大王約哈斯孫約轄子亞馬謝、往耶路撒冷、墮其都城、自以法蓮門至邑隅之門、共四十丈。</verse>
				<verse number="24">上帝室中、阿別以東所守之金銀器皿、及王宮寶物、盡為所取、亦虜其人為質、歸撒馬利亞。○</verse>
				<verse number="25">以色列王約哈斯子約轄既薨、猶大王約轄子亞馬謝、尚越十五年而終。</verse>
				<verse number="26">其始末備載於猶大 以色列列王紀畧。</verse>
				<verse number="27">亞馬謝季年、違逆耶和華、耶路撒冷謀叛、王遁於拉吉、叛黨遣人至拉吉弒之。</verse>
				<verse number="28">負尸於馬、歸猶大邑、與列祖同葬。</verse>
			</chapter>
			<chapter number="26">
				<verse number="4">行善於耶和華前、於父亞馬謝所為、是則是效、</verse>
				<verse number="5">當先見者撒加利亞存日、烏西亞宗事耶和華、上帝使之無不亨通。</verse>
				<verse number="6">往攻非利士人、墮迦特、押尼、亞實突三邑之城、在非利士人亞實突地、別建城垣。</verse>
				<verse number="7">上帝祐之攻非利士人、姑耳巴力之亞喇伯人、與米戶寧族。</verse>
				<verse number="8">烏西亞其國鞏固、名播埃及、亞捫人納貢。</verse>
				<verse number="9">烏西亞在耶路撒冷城隅之門、與谷門、及城隅、築戍樓、封守慎固。</verse>
				<verse number="10">烏西亞牧群畜於平原、故築戍樓、多掘井、又務農事、山巔良田有農夫以耕之、葡萄園有場師以治之。</verse>
				<verse number="11">烏西亞簡閱軍旅、以備戎行、繕寫耶葉、族長馬西雅、檢軍數、以使臣哈拿尼統理之、</verse>
				<verse number="12">傑士二千六百人、皆族中最著者、</verse>
				<verse number="13">所帥軍旅、三十萬七千五百人、能折衝禦侮、以敵王愾。</verse>
				<verse number="14">烏西亞備干戈、甲胄、弓、與發石之繩、</verse>
				<verse number="15">在耶路撒冷使工匠作機、置敵樓邑隅、以發矢石、蒙上帝眷祐、日以強盛、威振四方。</verse>
				<verse number="16">國強心驕、以召禍患、干上帝耶和華命、入殿焚香於壇。</verse>
				<verse number="17">祭司長亞薩哩亞、與耶和華祭司八十人、素稱傑士、從王入殿、</verse>
				<verse number="18">諫曰、凡焚香於耶和華前者、惟亞倫子孫為祭司則可、非爾所得與焉。今爾干大典、入聖所、上帝耶和華必不加榮、爾宜速退。</verse>
				<verse number="19">王於殿間壇側、祭司之前、執鼎焚香、聞諫而怒、顙忽患癩。</verse>
				<verse number="20">祭司長亞薩哩亞、與眾祭司、望見王顙患癩、遂驅之出、王亦速出、知為耶和華所擊。</verse>
				<verse number="21">王既患癩、終身不治、異室獨處、不得入殿、其子約擔理王家、鞫兆民。</verse>
				<verse number="22">烏西亞事實、自始迄終、備載於亞麼士子先知以賽亞書。</verse>
				<verse number="23">烏西亞薨、因其患癩、葬於列王塚側之田、子約擔繼位。</verse>
			</chapter>
			<chapter number="27">
				<verse number="1">約擔乃撒督女耶魯沙所出、年二十有五即位、都耶路撒冷、凡十六年、</verse>
				<verse number="2">行善於耶和華前、於父烏西亞所為、是則是效、耶和華之殿不敢擅入、斯民仍行邪僻。</verse>
				<verse number="3">約擔建耶和華殿之崇門、築垣山岡。</verse>
				<verse number="4">於猶大之山巖林麓間、築城垣、建衛所、置戍樓、</verse>
				<verse number="5">戰勝亞捫王之年、亞捫族貢金十五萬、小麥麰麥各六十萬斗、二年三年亦若是。</verse>
				<verse number="6">約擔遵其上帝耶和華之路、日以強盛。</verse>
				<verse number="7">約擔事實、及其戰功、備載於以色列 猶大列王紀畧。</verse>
				<verse number="8">年二十有五即位、都耶路撒冷、歷十六年。</verse>
				<verse number="9">約擔薨、葬於大闢邑、子亞哈士繼位。</verse>
			</chapter>
			<chapter number="28">
				<verse number="1">亞哈士年二十即位、都耶路撒冷、歷十六年、不行善於耶和華前、不繩厥祖大闢之武。</verse>
				<verse number="2">從以色列列王所為、鑄偶像、奉事巴力。</verse>
				<verse number="3">昔異邦族類、行可惡之事、耶和華為以色列逐之、今亞哈士亦效其尤、在便欣嫩谷焚獻子女、</verse>
				<verse number="4">獻祭焚香於崇坵、在高岡之巔、茂林之下。</verse>
				<verse number="5">上帝耶和華使亞蘭王擊敗之、虜眾至大馬色、後又使以色列王擊之、戮民無數。</verse>
				<verse number="6">猶大族棄列祖之上帝耶和華、故哩馬利子比迦、於一日間、殺其壯士十二萬人。</verse>
				<verse number="7">以法蓮之傑士色哩、弒王子馬西雅、王之家宰押利甘、二王以利迦拿。</verse>
				<verse number="8">以色列族擄同宗、與其妻孥、二十萬人、得輜重甚多、歸撒馬利亞。</verse>
				<verse number="9">軍旅凱旋時、耶和華之先知阿特出迓、告之曰、列祖之上帝怒猶大俾爾克之、乃爾怒氣沖霄、殺戮不已。</verse>
				<verse number="10">欲執猶大族耶路撒冷民為奴婢、豈不獲罪爾之上帝耶和華。</verse>
				<verse number="11">宜聽我言、反其同宗、不然必干耶和華震怒。</verse>
				<verse number="12">以法蓮族長約哈難子亞薩哩亞、米實利末子比哩家、沙龍子耶黑迦、哈來子亞馬撒、拒凱旋之軍士、曰、</verse>
				<verse number="13">勿以所俘入邑、我曾干耶和華震怒、今若此、是益我罪也。</verse>
				<verse number="14">武士遂於民長會眾前、縱俘囚、棄輜重、</verse>
				<verse number="15">亞薩哩亞等悉取之、裸者賜以衣履、供以飲食、沐以膏油、弱者乘以驢、導至棗城、即耶利哥、見其同宗、然後返。○</verse>
				<verse number="16">亞哈士求助於亞述王。</verse>
				<verse number="17">蓋以東人復擊猶大、擄其民人。</verse>
				<verse number="18">非利士人侵猶大南、平原之邑、陷伯示麥、亞耶倫、其得落 說哥、亭納、金鎖、及鄉里、據其地而居之。</verse>
				<verse number="19">亞哈士違逆耶和華、使猶大族效己、故耶和華降災猶大。</verse>
				<verse number="20">亞述王滴臘比利斯既至、加以困苦、不為援手。</verse>
				<verse number="21">亞哈士以耶和華殿、王宮、宦室之物、悉賂亞述王、猶不之助。</verse>
				<verse number="22">患難之際、亞哈士王愈犯耶和華、</verse>
				<verse number="23">祭大馬色之上帝、彼以為亞蘭列王之上帝助亞蘭王以陷我、我亦獻祭、望其助我、是自取罪戾、害及以色列族眾。</verse>
				<verse number="24">亞哈士集上帝殿之器皿毀之、閉塞殿門、在耶路撒冷隨在築祭壇。</verse>
				<verse number="25">在猶大諸邑築崇坵、焚香奉事他上帝、干列祖之上帝耶和華震怒。</verse>
				<verse number="26">亞哈士始末、備載於猶大 以色列列王之紀畧。</verse>
				<verse number="27">亞哈士薨、葬於耶路撒冷邑、不葬於列王之墓、子希西家繼位。</verse>
			</chapter>
			<chapter number="29">
				<verse number="1">希西家乃撒加利亞女亞庇雅所出、年二十有五即位、都耶路撒冷、凡二十九年、</verse>
				<verse number="2">行善於耶和華前、於祖大闢所為、是則是效、</verse>
				<verse number="3">元年正月、啟耶和華殿門、加以修葺。</verse>
				<verse number="4">導利未人及祭司入、集於東院、</verse>
				<verse number="5">告之曰、利未人宜聽我言、爾當潔己、列祖上帝耶和華之殿、亦宜潔、去聖所之污衊、</verse>
				<verse number="6">蓋我諸父曾犯罪作惡於我上帝耶和華前不敬聖室、</verse>
				<verse number="7">塞其廡門、滅其明燈、不在聖所焚香燔祭、奉事以色列族之上帝。</verse>
				<verse number="8">耶和華降災於猶大族耶路撒冷民、俾其困苦、人見之駭異、作怨憤之聲、今日之事為證。</verse>
				<verse number="9">我諸父見殺、妻孥被虜、悉由此起。</verse>
				<verse number="10">我欲與以色列族之上帝耶和華約、望息震怒。</verse>
				<verse number="11">我國之赤子、毋怠荒、蓋耶和華遴選爾曹、使立於前、供役焚香。</verse>
				<verse number="12">利未人、哥轄族亞馬賽子馬轄、亞薩哩亞子約耳。米喇哩族、押底子基士、耶哈利勒子亞薩哩亞。革順族、心馬子約亞、約亞子埃田、</verse>
				<verse number="13">以利撒反子申哩、耶葉、亞薩子撒加利亞、馬但尼、</verse>
				<verse number="14">希慢子耶歇、示每、耶土頓子示罵雅、烏泄。</verse>
				<verse number="15">咸至、集其同儔、各潔其身、肅清殿宇、循王所傳耶和華之命。</verse>
				<verse number="16">祭司入耶和華殿、灑掃成潔、凡不潔之物、出置於院、利未人投諸汲淪溪。</verse>
				<verse number="17">正月朔潔殿八日、次殿廡亦八日、凡十有六日、其事告竣。</verse>
				<verse number="18">覲希西家王、告之曰、耶和華殿、燔祭之壇、陳餅之几、與其器皿、我俱潔之。</verse>
				<verse number="19">昔亞哈士王犯罪、所棄器皿、我已滌理、置諸壇前。</verse>
				<verse number="20">希西家王夙興、召邑中諸長、詣耶和華殿。</verse>
				<verse number="21">牽犢七、牡綿羊七、綿羊羔七、牡山羊七、為猶大民、及不敬聖室者、獻贖罪祭、惟亞倫子孫咸為祭司、故命彼獻於耶和華壇。</verse>
				<verse number="22">祭司宰犢、灑血於壇、宰牡綿羊、與綿羊羔、亦如之。</verse>
				<verse number="23">牡山羊為贖罪之祭、人牽之至、王與會眾按手其上。</verse>
				<verse number="24">祭司宰羊、獻血為以色列族贖罪、若燔祭贖罪祭、乃王命為以色列族眾而獻者。</verse>
				<verse number="25">王使利未人、敲鈸鳴琴、鼓瑟於耶和華殿、循大闢及所倚重之先見者伽得、先知拿單、傳耶和華命。</verse>
				<verse number="26">利未人執大闢樂器、祭司執角而立。</verse>
				<verse number="27">希西家命獻燔於壇、始獻之際、吹角謳歌、頌讚耶和華、間以以色列王大闢之樂器。</verse>
				<verse number="28">謳歌者謳歌、吹角者吹角、會眾崇拜、至於卒祭。</verse>
				<verse number="29">祭畢、王率左右、俯伏崇拜。</verse>
				<verse number="30">希西家王與群伯、使利未人、誦大闢及先見者、亞薩之詞、頌讚耶和華、欣喜謳歌、俯伏再拜。</verse>
				<verse number="31">希西家曰、祭司奉事耶和華、既有專司、凡爾有眾、可前攜祭品、及酬恩祭、入耶和華殿、會眾遂攜祭品、及酬恩祭、樂輸者亦獻燔祭。</verse>
				<verse number="32">會眾所燔之祭、即牛七十、牡綿羊一百、綿羊羔二百、俱獻耶和華為燔祭。</verse>
				<verse number="33">所獻祭品、牛六百、羊三千、</verse>
				<verse number="34">祭司甚寡、剝燔祭之皮、弗遑暇及、其同儔利未人助之、迨他祭司自潔以竣厥事、蓋利未人黽勉以潔己、較諸祭司、其誠過之。</verse>
				<verse number="35">燔祭甚多、酬恩祭之脂、灌奠之酒、如其數、於是耶和華殿之役事均備。</verse>
				<verse number="36">上帝感動其民、民奉行維速、希西家與民偕樂。</verse>
			</chapter>
			<chapter number="30">
				<verse number="1">希西家召以色列 猶大二族、復致書以法蓮 馬拿西二支派、使至耶路撒冷、詣耶和華殿守逾越節、奉事以色列族之上帝耶和華。</verse>
				<verse number="2">正月祭司未得成潔、民未咸至耶路撒冷、不能守此禮、</verse>
				<verse number="3">故王與群伯及耶路撒冷會眾、議於二月守逾越節。</verse>
				<verse number="4">王與會眾以為善。</verse>
				<verse number="5">年久民未循例守禮、故立志普告以色列族、自但及別是巴、使咸至耶路撒冷、守逾越節、奉事以色列族之上帝耶和華。</verse>
				<verse number="6">王與群伯、使趨承者致書、遍以色列 猶大二族、曰、以色列族、當歸亞伯拉罕、以撒、以色列之上帝、凡不見害於亞述列王之遺民者、必蒙耶和華祐、</verse>
				<verse number="7">爾父兄違列祖之上帝耶和華、故見殲滅、今日之事為證、爾勿效尤。</verse>
				<verse number="8">毋強爾項、濟乃父之惡、宜從耶和華。彼之聖室、業已成潔、歷世弗替、爾當入之、役事爾之上帝耶和華、則其震怒可息。</verse>
				<verse number="9">爾之上帝耶和華仁慈矜憫、如爾歸之、必不棄爾、即爾見虜之子弟、亦蒙矜憫、得反斯土。</verse>
				<verse number="10">趨承者遍行以法蓮馬拿西諸邑、延及西布倫為人訕笑。</verse>
				<verse number="11">亞設、馬拿西、西布倫中有數人、卑以自牧、詣耶路撒冷。</verse>
				<verse number="12">在猶大地上帝使民一心、遵從王與群伯所傳耶和華命。○</verse>
				<verse number="13">二月會眾至耶路撒冷、守無酵節、不可勝數。</verse>
				<verse number="14">在耶路撒冷、獻祭之壇、焚香之壇、民去之、投於汲淪溪、惟耶和華之壇存焉。</verse>
				<verse number="15">二月十四日、人宰逾越節羔、祭司及利未人深以為恥、自潔其身、攜燔祭入耶和華殿、</verse>
				<verse number="16">各立其所、循常例、遵上帝僕摩西律例、利未人畀血於祭司、祭司灑之。</verse>
				<verse number="17">會中之人、未潔者眾、弗敢宰逾越節羔、利未人代宰、則於耶和華前、可為潔。</verse>
				<verse number="20">耶和華允所祈、悉赦之。</verse>
				<verse number="21">凡以色列民、詣耶路撒冷者、守無酵節、七日欣喜、利未人及祭司、日操樂器、頌讚耶和華。</verse>
				<verse number="22">利未人、以耶和華道、訓迪民人、希西家勞之。歷七日、眾會享盛饌、獻祭以酬恩、於列祖之上帝耶和華前、自陳其過。</verse>
				<verse number="23">會眾咸議、更守七日、無不樂從。</verse>
				<verse number="24">猶大王希西家賜會眾牛一千、羊七千、諸伯賜會眾牛一千、羊一萬、祭司潔齊者甚眾。</verse>
				<verse number="25">祭司利未人、猶大會眾、來自以色列地之會眾、旅於二族之賓旅、欣喜不勝、</verse>
				<verse number="26">自以色列王大闢子所羅門時、至於今日、在耶路撒冷、未有若此之樂也。</verse>
				<verse number="27">祭司利未人、為民祝嘏、聲聞於上、及於聖殿明宮。</verse>
			</chapter>
			<chapter number="31">
				<verse number="1">祀事既畢、以色列眾往猶大、便雅憫、以法蓮、馬拿西諸邑、毀偶像、伐林木、廢崇坵、拆祭壇、滅之務盡、然後歸。</verse>
				<verse number="2">希西家定利未祭司之班列、各循其職、使之獻燔、及酬恩祭、在殿門、頌讚耶和華、供其役事。</verse>
				<verse number="3">王發內帑、為朝夕之燔祭、及安息日、月朔、節期之燔祭、循耶和華律例所載。</verse>
				<verse number="4">命耶路撒冷民、以利未人祭司、所應得之物賜之、俾其盡心從耶和華律例。</verse>
				<verse number="5">渙汗既頒、以色列族以始成之土產、或穀、或酒、或油、或蜜、為薦新之舉、復以所有什取一以獻、不可勝數。</verse>
				<verse number="6">猶大民及旅其地之以色列族、各牽牛羊、什獻其一、所當供其上帝耶和華之聖物、亦十輸其一、積之成邱。</verse>
				<verse number="7">自三月積至七月。</verse>
				<verse number="8">希西家與群伯入、見物成邱、頌耶和華、為以色列民祝嘏。</verse>
				<verse number="9">問祭司利未人曰、何從積之若邱如此耶。</verse>
				<verse number="10">撒督族祭司長亞薩哩亞對曰、耶和華錫嘏於民、民獻禮物於殿、我儕食有贏餘、此特其餘耳。</verse>
				<verse number="11">希西家使糞除殿中別室、民從之、</verse>
				<verse number="12">中心誠恪、取所獻之禮物、所輸之什一、藏其中、利未人哥挪尼綜理之、其弟示每為副。</verse>
				<verse number="13">其下有耶歇、亞撒西、拿哈、亞撒黑、耶哩末、約撒八、以列、益馬基、馬轄、庇拿雅、俱遵王命佐理、惟亞薩哩亞治上帝殿。</verse>
				<verse number="14">凡獻物於上帝耶和華、則其物稱為至聖、司東門者利未人音拿子可喇掌之、頒諸同宗。</verse>
				<verse number="15">其次埃田、米拿民、耶書亞、示罵雅、亞馬哩、示迦尼、在祭司邑循其班列、頒於同儕、自尊逮卑、出乎均平。</verse>
				<verse number="16">凡男子自三歲以上、入耶和華殿者、按其譜系、循其班列、日給所需、俾供役事。</verse>
				<verse number="19">亞倫子孫、咸為祭司、居於邑郊、其登籍之丁男、皆以所應得之物頒之、利未人按其譜系、頒亦如之。</verse>
				<verse number="20">希西家在猶大全地、悉循斯例、行善於耶和華前、真實無妄。</verse>
				<verse number="21">在上帝殿供役事、遵律例、守禁令、崇上帝、皆誠心為之、爰得福祉。</verse>
			</chapter>
			<chapter number="32">
				<verse number="1">厥後亞述王西拿基立侵猶大、圍諸城、將陷。</verse>
				<verse number="2">希西家知其將至、欲攻耶路撒冷、</verse>
				<verse number="3">則與群伯傑士議、堙邑外水源、群眾助之。</verse>
				<verse number="4">遂悉力塞泉源、絕汲道、意謂亞述王至必不得水。</verse>
				<verse number="5">王盡其力、復建邑垣、高與戍樓等、環以郭、在大闢邑、修葺米羅、多備干戈、</verse>
				<verse number="6">依武士長治民、召眾至邑門之衢、以善言慰之、曰、</verse>
				<verse number="7">強乃志、壯乃心、亞述王率軍旅以來、毋懼、蓋助我者、較助彼者眾、</verse>
				<verse number="8">助彼者人之股肱、助我戰者上帝耶和華也、民信猶大王希西家言。○</verse>
				<verse number="9">亞述王西拿基立、率軍旅攻拉吉、遣使臣告猶大王希西家、與耶路撒冷民、猶大族、曰、</verse>
				<verse number="10">亞述王西拿基立云、爾居耶路撒冷城、果誰恃。</verse>
				<verse number="11">希西家許爾上帝耶和華必拯爾於亞述王手、豈非誘爾、飢渴而死。</verse>
				<verse number="12">何希西家廢彼崇坵、去彼祭壇、命猶大族、耶路撒冷民、惟在一壇崇拜焚香。</verse>
				<verse number="13">我與列祖、滅四方民、爾豈不知乎、列邦之上帝、豈能救其國、脫於我手乎。</verse>
				<verse number="14">我列祖殲滅四國、其中皆有上帝、孰一能救其民於我手、則爾上帝、焉能援爾於我手。</verse>
				<verse number="15">勿為希西家所惑、而信其言、蓋列邦之上帝、無能拯其民於我祖及我之手、則爾上帝必不能援爾於我手。</verse>
				<verse number="16">使臣復訕上帝耶和華、及其僕希西家。</verse>
				<verse number="17">致書侮以色列族之上帝耶和華、訕之曰、列邦之上帝、不拯其國、脫於我手、故希西家之上帝、亦不能救其民脫於我手。</verse>
				<verse number="18">亞述王之使臣、用猶大方言、大聲呼耶路撒冷城上之民、使之恐懼觳觫、以陷其城。</verse>
				<verse number="19">訕耶路撒冷之上帝、與訕人手所作列邦之上帝無異。</verse>
				<verse number="20">希西家王亞麼士子先知以賽亞、呼天祈禱。</verse>
				<verse number="21">耶和華遣使至亞述王營壘、滅諸勁旅、與武士長、亞述王恥之、遄歸故土、入其上帝殿、為子所弒。</verse>
				<verse number="22">於是耶和華拯希西家及耶路撒冷民、脫於亞述王西拿基立手、隨在護之、脫於諸敵。</verse>
				<verse number="23">眾至耶路撒冷獻禮於耶和華、納貢於猶大王、自後希西家昌大於列邦。○</verse>
				<verse number="24">希西家患病瀕死、禱耶和華、蒙其啟示、施行異跡。</verse>
				<verse number="25">希西家不酬斯恩、中心驕泰、於是干上帝震怒、降災於猶大族、耶路撒冷民、</verse>
				<verse number="26">嗣後希西家及耶路撒冷民、汰其驕心、卑以自牧、故希西家存日、耶和華不降以災。○</verse>
				<verse number="27">希西家多得貨財、極其尊榮、建府庫、藏金銀、寶石、芬芳之品、金盾、珍器、</verse>
				<verse number="28">亦作倉廩、藏百穀油酒、建廄畜牲牷、建牢畜群羊、</verse>
				<verse number="29">蒙上帝錫財無算、故建邑垣、畜牛羊不計其數。</verse>
				<verse number="30">壅其訓上流之泉、導至大闢城西、凡所作者、無不亨通。</verse>
				<verse number="31">巴比倫王使臣既至、詢問斯土異跡、時上帝暫不祐希西家以試其心。</verse>
				<verse number="32">希西家事實、及其善行、備載於亞麼士子先知以賽亞書、及猶大 以色列列王之紀畧、</verse>
				<verse number="33">希西家薨、葬於大闢後裔之高陵、猶大族、耶路撒冷民俱尊之、子馬拿西繼位。</verse>
			</chapter>
			<chapter number="33">
				<verse number="1">馬拿西年十有二即位、都耶路撒冷、凡五十五年。</verse>
				<verse number="2">昔異邦人行可惡之事、耶和華使以色列族逐之、馬拿西行惡於耶和華前、而效其尤。</verse>
				<verse number="3">厥父希西家曾毀崇坵、馬拿西築之、且築祭壇、立偶像、服事巴力、崇拜天象、</verse>
				<verse number="6">在便欣嫩谷、焚獻其子、亦用術數、卜筮、從巫覡、憑卜神、於耶和華前、多行不義、干厥震怒。</verse>
				<verse number="10">耶和華諭馬拿西及其民、不聽、</verse>
				<verse number="11">故使亞述王軍長攻之、執馬拿西、擊以鐵索、解至巴比倫、</verse>
				<verse number="14">後在大闢城外、谷內、其訓河西、築垣高峻、延至魚門、包其岡巒、使軍士長戍猶大諸邑、</verse>
				<verse number="15">山岡有耶和華殿、昔馬拿西築壇其中、在耶路撒冷亦然、又於殿中、立異邦之上帝、造偶像、今悉去之邑外。</verse>
				<verse number="16">復築祭壇、奉事耶和華獻酬恩之祭於上、頌讚上帝、諭猶大人奉事以色列族之上帝耶和華。</verse>
				<verse number="17">民雖奉其上帝耶和華、誤獻祭於崇坵。</verse>
				<verse number="18">馬拿西事實、備載於以色列列王紀畧、其祈禱上帝之言、與先見者奉以色列族上帝耶和華命、亦附斯書。</verse>
				<verse number="19">馬拿西有所祈、上帝允之、未自卑之前、所犯罪愆、所築崇坵、所奉偶像、載於何賽之書特詳。○</verse>
				<verse number="20">馬拿西薨、葬於內園、子亞門繼位。</verse>
				<verse number="21">亞門年二十二即位、都耶路撒冷、凡二年、</verse>
				<verse number="22">行惡於耶和華前、效父初年所為、凡父所作之偶像、亞門祭祀崇事之、</verse>
				<verse number="23">其父後能於耶和華前革其非心、亞門不然、犯罪愈重。</verse>
				<verse number="24">臣僕謀叛、弒之於宮。</verse>
				<verse number="25">民討叛黨、置諸法、扶王子約西亞繼位。</verse>
			</chapter>
			<chapter number="34">
				<verse number="1">約西亞即位、年僅八齡、都耶路撒冷、凡三十一年、</verse>
				<verse number="2">行善於耶和華前、繩厥祖大闢之武、無偏無頗。</verse>
				<verse number="3">八年王尚幼沖、崇事其祖大闢之上帝、十二年在猶大國耶路撒冷邑、廢諸崇坵、伐諸林木、毀諸偶像、</verse>
				<verse number="4">王使人毀巴力壇、日像高懸於側、王斫之、伐林木、擣偶像成粉、揚於祭偶者之塚。</verse>
				<verse number="5">昔有祭司、獻祭於斯壇、王焚其骨於上、於是猶大國、耶路撒冷邑成潔。</verse>
				<verse number="6">在馬拿西、以法蓮、西面諸邑、延及納大利毀諸淫祠。</verse>
				<verse number="7">於是以色列全地、毀祭壇、伐林木、擣偶像成粉、乃歸耶路撒冷。</verse>
				<verse number="8">十八年、土地與殿宇均潔、王遣亞薩利子沙番、邑宰馬西雅、繕寫約哈斯子約亞、修葺殿宇。</verse>
				<verse number="9">昔司閽之利未人、取金於馬拿西族以法蓮族、以色列遺民、猶大族、便雅憫族、耶路撒冷邑、置於上帝殿、沙番等以金饋祭司長希勒家、</verse>
				<verse number="10">予統轄耶和華殿之工師、俾分與修葺殿之百工、</verse>
				<verse number="11">先是諸室棟梁、為猶大王所毀、今以金予版築鑿石諸工、俾購材雕石、悉加修葺、</verse>
				<verse number="12">操作者秉性誠實、利未人米喇哩族、雅哈、阿巴底、為督役長。哥轄族、撒加利亞、米書闌、與他利未人、能操樂器、催督百工、</verse>
				<verse number="13">為負荷者工作者之長、利未人、或繕寫、或督役、或司閽、</verse>
				<verse number="14">取耶和華殿所貯之金、時祭司希勒家忽得摩西所傳耶和華律例之書、</verse>
				<verse number="15">告繕寫沙番曰、我在耶和華殿、得律例之書、乃以書授沙番、</verse>
				<verse number="18">又曰、祭司希勒家以書授我。遂誦書於王前。</verse>
				<verse number="19">王聞律例所言、自裂其衣、</verse>
				<verse number="20">命希勒家、沙番子亞希甘、米迦子押頓、繕寫沙番、近臣亞帥亞、</verse>
				<verse number="21">曰我得斯書、不明厥旨、爾曹往哉、為我及猶大 以色列之遺民、諮諏耶和華、蓋我列祖未從此書所言、干耶和華震怒。</verse>
				<verse number="22">希勒家與王使臣、咸至耶路撒冷之米士尼、見掌禮服者、轄哈孫、特法子、沙龍妻、先知婦戶勒大、與之語。</verse>
				<verse number="23">婦曰、以色列之上帝耶和華云、當告遣爾者、</verse>
				<verse number="24">爾曾於猶大王前、諷誦此書、其中有譴責之詞、我必降災斯土、爰及民人、以踐是言。</verse>
				<verse number="25">因猶大族棄我、焚香奉事他上帝、所為干我震怒、故我降災、靡有已時。</verse>
				<verse number="26">猶大王遣爾諮諏於我、爾當告之、以色列族之上帝耶和華云、爾聞斯言、</verse>
				<verse number="27">知我譴責斯邑、爰及民人、爾則中心畏懼、自怨自艾、裂衣泣哭於我前、我允爾祈、</verse>
				<verse number="28">必使爾平康歸墓、然後降災斯邑、弗使爾目睹焉。使者反命、</verse>
				<verse number="29">王遣人召猶大 耶路撒冷長老、</verse>
				<verse number="30">及其兆民、祭司利未人、由尊逮卑、王入耶和華殿、誦殿中所得之約書、俾民咸聞、</verse>
				<verse number="31">王立於臺上、與耶和華約、一心一意、宗事耶和華、守其禁令、法度禮儀、遵約書所載、</verse>
				<verse number="32">使耶路撒冷民、便雅憫族、無不聽從、咸遵列祖上帝之約。</verse>
				<verse number="33">以色列地四方所臣服之列邦、奉可惡之物、約西亞廢之、教民奉事其上帝耶和華、故其在位之時、民恆事不輟。</verse>
			</chapter>
			<chapter number="35">
				<verse number="1">約西亞在耶路撒冷、守逾越節、奉事耶和華、正月十四日宰逾越節羔、</verse>
				<verse number="2">俾祭司守職、凡供役於殿者則勞之。</verse>
				<verse number="3">利未人潔己、奉事耶和華、以其道訓迪以色列人、約西亞告之曰、以色列王大闢子所羅門所建之殿、當置聖匱於中、毋庸肩負、役事爾之上帝耶和華、輔翼以色列民、</verse>
				<verse number="4">爾當自備、按爾譜系、循爾班列、遵以色列王大闢及其子所羅門命、</verse>
				<verse number="5">凡利未族可依同儕以色列之支派、立於聖所、</verse>
				<verse number="6">宰逾越節羔、自潔其身、使爾同宗咸潔、遵耶和華所諭摩西之命。</verse>
				<verse number="7">約西亞以己之山羊綿羊羔三萬、犢三千、頒錫兆民、為逾越節禮。</verse>
				<verse number="8">諸伯樂輸、以牲牷頒祭司利未人、及國之億兆治理殿者、希勒家、撒加利亞、耶歇、頒祭司以逾越節、羊二千六百、牛三百。</verse>
				<verse number="9">哥挪尼、示罵雅、拿但業、及同宗、利未族長、哈沙庇、耶葉、約撒八、頒利未人以逾越節、羊五千、牛五百。</verse>
				<verse number="10">禮物均備、祭司立於其所、利未人循其班列、俱遵王命。</verse>
				<verse number="11">宰逾越節羔、利未人剝皮、畀血於祭司、祭司灑之。</verse>
				<verse number="12">遂取燔祭之牛羊、按民世系、以匪頒之、俾獻耶和華、循摩西書所載、</verse>
				<verse number="13">炙逾越節羔循其常例、其餘牲牷、烹於釜甑鼎鑊、即頒於眾、</verse>
				<verse number="14">祭司務獻燔祭、及脂、至於薄暮、故利未人烹肉、為己亦為亞倫子孫、咸作祭司者、供其飲食。</verse>
				<verse number="15">亞薩子孫、職謳歌、立於其次循大闢、與奉王命為先見者耶土頓及亞薩、希慢所諭。司閽恆在門、故同宗利未人為之烹肉。</verse>
				<verse number="16">是日獻逾越節羔、燔祭於壇、奉事耶和華、遵王約西亞命。</verse>
				<verse number="17">以色列族守逾越節、及無酵節、歷七日。</verse>
				<verse number="18">自先知撒母耳時、迄於今日、以色列族列王、未守逾越節、若約西亞、祭司利未人、猶大 以色列二族、耶路撒冷民所守者。</verse>
				<verse number="19">約西亞十八年、守逾越節。○</verse>
				<verse number="20">約西亞既潔殿宇、埃及王尼哥往百辣河、攻迦基密、約西亞禦之。</verse>
				<verse number="21">尼哥遣使告約西亞曰、我與猶大王何與、我不攻爾、乃攻我敵、上帝命我亟行、我蒙上帝祐、爾勿攻我、恐自取戾。</verse>
				<verse number="22">尼哥傳上帝命、約西亞弗聽、微服往米吉多谷、與尼哥戰。</verse>
				<verse number="23">矢人射之、王告其僕曰、我受重傷盍扶我歸。</verse>
				<verse number="24">臣僕扶之出於所乘之車、易以次輅、載至耶路撒冷而薨、葬於列祖之墓、猶大族耶路撒冷民傷之。</verse>
				<verse number="25">耶利米緣約西亞故、作誄詞、凡謳歌男女、吟及誄詞、必言約西亞事、在以色列地、以此為常例、其事俱載誄詞中。</verse>
				<verse number="26">約西亞事實、及其善行、循耶和華律例所命、</verse>
				<verse number="27">自始及終、備載於以色列 猶大列王之紀畧。</verse>
			</chapter>
			<chapter number="36">
				<verse number="3">埃及王尼哥廢之、責民貢銀十五萬兩、金一千五百兩、</verse>
				<verse number="4">放王於埃及、立其弟以利亞金、治猶大 耶路撒冷、易名曰約雅金。</verse>
				<verse number="5">年二十有五即位、都耶路撒冷、凡十一年、行惡於上帝耶和華前。</verse>
				<verse number="6">巴比倫王尼布甲尼撒攻之、繫以鐵索、解至巴比倫、</verse>
				<verse number="7">取耶和華殿之器皿、徙至國中、置於其殿。</verse>
				<verse number="8">約雅金事實、及其所為不道、備載於以色列 猶大列王之紀畧。子約雅斤繼位、</verse>
				<verse number="9">年僅八齡即位、都耶路撒冷、凡十旬、行惡於耶和華前。</verse>
				<verse number="10">歲暮尼布甲尼撒王遣使臣、取王至巴比倫、虜耶和華殿之珍器、立約雅斤叔西底家、治猶大 耶路撒冷、</verse>
				<verse number="11">年二十有一即位、都耶路撒冷凡十一年、</verse>
				<verse number="12">行惡於上帝耶和華前、先知耶利米雖諭以耶和華命、猶不痛自怨艾、</verse>
				<verse number="13">尼布甲尼撒王使之指上帝而誓、永不離叛、王猶強項不馴、剛愎乃心、不歸以色列族之上帝耶和華、更背尼布甲尼撒王。</verse>
				<verse number="14">眾祭司長與兆民、效尤異邦、多蹈罪愆、在耶路撒冷、耶和華之殿、業已肅清、復污衊之、</verse>
				<verse number="15">其列祖之上帝耶和華、矜憫其民、視其殿為貴重、數遣使訓誨之、</verse>
				<verse number="16">彼譏上帝之使、藐視其命、侮其先知、干耶和華震怒、不復援手、</verse>
				<verse number="17">使迦勒底王至、在聖室中、戮諸壯士、凡丁男、處女、耆年、耄耋者、俱無所惜、見虜於敵。</verse>
				<verse number="18">上帝殿中、大小器皿、以及寶物、王與諸伯珍貴之器、悉徙至巴比倫、</verse>
				<verse number="19">燬上帝殿、墮耶路撒冷城焚宮室、壞珍器。</verse>
				<verse number="20">凡免殺戮者、虜至巴比倫、使為奴婢、世供服役、迨巴西國興。</verse>
				<verse number="21">於是以色列土地荒寂、若享安息、歷七十年、應耶利米所傳耶和華言、</verse>
				<verse number="22">耶和華諭耶利米之預言必應、故巴西王古列元年、耶和華感動古列之心、詔告天下、曰、</verse>
				<verse number="23">巴西王古列云、天上之上帝耶和華、以天下列國予我、命我在猶大之耶路撒冷建殿、以奉其名、爾乃遴選之民、誰欲建斯殿、則可往、望其上帝耶和華祐焉。</verse>
			</chapter>
		</book>
		<book number="15">
			<chapter number="1">
				<verse number="1">耶和華諭耶利米預言必應、故巴西國王古列元年、耶和華感古列王之心、詔告天下云、</verse>
				<verse number="2">巴西王古列曰、天上上帝耶和華、以天下列國賜我、命我在猶大之耶路撒冷建殿、以奉其名。</verse>
				<verse number="3">以色列之上帝耶和華誠為上帝、凡爾遴選之民、可往猶大之耶路撒冷、建置殿宇、願上帝祐之。</verse>
				<verse number="4">猶大人所旅之地、其地之民可助之、饋以金銀、財貨、牲牷、亦可樂輸禮物、供耶路撒冷上帝之殿。</verse>
				<verse number="5">於是猶大 便雅憫、族中最著者、與祭司利未人、及凡為上帝所感者、咸往耶路撒冷、欲建耶和華殿。</verse>
				<verse number="6">猶大人所旅之地、其人以金銀財貨、珍奇、牲牷、器皿、饋猶大人、亦樂輸禮物。</verse>
				<verse number="7">昔尼布甲尼撒在耶路撒冷、遷耶和華殿之器皿、置於己上帝之殿、</verse>
				<verse number="8">今巴西王古列、命司庫之吏密哩撻、攜器皿出、依其數、予猶大伯設巴薩、</verse>
				<verse number="9">其數如左、金盂三十、銀盂一千、刀二十九、</verse>
				<verse number="10">金巵三十、銀巵之次者四百有十、其餘器皿一千、</verse>
				<verse number="11">金銀器皿計五千四百、設巴薩自巴比倫率被虜者歸耶路撒冷時、攜此器皿。</verse>
			</chapter>
			<chapter number="2">
				<verse number="3">巴綠族、二千一百七十二人。</verse>
				<verse number="4">示法提亞族、三百七十二人。</verse>
				<verse number="5">亞喇族、七百七十五人。</verse>
				<verse number="6">巴哈摩押裔、耶書亞、及約押族、二千八百十二人。</verse>
				<verse number="7">以攔族、一千二百五十四人。</verse>
				<verse number="8">薩土族、九百四十五人。</verse>
				<verse number="9">薩改族、七百六十人。</verse>
				<verse number="10">巴尼族、六百四十二人。</verse>
				<verse number="11">比拜族、六百二十三人。</verse>
				<verse number="12">押甲族、一千二百二十二人。</verse>
				<verse number="13">亞多尼干族、六百六十六人。</verse>
				<verse number="14">必歪族、二千有五十六人。</verse>
				<verse number="15">亞丁族、四百五十四人。</verse>
				<verse number="16">希西家裔、亞特族、九十八人。</verse>
				<verse number="17">比賽族、三百二十三人。</verse>
				<verse number="18">約喇族、一百有十二人。</verse>
				<verse number="19">哈順族、二百二十三人。</verse>
				<verse number="20">吉巴族九十五人、</verse>
				<verse number="21">伯利恆民、一百二十三人、</verse>
				<verse number="22">尼陀法民。五十六人。</verse>
				<verse number="23">亞拿突民、一百二十八人。</verse>
				<verse number="24">押馬弗民、四十二人。</verse>
				<verse number="25">基烈亞琳、基非拉、比綠之民、七百四十三人。</verse>
				<verse number="26">拉馬及枷巴之民、六百二十一人。</verse>
				<verse number="27">默馬民、一百二十二人。</verse>
				<verse number="28">伯特利及埃之民、二百二十三人。</verse>
				<verse number="29">尼破之民、五十二人。</verse>
				<verse number="30">末必民、一百五十六人。</verse>
				<verse number="31">以攔亞哈之民、一千二百五十四人。</verse>
				<verse number="32">哈林之民、三百二十人。</verse>
				<verse number="33">律 哈特、阿挪之民、七百二十五人。</verse>
				<verse number="34">耶利哥之民、三百四十五人。</verse>
				<verse number="35">西拿之民、三千六百三十人。</verse>
				<verse number="36">祭司之數如左、耶書亞家、耶太亞族、九百七十三人。</verse>
				<verse number="37">音麥族、一千有五十二人。</verse>
				<verse number="38">巴述族、一千二百四十七人。</verse>
				<verse number="39">哈林族、一千有十七人。</verse>
				<verse number="40">利未人之數如左、何他威子耶書亞及甲滅族、七十四人。</verse>
				<verse number="41">謳歌之數如左、亞薩族、一百二十八人。</verse>
				<verse number="42">司閽者之數如左、沙龍、亞特、達門、亞谷、哈底大、說拜諸族、共一百三十九人。</verse>
				<verse number="43">殿中奔走者、其數如左、西哈、哈蘇巴、答僕、</verse>
				<verse number="44">其綠、西亞、巴頓、</verse>
				<verse number="45">利巴拿、哈迦巴、亞谷、</verse>
				<verse number="46">哈甲、薩買、哈難、</verse>
				<verse number="47">吉特、迦哈、利亞雅、</verse>
				<verse number="48">哩汛、尼哥大、迦散、</verse>
				<verse number="49">烏撒、巴西亞、比賽。</verse>
				<verse number="50">押拿、米戶寧、尼埔心、</verse>
				<verse number="51">八不、哈古巴、哈忽、</verse>
				<verse number="52">八綠、米希大、哈沙、</verse>
				<verse number="53">八谷、西西喇、他馬。</verse>
				<verse number="54">尼邪、哈底巴、以上所載咸有子孫。</verse>
				<verse number="55">所羅門僕從之名如左、瑣太、瑣比列、比路大、</verse>
				<verse number="56">雅拉、達君、吉特、</verse>
				<verse number="57">示法提亞、哈的、破基勒、西巴音、亞米、以上所載、咸有子孫。</verse>
				<verse number="58">殿中奔走之人、及所羅門僕從之後、其裔計三百九十二人。</verse>
				<verse number="59">亦有數人自特米拉、特哈薩、基錄、押但、音麥而至、不知譜系、或屬以色列族否、</verse>
				<verse number="60">即地來雅、多比、尼哥大諸族、共六百五十二人。</verse>
				<verse number="61">祭司同宗、有哈巴雅、哥士、巴西來之族。巴西來娶基列人巴西來之女孫、因以巴西來之名名己。</verse>
				<verse number="62">此三家之後、其名考之譜系不得、故人以為不潔、不許為祭司。</verse>
				<verse number="63">牧伯曰、所獻之物、彼不可食、越至於後有祭司興、能別烏陵土明言可食則可食。</verse>
				<verse number="64">會眾計四萬二千三百六十人。</verse>
				<verse number="65">其僕婢七千三百三十七人、中有男女謳歌者二百人。</verse>
				<verse number="66">馬七百三十六、騾二百四十五、</verse>
				<verse number="67">駝四百三十五、驢六千七百二十。</verse>
				<verse number="68">族中最著者、至耶路撒冷、樂輸禮物、修葺耶和華上帝之殿、</verse>
				<verse number="69">量力納庫、以畀百工、金三十六萬六千兩、銀二十五萬兩、祭司之衣百襲。</verse>
				<verse number="70">於是祭司利未人、謳歌者、司閽者、殿中奔走者、與以色列眾、居其故邑。</verse>
			</chapter>
			<chapter number="3">
				<verse number="1">七月將屆、以色列族、自諸邑至耶路撒冷、咸集惟一心。</verse>
				<verse number="2">約薩撻子耶書亞及其同宗、咸為祭司、暨撒拉鐵子所羅把伯、及其同宗、築以色列族上帝之壇、燔祭於上、遵上帝僕摩西之律例、</verse>
				<verse number="3">雖懼鄰國、仍立祭壇於其地、朝夕獻燔、奉事耶和華。</verse>
				<verse number="4">守張幕節、循例獻燔、日供祭品、依其物數。</verse>
				<verse number="5">後於月朔、及耶和華所定之節期、恆獻燔祭、外此凡有樂輸禮物、奉事耶和華者亦獻之。</verse>
				<verse number="6">七月朔始獻燔祭、惟耶和華殿基猶未築。</verse>
				<verse number="7">畀金於木工石工、畀餱糧油膏與西頓 推羅人、使運柏香木、自利巴嫩至約帕海濱、循巴西王古列之諭。</verse>
				<verse number="8">至耶路撒冷、詣上帝殿所之二年二月、撒拉鐵子所羅把伯、約薩撻子耶書亞、及所餘同宗祭司利未人、與被虜而歸之眾、肇造耶和華殿、使利未人、自二十歲以上、督建殿之百工。</verse>
				<verse number="9">耶書亞及其子弟甲滅族、猶大族、希拿達族、與其同宗利未人、治理建殿之百工。</verse>
				<verse number="10">版築者築殿基時、耶書亞使祭司、禮服執角、利未人亞薩族敲鈸頌讚耶和華、遵以色列王大闢之命、</verse>
				<verse number="11">耶和華無不善、恆懷矜憫、祐以色列族、故更唱迭和、謳歌頌讚、眾見耶和華殿基已成、則大聲歡呼、頌讚耶和華。</verse>
				<verse number="12">有數祭司、利未人、及族中最著者、耆年之士、曾見古昔之殿、今見人置斯殿基、大聲哭泣者有人、欣然歡呼者有人。</verse>
				<verse number="13">民大聲號呼、遙聞其音、故哭泣與歡呼之聲、一時不能辨。</verse>
			</chapter>
			<chapter number="4">
				<verse number="1">猶大 便雅憫二族之敵、聞被虜者歸而建殿、奉事以色列族之上帝耶和華、</verse>
				<verse number="2">則詣所羅把伯、與族中最著者、曰、我宗事爾之上帝、與爾無異、自亞述王以撒哈頓、使我至此迄今、祭司匪懈、故欲與爾同建斯殿。</verse>
				<verse number="3">所羅把伯、耶書亞、與以色列族中最著者曰、巴西王古列、命我儕建殿奉事以色列族之上帝耶和華、故我當獨建之、爾曹勿與、</verse>
				<verse number="4">敵國於猶大族建殿時則阻之、使畏難而止。</verse>
				<verse number="5">巴西王古列在位之日、至巴西王大利烏即位之年、敵國之民賄通議士、以敗其成。</verse>
				<verse number="6">亞哈隨魯即位之時、敵人赴愬於王、訟猶大族耶路撒冷民。</verse>
				<verse number="7">亞達泄西年間、必蘭、密哩撻、大別、與其黨、上表告耶路撒冷民、於巴西王亞達泄西、表用亞蘭方言、亞蘭文字。</verse>
				<verse number="11">群奉表於亞達泄西王、其畧曰、百辣河西之臣民奏王、</verse>
				<verse number="12">有猶大人、自王畿至耶路撒冷、建置邑城。築基立垣、其城素為群醜淵藪、</verse>
				<verse number="13">若許其創建城邑、其後民不納稅輸餉、國帑日虧。</verse>
				<verse number="14">臣食君祿、見民凌上、不敢不言、故遣人奏王、</verse>
				<verse number="15">請稽先王典籍、則可燭其奸、斯邑之民、亂國犯上、自古迄今、多萃叛黨、故見翦滅。</verse>
				<verse number="16">今敢直陳於王、如此邑復建、城垣復築、則河西之地、不復為王有矣。</verse>
				<verse number="17">王諭方伯哩宏、繕寫伸帥、與其同儕、居撒馬利亞、及河西餘民、曰、願爾眾綏安。</verse>
				<verse number="18">爾所陳之表、誦於我前。</verse>
				<verse number="19">我命人考稽、悉知彼邑、自古迄今、作亂叛王。</verse>
				<verse number="20">維昔英主、都耶路撒冷、撫有河西四境、餉稅所入、盡歸諸己。</verse>
				<verse number="21">今當宣播我命、止諸工作、不建邑垣、俟我再頒斯諭。</verse>
				<verse number="22">免虧國帑、毋方我命、欽哉。</verse>
				<verse number="23">哩宏、伸帥、與其同儕、誦王之詔、急往耶路撒冷、強使猶大人止其工作。</verse>
				<verse number="24">於是耶路撒冷、建殿之事以寢、逮乎巴西王大利烏二年。</verse>
			</chapter>
			<chapter number="5">
				<verse number="1">先知哈基、易多孫撒加利亞、感於神、以上帝命傳於猶大族耶路撒冷民。</verse>
				<verse number="2">撒拉鐵子所羅把伯、約薩撻子耶書亞、肇興工作、建殿於耶路撒冷、上帝之先知勗之。</verse>
				<verse number="3">河西牧伯達乃、示達薄乃、爰及同儕、問曰、建殿築垣、伊誰所命。</verse>
				<verse number="4">又曰、作此殿者、其名伊何。</verse>
				<verse number="5">上帝垂顧猶大長老、不止工作、及民奏大利烏也、乃以王諭示之。</verse>
				<verse number="8">茲我奏王、我往猶大、詣至尊上帝殿、見人用巨石材木、以築墻垣、工師迅作、其事亨通。</verse>
				<verse number="9">我儕問長老曰、建斯室、築斯垣、伊誰所命。</verse>
				<verse number="10">又問首事之人、欲錄其名以奏王。</verse>
				<verse number="11">彼曰、上帝乃天地之主、我儕為其僕、欲復為之建殿、昔以色列族英主、建殿於此。</verse>
				<verse number="12">我列祖干天上上帝之怒、故上帝使迦勒底人、巴比倫王、尼布甲尼撒、擊之、毀斯殿、虜斯民、至巴比倫。</verse>
				<verse number="13">巴比倫王古列元年、頒詔天下、使復建上帝殿。</verse>
				<verse number="14">尼布甲尼撒所遷金銀器皿、自耶路撒冷上帝殿、至巴比倫殿古列王取之、以畀所立之牧伯設巴薩、</verse>
				<verse number="15">使攜至耶路撒冷、建上帝殿於其所。</verse>
				<verse number="16">設巴薩至耶路撒冷、建置殿基、迄今人建斯殿、猶未告成。</verse>
				<verse number="17">今請王稽巴比倫國庫、可有古列王降詔、使復建耶路撒冷上帝之殿、否亦請王降詔示我。</verse>
			</chapter>
			<chapter number="6">
				<verse number="1">大利烏王頒詔、使稽巴比倫庫所藏之籍。</verse>
				<verse number="2">在米太州、押米大宮得籍、</verse>
				<verse number="3">上載古列王元年、降詔、詔曰、咨爾有眾、可於耶路撒冷建殿、奉事上帝、獻祭之所、宜基深址固、所建室高廣各六丈。</verse>
				<verse number="4">以大石三行、材木一行、所費則取諸國帑。</verse>
				<verse number="5">昔尼布甲尼撒、取上帝殿中金銀器皿、自耶路撒冷、遷於巴比倫、茲可復攜之、置上帝殿、仍歸其所、云云、</verse>
				<verse number="6">爰命河西牧伯達乃、示達薄乃、及其同儔、亞八薩人、宜自謹恪、</verse>
				<verse number="7">人建上帝殿、勿行沮尼。猶大方伯、以及長老、建殿於其所、許之可也。</verse>
				<verse number="8">申命收河西餉稅、於其中取金、予猶大族長老、使建上帝殿、俾興作無所窒礙。</verse>
				<verse number="9">彼宜用犢、牡綿羊、綿羊羔、為燔祭、奉事天上上帝、亦用麥鹽油酒、應耶路撒冷祭司所求、爾必供給、日恆不絕。</verse>
				<verse number="10">俾得獻祭、奉事天上上帝、取其馨香、為王及王子祈禱。</verse>
				<verse number="11">我頒詔天下、如違我命、則取其室之梁木立之、懸其人於上、以其室為厠。</verse>
				<verse number="12">昔上帝簡是殿、為籲厥名之所、或君或民、欲廢斯命、毀耶路撒冷之殿、願上帝加以翦滅、我降是詔、速行勿緩。</verse>
				<verse number="13">於是河西牧伯達乃、示達薄乃、爰及同儕、遵大利烏王所命、弗敢濡滯。</verse>
				<verse number="14">猶大長老、聽先知哈基、易多孫撒加利亞、感神之言、遂建殿宇、無不亨通、遵以色列族上帝、及巴西王古列、大利烏、亞達泄西之命、迨竣厥工。</verse>
				<verse number="15">大利烏王六年、亞達月、三日、殿宇告成。</verse>
				<verse number="16">以色列族、祭司、利未人、被虜而歸者、歡然欣喜、告成厥殿。</verse>
				<verse number="17">獻犢一百、牡綿羊二百、綿羊羔四百、為落成獻祭、以色列支派十二、故獻牡山羊、亦如其數、為眾贖罪。</verse>
				<verse number="18">俾祭司利未人、循其班列、在耶路撒冷、奉事上帝、遵摩西之書所載。</verse>
				<verse number="19">正月十四日、被虜而歸之眾、守逾越節、</verse>
				<verse number="20">祭司利未人俱潔其身、為己及被虜而歸者、宰逾越節羔。</verse>
				<verse number="21">凡以色列族、被虜而歸之眾、及異邦人、凡去污衊、欲崇以色列族之上帝耶和華者、俱食逾越節羔、</verse>
				<verse number="22">蓋耶和華感亞述王心、使助建以色列族上帝之殿、故歡然守無酵節、凡歷七日。</verse>
			</chapter>
			<chapter number="7">
				<verse number="1">巴西王亞達泄西時、有以士喇 以士喇父西勑亞、西勑亞父亞薩哩亞、亞薩哩亞父希勒家、</verse>
				<verse number="2">希勒家、父沙龍、沙龍父撒督、撒督父亞希突、</verse>
				<verse number="3">亞希突父暗哩、暗哩父亞薩哩亞、亞薩哩亞父米喇約、</verse>
				<verse number="4">米喇約父西喇希、西喇希父烏西、烏西父布其、</verse>
				<verse number="5">布其父亞庇書、亞庇書父非尼哈、非尼哈父以利亞撒、以利亞撒父祭司長亞倫、</verse>
				<verse number="10">以士喇克誠厥心、學耶和華律例、謹恪遵行、以法度禮儀、示以色列族。</verse>
				<verse number="11">耶和華以誡命法度賜於以色列族、選士祭司以士喇能洞明之、亞達泄西王乃頒以明詔、曰、</verse>
				<verse number="12">諸王之王、亞達泄西告選士祭司以士喇、能明天上上帝之律例者、願爾享厥綏安、</verse>
				<verse number="13">我國中以色列眾、祭司、利未人、欲往耶路撒冷者、許與爾偕、</verse>
				<verse number="14">因爾素明上帝之律例、故我謀於言官七人、遣爾往猶大、耶路撒冷、以察斯民、果克守之否、</verse>
				<verse number="15">耶路撒冷為籲以色列族上帝之所、我與言官、樂輸金銀、爾可運之至彼。</verse>
				<verse number="16">凡在巴比倫國、億兆、祭司、樂輸金銀、欲供耶路撒冷殿中之所需、奉事上帝。</verse>
				<verse number="17">爾可以之市犢、牡綿羊、綿羊羔、及所用禮物、灌奠之酒、獻於耶路撒冷上帝之壇。</verse>
				<verse number="18">所餘金銀、任爾與同儕之所欲為、惟遵爾上帝命。</verse>
				<verse number="19">所錫器皿、供役於上帝殿者、爾必賚至耶路撒冷、奉於上帝前。</verse>
				<verse number="20">若上帝殿復有所需、則可取諸國帑。</verse>
				<verse number="21">選士祭司以士喇、習天上上帝之律例、我今降詔、命河西府庫諸司、凡其所欲、必供給毋怠。</verse>
				<verse number="22">即彼欲銀十五萬兩、麥六千斗、酒油各六千斤、鹽不計數、爾亦必予之。</verse>
				<verse number="23">天上上帝所命、奉事於殿中者、必黽勉遵行、則我國家可不世遘其災。</verse>
				<verse number="24">我命祭司、利未人、謳歌者、司閽者、殿中奔走者、俱蠲其餉稅。</verse>
				<verse number="25">命爾以士喇、憑上帝所賦之智、凡洞悉上帝律例者、簡為士師、鞫河西之民、其未悉者、爾訓迪之。</verse>
				<verse number="26">凡不遵上帝律例、及我敕命者、當服厥刑、或殛、或竄、或籍其家、或囚於獄。</verse>
				<verse number="27">以士喇曰、當頌讚列祖之上帝耶和華、感動王心、修葺耶路撒冷之殿、</verse>
				<verse number="28">俾我得沾王恩、言官群伯之惠、既蒙上帝祐、我志孔強、集以色列族中最著者、與我偕往。</verse>
			</chapter>
			<chapter number="8">
				<verse number="1">亞達泄西王時、族中最著者、與其同宗、離巴比倫偕我遄征、其數臚列於左。</verse>
				<verse number="2">非尼哈族革順、以大馬族但以理、大闢族哈突、</verse>
				<verse number="3">巴綠族示迦尼子撒加利亞、與其同宗、計丁男百五十人。</verse>
				<verse number="4">巴哈摩押族、西喇希子、以利阿乃、與諸丁男、二百人。</verse>
				<verse number="5">示迦尼族、雅哈悉子、與諸丁男、三百人。</verse>
				<verse number="6">亞丁族、約拿單子以別、與諸丁男、五十人。</verse>
				<verse number="7">以攔族、亞大利子耶賽亞、與諸丁男、七十人。</verse>
				<verse number="8">示法提亞族、米加勒子西巴地、與諸丁男、八十人。</verse>
				<verse number="9">約押族、耶歇子阿巴底、與諸丁男、二百十八人。</verse>
				<verse number="10">示羅密族、約示比子、與諸丁男、百有六十人。</verse>
				<verse number="11">比拜族、比拜子、撒加利亞、與諸丁男、二十八人。</verse>
				<verse number="12">押甲族、哈甲但子約哈難與諸丁男、百有十人。</verse>
				<verse number="13">亞多尼干族、所遺者以利非勒、耶葉、示罵雅、與諸丁男、六十人。</verse>
				<verse number="14">必歪族、烏太撒不、與諸丁男、七十人。</verse>
				<verse number="15">我以士喇於亞哈瓦河濱、招集斯眾、在彼旅幕中、凡三日、大閱庶民、稽察祭司、於其中不見利未人。</verse>
				<verse number="16">乃召以列撒、亞列、示罵雅、利拿單、雅立、利拿單、拿單、撒加利亞、米書闌、皆名著族中、及哲人約雅立、利拿單。</verse>
				<verse number="17">遣之至加西巴、見民長易多、告之、又告其同宗、殿中奔走者、當令人至此、可於上帝殿、供其職司。</verse>
				<verse number="18">蒙我上帝之佑、於以色列族、利未家、抹利裔中、得聰慧者一人、亦得示哩比、與其子弟十八人。</verse>
				<verse number="19">哈沙庇、米喇哩族之耶賽亞、與其子弟二十人。</verse>
				<verse number="20">昔大闢與群伯、使人在殿中、供奔走、輔翼利未人、今得二百二十人、其名載在方策、</verse>
				<verse number="21">我在亞哈瓦河濱、俾眾禁食、在我上帝前、痛自怨艾、望我儕及子女、與凡所有、俱得坦途。</verse>
				<verse number="22">昔我告王曰、凡宗事我上帝者、必蒙其祐、棄之者必干其怒、今若求王、以騎兵步卒賜我禦敵、則我必深以為恥。</verse>
				<verse number="23">故我禁食、求我上帝、蒙其應許。</verse>
				<verse number="24">時我簡祭司諸長十二人、即示哩比、哈沙庇、及其同儕十人。</verse>
				<verse number="25">以王與言官、群伯、以色列眾所輸之金銀器皿、供我上帝殿、權衡其數。</verse>
				<verse number="26">得銀九十七萬五千兩、金銀器皿、各十五萬兩。</verse>
				<verse number="27">金盂二十、重六千兩、銅盂二、其色光華、可比兼金。</verse>
				<verse number="28">我告祭司曰、爾潔己奉事耶和華、金銀器皿為人樂輸、奉事我列祖之上帝耶和華、亦視為潔。</verse>
				<verse number="29">爾當恪守、迨於耶路撒冷、耶和華殿中、祭司諸長、利未人、以色列族中最著者前、再權衡之。</verse>
				<verse number="30">祭司利未人收金銀器皿、運至耶路撒冷、入上帝殿、</verse>
				<verse number="31">正月十二日、我離亞哈瓦河濱、欲往耶路撒冷、上帝祐我、援我於敵、乃途間伏兵。</verse>
				<verse number="32">遂至耶路撒冷、寓彼三日、</verse>
				<verse number="33">越至四日、在上帝殿中、祭司烏利亞子米哩末、非尼哈子以利亞撒及利未人耶書亞子約撒八、品內子挪亞底、權衡金銀器皿、</verse>
				<verse number="34">登其數於册、</verse>
				<verse number="35">被虜者歸故土、為以色列眾獻祭、奉事上帝耶和華、牛十二、牡綿羊九十六、綿羊羔七十七、俱燔以祭、牡山羊十二、以贖罪。</verse>
				<verse number="36">布王詔於王臣及河西諸伯、遂助民供殿中之所需。</verse>
			</chapter>
			<chapter number="9">
				<verse number="1">嗣後民長就我曰、斯土之民、迦南人、赫人、比哩洗人、耶布士人、亞捫人、摩押人、埃及人、亞摩哩人、俱作不善、以色列族眾、祭司、及利未人、與居與處、則清濁不判。</verse>
				<verse number="2">成聖之民、與斯土之人雜處、娶其女為妻為媳、民長牧伯、先犯此罪。</verse>
				<verse number="3">我聞之不禁裂裳衣、拔鬚髮、愕然而坐、</verse>
				<verse number="6">曰、我上帝歟、予覺赧然、不敢仰視、蓋我眾罪惡滔天、幾至滅頂。</verse>
				<verse number="7">自列祖之時、迄於今日、世濟其惡、因此我與我王、祭司、敗於列國之王、為其殺戮、劫掠攘奪、蒙恥忍辱、今日之事為證。</verse>
				<verse number="8">今我上帝耶和華暫施其恩、拯我遺民、使恆居聖所、錫我寵光、不為人奴、保我生命、</verse>
				<verse number="9">昔我為人服役、蒙上帝不棄、使巴西王矜憫我、賜復振興、能建上帝殿、見其傾圯、重加修葺、築垣於猶大及耶路撒冷。</verse>
				<verse number="10">我上帝歟、方命之罪、我不敢諉、</verse>
				<verse number="11">昔爾命臣諸先知告我云、爾所欲據之地甚不潔、因斯民作不善、四境皆然、以此污衊。</verse>
				<verse number="12">爾女不得適其子、爾子不得娶其女、勿與之和好、勿助其獲利、則可強盛、享其土產、世為恆業。</verse>
				<verse number="13">我之上帝與、我罪大惡重、故罹災害、爾雖加刑、猶不及其罪、反援手以拯我、</verse>
				<verse number="14">今我若違上帝命、與斯土之民通嫁娶、行不善、必干爾震怒、翦滅我儕、靡有孑遺。</verse>
				<verse number="15">以色列族之上帝耶和華歟、爾無不義、我眾有過、不敢推諉、然我儕得救、至今生存、可以為證。</verse>
			</chapter>
			<chapter number="10">
				<verse number="1">以士喇祈禱上帝、涕泣陳過、俯伏殿前、以色列族男女和會、爰及孩提、皆大哭。</verse>
				<verse number="2">以攔族、耶歇子示迦尼曰、我與異邦之民通嫁娶、實違上帝命、然以色列族、雖有是行、猶可冀其赦宥。</verse>
				<verse number="3">今指上帝而誓、凡娶於異邦者、必出其妻、與其所生、從我主及畏上帝者之言、循例而行。</verse>
				<verse number="4">爾當理此事、強厥志、我為扶翼。</verse>
				<verse number="5">以士喇使祭司諸長、利未人、以色列眾發誓、必從此言、眾乃發誓。</verse>
				<verse number="6">以士喇離殿、入以利亞實子約哈難室、見被虜而歸之眾、干犯罪戾、中心殷憂、不食不飲。</verse>
				<verse number="7">普告猶大 耶路撒冷、被虜而歸者、使咸會於都城、</verse>
				<verse number="8">凡不聽諸伯長老命、三日不至者、籍沒所有、驅於會外。</verse>
				<verse number="9">越三日、即九月二十日、猶大 便雅憫眾、咸至耶路撒冷、坐於殿前之衢、緣犯罪愆、天降霪雨、莫不戰慄。</verse>
				<verse number="10">祭司以士喇普告於眾、曰、爾曹娶於異邦、以色列族之罪愆、因此愈增、</verse>
				<verse number="11">故當於列祖之上帝耶和華前、自陳過失、遵從其命、絕斯土之民、去異邦之女、</verse>
				<verse number="12">會眾大聲對曰、所言必行。</verse>
				<verse number="13">時霖雨滂沛、不能立於外、犯法者甚眾、一二日間、難以遍察。</verse>
				<verse number="14">諸會長居其次、凡諸邑娶於異邦者、偕其長老士師、屆期咸至、迨此事考覈既明、則上帝之震怒可息。</verse>
				<verse number="15">亞撒黑子約拿單、特瓦子雅哈謝、剖晰此事、米書闌及利未人、沙比太佐理。</verse>
				<verse number="16">被虜而歸者、遵言而行、祭司以士喇與族中最著者、按其世系、名數、於十月朔、稽察此事。</verse>
				<verse number="17">正月朔、凡娶於異邦者、悉考覈而出之。</verse>
				<verse number="18">祭司諸子、娶於異邦者、臚列於左、約薩撻子耶書亞之子弟、馬西雅、以列撒、雅立、其大利、</verse>
				<verse number="19">皆執手為盟、許出其妻、既負罪戾、獻牡綿羊為贖罪祭、</verse>
				<verse number="20">又有音麥族、哈拿尼、西巴地、</verse>
				<verse number="21">哈林族、馬西雅、以利亞、示罵雅、耶歇、烏西亞、</verse>
				<verse number="22">巴述族、以利阿乃、馬西雅、以實馬利、拿但業、約撒八、以利亞薩。</verse>
				<verse number="23">利未人、約撒八、示每、其拉雅、又名其利大、庇大希、猶大、以列撒。</verse>
				<verse number="24">謳歌者、以利亞實、司閽者沙龍、提臉、烏利。</verse>
				<verse number="25">以色列人、巴綠族喇米、耶西亞、馬其亞、米亞民、以利亞撒、馬其亞、庇拿雅、</verse>
				<verse number="26">以攔族、馬大尼、撒加利亞、耶歇、押底、耶哩末、以利亞。</verse>
				<verse number="27">薩土族、以利阿乃、以利亞實、馬大尼、耶哩末、薩八、亞西撒。</verse>
				<verse number="28">比拜族、約哈難、哈拿尼、薩排、押賴。</verse>
				<verse number="29">巴尼族、米書闌、馬鹿、亞大雅、雅述、示押、喇末。</verse>
				<verse number="30">巴哈摩押族、押拿、基喇、庇拿雅、馬西雅、馬大尼、庇撒列、品內、馬拿西、</verse>
				<verse number="31">哈林族、以列撒、益示亞、馬其亞、示罵雅、西面、</verse>
				<verse number="32">便雅憫、馬鹿、示馬利。</verse>
				<verse number="33">哈順族、馬地乃、馬達他、撒八、以利法列、耶哩買、馬拿西、示每。</verse>
				<verse number="34">巴尼族、馬泰、暗蘭、烏益、</verse>
				<verse number="35">庇拿雅、比底雅、基祿、</verse>
				<verse number="36">瓦尼亞、米哩末、以利亞實、</verse>
				<verse number="37">馬大尼、馬地乃、雅掃、</verse>
				<verse number="38">巴尼、品內、示每、</verse>
				<verse number="39">示利米、拿單、亞大雅、</verse>
				<verse number="40">馬拿底拜、沙賽、沙賴、</verse>
				<verse number="41">亞薩利、示利米、沙馬哩、</verse>
				<verse number="42">沙龍、暗哩、約瑟、</verse>
				<verse number="43">尼破族、耶葉、馬得底、撒八、西比拿、雅道、約耳、庇拿雅、</verse>
				<verse number="44">以上所載、俱娶於異邦、亦有生育子女者。</verse>
			</chapter>
		</book>
		<book number="16">
			<chapter number="1">
				<verse number="1">哈迦利子尼希米、著述如左、亞達泄西王二十年、其士流月、我在書山宮、</verse>
				<verse number="2">我同宗哈拿尼與猶大數人、或來就見、我問之曰、猶大人被虜而歸者安否、耶路撒冷之事若何。</verse>
				<verse number="3">彼曰、猶大人被虜而歸者、遭難受辱、耶路撒冷城堞仍墮、邑門仍燬、</verse>
				<verse number="4">我聞之、深以為憂、坐而哭泣、數日飲食俱廢。祈禱天上上帝、</verse>
				<verse number="5">曰、天上之主耶和華、巨能可畏之上帝、凡敬愛爾、守爾誡者、爾矜憫之、踐爾前言、</verse>
				<verse number="6">我為爾僕、晨夕祈禱、求爾施恩於眾僕、以色列族願爾垂顧、冀爾俯聞、我與室人、及以色列族多獲罪愆、今於爾前、自言己過、</verse>
				<verse number="7">我嘗違逆獲罪於爾、爾所諭爾僕摩西之禁令禮儀法度、未嘗恪守、</verse>
				<verse number="8">昔</verse>
				<verse number="9">爾諭僕摩西云、若民犯罪、必散於列邦、如其翻然悔改、遵我誡命、雖被逐至天涯、我必由彼安集之、使復歸所簡之地、為籲我名之所、請爾毋忘斯言焉、</verse>
				<verse number="10">斯民也、皆爾僕從、爾以巨能大力拯之、</verse>
				<verse number="11">今求耶和華垂聽爾僕、及夤畏爾者所祈、使我今日亨通、沾恩於王、當是時我為王酒正。</verse>
			</chapter>
			<chapter number="2">
				<verse number="1">亞達泄西王二十年、尼散月、我晉酒於王、前此我侍王側、未有憂色、</verse>
				<verse number="2">王問曰、爾不患疾、何以不豫色、必爾中心憤懣。是時我甚恐、</verse>
				<verse number="3">奏王曰、願王千歲、我之故城、先人之兆在焉、迄今土地荒蕪、邑門已燬、焉得不憂。</verse>
				<verse number="4">王曰、爾有何求。我則心禱天上之上帝、</verse>
				<verse number="5">遂告王曰、如王樂施恩於我、請遣臣僕、至猶大地祖墓之邑、俾我得以復建。</verse>
				<verse number="6">是時王后坐於側、王問我曰、往返將幾日。我定厥期、王乃遣我。</verse>
				<verse number="7">我又告王曰、請王以詔頒我、命河西諸伯途間資我、至猶大。</verse>
				<verse number="8">亦請王降詔於虞人亞薩、使彼賜我材木、可建城門、築垣墉、與我所居之室、蒙上帝祐、王允所祈。</verse>
				<verse number="9">王使武士長驍騎護我、我至河西、布王詔於諸伯。</verse>
				<verse number="10">和倫人撒八拉、亞捫人曾為僕人之多比、聞有人撫綏以色列族、則懷殷憂。</verse>
				<verse number="11">我至耶路撒冷、居三日。</verse>
				<verse number="12">上帝感我、使重建耶路撒冷、我有是志、未嘗告人、夤夜率數人、獨乘一騎而往。</verse>
				<verse number="13">由谷門出、近蛇井、至糞門、見耶路撒冷、城垣已墮、邑門已燬。</verse>
				<verse number="14">遂至泉門、及王沼、道崩塞、騎不得過、</verse>
				<verse number="15">乃自溪而上觀城、復入谷門而歸。</verse>
				<verse number="16">我往何所、我為何事、諸伯不知、我亦不告猶大人、祭司、世職、諸伯、工匠。</verse>
				<verse number="17">惟謂之曰、耶路撒冷、其地荒蕪、其門被燬、遭此蹂躪、爾所目擊、不如重築城垣、毋為人姍笑。</verse>
				<verse number="18">我更以上帝眷祐、國王降詔之事、告之、彼曰、願建邑垣。於是眾志已堅、為此善事。</verse>
				<verse number="19">和倫人、撒八拉、亞捫人曾為僕人之多比、亞喇伯人基善聞之、則姍笑。藐視我曰、爾所為者何事、豈將謀叛與。</verse>
				<verse number="20">我曰、天上上帝祐我、我為其臣僕、將建邑垣、爾曹在耶路撒冷、無斯土之業、而名不登諸册。</verse>
			</chapter>
			<chapter number="3">
				<verse number="1">祭司長以利亞實、與其同宗祭司、建羊門、告竣、遂置扉、亦建邑垣、延及米亞、哈拿業之戍樓、次第告成。</verse>
				<verse number="2">其次耶利哥人建垣、其次音利子撒刻建垣。</verse>
				<verse number="3">哈西拿眾子建魚門、立柱置扉、鎖楗俱備。</verse>
				<verse number="4">其次哥士孫、烏利亞子、米理末修葺、其次米示薩別孫、比哩家子、米書闌修葺。其次巴拿子、撒督修葺。</verse>
				<verse number="5">其次提哥亞人修葺、然其世職不用力服勞上主之事。</verse>
				<verse number="6">巴西亞子耶何耶大、比所太子米書闌修葺舊門、立柱置扉、鎖楗俱備。</verse>
				<verse number="7">其次基遍人米拉底、米崙人雅墩、與河西方伯所轄之基遍、密士巴人修葺。</verse>
				<verse number="8">其次金工哈海雅子烏泄修葺。其次製藥者之子哈拿尼亞修葺、惟廣城之地不與焉。</verse>
				<verse number="9">其次治理耶路撒冷之半者、戶耳子哩巴雅修葺。</verse>
				<verse number="10">其次哈路抹子耶底亞修葺、其室相對之所。其次哈沙尼子哈突修葺。</verse>
				<verse number="11">哈林子馬其亞、巴哈摩押子哈述修葺一方、及爐前戍樓。</verse>
				<verse number="12">其次哈羅黑子沙龍、及其女修葺。治理耶路撒冷之半者、即斯人也。</verse>
				<verse number="13">哈嫩及撒挪亞居民修葺谷門、建門立柱、置扉、鎖楗俱備、亦建垣百丈、爰及糞門。</verse>
				<verse number="14">哩甲子馬其亞、治理伯哈西琳者、修葺糞門、置扉、鎖楗俱備。</verse>
				<verse number="15">治理密士巴之半者、谷何西子沙龍、建泉門、作蓋於門上以蔽之、置扉鎖楗俱備。王圃之側、西羅亞沼濱建垣、及大闢邑之階。</verse>
				<verse number="16">其次治理伯夙之半者、押僕子尼希米修葺、大闢墓相對之所、及王之沼、傑士之室。</verse>
				<verse number="17">其次利未人、巴尼子哩宏修葺。其次治理枝拉之半者、哈沙庇修葺、近其所居之地。</verse>
				<verse number="18">其次治理枝拉之半者、希拿達子巴歪修葺。哈沙庇其宗人也。</verse>
				<verse number="19">其次治理密士巴者、耶書亞子以察修葺、近邑隅、藏甲之所。</verse>
				<verse number="20">其次薩排子巴錄竭力修葺。自邑隅至祭司長以利亞實門前。</verse>
				<verse number="21">其次哥士孫、烏利亞子、米哩末修葺、自以利亞實門前、至其室隅。</verse>
				<verse number="22">其次祭司居於平原者、修葺。</verse>
				<verse number="23">其次便雅憫、哈述、於其室前、修葺。其次亞難尼孫、馬西雅子、亞薩哩亞、近其室、修葺。</verse>
				<verse number="24">其次希拿達子品內、自亞薩哩亞之室、延及邑隅修葺。</verse>
				<verse number="25">烏賽子巴拉修葺邑隅之前、附王高宮之戍樓、近於狴犴。其次巴綠子比太亞修葺。</verse>
				<verse number="26">居於山岡、殿中奔走者、修葺邑東水門、附於戍樓。</verse>
				<verse number="27">其次提哥亞人、修葺大戍樓前、及山岡之垣。</verse>
				<verse number="28">祭司、自馬門而上、各在其室前修葺。</verse>
				<verse number="29">其次音麥子撒督、在其室前修葺、其次司東門者、示迦尼子、示罵雅修葺。</verse>
				<verse number="30">其次示利米子、哈拿尼亞、及薩拉第六子哈嫩修葺、其次比哩家子米書闌、在其室前修葺。</verse>
				<verse number="31">其次金工之子、馬其亞修葺城垣、延至商賈貿易、及殿中奔走者之所、又至默甲門、及邑隅。</verse>
				<verse number="32">金工與商賈、修葺自羊門至邑隅。</verse>
			</chapter>
			<chapter number="4">
				<verse number="1">撒八拉聞我儕築垣、怒甚、訕謗猶大人、</verse>
				<verse number="2">告其同宗及撒馬利亞軍旅、曰、此荏弱之猶大人何為、斯邑既燬、盡成瓦礫、彼乃欲復興工作、立竣厥工乎。吾儕豈容其建城獻祭哉。</verse>
				<verse number="3">亞捫人多比侍立、曰、彼所築之石墻、即狐登之亦圮。</verse>
				<verse number="4">我禱曰、我為人藐視、望上帝鑒察、願彼之凌辱人者、反以自受、見虜於異邦、遭其虐遇。</verse>
				<verse number="5">勿宥其過、勿赦其罪、蓋彼故令版築者中心忿怒。</verse>
				<verse number="6">我儕建邑垣、使相連接、其功已半、乃民一心於斯故也。</verse>
				<verse number="7">撒八拉、多比、及亞喇伯人、亞捫人、亞實突人、聞耶路撒冷民建邑垣、修損缺、則怒甚、</verse>
				<verse number="8">謀攻耶路撒冷、阻其工作。</verse>
				<verse number="9">我儕禱告上帝、晨夕設備。</verse>
				<verse number="10">猶大人曰、瓦礫尚多、負荷乏力、不能築垣。</verse>
				<verse number="11">敵意將乘其不備、突入其中、殺之、使工作悉止。</verse>
				<verse number="12">鄰敵之猶大人、數告我曰、敵必四面而至。</verse>
				<verse number="13">我則令民、各率家人、執弓刀、持戈矛、立於墻下隙地。</verse>
				<verse number="14">我簡閱之、遂告世職、諸伯、及餘民、曰、主至大可畏、爾當念之、毋恐懼、實為爾妻孥兄弟家室、而有是役、</verse>
				<verse number="15">敵聞謀已洩、為上帝所破、乃不攻我、我復興工築垣。</verse>
				<verse number="18">版築者腰各懸劍、吹角者立於我側。</verse>
				<verse number="19">我告世職、諸伯、及餘民曰、工鉅地廣、我在邑垣、彼此間隔。</verse>
				<verse number="20">不論何處、聞角之聲、則當咸集、願上帝助我戰鬥。</verse>
				<verse number="21">我儕操作、其餘執戈、自黎明至星現。</verse>
				<verse number="22">我告民曰、各宜率僕、宿於耶路撒冷、晝作工、夜防範。</verse>
				<verse number="23">我與宗人及從卒、寢不解衣、出汲者亦執械。</verse>
			</chapter>
			<chapter number="5">
				<verse number="1">匹夫匹婦號呼、怨其同宗猶大人、</verse>
				<verse number="2">或曰、我已頻鬻子女、易穀養生。</verse>
				<verse number="3">或曰、飢饉既甚、我已質田園宅第於人以糴穀。</verse>
				<verse number="4">或曰、我之田園、已質於人、得金以納稅。</verse>
				<verse number="5">我及我子、與同宗何異、奚以我之子女、為人服役、我有數女為人所玷、欲拯無能、我之田園、為人所據。</verse>
				<verse number="6">民出怨言若此、我聞之甚怒、</verse>
				<verse number="7">中心籌畫、責諸伯世職、曰、爾貸同宗金、權子母、果何為乎、我集會眾、</verse>
				<verse number="8">告之曰、我之同宗、猶大人、鬻於異邦、我盡力贖之、爾乃以同宗為奇貨乎、眾無詞以對。</verse>
				<verse number="9">我又曰、爾所為不善、尚其寅畏上帝、則敵我之異邦人、誰敢侮予。</verse>
				<verse number="10">我與宗人僕從、未嘗誅求於民、或金或穀我弗取、放利之事、爾不可行。</verse>
				<verse number="11">爾得同儕田疇、葡萄園、橄欖囿、宅第、又征金穀酒油之利、今悉當反之。</verse>
				<verse number="12">眾言必將反之、不敢取利、遵命以行。我使祭司命眾發誓、必踐其言。</verse>
				<verse number="13">我則拂去衣上塵、曰、凡不踐其言、上帝必去之、有如此衣、離家室、失產業、使之匱乏。會眾曰、正所願也、遂頌讚耶和華。嗣後民咸從斯言。</verse>
				<verse number="14">自亞達泄西王二十年、至三十二年、共十二年、我為猶大方伯、不食祿、即吾宗人亦然。</verse>
				<verse number="15">舊方伯橫征閭閻、日得餅與酒、金二十兩、僕從亦從而挾制之、我畏上帝、不敢若是。</verse>
				<verse number="16">惟日築垣墉、僕從皆然、不事田園。</verse>
				<verse number="17">有猶大人及諸伯、百五十人、與來自異邦者、偕我飲食。</verse>
				<verse number="18">我日備牛一、肥羊六、鷄鶩無數、十日一次備各品之酒、我見民服役繁重、故我雖為方伯、不食其祿。</verse>
				<verse number="19">我既愛民若此、願上帝垂顧焉。</verse>
			</chapter>
			<chapter number="6">
				<verse number="1">門未置扉、撒八拉、多比、亞喇伯人基善、與我諸敵、聞我築城完固、</verse>
				<verse number="2">則謀我、約我至阿挪平原、相見於鄉、</verse>
				<verse number="3">我遣使對曰、我經營孔急、弗能趨造、恐妨工作。</verse>
				<verse number="4">彼使往返者四、我答之如前言、</verse>
				<verse number="5">厥後撒八拉五遣其使、執未封之書以至、</verse>
				<verse number="6">其畧曰、基善有言、異邦人聞爾與猶大人將叛、故築斯城、欲僭稱王、</verse>
				<verse number="7">爾使先知托神言、謂爾當為猶大王、都耶路撒冷、吾恐人以此奏王、故請爾至此、與我相議耳。</verse>
				<verse number="8">我對曰、爾所云云、毫無確據、乃爾私心忖度。</verse>
				<verse number="9">彼言此、欲以懼我、使我心危、工作廢弛、然我志益銳。</verse>
				<verse number="10">米希大別孫、地來雅子、示罵雅、杜門不出、我造其廬、彼曰、爾我當入上帝殿、閉其門、有殺爾者、今夕猝至。</verse>
				<verse number="11">我曰、豈有我而逃遁者乎、豈有我而入殿、倖保己命者乎、是謀我不為也。</verse>
				<verse number="12">蓋吾知其言非上帝所遣、乃受多比、撒八拉之賄而云然。</verse>
				<verse number="13">欲恐喝我、使我犯罪、敗我令聞、彼得以侮我。</verse>
				<verse number="14">我祈上帝、鑒多比、撒八拉、先知女那亞底、與諸先知、凡欲懼我者、當視其所行而報之。</verse>
				<verse number="15">於以祿月、二十五日、築邑垣、既竣、自經始至落成、共五旬有二日、</verse>
				<verse number="16">眾敵及四方異邦人聞此、知上帝助我、深以為恥。</verse>
				<verse number="17">當時猶大之世職、致書多比、多比以書覆之、</verse>
				<verse number="18">蓋多比娶亞喇子示迦尼女、其子約哈難、娶比哩家子米書闌女、猶大數人與之盟、</verse>
				<verse number="19">譽多比所為於我前、以我所言告多比、多比亦致書以恐喝我。</verse>
			</chapter>
			<chapter number="7">
				<verse number="1">築城置扉、既竣厥工、使謳歌者、及利未人、同司啟閉、</verse>
				<verse number="2">我見司城哈拿尼亞、竭其忠心、寅畏上帝、非眾所能及、故使偕吾弟哈拿尼、同治耶路撒冷、</verse>
				<verse number="3">告之曰、若啟耶路撒冷邑門、必亭午乃可、乘爾二人在時、即令嚴閉上楗、又使居民、各於室前、謹為防閑。</verse>
				<verse number="4">其城廣大、居民鮮少、宅第零落。</verse>
				<verse number="5">上帝感我、聚諸世職、群伯、庶民、考其譜系、統核其數、初歸故土者、名登於册、其册為我所得、上載曰、</verse>
				<verse number="8">巴綠族、二千一百七十二人。</verse>
				<verse number="9">示法提亞族、三百七十二人。</verse>
				<verse number="10">亞喇族、六百五十二人。</verse>
				<verse number="11">巴哈摩押裔、耶書亞、及約押族、二千八百十八人。</verse>
				<verse number="12">以攔族、一千二百五十四人。</verse>
				<verse number="13">薩土族、八百四十五人。</verse>
				<verse number="14">薩改族、七百六十人。</verse>
				<verse number="15">品內族、六百四十八人。</verse>
				<verse number="16">比拜族、六百二十八人。</verse>
				<verse number="17">押甲族、二千三百二十二人。</verse>
				<verse number="18">亞多尼干族、六百六十七人。</verse>
				<verse number="19">必歪族、二千有六十七人。</verse>
				<verse number="20">亞丁族、六百五十五人。</verse>
				<verse number="21">希西家裔、亞特族、九十八人。</verse>
				<verse number="22">哈順族、三百二十八人。</verse>
				<verse number="23">比賽族、三百二十四人。</verse>
				<verse number="24">哈喇族、百有十二人。</verse>
				<verse number="25">基遍族、九十五人。</verse>
				<verse number="26">伯利恆 尼陀法民、一百八十八人。</verse>
				<verse number="27">亞拿突民、一百二十八人。</verse>
				<verse number="28">伯亞斯馬弗民、四十二人。</verse>
				<verse number="29">基列耶林、基非拉、庇緑之民、七百四十三人。</verse>
				<verse number="30">拉馬枷巴民、六百二十一人。</verse>
				<verse number="31">默馬民、一百二十二人。</verse>
				<verse number="32">伯特利及埃之民、一百二十三人。</verse>
				<verse number="33">尼破民、五十二人。</verse>
				<verse number="34">又有與以攔同名者、其族一千二百五十四人。</verse>
				<verse number="35">哈林民、三百二十人。</verse>
				<verse number="36">耶利哥民、三百四十五人。</verse>
				<verse number="37">律哈特阿挪之民、七百二十一人。</verse>
				<verse number="38">西拿民、三千九百三十人、</verse>
				<verse number="39">祭司之數如左、耶書亞家、耶底亞族、九百七十三人。</verse>
				<verse number="40">音麥族、一千有五十二人。</verse>
				<verse number="41">巴述族、一千二百四十七人。</verse>
				<verse number="42">哈林族、一千有十七人。</verse>
				<verse number="43">利未人之數如左、何大威子、耶書亞及甲滅族、七十四人。</verse>
				<verse number="44">謳歌者之數如左、亞薩族、一百四十八人。</verse>
				<verse number="45">司閽者之數如左、沙龍、亞特、達門、亞谷、哈底大、說排諸族、共一百三十八人。</verse>
				<verse number="46">殿中奔走者、其數如左、西哈、哈蘇巴、答僕、</verse>
				<verse number="47">其綠、西亞、巴頓、</verse>
				<verse number="48">利巴拿、哈迦巴 薩買、</verse>
				<verse number="49">哈難、吉特、迦哈、</verse>
				<verse number="50">利亞雅、哩汛、尼哥大、</verse>
				<verse number="51">迦散、烏撒、巴西亞、</verse>
				<verse number="52">比賽、米戶寧、尼埔心、</verse>
				<verse number="53">八不、哈古巴、哈忽、</verse>
				<verse number="54">八綠、米希大、哈沙、</verse>
				<verse number="55">八谷、西西喇、大馬、</verse>
				<verse number="56">尼邪、哈底巴、以上所載咸有子孫。</verse>
				<verse number="57">所羅門僕從之名如左、瑣太、瑣比列、比路大、</verse>
				<verse number="58">雅拉、達君、吉特、</verse>
				<verse number="59">示法提亞、哈的、西巴音之破基勒亞米、以上所載、咸有子孫。</verse>
				<verse number="60">殿中奔走之人、及所羅門僕從之後、計三百九十二人。</verse>
				<verse number="61">亦有數人、自特米拉、特哈薩、基錄、押但音麥而至、不知譜系、咸屬以色列族否、</verse>
				<verse number="62">即地來亞、多比、尼哥大諸族六百四十二人。</verse>
				<verse number="63">祭司同宗、有哈巴雅、哥士、巴西來、巴西來娶基列人巴西來之女孫、因以巴西來之名名己。</verse>
				<verse number="64">此三家之後、其名考之譜系不得、故人以為不潔、不許為祭司。</verse>
				<verse number="65">牧伯曰、所獻之物、彼不可食、越至於後、有祭司興、能別烏陵土明、言可食則可食。</verse>
				<verse number="66">會眾計四萬二千三百六十人。</verse>
				<verse number="67">其僕婢七千三百三十七人、中有男女謳歌者二百四十五人。</verse>
				<verse number="68">馬七百三十六、騾二百四十五、</verse>
				<verse number="69">駝四百三十五、驢六千七百二十。</verse>
				<verse number="70">族中最著者、樂輸禮物、以畀百工、方伯輸庫之金六千兩、盂五十、祭司之衣五百三十襲。</verse>
				<verse number="71">族中最著者、以金輸庫、畀於百工金十二萬兩、銀十一萬兩、</verse>
				<verse number="72">餘民獻金十萬兩、銀十萬兩、祭司之衣六十七襲。</verse>
				<verse number="73">於是祭司、利未人、司閽者、謳歌者、殿中奔走者、與以色列眾、居其故邑。</verse>
			</chapter>
			<chapter number="8">
				<verse number="1">七月將屆、以色列族咸集於水門衢、惟一心、請選士以士喇、攜耶和華所命摩西傳以色列族律例之書。</verse>
				<verse number="4">地有木臺、選士以士喇立其上、馬得底、示馬、亞奈雅、烏哩亞、希勒家、馬西雅、侍於右、比太亞、米沙利、馬其亞、哈順、哈八大拿、撒加利亞、米書闌、侍於左、</verse>
				<verse number="5">以士喇高立開卷、眾見之、肅然而起、</verse>
				<verse number="6">以士喇頌讚至尊上帝耶和華、民咸舉手、僉曰、正心所願、正心所願、俯伏拜耶和華。</verse>
				<verse number="7">耶書亞、巴尼、示哩比、雅民、亞谷、沙比太、戶地雅、馬西雅、其利大、亞薩哩亞、約撒八、哈難、比來亞、與利未人、訓迪斯民、使明律例、民立其所。</verse>
				<verse number="8">利未人朗誦上帝律例之書、疏通其義、俾民明晰。</verse>
				<verse number="9">民聞書所云、咸哭、方伯尼希米、選士祭司以士喇、與訓民之利未人、告眾曰、今乃聖日、奉事爾之上帝耶和華、毋哀哭。</verse>
				<verse number="10">汝往哉、食其珍錯、飲其甘旨、無者頒之、此乃聖日、奉事耶和華、勿復殷憂、惟賴耶和華、眾姓臚歡。</verse>
				<verse number="11">利未人慰藉斯民曰、今乃聖日、當靜默、毋殷憂、</verse>
				<verse number="12">民往飲食、饋以餚饌、所誦書詞、既能明晰、故懽然喜樂、</verse>
				<verse number="13">翌日、族中最著者、及祭司、利未人、見選士以士喇、欲明律書所言、</verse>
				<verse number="14">律書載耶和華命摩西云、於七月節、以色列族當居於廬。</verse>
				<verse number="15">於是布告耶路撒冷、及諸邑中曰、爾往於山、取橄欖油木、岡拈、棗樹、喬木之枝幹、以搆斯廬、循其常例。</verse>
				<verse number="16">民遂往、取枝作廬、在屋巔、院內、上帝殿院、或在水門衢、或在以法蓮門衢。</verse>
				<verse number="17">被虜而歸之眾、咸搆廬、坐其中、喜樂無量、自嫩之子約書亞時、迄於今日、以色列族守搆廬節、未有若是之樂、</verse>
				<verse number="18">守節七日、越八日有大會、俱循常例、自始至終、以士喇日誦上帝律例之書。</verse>
			</chapter>
			<chapter number="9">
				<verse number="1">七月二十四日、以色列族咸集、禁食、衣麻、蒙塵、</verse>
				<verse number="2">與異邦人絕交、卓然自立、自任己過、及列祖愆尤。</verse>
				<verse number="3">是日一時四刻、立於其次、誦上帝耶和華律例之書、又一時四刻、任罪崇拜上帝。</verse>
				<verse number="4">利未人耶書亞、巴尼、甲滅、示巴尼、布尼、示哩比、巴尼、基拿尼、登臺大聲籲呼上帝耶和華。</verse>
				<verse number="5">利未人耶書亞、甲滅、巴尼、哈沙尼、示哩比、和地雅、示巴尼、庇大希、曰、爾曹當立、頌讚爾之上帝耶和華、恆久弗已、上帝歟、爾名維顯、即使和聲頌讚、亦未足為榮。</verse>
				<verse number="6">爾耶和華惟一、爾創造天上之明宮、及所懸之天象、爾肇基大地、及地上所有、海中所藏、爾覆育萬物、諸天使崇拜爾。</verse>
				<verse number="7">上帝耶和華與、昔爾簡亞伯蘭、導出迦勒底之耳邑、錫名亞伯拉罕。</verse>
				<verse number="8">爾察其心、知彼竭忠、故與之約、以迦南人、赫人、亞摩哩人、比哩洗人、耶布士人、革迦西人之地、錫其苗裔、爾真實無妄、言出惟行。</verse>
				<verse number="9">我之列祖於埃及、備受艱辛、爾鑒之、在紅海籲呼、爾聞之、</verse>
				<verse number="10">法老及其臣民、妄自誇大、爾亦知之、故行異跡奇事、罰及其身、是以爾名播揚、逮乎今日、</verse>
				<verse number="11">爾使海中判、民行其間、若履陸地、敵人追襲、爾擲之於深淵、如石投水。</verse>
				<verse number="12">爾晝導民以雲、夜燭民以火、其狀如柱。</verse>
				<verse number="13">爾降臨於西乃山、自天諭民、賜以典章、律例、禁令、禮儀、俱真實至善。</verse>
				<verse number="14">安息日為聖日、爾使眾知所持守、又命爾僕摩西、以禁令、禮儀、律例、訓迪之、</verse>
				<verse number="15">民饑則餅降自天、民渴則水湧於磐、昔爾誓以土地錫民、後復令民入而居之。</verse>
				<verse number="16">當時之民、即我列祖、妄自矜詡、強項不馴、不聽從爾命、</verse>
				<verse number="17">不追念爾所行之異跡、倔強猶昔、背爾立牧、歸於服役之地、乃爾特加赦宥、仁慈矜憫、恆忍施恩、不棄斯民。</verse>
				<verse number="18">民鑄金為犢、自謂導民出埃及之上帝即此、於是干爾震怒、</verse>
				<verse number="19">然爾矜憫靡涯、不棄斯民於野、晝仍導以雲、夜仍燭以火、其狀如柱、不論何往、時無間絕。</verse>
				<verse number="20">以爾聖神訓迪、錫嗎嗱以充其飢、出清泉以止其渴。</verse>
				<verse number="21">歷四十年、爾養民於野、無所匱乏、厥衣不敝、厥足不胝。</verse>
				<verse number="22">爾以邦國四境、分賜於民、遂據西宏之地、乃希實本王之國、巴山王噩之邦、</verse>
				<verse number="25">取鞏固之城、膏腴之壤、宅第中充以嘉物、井泉、葡萄園橄欖囿、結實之樹、不可勝數、食之果腹、體胖、中心喜悅、賴爾鴻恩、</verse>
				<verse number="26">乃民弗順、違逆乎爾、背爾律例、爾之先知訓迪之、使歸於爾、反為所殺、干爾震怒。</verse>
				<verse number="27">故爾使之困於敵國、遭難之時、彼呼籲爾、爾自天俯聽、矜憫靡涯、累賜扶危之士、不為敵所害。</verse>
				<verse number="28">既釋之後、彼復行惡於爾前、爾假手於敵、使敵人統轄之、民仍籲爾、爾自天垂聽、體恤倍至、屢加援手。</verse>
				<verse number="29">加以訓誨、使服爾律例、彼妄自誇大、不從爾命、爾之法度、遵之者則得生、彼故犯之、強項難馴、背命不聽。</verse>
				<verse number="30">爾之恆忍、歷年已久、以爾之神、感諸先知、訓迪斯民、彼不聽從、故爾使異邦人敗之。</verse>
				<verse number="31">惟爾上帝、仁慈矜憫、施恩無涯、故不遐棄斯民、滅之務盡。</verse>
				<verse number="32">我之上帝、至尊至能、允宜寅畏、許人以恩、必踐其言、凡我列王、諸伯、祭司、先知、長老、庶民、自亞述王迄於今日、所遭患難、爾毋以為未足。</verse>
				<verse number="33">爾雖降災、必無不義、爾所行惟善、我所行惟惡、</verse>
				<verse number="34">我之列王、諸伯、祭司、長老、不守爾所諭之律例、禁令法度、</verse>
				<verse number="35">爾施厚恩、賜其得國、恢廓腴壤、彼猶不悛厥惡、不奉事爾。</verse>
				<verse number="36">爾以斯土、賜我列祖、得其物產、食其肥甘、我今日嗣之、當為爾僕。</verse>
				<verse number="37">爾罰我罪、使我國之豐亨見奪於異邦列王、彼轄我及我牲畜、任意以為、使我艱苦備嘗。</verse>
			</chapter>
			<chapter number="10">
				<verse number="1">當時我立盟約、書之於籍、我之諸伯、祭司、利未人、鈐之以印、其名臚列於左、哈迦利子、方伯尼希米、與眾祭司西底家、</verse>
				<verse number="2">西勑亞、亞薩哩亞、耶利米、</verse>
				<verse number="3">巴述、亞馬哩、馬其亞、</verse>
				<verse number="4">哈突、示巴尼、馬鹿、</verse>
				<verse number="5">哈林、米哩末、阿巴底、</verse>
				<verse number="6">但以理、其尼頓、巴錄、</verse>
				<verse number="7">米書闌、亞庇雅、米亞民、</verse>
				<verse number="8">馬賽亞、必該、示罵雅。</verse>
				<verse number="9">利未人亞撒尼子耶書亞、希拿達子品內、甲滅、</verse>
				<verse number="10">與其同宗示巴尼、何地雅、其利大、比來亞、哈難。</verse>
				<verse number="11">米加、哩合、哈沙比、</verse>
				<verse number="12">撒刻、示哩比、示巴尼、</verse>
				<verse number="13">何地雅、巴尼、比尼奴。</verse>
				<verse number="14">族中最著者、巴綠、巴哈摩押、以攔、薩土、巴尼、</verse>
				<verse number="15">布尼、押甲、尼拜</verse>
				<verse number="16">亞多尼雅、必歪、亞丁、</verse>
				<verse number="17">亞特、希西家、押說、</verse>
				<verse number="18">何地雅、哈順、比賽、</verse>
				<verse number="19">哈喇、亞拿突、尼拜、</verse>
				<verse number="20">抹比押、米書闌、希悉、</verse>
				<verse number="21">米示薩別、撒督、押土亞、</verse>
				<verse number="22">比喇底、哈難、亞奈雅、</verse>
				<verse number="23">何西、哈拿尼亞、哈述、</verse>
				<verse number="24">哈羅黑、比利哈、說百、</verse>
				<verse number="25">哩宏、哈沙拿、馬西雅、</verse>
				<verse number="26">亞希雅、哈難、亞難、</verse>
				<verse number="27">馬鹿、哈林、巴拿、</verse>
				<verse number="28">餘民、祭司、利未人、司閽者、謳歌者、殿中奔走者、與異邦人絕交、從上帝律例者、各偕妻孥、有知識之童子、</verse>
				<verse number="29">從同宗世職、發誓立盟、必遵從上帝僕摩西所傳之律例、守我上帝耶和華誡命、禮儀法度、</verse>
				<verse number="30">不以女嫁異邦人、不以異邦人之女娶為媳。</verse>
				<verse number="31">如異邦人、於安息日、或節期攜貨財食物、欲鬻於我、則我必不可購、七年一休息、不耕穫、貸金者不復索取。</verse>
				<verse number="32">我亦定例、每歲人輸金一錢七分、供上帝殿中之需、</verse>
				<verse number="33">如禮物、陳設之餅、安息日、月朔、節期、所獻之燔祭、為以色列族贖罪、所薦之犧牲、凡我上帝殿中所需、悉取諸此。</verse>
				<verse number="34">律例有之、必燔柴於我上帝耶和華壇、故我祭司、利未人、庶民、掣籤、何族屆期運柴入殿。</verse>
				<verse number="35">我儕有願、凡初登之土產、始實之樹果、歲薦耶和華殿、</verse>
				<verse number="36">以我初胎男子首生牛羊、攜入殿中、給供役之祭司、循律例所載。</verse>
				<verse number="37">新麥為屑、與當獻禮物、初稔之果、新製之油、始熟之酒、納祭司、貯諸殿室、邑外郊圻、田中所產、取其什一、以奉利未人。</verse>
				<verse number="38">利未人受什一時、亞倫子孫、當一人在側、利未人復於其中什取一、運入上帝殿、藏諸府庫。</verse>
				<verse number="39">以色列族、利未人、運所獻、百穀油酒、至藏器之室、祭司、司閽者、謳歌者、所居之處、於是在上帝之殿、事不廢弛。</verse>
			</chapter>
			<chapter number="11">
				<verse number="1">民長居耶路撒冷、餘民掣籤、於十人中簡一人、使居聖京、九人居於別邑。</verse>
				<verse number="2">凡願居耶路撒冷者、民為之祝嘏。</verse>
				<verse number="5">馬西雅父巴綠、巴綠父谷何西、谷何西父哈賽亞、哈賽亞父亞大雅、亞大雅父約雅立、約雅立父撒加利亞、撒加利亞父示羅尼。</verse>
				<verse number="6">法勒士之裔居耶路撒冷、素稱義士、計四百六十八人、</verse>
				<verse number="7">屬便雅憫族者、撒路、撒路父米書闌、米書闌父約葉、約葉父比太亞、比太亞父哥賴亞、哥賴亞父馬西雅、馬西雅父以鐵、以鐵父耶賽亞。</verse>
				<verse number="8">從撒路者伽拜、撒來、共九百二十八人。</verse>
				<verse number="9">色哩子約耳為其長、西奴子猶大輔之、兼為邑宰。</verse>
				<verse number="10">祭司中有約雅立子耶太亞、雅斤、</verse>
				<verse number="11">亞希突耳孫、米喇約玄孫、撒督曾孫、米書闌孫、希勒家子西勑亞、綜理上帝殿、</verse>
				<verse number="12">其同宗在殿中供役事者、八百二十二人、馬其亞來孫、巴述耳孫、撒加利亞玄孫、暗西曾孫、比拉利孫、耶羅罕子、亞大雅、</verse>
				<verse number="13">及其宗人、最著者、二百四十二人。音麥玄孫、米實利末曾孫、亞哈賽孫、亞薩列子、亞馬帥。</verse>
				<verse number="14">及其同宗、俱為豪傑、百有二十八人。哈其多林子薩特為其長。</verse>
				<verse number="15">利未支派中、有示罵雅者、布尼玄孫、哈沙庇曾孫、押利甘孫、哈述子也。</verse>
				<verse number="16">與族中最著者、沙比太、約撒八、協理上帝殿之外事。</verse>
				<verse number="17">亞薩曾孫、颯底孫、米加子馬大尼、於人祈禱時、首發聲、頌讚上帝、其同宗八布迦繼之、耶土頓曾孫、加拉孫、少母亞子押大亦與焉。</verse>
				<verse number="18">在聖城中利未族、共二百八十四人。</verse>
				<verse number="19">司閽者亞谷、達門、及其同宗、百有七十二人。</verse>
				<verse number="20">以色列餘民、祭司、利未人、在猶大諸邑、各有田廬。</verse>
				<verse number="21">殿中奔走者、居於山岡、為西哈、吉巴所轄。</verse>
				<verse number="22">米加玄孫、馬大尼曾孫、哈沙庇孫、巴尼子烏西、在耶路撒冷為利未族長、謳歌者亞薩之裔統理殿中之事。</verse>
				<verse number="23">惟王有命、日以所需、給謳歌者。</verse>
				<verse number="24">猶大族西喇家、米示薩別子庇大希、佐王理民事。</verse>
				<verse number="25">猶大族歸其鄉里、復其田畝、居於基列亞巴、底本、葉甲泄、及其鄉里。</verse>
				<verse number="26">亦在耶書亞、麼拉大、伯帕列。</verse>
				<verse number="27">哈薩書亞、別是巴、及其鄉里。</verse>
				<verse number="28">息臘、米哥拿、及其鄉里。</verse>
				<verse number="29">音臨門、薩哩亞、耶末、</verse>
				<verse number="30">撒挪亞、亞士蘭、及其鄉里、拉吉及其田畝、亞西加及其鄉里、所居之地、自別是巴至欣嫩谷、</verse>
				<verse number="31">屬基巴之便雅憫族、居在密抹、亞雅、伯特利、及其鄉里、</verse>
				<verse number="32">亞拿突、挪伯、亞難尼、</verse>
				<verse number="33">夏朔、拉馬、其大音、</verse>
				<verse number="34">哈特、西編、尼八辣、</verse>
				<verse number="35">律阿挪、工師谷。</verse>
				<verse number="36">利未人析居、半在猶大、半在便雅憫、</verse>
			</chapter>
			<chapter number="12">
				<verse number="1">從撒拉鐵子所羅把伯、及耶書亞歸耶路撒冷之祭司、利未人、臚列如左、西勑亞、耶利米、以士喇、</verse>
				<verse number="2">亞馬哩、馬鹿、哈突、</verse>
				<verse number="3">示迦尼、哩宏、米哩末、</verse>
				<verse number="4">易多、金尼多、亞庇雅、</verse>
				<verse number="5">米亞民、馬底亞、必迦、</verse>
				<verse number="6">示罵雅、約雅立、耶太亞、</verse>
				<verse number="7">撒路、亞木、希勒家、耶太亞、以上所載、當耶書亞時、為祭司中之最著者。</verse>
				<verse number="8">利未人臚列於左、耶書亞、品內、甲滅、示哩比、猶大、馬大尼、馬大尼與其同宗首發聲頌讚上帝。</verse>
				<verse number="9">八布迦、烏尼、及其同宗、與馬大尼等班聯相對。</verse>
				<verse number="10">耶書亞生約雅金、約雅金生以利亞實、以利亞實生耶何耶大、</verse>
				<verse number="11">耶何耶大生約拿單、約拿單生押土亞、</verse>
				<verse number="12">當約雅金時、祭司之名著族中者、臚列於左、西勑亞族米喇雅、耶利米族哈拿尼亞、</verse>
				<verse number="13">以士喇族米書闌、亞馬哩族約哈難、</verse>
				<verse number="14">米利古族約拿單、示巴尼族約瑟、</verse>
				<verse number="15">哈林族押米、米喇約族希勒改、</verse>
				<verse number="16">易多族撒加利亞、其尼頓族米書闌、</verse>
				<verse number="17">亞庇雅族巴哩、米拿民族一人、摩亞底族必太、</verse>
				<verse number="18">必迦族少母亞、示罵雅族約拿單、</verse>
				<verse number="19">約雅立族馬地乃、耶太亞族烏西、</verse>
				<verse number="20">撒來族加來、亞木族希百、</verse>
				<verse number="21">希勒家族哈沙庇、耶太亞族拿但業。</verse>
				<verse number="22">巴西王大利烏年間、以利亞實、耶何耶大、約哈難、押土亞、尚存之時、上所載之祭司及利未族中最著者、皆錄於册。</verse>
				<verse number="23">以利亞實子約哈難時、利未族中最著者、俱載於歷代志畧。</verse>
				<verse number="24">其名臚列於左、哈沙庇、示哩比、甲滅子耶書亞、及其同宗、班列攸分、兩旁對立、頌讚上帝、循上帝僕大闢之命。</verse>
				<verse number="25">馬大尼、八布迦、阿巴底、米書闌、達門、亞谷、咸為閽人、職司內庫。</verse>
				<verse number="26">當約薩撻孫、耶書亞子約雅金、方伯尼希米、選士祭司以士喇之時、上所載數人、猶存於世。</verse>
				<verse number="27">耶路撒冷邑垣、功既告成、利未人散處於四方者、民導之以至、歡然欣喜、守告成之節、謳歌、敲鈸、鳴琴、鼓瑟、頌讚上帝。</verse>
				<verse number="30">祭司利未人、自潔其身、使民潔己、門戶城垣、盡滌厥污、</verse>
				<verse number="31">我導猶大諸伯、登城垣、班列攸分、頌讚上帝、一班在右垣、至於糞門、</verse>
				<verse number="32">從之者何沙雅、猶大群伯之半、</verse>
				<verse number="33">亞薩哩亞、以士喇、米書闌、</verse>
				<verse number="34">猶大、便雅憫、示罵雅、耶利米、</verse>
				<verse number="35">祭司之子、撒加利亞執角、乃屬亞薩族、撒刻耳孫、米該雅玄孫、馬大尼曾孫、示罵雅孫、約拿單子也。</verse>
				<verse number="36">及其同宗示罵雅、亞撒利、米拉來、其拉來、馬埃、拿但業、猶大、哈拿尼、咸操上帝僕大闢之樂器、選士以士喇為其先導。</verse>
				<verse number="37">至泉門前、由階而升、上大闢之邑、登垣墉、近大闢宮、東至水門。</verse>
				<verse number="38">頌讚者一班、從左垣入、與右班對待、斯民之半偕我陟垣墉、自近爐之戍樓、至廣城之所。</verse>
				<verse number="39">自以法蓮門至舊門、自舊門至魚門、至於哈拿業、與米亞之戍樓、延及羊門、至獄門而止。</verse>
				<verse number="40">於是二班會於殿中、頌讚上帝、諸伯之半與我並立、</verse>
				<verse number="41">祭司以利亞金、馬西雅、米拿民、米該雅、以利阿乃、撒加利亞、哈拿尼亞、執角。</verse>
				<verse number="42">馬西雅、示罵雅、以利亞撒、烏西、約哈難、馬其亞、以攔、以察、職掌謳歌、葉喇希雅為其長、</verse>
				<verse number="43">是日耶路撒冷民欣欣然、多獻祭品、蓋上帝使民及妻孥、喜樂不勝、兆姓歡聲、聞於遠邇。</verse>
				<verse number="44">祭司利未人、循其常例、凡邑郊中所當得者、如進獻之物、薦新之祭、什一之供、猶大族見利未人、趨事赴功、樂賜祭物、俾藏之府庫、我立數吏、以理其財、</verse>
				<verse number="45">謳歌者、司閽者、在上帝前潔身供事、遵大闢及其子所羅門命、</verse>
				<verse number="46">昔在大闢 亞薩時、謳歌者之長作歌、頌讚上帝、</verse>
				<verse number="47">今在所羅把伯、尼希米時、以色列族眾、日以所應得者、給於謳歌之人、司閽之役、獻物於利未人、利未人獻物於亞倫子孫。</verse>
			</chapter>
			<chapter number="13">
				<verse number="1">斯時人誦摩西書、俾民僉聞、書云、摩押、亞捫二族、世不得入上帝會。</verse>
				<verse number="2">因昔不以水以餅迎饋以色列族、乃賂巴蘭、俾來呪詛、惟我上帝變詛為祝。</verse>
				<verse number="3">民聞書言、則非同族者擯而去之。</verse>
				<verse number="6">斯時我不在耶路撒冷、厥後巴比倫王亞達泄西三十二年、入覲我王、越數日王詔、</verse>
				<verse number="7">遣我至耶路撒冷、既至則知以利亞實、為多比故、在上帝殿院、灑掃廣廈、干犯律例、</verse>
				<verse number="8">我甚殷憂、彼取器皿、擲諸室外、</verse>
				<verse number="9">命人糞除其室、凡殿中之器皿禮物、芬芳佳品、仍藏於中。</verse>
				<verse number="10">利未人應得之物、民未與焉、故利未人、謳歌者、不復供役於殿、歸耕畎畝。</verse>
				<verse number="11">我聞此、責諸伯曰、上帝之殿何不恪守、遂招徠利未人、使復厥職。</verse>
				<verse number="12">猶大人攜穀之什一、新製之油、始釀之酒、藏於府庫。</verse>
				<verse number="13">我使人理府庫、即祭司示利米、士子撒督、利未人比太亞、其次馬大尼孫、撒刻子哈難、此數人者、皆竭忠以供同宗為職。</verse>
				<verse number="14">我尊崇殿宇、使人盡禮、殷勤不已、望上帝垂念、毋沒我善、</verse>
				<verse number="15">當時我見猶大國人、於安息日、踐醡運麥、使驢負載、攜酒、葡萄、無花果、日用之物、於安息日、進耶路撒冷、亦見人於是日鬻食物、我責之、</verse>
				<verse number="16">有推羅人居耶路撒冷、攜魚及日用之物、安息日、鬻於猶大族。</verse>
				<verse number="17">我責猶大世職曰、爾奚犯安息日、多行不義。</verse>
				<verse number="18">昔我列祖行是、上帝降災、罰及我身、殲滅斯邑、爾又犯之、貽禍於以色列族、尤有甚焉。</verse>
				<verse number="19">我於安息日前夕、命閉邑門、待安息日後則啟、亦使我僕侍於門側、不許人於安息日負載入邑。</verse>
				<verse number="20">商賈及市物者、宿於邑外、非止一次。</verse>
				<verse number="21">我問之曰、爾奚附邑垣而宿、如再行此、我必執爾、自此以後、安息日彼不復至。</verse>
				<verse number="22">我使利未人、潔其身體、防範邑門、恪守安息日、以為聖日、我既行此、望上帝垂念、恆懷矜憫、宥我罪愆。</verse>
				<verse number="23">猶大人娶亞實突、亞捫、摩押女、</verse>
				<verse number="24">其子所言者、亞實突及諸族方言參半、惟猶大方言彼則不能、</verse>
				<verse number="25">我知而責之、或詛、或撻、或拔其髮、使指上帝而誓、必不以女嫁異邦人、不娶其女為妻為媳、</verse>
				<verse number="26">告之曰、以色列王所羅門、娶於異邦而犯罪、昔所羅門在列國中、無王可比、上帝愛之、使治以色列、然異邦之女、陷之於罪。</verse>
				<verse number="27">豈可任爾、娶異邦人陷於重罪、干犯上帝哉。</verse>
				<verse number="28">祭司長、以利亞實孫、耶何耶大子、娶和倫人撒八拉女、故我逐之、</verse>
				<verse number="29">彼污祭司職、背祭司及利未人之約、望上帝錄其過。</verse>
				<verse number="30">我拒諸異邦人、使祭司利未人、各歸班列、守其職事。</verse>
				<verse number="31">屆期備柴、為薦新之舉、我理其事、望上帝垂念、錫我福祉焉。</verse>
			</chapter>
		</book>
		<book number="17">
			<chapter number="1">
				<verse number="3">三年宴諸伯臣工、巴西米太將帥、州牧、方伯、</verse>
				<verse number="4">歷十有八旬、王以國之富、位之顯、誇示群臣</verse>
				<verse number="5">後又於書山賜宴居民、自尊逮卑越七日、集於御苑。</verse>
				<verse number="6">以枲為幬、厥色白紫、繫以朱繩、綴以銀環、白石柱、金銀床、以華石、白石、彩石、雲母石、鋪地、</verse>
				<verse number="7">金巵不一其制、王既富、旨酒孔多。</verse>
				<verse number="8">王有酒政、不強人飲、爰命百臣、各隨其量。</verse>
				<verse number="9">王后瓦實地、在後宮設宴、待諸妃嬪。</verse>
				<verse number="10">七日王飲酣、諭米戶曼、必士大、哈破拿、辟大、亞八大、西達、甲迦、御前宦豎七人、</verse>
				<verse number="11">命王后瓦實地、戴后冕至御前、使臣民得見其美、蓋后有殊色故也。</verse>
				<verse number="12">后不可、王怒、中心如焚、</verse>
				<verse number="15">曰、余遣宦豎、宣召王后、乃后逆旨、按律當如何處之。</verse>
				<verse number="16">當時諸伯咸在、米母干在王前對曰、后所為、豈僅違王命已哉。即各州之牧、畿內之民、咸失望耳。</verse>
				<verse number="17">蓋王召后、后不至、天下婦女聞之、亦蔑視其夫。</verse>
				<verse number="18">將見巴西 米太眾命婦、必以后所為述於夫、遂相藐視、憤怒靡已。</verse>
				<verse number="19">王如以臣言為善、則詔貶后位、不復進御、遴選德行愈后者立之、以此載於巴西 米太律例、永不更易。</verse>
				<verse number="20">王疆宇甚廣、宜頒明詔、布告通國天下、則婦必敬夫子、無間於尊卑焉。</verse>
				<verse number="21">王與諸伯皆樂從其言、</verse>
				<verse number="22">頒詔天下、布於州邑、各依其方言文字、使夫為婦綱。</verse>
			</chapter>
			<chapter number="2">
				<verse number="1">王怒既息、追思頒詔貶后、想念不置、</verse>
				<verse number="2">侍臣曰、必為王採訪名姝。</verse>
				<verse number="3">遣使臣選天下各州美女、至書山城、以充後宮、令內豎希其掌之、賜以芬芳、薰沐其身。</verse>
				<verse number="4">惟王所喜、册立為后、以代瓦實地、王悅。</verse>
				<verse number="5">書山城有猶大人木底改者、即便雅憫族、基士曾孫、示每孫、睚耳子也。</verse>
				<verse number="6">昔巴比倫王尼布甲尼撒、擄猶大王約雅金、及其民人、自耶路撒冷至國、其祖亦同虜焉。</verse>
				<verse number="7">其叔之女哈大沙、又名以士帖、有殊色、父母既沒、木底改養之、視若己女。</verse>
				<verse number="8">王詔既頒、眾女咸至書山城、以士帖亦入王宮、內豎希其掌其事。</verse>
				<verse number="9">希其見以士帖大悅、加恩優渥、畀以芳馨、薰沐其身、賜宮嬪七人、供以所需、居以別院。</verse>
				<verse number="10">以士帖從木底改所言、不以何族所出告人。</verse>
				<verse number="11">木底改日往來於禁闥之外、欲得以士帖好音、</verse>
				<verse number="12">眾女薰沐、例用沒藥之油半載、芬芳之品半載、以潔其身、屆期、眾女依次覲王、</verse>
				<verse number="13">出禁闥入宮進御時、一切文繡璣組、隨其所欲、無不供給、</verse>
				<verse number="14">夕往朝回、居於偏院、內豎沙甲掌之、如王不悅、不以名召、則不得復見。</verse>
				<verse number="15">木底改叔亞庇孩也、其女以士帖、木底改撫育、視若己女、屆期、進御、除內豎希其所賜而外、一無所索、見者盡悅其美。</verse>
				<verse number="16">七年十月、即底伯月、以士帖入宮進御、</verse>
				<verse number="17">王寵愛之、冠乎嬪妃、加恩優渥、賜后冕、代瓦實地為后、</verse>
				<verse number="18">王緣以士帖故、大宴諸伯、群臣、頒賜殊恩、免天下億兆之租稅。</verse>
				<verse number="19">眾女復集、木底改於御閽待命、</verse>
				<verse number="20">木底改曾命以士帖、勿以何族所出告人、以士帖不忘其言、與撫育時無異。</verse>
				<verse number="21">木底改待命御閽時、有司閽辟單 底力、二豎怨王、謀殺之。</verse>
				<verse number="22">木底改知之、以告后、后即述其言於王。</verse>
				<verse number="23">繼察之得其實、懸二豎於木、錄其事於列王紀畧。</verse>
			</chapter>
			<chapter number="3">
				<verse number="1">厥後王擢亞甲人、哈米達大子哈曼、使之位冠諸伯。</verse>
				<verse number="2">凡御閽待命者、俱遵王命、揖拜哈曼、惟木底改不拜。</verse>
				<verse number="3">同寮問之曰、爾奚違王命。</verse>
				<verse number="4">日以斯言諫木底改、木底改不聽、以己為猶大人告眾、眾以告哈曼、欲觀木底改猶言不讓否。</verse>
				<verse number="5">哈曼見木底改不拜、則怒甚。</verse>
				<verse number="6">既知其屬猶大族、意謂陷此一人、猶微事耳、將殲滅其眾於通國、俾無噍類。</verse>
				<verse number="7">十二年正月、即尼散月、哈曼問於卜筮、何月吉、占得十二月、即亞達月。</verse>
				<verse number="8">哈曼奏王曰、有一族之民、散處天下州邑、異律是從、不遵王命、容之無益。</verse>
				<verse number="9">如王以臣言為然、可頒明詔、翦滅斯族、我當以金一千五百萬、輸於國帑、以補賦稅。</verse>
				<verse number="10">夫哈曼 猶大人之仇者也、王乃以指環賜之、</verse>
				<verse number="11">曰、余不納爾金、惟爾所欲為。</verse>
				<verse number="12">正月十三日、王召繕寫、從哈曼所欲書之、詔依各州方言文字、鈐以國璽、普告臣工、方伯、民長、</verse>
				<verse number="13">遣郵頒詔各州使於十二月、即亞達月、十三日、殺戮猶大人、取其貨財、凡旄倪妻子、毋俾遺種。</verse>
				<verse number="14">詔行各州、布告億兆、屆期舉事。</verse>
				<verse number="15">在書山城降詔、王命孔急、郵行迅速、王與哈曼飲宴、書山之民不樂。</verse>
			</chapter>
			<chapter number="4">
				<verse number="1">木底改知此、自裂其衣、衣麻蒙灰、徧行邑中、大聲哀哭。</verse>
				<verse number="2">至御閽前因衣麻不可入。</verse>
				<verse number="3">詔至各州、猶大人禁食哀哭、衣麻蒙灰甚眾。</verse>
				<verse number="4">后之侍女內豎以告后、后甚憂、賜木底改衣、使去其麻、木底改不受。</verse>
				<verse number="5">王素使內豎哈達侍后、后遣之、問木底改所為何故。</verse>
				<verse number="6">哈達至御門外、見木底改。</verse>
				<verse number="7">木底改以實告、言哈曼請王滅猶大人、願以金輸庫。</verse>
				<verse number="8">書山城中、王詔已頒、欲赤猶大族、請以斯詔、陳於后前、囑其見王、為民求恩。</verse>
				<verse number="9">哈達以其言告后。</verse>
				<verse number="10">后使哈達傳言曰、</verse>
				<verse number="11">國有常例、不蒙君召、擅入深宮覲王者、無論男女、殺無赦、惟王舉金杖、則可保命、臣工億兆咸知之、我未蒙召、已三旬矣。</verse>
				<verse number="12">人以后言告木底改。</verse>
				<verse number="13">木底改遣人對曰、猶大人若亡、爾居王宮、亦不得免。</verse>
				<verse number="14">今爾居尊位、意者將使爾保全我族、未可知也、如爾竟無一言、必有他人援手、恐爾與全家、卒見剿滅耳。</verse>
				<verse number="15">后遣使再告木底改曰、</verse>
				<verse number="16">當集書山猶大人、緣我禁食三晝夜、我與侍女亦將禁食、然後入宮覲王、雖違例而亡、亦弗顧也。</verse>
				<verse number="17">木底改往、遵后所命而行。</verse>
			</chapter>
			<chapter number="5">
				<verse number="1">越三日后衣朝服、進深宮、入內院、至殿前、王坐於堂上。</verse>
				<verse number="2">見后立於殿前、特加恩寵、爰舉金杖、后前捫其杖。</verse>
				<verse number="3">王曰、后來何求、即國之半我亦予爾。</verse>
				<verse number="4">后曰、我已設宴、如愜王意、則令哈曼侍王赴宴。</verse>
				<verse number="5">王命哈曼速行如后所言、於是王及哈曼偕赴后筵。</verse>
				<verse number="6">宴飲之時、王謂后曰、爾有何求、即國之半、我亦予爾。</verse>
				<verse number="9">哈曼中心欣喜、退見木底改於御閽、不起、亦不揖、益怒。</verse>
				<verse number="10">強忍而歸、招其友及妻西勒至、</verse>
				<verse number="11">以其財貨之富、子女之繁、王擢於諸伯百寮之上、一切告之。</verse>
				<verse number="12">又曰、后宴王、群臣皆不得與、惟我一人侍食、明日宴王、我又見請。</verse>
				<verse number="13">惟見猶大人木底改在御閽、箕踞以待、我雖富貴、亦不足快我心。</verse>
				<verse number="14">其妻西勒與諸友謂之曰、當立木高五丈、明日求王、懸木底改於上、然後從王赴宴、則爾心快然矣、哈曼善其言、使立木焉。</verse>
			</chapter>
			<chapter number="6">
				<verse number="1">是夕王不得寢、命取歷代志畧、誦於其前。</verse>
				<verse number="2">其中載云、內豎辟單 底力、職司御閽、謀欲弒王、木底改知之首告、</verse>
				<verse number="3">王問侍臣曰、木底改首告、當時膺何賞乎。對曰、無之、</verse>
				<verse number="6">哈曼入、王問曰、余欲賞一人、當如何、哈曼意謂王欲賞者、非我其誰。</verse>
				<verse number="7">遂曰、王欲賞之。</verse>
				<verse number="8">則備袞服、路馬、王冕。</verse>
				<verse number="9">命大臣以此賜之、為之執轡、遊行邑衢、播告於民云、惟王大賚如是。</verse>
				<verse number="10">王命哈曼曰、誠如子言、速取衣馬、猶大人木底改在御閽、即以此飾之、毋少欠缺。</verse>
				<verse number="11">哈曼遂取衣服馬匹、賜木底改、為之執轡、遊行邑衢、播告於民曰、惟王大賚如是。</verse>
				<verse number="12">木底改反御閽。哈曼趨歸、蒙首哭泣、</verse>
				<verse number="13">以此告其妻西勒、及諸朋儔、其智士及其妻曰、木底改見尊、爾見辱、如彼果猶大支派、爾必不能與之抗衡、徒取戾耳。</verse>
				<verse number="14">言時、王之內豎至、請哈曼急赴后筵。</verse>
			</chapter>
			<chapter number="7">
				<verse number="1">王與哈曼重赴后宴、</verse>
				<verse number="2">宴時王問后曰、后有何求、即國之半、我亦予爾、</verse>
				<verse number="3">對曰、如王悅施恩婢子、則俯聽我祈、宥我生命、救我民族。</verse>
				<verse number="4">蓋我與我民、為人所陷、殺戮殞亡、即鬻我為奴婢、我亦無詞、惟有損於王、敵雖輸金、無所裨補。</verse>
				<verse number="5">王問后曰、孰敢設是謀、其敵何在。</verse>
				<verse number="6">后曰、敵非他、哈曼是也。哈曼於王及后前、不勝股栗。</verse>
				<verse number="7">王怒、離席往御苑。哈曼知王必罪己、求救於后、</verse>
				<verse number="8">王自御苑、復至宴所、見哈曼在榻前、跪抱后足。王曰、我在宮闈、乃敢辱后耶。左右聞王言、以帕掩哈曼面。</verse>
				<verse number="9">內豎哈破拿告王曰、木底改昔有救王之功、哈曼反立木於家、高五丈、欲懸之於上。王曰、即以此木懸哈曼。</verse>
				<verse number="10">王命既行、怒始息、昔哈曼立木、欲懸木底改、今反以自懸焉。</verse>
			</chapter>
			<chapter number="8">
				<verse number="3">后俯伏哭泣、求王除哈曼欲害猶大人之令。</verse>
				<verse number="4">王舉金杖、后起立於王前、曰、</verse>
				<verse number="5">如王悅施恩婢子、請旨除哈曼所頒之詔、赦王畿之猶大人。</verse>
				<verse number="6">我之民族、遇害被殺、我何忍見。</verse>
				<verse number="7">王告后、及猶大人木底改曰、哈曼欲害猶大人、我懸於木、命后籍其家。</verse>
				<verse number="8">爾曹書詔、惟所欲為、鈐以國璽、使猶大人自相扞衛則可、前詔已頒、國璽已鈐、不能改也。</verse>
				<verse number="13">詔行各州、布告億兆、使猶大人屆期設備。</verse>
				<verse number="14">王詔自出書山城、郵乘馬騾、奔告四方。</verse>
				<verse number="15">木底改退衣朝服、厥色白紫、戴金冕、形制甚巨、外衣赤枲、書山邑民、無不忻喜、</verse>
				<verse number="16">猶大人無任赫奕、咸相懽樂。</verse>
				<verse number="17">王詔既至、各州各邑、猶大人知之、即於是日、共慶綏安、設宴忻喜、斯土之民畏猶大人入其會者甚多。</verse>
			</chapter>
			<chapter number="9">
				<verse number="1">十二月、即亞達月、十三日、民遵前詔、將舉事、猶大人之仇、意必獲捷、而反為猶大人所勝。</verse>
				<verse number="2">通國中、各州邑之猶大人、咸集禦敵、庶民畏之、莫之敢攖。</verse>
				<verse number="3">州牧、方伯、百寮、畏木底改、助猶大人。</verse>
				<verse number="4">蓋木底改爵位日隆、尊於朝廷、名震四方。</verse>
				<verse number="5">猶大人擊諸敵而戮之、任意以為。</verse>
				<verse number="6">在書山城、猶大族殺五百人。</verse>
				<verse number="7">亦殺巴山大他、答本、押巴他、</verse>
				<verse number="8">破喇他、亞大利、亞哩大他、</verse>
				<verse number="9">巴抹大、亞哩賽、亞哩太、瓦耶撒大、</verse>
				<verse number="10">皆哈曼之子、不取其貨財。</verse>
				<verse number="11">當日在書山城、核被殺者之數、呈於王前。</verse>
				<verse number="12">王以告后曰、猶大人在書山城中、已殺五百人、並殺哈曼十子、若統各州而計之、不知凡幾、爾尚有何求、我必予爾。</verse>
				<verse number="13">后曰、如王悅、則王頒詔、使居書山之猶大人明日復行是事、與今日無異、懸哈曼十子之尸於木、</verse>
				<verse number="14">王頒詔於書山、使行如言、取哈曼十子之尸懸之。</verse>
				<verse number="15">亞達月十四日、書山之猶大人咸集、又殺三百人、不取其貨財。</verse>
				<verse number="16">亞達月十三日、居各州之猶大人咸集、以相扞禦、殺敵七萬五千人、不取貨財、然後事平。</verse>
				<verse number="17">至十四日憩息、設宴欣喜。</verse>
				<verse number="18">居書山之猶大人、於十三日十四日、咸集殺敵、十五日憩息、設宴欣喜。</verse>
				<verse number="19">居鄉里之猶大人、於亞達月十四日、肆筵設席、喜樂和暢、饋以餚饌。</verse>
				<verse number="20">木底改錄之於册、布告各州之猶大人、無間遠邇。</verse>
				<verse number="21">使每歲恪守亞達月之十四日十五日。</verse>
				<verse number="22">以猶大人得免於敵、轉憂為喜、轉戚為愉、當於是日、設宴喜樂、饋嘉肴、賙貧乏。</verse>
				<verse number="23">猶大人大悅、遵木底改書而行。</verse>
				<verse number="24">先是亞甲人哈米達大子哈曼、為猶大人敵、謀害其族、翦滅其眾、占卜掣籤、定於何日舉事、</verse>
				<verse number="25">惟后覲王、蒙王頒詔、以欲害猶大人之事、歸於哈曼、父子俱懸於木。</verse>
				<verse number="28">各州各邑、咸守卜日、家喻戶曉、俾猶大族中、勿忘斯事、爰及苗裔、永世靡暨。</verse>
				<verse number="29">亞庇孩女、王后以士帖、猶大人木底改、復頒詔書、議定卜日節期、</verse>
				<verse number="30">布告天下、百有二十七州之猶大人、願得平康、</verse>
				<verse number="31">俾守卜日節期、循后及木底改、命、亦從猶大人所議、禁食祈禱、歷代不易。</verse>
				<verse number="32">於是王后頒詔、定卜日之節期、錄之於册。</verse>
			</chapter>
			<chapter number="10">
				<verse number="1">王使平陸海島居民、咸納貢稅。</verse>
				<verse number="2">王之權能、王之詔命、與王拔擢木底改之事、俱載於巴西 米太列王紀畧。</verse>
				<verse number="3">猶大人木底改相亞哈隨魯王、以安撫民人、慰籍同宗為務、故於猶大族中為尊、見悅於宗人。</verse>
			</chapter>
		</book>
		<book number="18">
			<chapter number="1">
				<verse number="1">烏士有人、品行純良、孳孳為善、寅畏上帝、遠諸不善、厥名約百、</verse>
				<verse number="2">生子七人、女三人、</verse>
				<verse number="3">有羊七千、駝三千、牛五百耦、牝驢五百、僕從眾多、甲於東方。</verse>
				<verse number="4">眾子誕日則設席、宴諸女弟、</verse>
				<verse number="5">歲以誕日之先後、肆筵既遍、約百乃召眾子、欲贖其罪、夙興、為之各獻燔祭、自謂吾子不無愆尤、遐棄上帝。約百所為恆若此。○</verse>
				<verse number="6">一日、諸天使詣耶和華前、撒但亦在其中。</verse>
				<verse number="7">耶和華問撒但曰、汝奚自、對曰、我遍歷塵寰、往來靡定。</verse>
				<verse number="8">耶和華曰、我僕約百、品行純良、孳孳為義、寅畏乎我、遠諸不善、天下莫與比儗、爾亦鑒之乎。</verse>
				<verse number="9">撒但曰、約百畏上帝、豈無為而然乎。</verse>
				<verse number="10">蓋爾藩衛其家、與凡所有、使所為亨通、群畜孳息、</verse>
				<verse number="11">爾若擊之、喪其貨財、必立詛爾。</verse>
				<verse number="12">耶和華曰、彼凡所有、任爾處之、惟勿擊其身。撒但退。○</verse>
				<verse number="13">一日、約百子女宴於兄家、</verse>
				<verse number="14">有告約百曰、牛耕於田、牝驢齧蒭於側、</verse>
				<verse number="15">示巴人猝至、虜之盡、殺爾僕、惟我遁逃以告。</verse>
				<verse number="16">言時又一人至曰、天降大火、燬群羊、僕從、惟我遁逃以告。</verse>
				<verse number="17">言時又一人至曰、迦勒底人、三軍驟至、取駝殺僕、惟我遁逃以告。</verse>
				<verse number="18">言時又一人至曰、爾子女宴於兄室、</verse>
				<verse number="19">大風自野至、撼室四隅、少者被壓而死、惟我遁逃以告。</verse>
				<verse number="20">約百遂起、裂衣薙首、伏地拜曰、</verse>
				<verse number="21">我裸而出世、亦必裸而歸土、耶和華賜之、耶和華取之、當頌讚耶和華。</verse>
				<verse number="22">約百不犯罪、不非上帝如此。</verse>
			</chapter>
			<chapter number="2">
				<verse number="1">一日、眾天使至耶和華前、撒但亦在其中。</verse>
				<verse number="2">耶和華謂撒但曰、汝奚自。對曰、余遍歷塵寰、往來靡定。</verse>
				<verse number="3">耶和華曰、我僕約百、品行純良。孳孳為義、寅畏乎我、遠諸不善、天下莫與比儗、汝亦鑒之乎。因爾所言、我無故降災、彼亦不失其本心。</verse>
				<verse number="4">撒但曰、害未及身、猶可忍也、害及其身、不可忍也。</verse>
				<verse number="5">若傷其肢體、彼必立詛爾。</verse>
				<verse number="6">耶和華曰、任爾為之、勿喪其命。</verse>
				<verse number="7">撒但退、使約百患瘡痍自頂至踵。</verse>
				<verse number="8">約百坐於灰、以片瓦搔身。</verse>
				<verse number="9">其妻曰、爾猶不變所守乎、不如詛上帝而死可也。</verse>
				<verse number="10">曰、爾所言、乃頑嚚之婦也、我自上帝而獲福祉、茲之受禍、不亦宜乎。約百不以言取罪、又如此。</verse>
				<verse number="11">約百有友三人、提幔人以利法、書亞人必達、拿馬人鎖法、聞約百遭難、彼此相約、各自其地至、欲解其憂、慰其心、</verse>
				<verse number="12">遙見約百而不識、大聲號泣、各裂衣、揚灰、蒙首、</verse>
				<verse number="13">歷七晝夜、同坐於地、見約百憂甚、相對無言。</verse>
			</chapter>
			<chapter number="3">
				<verse number="3">我生之辰、不如無此辰、我生之夜、不如無此夜。</verse>
				<verse number="4">孰若是日晦冥為愈、孰若上帝不降以福、勿燭以光。</verse>
				<verse number="5">何如幽暗陰翳蔽之、靉靆覆之、日蝕譴之、</verse>
				<verse number="6">何如是日之夕、慘淡昏黑、不入年期、不進月數。</verse>
				<verse number="7">何如是夕不誕嬰孩、不聞懽聲。</verse>
				<verse number="8">凡能詛日、持咒招鱷者、當以是日為不吉。</verse>
				<verse number="9">何如是日昧爽、明星不現、待旦不得、天無曙色。</verse>
				<verse number="12">母曷提攜我、乳哺我。</verse>
				<verse number="13">浸假當時無生、我今可宴然安寢、</verse>
				<verse number="16">我願與胎未成人、產不及期者、胥歸無有、</verse>
				<verse number="17">在彼爭競者息、困憊者安。</verse>
				<verse number="18">幽囚之人寢、不聞惡聲。</verse>
				<verse number="19">在彼尊卑同居、僕不虐於主、</verse>
				<verse number="20">受難者得生存、苦心者得生全、曷故。</verse>
				<verse number="21">彼望死亡而不能、猶人掘窖金而弗得。</verse>
				<verse number="22">彼就死地則欣喜、歡樂不勝。</verse>
				<verse number="23">彼在困厄中、為上帝所域、反使之生何與。</verse>
				<verse number="24">我未食而先嘆、聲等波濤之洶湧、</verse>
				<verse number="25">所慮所懼者、降臨於我。</verse>
				<verse number="26">不得平康、不得安居、不得宴息、戰慄復至。</verse>
			</chapter>
			<chapter number="4">
				<verse number="1">提慢人以利法曰、</verse>
				<verse number="2">我欲與爾言、恐爾厭聞、然不得不言、</verse>
				<verse number="3">昔爾訓眾、勞者勞之、</verse>
				<verse number="4">懦者起之、危者扶之、</verse>
				<verse number="5">今爾遇災而倉皇、臨難而觳觫。</verse>
				<verse number="6">舉敬畏行善之心、居恆以此自恃者安在哉。</verse>
				<verse number="7">試思無辜者何時危亡、行義者何時見絕。</verse>
				<verse number="8">以我觀之、所稼者惡、則所穡者亦若是。</verse>
				<verse number="9">蓋上帝震怒、而彼翦滅。</verse>
				<verse number="10">猛獅不吼、稚獅折齒、</verse>
				<verse number="11">巨獅絕食、牝獅失子。</verse>
				<verse number="14">我驚駭戰慄、百骸悚動。</verse>
				<verse number="15">神過我前、毛髮森豎。</verse>
				<verse number="16">神立、其狀貌不能辨識、第見象懸目前、聲細不揚、我聞其言曰、</verse>
				<verse number="17">斯世之人、於上帝前、豈得為義、於造化主前、豈得言潔。</verse>
				<verse number="18">自主視之、即其臣僕、猶未盡善、即其天使、猶有過失。</verse>
				<verse number="19">況居下土、置基塵凡、蠹得而壞之者乎。</verse>
				<verse number="20">彼朝生夕死、人不及覺、已歸烏有。</verse>
				<verse number="21">顯庸之人、閱歷未深、而早沒世。</verse>
			</chapter>
			<chapter number="5">
				<verse number="1">爾雖上籲、其誰聽之、成聖者眾、孰可賴之。</verse>
				<verse number="2">愚人忿戾、自取覆亡、頑民嫉妒、因而致死。</verse>
				<verse number="3">惡者根株雖厚、我知其不久必撥、</verse>
				<verse number="4">子孫有難、拯救無從、抱屈公庭、卒無昭雪。</verse>
				<verse number="5">田中所產、飢者攘之、荊棘靡留、室中所有、渴者奪之、貨財盡失。</verse>
				<verse number="6">患害之至、非若平地而生草萊、</verse>
				<verse number="7">鳥有翼以高飛、人有過而召禍、</verse>
				<verse number="8">是以必求上帝而赴訴焉。</verse>
				<verse number="9">上帝所為、大不可測、異不勝數。</verse>
				<verse number="10">沛甘霖、潤土壤、</verse>
				<verse number="11">卑者升之、憂者恤之、</verse>
				<verse number="12">狡者敗其謀、使事不遂、</verse>
				<verse number="13">譎者巧於計、反害及身、謀愈狡者、敗愈速、</verse>
				<verse number="14">惡者晝遭晦冥、雖在日中、無異昏夜、遍捫不見。</verse>
				<verse number="15">貧者脫之於噬嗑、援之於強暴。</verse>
				<verse number="16">匱乏者不失望、不義者無敢言。</verse>
				<verse number="17">上帝所責者、必蒙福祉、全能之主譴爾躬、爾勿輕視。</verse>
				<verse number="18">先殘缺而後彌縫、先鞭扑而後醫痊。</verse>
				<verse number="19">六災七難、無不援手、不及爾身。</verse>
				<verse number="20">饑時救爾死亡、戰時免爾刀鋸、</verse>
				<verse number="21">得弭眾口之譏評、無懼輿人之虐遇、</verse>
				<verse number="22">臨饑厄而反笑、遇暴獸而不驚。</verse>
				<verse number="23">不噬於獸、不傷於石。</verse>
				<verse number="24">家庭之間、平安可卜、群畜之數、綜核無差。</verse>
				<verse number="25">且也苗裔繁衍、子孫眾多、如草滋蔓、</verse>
				<verse number="26">爾壽期頤、然後入土、譬諸露積、屆期蓋藏。</verse>
				<verse number="27">我詳察此理、有知其不爽者、尚其聞而惺然焉。</verse>
			</chapter>
			<chapter number="6">
				<verse number="1">約百曰、</verse>
				<verse number="2">我有深憂、願權衡其輕重、</verse>
				<verse number="3">較諸海沙尤重、故我言詞造次。</verse>
				<verse number="4">全能之主、射我以矢、其鏃有毒、喪我之神、上帝降災、如軍列陳、環而攻我。</verse>
				<verse number="5">驢有薪則不呼、牛有蒭則不鳴。</verse>
				<verse number="6">物淡無鹽不可食、蛋白不和豈有味、</verse>
				<verse number="7">有臭惡甚於此者、不得已而食之。</verse>
				<verse number="8">我所大欲、望上帝遂我願焉。</verse>
				<verse number="9">願上帝糜爛我體、立舉其手、喪亡我命、若斷機杼。</verse>
				<verse number="10">若此我猶可解憂、彼弗加矜憫、則我斯踴矣。蓋至聖之命、我未嘗廢也。</verse>
				<verse number="11">我血氣已衰、無復康彊、苦靡有極、不死胡可忍。</verse>
				<verse number="12">我力匪石、我體匪銅、</verse>
				<verse number="13">既竭我力、不能自救。</verse>
				<verse number="14">人遭患難、其友必加矜憫、惟我友朋、不畏全能之主。</verse>
				<verse number="15">友我不卒、猶泉之忽竭、潦之立涸、</verse>
				<verse number="16">當其初也、冰雪澌流、源泉混混。</verse>
				<verse number="17">及乎暑時、水漸殺矣、烈日暴之、溪流絕矣。</verse>
				<verse number="18">行旅之人、迂道求泉而弗得、渴死於野。</verse>
				<verse number="19">斯溪也、提馬之賓旅望之、示巴之行人慕之、</verse>
				<verse number="20">望而不得則駭、至其地而不見、則相視欿然。</verse>
				<verse number="21">爾曹亦若此溪、使我失望、見我患難、悚然退懼。</verse>
				<verse number="22">我豈欲爾供給、饋我以貨財。</verse>
				<verse number="23">豈使爾援我於勁敵、拯我於兇暴。</verse>
				<verse number="24">請爾訓迪、我默而聽、我也有過、請爾指示。</verse>
				<verse number="25">法言可從、惟爾規我、不足以輔吾德。</verse>
				<verse number="26">爾意欲即我所言、以相詰責、不知絕望之人、言等飄風。</verse>
				<verse number="27">爾撻煢獨、坑友朋。</verse>
				<verse number="28">爾觀我為人、豈有所誑。</verse>
				<verse number="29">請申言之、勿以吾為不義、或曲或直、自有能辨之者。</verse>
				<verse number="30">我不出非義之言、事之是非、我察之明矣。</verse>
			</chapter>
			<chapter number="7">
				<verse number="1">人生苦境終其年、猶工勞瘁畢其生。</verse>
				<verse number="2">如僕之冀暮、如傭之望值、</verse>
				<verse number="3">乃我既遭患害於累月、復遇顛連於竟夜。</verse>
				<verse number="4">我寢則曰、興何時、而夜偏長、輾轉反側、迄於昧爽。</verse>
				<verse number="5">我肉生蛆、蒙以塵埃、膚雖痊、膿復出。</verse>
				<verse number="6">日月如梭、終身無希望矣。</verse>
				<verse number="7">命在呼吸、不復獲福、爾其垂念。</verse>
				<verse number="8">今日覿面、明日不能復見、甚恐轉瞬間、即歸烏有。</verse>
				<verse number="9">如浮雲散盡、入土者無復返之期。</verse>
				<verse number="10">不再歸其室、鄰里不復見其人。</verse>
				<verse number="11">夫如是、我安能默默已哉、焦思苦慮、曷禁對上帝而大放厥詞。</verse>
				<verse number="12">我豈海濤、豈鱷魚、防禦我曷故。</verse>
				<verse number="13">我如曰、登斯榻可得慰、寢於床可解憂、</verse>
				<verse number="14">則爾又托噩夢以恐我、垂異象以懼我。</verse>
				<verse number="15">願棄此微軀而就死地。</verse>
				<verse number="16">已無樂生之心、不作永存之想、畢生遘難、毋寧舍子為幸。</verse>
				<verse number="17">且人在世、亦甚渺耳、何為加意眷顧之、</verse>
				<verse number="18">責之無間日、試之無已時。</verse>
				<verse number="19">爾而舍我、將至何時、曷不假我以嚥津之頃。</verse>
				<verse number="20">爾為上主、鑒察人心、即我犯罪、何虧於爾、曷擊我、使我不樂其生。</verse>
				<verse number="21">盍赦我罪、宥我惡、俾我安然入土、迄於明日、欲追予而不相遇。</verse>
			</chapter>
			<chapter number="8">
				<verse number="1">書亞人必達曰、</verse>
				<verse number="2">爾所言如風之狂、伊於何底、</verse>
				<verse number="3">上帝無不正、全能之主無不義。</verse>
				<verse number="4">意者汝子犯罪、故主遐棄之、</verse>
				<verse number="5">如爾勤求上帝、乞恩於全能之主、</verse>
				<verse number="6">躬行仁義、皭然無玷、上帝即佑之、使爾全家孳孳為善、振興可必。</verse>
				<verse number="7">始雖卑微、終必增益、</verse>
				<verse number="10">彼將啟迪爾、以中所蘊藏告爾、</verse>
				<verse number="11">語曰、維彼萑葦、非澤可生乎、維彼蘆荻、無水能植乎、</verse>
				<verse number="12">青青之時、不待人刈、先百草而凋零。</verse>
				<verse number="13">忘上帝者亦若是、偽善之人、彼所希冀、倏忽成空。</verse>
				<verse number="16">惡者惟草、雖暴以烈日、亦復蔓延於圃、</verse>
				<verse number="17">根繞壘、藤緣石、</verse>
				<verse number="18">忽被芟除、依然隙地、杳無蹤跡。</verse>
				<verse number="19">斯人福命之短亦若是、其後草復叢生、與此無異。</verse>
				<verse number="20">行善者上帝不棄、作惡者上帝不佑。</verse>
				<verse number="21">爾善是務、則使爾喜樂、使爾歡呼。</verse>
				<verse number="22">憾爾者自生愧怍、喪德者室廬無存。</verse>
			</chapter>
			<chapter number="9">
				<verse number="3">如上帝勘問、萬中不能答一、</verse>
				<verse number="4">上帝具至智、有大能、違之者烏能得福。</verse>
				<verse number="5">上帝一怒、則岡巒遷徙、山嶽傾頹、</verse>
				<verse number="6">大地搖撼、坤輿震動、</verse>
				<verse number="7">闔則日不出、閉則星無光、</verse>
				<verse number="8">手闢天宇、足乘海濤。</verse>
				<verse number="9">斗柄旋、參昴見、南方之宮、運其躔度。</verse>
				<verse number="10">上帝所行、大不可測、異不可數。</verse>
				<verse number="11">其至我不見、其過我不知。</verse>
				<verse number="12">其取之孰能禦之、其為之孰能問之。</verse>
				<verse number="13">其怒未息、強者慴之。</verse>
				<verse number="14">我何人斯、雖善說詞、安能應對哉。</verse>
				<verse number="15">上帝鞫我、我不敢自以為義、當求沾其恩。</verse>
				<verse number="16">求而許、我猶兢兢然、不敢自信。</verse>
				<verse number="17">何上帝擊我、如風之暴、災罹旡妄、不一而足。</verse>
				<verse number="18">不使我得片刻之安、備嘗艱苦。</verse>
				<verse number="19">欲以力爭、彼力過我、欲以理諭、誰為折中。</verse>
				<verse number="20">如稱己義、則不義矣。如言己善、則不善矣。</verse>
				<verse number="21">如伐己長、是不知量也、平生所為、不堪自問。</verse>
				<verse number="22">以我觀之、善惡同歸於盡。</verse>
				<verse number="23">人忽死亡、主使之然、無辜受難、主不之憫、</verse>
				<verse number="24">當今之世、惡人當路、良吏韜晦、使之者非主而誰。</verse>
				<verse number="25">日月逝矣、速於郵傳、流光已邁、我未見福之至也。</verse>
				<verse number="26">日去如扁舟、勢若巨鷹之摶擊。</verse>
				<verse number="27">如我自謂。必泯怨尤、改憂色而作歡容、</verse>
				<verse number="28">然患難猶在、懼心未釋、吾知主必不以我為無辜。</verse>
				<verse number="29">主既視我為有罪、自辨亦徒勞矣。</verse>
				<verse number="30">即以雪水自洗、鹼水盥手。</verse>
				<verse number="31">主必視我若墮污溷、衣服有知、亦當厭我。</verse>
				<verse number="32">我凡民也、主豈與我等、奚敢與之辨論。</verse>
				<verse number="33">更無聽訟之人、可定兩造曲直。</verse>
				<verse number="34">如主不加譴責、使我驚懼、</verse>
				<verse number="35">則我猶敢言、無所畏葸、今則不能也。</verse>
			</chapter>
			<chapter number="10">
				<verse number="1">我不樂生、怨懟無已時、中心殷憂、必暢所欲言、</verse>
				<verse number="2">我籲上帝曰、爾毋以我為惡、即加譴責、亦必示以何故。</verse>
				<verse number="3">虐遇斯民、豈爾所悅乎。爾既造人、豈遽棄之乎。惡者之謀為、爾反眷佑之乎。</verse>
				<verse number="4">爾豈同凡眼、鑒觀於下若庸夫哉。</verse>
				<verse number="5">爾壽爾年、豈若人之短促哉。</verse>
				<verse number="6">其勘我咎、察我罪、何其亟耶。</verse>
				<verse number="7">爾明知罪我為無辜、而人莫敢誰何。</verse>
				<verse number="8">我之百體、爾所甄陶、奚為滅我。</verse>
				<verse number="9">爾其思之、始造我身、猶陶之合土、今使我返本曷故。</verse>
				<verse number="10">我身初成、若乳之流、若酪之結。</verse>
				<verse number="11">膚革外充、筋骸內束。</verse>
				<verse number="12">爾施恩膏、賜我生氣、爾加眷顧、養我精神。</verse>
				<verse number="13">然爾欲苦我之意、蓄於中已久。</verse>
				<verse number="14">故有微疵、爾則誌之、不加赦宥、我亦知之稔矣。</verse>
				<verse number="15">我若作惡、固足以召禍、若我為善、不得以自詡、我遭患難、不勝愧恥。</verse>
				<verse number="16">如我自許、爾捕我若獅、顯爾異能。</verse>
				<verse number="17">爾數責我、爾屢譴我、若軍士之迭出而攻我。</verse>
				<verse number="18">爾胡為生我、何不遄死、勿令人見、</verse>
				<verse number="19">則我雖有若無、出胎入墓。</verse>
				<verse number="20">我壽幾何、請爾舍余、庶可少息我力、</verse>
				<verse number="21">然後長往不返、至幽暗陰翳之地。</verse>
				<verse number="22">其地昏黑幽暗、陰翳混沌、其光不光。</verse>
			</chapter>
			<chapter number="11">
				<verse number="1">拿馬人鎖法曰、</verse>
				<verse number="2">聽此長言、不可無以對、如是多口、豈得稱為義。</verse>
				<verse number="3">爾而誇詡、焉得不辯、爾而姍笑、在所當責。</verse>
				<verse number="4">爾自謂道清體潔、主不能摘其疵。</verse>
				<verse number="5">我願上帝與爾辯論、</verse>
				<verse number="6">使爾知其智慧、不可窺測、較爾所知者、倍蓰無算、因悟上帝罰爾、不足以蔽其辜。</verse>
				<verse number="7">上帝非可忖度、全能之主、豈得盡知。</verse>
				<verse number="10">如上帝執人而禁之、當眾而鞫之、孰能禦焉。</verse>
				<verse number="11">上帝灼知虛妄、明察惡人、其外若置諸罔見、而實則無所不知也。</verse>
				<verse number="12">斯世之人、冥頑不靈、空空如也、自其誕生、已若野驢之子。</verse>
				<verse number="13">爾如洗心、祈禱上帝、</verse>
				<verse number="14">改諸不善、不與惡人居、</verse>
				<verse number="15">則仰無愧、屹立不懼、</verse>
				<verse number="16">患難可忘、同於逝水、</verse>
				<verse number="17">爾在世必愈於日之方中、今即幽暗、終必光如平旦。</verse>
				<verse number="18">後福堪期、雖恥於今日、必樂於他年。</verse>
				<verse number="19">爾可安寢、警爾者寡、諛爾者眾、</verse>
				<verse number="20">維彼惡人、其目必盲、逋逃無藪、彼之失望、與氣之垂盡無異也。</verse>
			</chapter>
			<chapter number="12">
				<verse number="1">約百曰、</verse>
				<verse number="2">爾豈人中之俊乎、爾曹若死、宇宙間豈無哲人哉。</verse>
				<verse number="3">我之慧心、與爾何異、爾無能過我、爾所言者、誰不知之。</verse>
				<verse number="4">夫為善行義之人、每為同儕所嘲誚、我籲呼上帝、望其垂聽、亦貽笑於同儕。</verse>
				<verse number="5">譬諸火炬、使人無隕越之虞、既得安居、遂棄之。</verse>
				<verse number="6">寇賊之家、反獲平康、欲以己之能匹上帝、干上帝怒、竟享逸樂。</verse>
				<verse number="7">試問諸鳥獸、鳥獸如是。</verse>
				<verse number="8">試問諸蟲魚、蟲魚亦如是、</verse>
				<verse number="9">皆耶和華使之然、此理誰不知之乎、</verse>
				<verse number="10">獸之生命、人之性靈、操自上帝。</verse>
				<verse number="11">耳察聲音。猶口之知味、</verse>
				<verse number="12">智與年而俱進、慧與壽以並增。</verse>
				<verse number="13">上帝無不知、無不能、謀猷允臧、聰明克備。</verse>
				<verse number="14">所毀人不能建、所錮人不能釋、</verse>
				<verse number="15">止溪流而水涸、裂泉脈而地淹、</verse>
				<verse number="16">上帝至智至能、凡欺人與欺於人者、咸其所治。</verse>
				<verse number="17">使謀臣被虜、士師為狂。</verse>
				<verse number="18">其於列王、則釋其所繫之囚、而拘攣以縲絏。</verse>
				<verse number="19">使州牧為俘、使將帥傾覆、</verse>
				<verse number="20">忠藎之言、使之不納、元老之明、使之忽昧。</verse>
				<verse number="21">民牧則黜其位、豪強則弛其力。</verse>
				<verse number="22">彰奧妙無隱秘、變陰翳為光明。</verse>
				<verse number="23">生齒既繁、復加翦滅、版圖既廓、再使侵削。</verse>
				<verse number="24">使州牧心盲、如流離曠野、躑躅窮途、</verse>
				<verse number="25">晦冥無光、遍捫不見、其迷眩若醉焉。</verse>
			</chapter>
			<chapter number="13">
				<verse number="1">斯言也、我目見之、耳聞之、心會之。</verse>
				<verse number="2">爾所知者、我亦知之、我與爾不多讓也。</verse>
				<verse number="3">我欲籲呼上帝、赴訴於全能之主、</verse>
				<verse number="4">爾曹言詞誕妄、如庸醫治疾、斷不能愈。</verse>
				<verse number="5">爾不如緘口勿語、則猶可藏拙。</verse>
				<verse number="6">今我欲自折中、欲自辨析、尚其聽之。</verse>
				<verse number="9">上帝若加勘問、爾豈能倖免、豈可欺上帝、如欺凡民也哉。</verse>
				<verse number="10">如爾心懷私曲、上帝必加譴責。</verse>
				<verse number="11">彼有威可畏、有權可凜、</verse>
				<verse number="12">爾以為古訓、我比之塵沙、爾以為長城、我比之糞土。</verse>
				<verse number="13">爾且緘默、我請復申一詞、雖死無憾、</verse>
				<verse number="14">即捐頂踵、亦所弗顧。</verse>
				<verse number="15">雖上帝戮及我身、使我失望、亦必毅然自辨、以白我冤。</verse>
				<verse number="16">偽善之人、不敢上告於主、若我則否、故必得救。</verse>
				<verse number="17">請爾傾耳、諦聽我詞。</verse>
				<verse number="18">我今自訴、必得稱義。</verse>
				<verse number="19">有能辯折我者、我當緘默、沒齒而無怨。</verse>
				<verse number="22">斯時也、爾問我對、我請爾示。</verse>
				<verse number="23">我豈屢陷乎罪、愆尤叢集哉、有之則明以告我。</verse>
				<verse number="24">奚可遐棄我若寇讎哉。</verse>
				<verse number="25">譬彼林葉飄搖、猶蹂躪之、譬彼百草枯槁、猶追襲之。</verse>
				<verse number="26">爾錄我名於爰書、置諸極典、爾記我惡於壯歲、使受酷刑。</verse>
				<verse number="27">爾桎我足、禁我遨遊、限我步履。</verse>
				<verse number="28">我躬已朽、如肉之已腐、如衣之被蠹。</verse>
			</chapter>
			<chapter number="14">
				<verse number="1">人乃婦女誕育、既不永年、且多憂慮。</verse>
				<verse number="2">若花之向榮、而遭翦伐、若影之倏忽、而無定在。</verse>
				<verse number="3">人既如是、爾何必過於追求、鞫其是非哉。</verse>
				<verse number="4">未有源濁而流清者。</verse>
				<verse number="5">人之生也、其數有定、其限難越、爾使之然、</verse>
				<verse number="6">姑舍我、俾得息肩、樂終天年、猶傭之喜於入息。</verse>
				<verse number="7">林木既斫、萌櫱可望、生機難遏。</verse>
				<verse number="8">其植於地也、根雖老、幹雖槁、</verse>
				<verse number="9">潤以雨露、芽萌株發、可儗新栽。</verse>
				<verse number="10">人則異是、始則血衰、既而氣絕、歸於無有。</verse>
				<verse number="11">如潦之易竭、如澮之立涸、</verse>
				<verse number="12">屈而不伸、寢而不寤、必也彼蒼窮盡之日、斯人有復生之時。</verse>
				<verse number="13">願上帝藏我於墓寢、否則處我於隱僻、以俟災消禍弭、又不然、定以何日、然後釋我。</verse>
				<verse number="14">人既死亡、豈能復生、我生苦境、必有終年、乃逝世。</verse>
				<verse number="15">爾問我答、我為爾所造、爾當眷顧。</verse>
				<verse number="16">乃勘我行事、察我愆尤、</verse>
				<verse number="17">錄我罪弗忘、增我過維倍。</verse>
				<verse number="18">山頹不起、磐移不回。</verse>
				<verse number="19">霤穿石則漸靡、浪淘沙則不見、人而絕望亦若是。</verse>
				<verse number="20">爾殘人生命、使之逝世。變人容色、使之絕氣。</verse>
				<verse number="21">子孫之榮辱、俱不及知。</verse>
				<verse number="22">惟其身痛楚、其心殷憂而已。</verse>
			</chapter>
			<chapter number="15">
				<verse number="1">提慢人以利法曰、</verse>
				<verse number="2">寧有吸凄風、吐支辭、而得為哲人乎。</verse>
				<verse number="3">豈可述無補之空言、進無益之浮詞哉。</verse>
				<verse number="4">以爾所云、是使人不敬畏祈禱上帝也。</verse>
				<verse number="5">爾所言、狡獪不測、可決爾為惡。</verse>
				<verse number="6">我何必言爾為惡哉、即爾所出口、爾所舌辯、已可知矣。</verse>
				<verse number="7">生人之始豈爾乎、有山以前豈爾乎。</verse>
				<verse number="8">上帝之意、豈爾能知、哲人之辭、豈爾獨得。</verse>
				<verse number="9">惡在爾知而我不知、爾明而我不明哉。</verse>
				<verse number="10">我中尚有老成人、皓然白首、其年較爾父尤長、</verse>
				<verse number="11">我之來此、以上帝之恩慰藉爾、以巽言婉導爾、豈可藐視。</verse>
				<verse number="12">爾何心狂、白眼玩世。</verse>
				<verse number="13">心逆上帝、口述妄言。</verse>
				<verse number="14">斯世之人、何得言潔、婦女所生者、何得稱義。</verse>
				<verse number="15">自主視之、即聖者猶未盡善、在天之人、猶未盡潔。</verse>
				<verse number="16">況世人作惡、如渴飲水、是誠污衊、實可厭棄。</verse>
				<verse number="17">吾試以所見告爾、汝其聽之。</verse>
				<verse number="18">即哲人之箴規、祖考之遺訓。</verse>
				<verse number="19">粵稽在昔、我祖初得斯土、不與異邦人雜處、</verse>
				<verse number="20">其言曰、作惡者畢生悚懼、強暴者不知死亡之何日。</verse>
				<verse number="21">驚駭之聲、常聞於耳、平康之時、殘賊忽至。</verse>
				<verse number="22">遇患難無望拯救、臨白刃不能倖免。</verse>
				<verse number="23">流離求食、而無所得、禍患將至、而不及知。</verse>
				<verse number="24">災害孔迫、俾其恐懼、若王與敵戰、必能獲勝。</verse>
				<verse number="25">惡人自恃其勇、狂悖成性、侮慢全能之上帝。</verse>
				<verse number="26">挺身馳突、以厚盾自衛。</verse>
				<verse number="27">容貌肥壯、軀幹雄偉。</verse>
				<verse number="28">荒敗之邑、彼來據之、零落之家、彼得處之、然轉瞬間、是邑是家、已變為瓦礫。</verse>
				<verse number="29">彼富不成、彼業不成、群畜不蕃息。</verse>
				<verse number="30">其身不得免於難、所生枝幹、為火焚燒、為風摧折。</verse>
				<verse number="31">莫信虛妄、恐為所惑、彼所得者、浮而不實。</verse>
				<verse number="32">彼猶林木、非時而被斬伐、不能長青。</verse>
				<verse number="33">若葡萄果、未稔而先落、若橄欖花、雖開而早凋。</verse>
				<verse number="34">偽善之人、家必蕭條、貪賄之徒、室必焚燬。</verse>
				<verse number="35">中所藏者詭譎、外所行者邪慝。</verse>
			</chapter>
			<chapter number="16">
				<verse number="1">約百曰、</verse>
				<verse number="2">如爾之言、聞之素矣。爾意在慰藉、反使我心戚戚。</verse>
				<verse number="3">虛誕之詞、可已而不已、孰使爾嘵嘵舌戰耶。</verse>
				<verse number="4">浸假爾與我易地以處、則我亦能長言以責爾、搖首以欺爾。</verse>
				<verse number="5">然我不為也、必以口強爾志、以舌解爾憂。</verse>
				<verse number="6">今我言、不得自解其憂、不言、不得自釋其悶。</verse>
				<verse number="7">上帝使我躬遑遽、我家凌替、</verse>
				<verse number="8">束縛我體、俾我憔悴。以證我之不善。</verse>
				<verse number="9">逢仇之怒、殘傷我體、緣其憾我、怒目切齒、攻我特甚。</verse>
				<verse number="10">張吻吞噬、批頰凌辱、彼此共謀伐我。</verse>
				<verse number="11">上帝使作惡者陷我、不義者害我。</verse>
				<verse number="12">我享平康、彼來搖撼、執我之頸、擲之於地、以我作的。射之以矢。</verse>
				<verse number="13">矢人環我、剖我腎、瀝我膽、不蒙矜宥。</verse>
				<verse number="14">屢加撻伐、突如其來、若壯士之攻擊。</verse>
				<verse number="15">我身衣麻、崩厥角於塵埃。</verse>
				<verse number="16">因哭顏赤、陰翳蒙目。</verse>
				<verse number="17">然我行無不義、祈無不誠。</verse>
				<verse number="18">地歟、勿埋沒我血、勿阻塞我籲。</verse>
				<verse number="19">惟天可表、在上實鑒之。</verse>
				<verse number="20">而友朋嘲笑、不禁潸然出涕、求於上帝。</verse>
				<verse number="21">願得在上帝前、明辨其冤、如與同儕言者然、</verse>
				<verse number="22">復閱數載、我必長逝不返矣。</verse>
			</chapter>
			<chapter number="17">
				<verse number="1">我神已昏、我命垂盡。將入墓矣。</verse>
				<verse number="2">然猶為人凌侮、屢加橫逆、</verse>
				<verse number="3">我欲於主前明辯而弗敢、誰保其不怒乎。願主遺我以質。</verse>
				<verse number="4">維彼友朋、主蔽其聰、懵焉無智、理屈詞窮。</verse>
				<verse number="5">凡使同儕為寇所陷、其子之目當盲。</verse>
				<verse number="6">民作歌刺我、眾前唾我、主使之然、</verse>
				<verse number="7">我有殷憂、目眯不明、體質單薄、譬彼虛影、</verse>
				<verse number="8">善人見上帝降災、而生畏懼心、良民見偽善譏彈、而生起攻心。</verse>
				<verse number="9">義人志道、久而不息、潔者用力、久而彌堅。</verse>
				<verse number="10">爾曹之中、欲求一哲人、不可得也、爾試復言之、</verse>
				<verse number="11">我命已終、我志已灰、</verse>
				<verse number="12">視晝若夜、視光若暗、</verse>
				<verse number="13">別無所望、惟以墓為室、長眠地下。</verse>
				<verse number="14">與朽腐為鄰、與蚯蚓同處、奚啻父母姊妹、</verse>
				<verse number="15">我至此、豈復有冀望哉、即有所望、安能遂乎。</verse>
				<verse number="16">必歸陰府、安寢於土、所望之福、歸於烏有。</verse>
			</chapter>
			<chapter number="18">
				<verse number="1">書亞人必達曰、</verse>
				<verse number="2">何必嘵嘵不已、曷不法哲人之詞、則我與爾言。</verse>
				<verse number="3">爾曷視我、冥頑若獸。</verse>
				<verse number="4">爾雖忿怒、自戕其身、豈得緣爾故、遂使寰宇之民、盡歸無有、磐石之安、頓失經常哉。</verse>
				<verse number="5">惡人之人、虛光必昧、燭照不遠、</verse>
				<verse number="6">其室之光必暗、其燈必息。</verse>
				<verse number="7">健步者見困於人、機心者反害及己。</verse>
				<verse number="8">足罹網羅、行遇坎阱。</verse>
				<verse number="9">機檻囚之、籠絡困之。</verse>
				<verse number="10">到處皆絆、隨在維坑。</verse>
				<verse number="11">患難臨其身、追逐踵其後。</verse>
				<verse number="12">其力因饑而困頓、禍機伏於側、</verse>
				<verse number="13">彼患危苦之疾、蝕其肢體。</verse>
				<verse number="14">室無餘慶、可復希望、有嚴厲之王焉、而被解至此。</verse>
				<verse number="15">既失其業、他人入室、或硫火焚其廬。</verse>
				<verse number="16">譬諸林木、本實既撥、枝葉自枯。</verse>
				<verse number="17">其姓氏不稱於通國、不傳於逵衢。</verse>
				<verse number="18">推而納之幽暗之地、逐而出之寰區之外。</verse>
				<verse number="19">彼之所出藐無遺孤、彼之所居惟存隙地、</verse>
				<verse number="20">父老駭異、子弟震驚。</verse>
				<verse number="21">不義之人、不畏上帝者、其終也必如是。</verse>
			</chapter>
			<chapter number="19">
				<verse number="1">約百曰、</verse>
				<verse number="2">爾言實刺我心、令人殷憂、伊於何底。</verse>
				<verse number="3">爾煩數責我、聒噪不已、何不自愧乎。</verse>
				<verse number="4">我即有過、我自當之。</verse>
				<verse number="7">我雖赴訴、不蒙聽察、我雖呼籲、不得昭雪。</verse>
				<verse number="8">由曲徑則阻於藩籬、履周行則迷於昏黑、</verse>
				<verse number="9">奪我榮、去我冕。</verse>
				<verse number="10">禍害切身、使我式微絕望、如樹之拔其根株、</verse>
				<verse number="11">逢彼震怒、視若寇讎、</verse>
				<verse number="12">集軍旅、修甬道、列營壘、環攻我室。</verse>
				<verse number="13">眷屬愛弛、親戚情疏、是皆主所使也。</verse>
				<verse number="14">見棄於鄰里、不念於友朋。</verse>
				<verse number="15">傭人侍女、視如陌路。</verse>
				<verse number="16">我呼奴僕、下氣恬色、不見其應。</verse>
				<verse number="17">妻子厭棄我、兄弟侮慢我、</verse>
				<verse number="18">孺子藐視我、我方屹立、遭其譏訕。</verse>
				<verse number="19">同心之友、厭棄我躬、眷愛之人、反來攻我、</verse>
				<verse number="20">我形瘦骨立、膚革僅存、齒齦獨留。</verse>
				<verse number="21">上帝譴我、望友矜憫。</verse>
				<verse number="22">上帝既責我、爾又從而附和之、爾啖我肉、猶不以為饜足乎。</verse>
				<verse number="23">願筆我言、刻之於簡。</verse>
				<verse number="24">以錐劃之、以鉛鑄之、勒之於石、歷久不刊。</verse>
				<verse number="25">我知救主恆在、終必降臨、</verse>
				<verse number="26">迨至膚敗肉消、克覲上帝、</verse>
				<verse number="27">我目睹之、實我救主、而非仇敵、我心之大願如此。</verse>
				<verse number="28">然爾曰、我儕將何以得其致罪之由、而加詰責。</verse>
				<verse number="29">豈不知憾人者必亡於刃、既有是刑、宜悚懼焉。</verse>
			</chapter>
			<chapter number="20">
				<verse number="1">拿馬人鎖法曰、</verse>
				<verse number="2">我中心棼然、難以自遏、</verse>
				<verse number="3">凌辱之言、有激於懷、烏容不答。</verse>
				<verse number="4">豈不聞自生民以來、有古語焉。</verse>
				<verse number="5">曰、作惡者歡呼、弗能恆久、偽善者喜樂、不過俄傾。</verse>
				<verse number="6">雖峻極於天、昂頭雲外、</verse>
				<verse number="7">終亦必亡、與糞壤同腐、素見之者、必曰其人安在。</verse>
				<verse number="8">倏忽不見、真如夢幻、若夜間異象、頓失無所。</verse>
				<verse number="9">目睹惡人、不能復覯、鄰里鄉黨、欲見無從。</verse>
				<verse number="10">彼攘貧者之貨財、子孫反之、以釋其憾。</verse>
				<verse number="11">所作隱慝、深入於骨、及其歸土、惡報從之。</verse>
				<verse number="12">惡譬諸食物、甫入口則甚甘、藏於舌間、</verse>
				<verse number="13">久含不棄、</verse>
				<verse number="14">下至腹、味殊苦、如蝮之膽。</verse>
				<verse number="15">其平日並吞財貨、上帝必使復吐之。</verse>
				<verse number="16">或飲蛇毒而亡、或為蝮螫而死。</verse>
				<verse number="17">不能飲甘泉之水、不得居酥蜜之地。</verse>
				<verse number="18">雖勞而得財、不能自享、必當反之於人、不可以為悅。</verse>
				<verse number="19">蓋剝奪其民、至於貧乏、則遺棄之、人所建之第宅、則強據之。</verse>
				<verse number="20">其衷懷不能恬適、其嗜好不能長存。</verse>
				<verse number="21">其所食無餘、其享福不永。</verse>
				<verse number="22">即當隆盛之時、必遇困厄、受其虐遇者、必群起而攻擊。</verse>
				<verse number="23">彼既飽其貪饕、上帝震怒、降災如下雨、使之備嘗。</verse>
				<verse number="24">雖避鐵器、而傷於銅弓。</verse>
				<verse number="25">利鏃白刃、深入其膽、拔而出之、不勝戰栗、</verse>
				<verse number="26">災害臨之、電火焚之、居其室者、咸遇患難。</verse>
				<verse number="27">天癉其惡、地罰其罪。</verse>
				<verse number="28">臨難之日、凡其所有、必盡消亡。</verse>
				<verse number="29">全能之上帝、施報於惡人者若此。</verse>
			</chapter>
			<chapter number="21">
				<verse number="1">約百曰、</verse>
				<verse number="2">我有一言、請爾聽之、則我慰甚。</verse>
				<verse number="3">容我竟其詞、後加姍笑可也。</verse>
				<verse number="4">我不尤人、第中心自憤懣、有何不可。</verse>
				<verse number="5">爾惟是見我而愕然、以手掩口。</verse>
				<verse number="6">我追憶曩事、不禁觳觫戰慄。</verse>
				<verse number="7">為惡之人、得保生命、而享遐齡、席豐履厚、</verse>
				<verse number="8">子孫享福、猶及見之、</verse>
				<verse number="9">其家平康、無所畏懼、上帝不降以災、</verse>
				<verse number="10">其牛方字、而胎不殰、產犢而保其生。</verse>
				<verse number="11">嬰孩成群、子女舞蹈、</verse>
				<verse number="12">播鼗鼓琴、蕭管悅耳、</verse>
				<verse number="13">其在世也、為樂靡涯、其逝世也、患疾不久、</verse>
				<verse number="14">其平日對上帝曰、我不悅爾道、勿親我、</verse>
				<verse number="15">孰為全能之主、事之何為、求之何益。</verse>
				<verse number="16">爾曰、其福不長、我亦不為惡人辨。</verse>
				<verse number="17">第惡人之燈見滅、其禍猝來、主赫怒加以困苦、果何時哉。</verse>
				<verse number="18">彼若飛蓬、轉於空際、彼若糠秕、散於颶風、又在何時、我未之見也。</verse>
				<verse number="19">爾曰、上帝降殃、罰及其嗣、我以為何不使其身受之、</verse>
				<verse number="20">俾目擊禍患之至、親膺全能者之震怒。</verse>
				<verse number="21">若生命既絕、家庭之事、已不及知矣。</verse>
				<verse number="22">矜高之人、為上帝所鞫、其間孰能贊一詞乎。</verse>
				<verse number="23">斯世之人、或至死、豐盛平康、得享綏安。</verse>
				<verse number="24">胸膈脂充、百骸髓滿。</verse>
				<verse number="25">或至死、困苦盈懷、終不享福、</verse>
				<verse number="26">要皆長眠黃土、蚯蚓盤其上。</verse>
				<verse number="27">我知爾狡、欲以口給禦人。</verse>
				<verse number="28">爾曰、霸者之殿安在、惡人之宅烏存。</verse>
				<verse number="29">何不詢諸行路之人、以其言為據、</verse>
				<verse number="30">其言曰、為惡之人、亦蒙矜憫、死之日友朋送喪。</verse>
				<verse number="31">彼之所行、孰敢斥之、誰能報之。</verse>
				<verse number="32">群送之墓、謹守其陵。</verse>
				<verse number="33">封植甚美、前呵後衛者、不可勝計。</verse>
				<verse number="34">爾之慰藉無益、爾之言語差謬。</verse>
			</chapter>
			<chapter number="22">
				<verse number="1">提慢人以利法曰、</verse>
				<verse number="2">賢者惟自獲其益、原無所裨於上帝。</verse>
				<verse number="3">蓋全能之主、不因爾之為善行義、而福祉喜樂、有所加增也。</verse>
				<verse number="4">上帝責爾鞫爾者、豈畏爾哉。</verse>
				<verse number="5">爾之罪惡甚眾、爾之過失無數。</verse>
				<verse number="6">爾無故取同儕之質、奪貧寒之褐。</verse>
				<verse number="7">不飲食饑渴、</verse>
				<verse number="8">強者任其得土、尊者聽其得廬、</verse>
				<verse number="9">嫠者使之徒反、孤者去其所恃、</verse>
				<verse number="10">是以四周皆設機檻、危懼頓生、</verse>
				<verse number="11">幽暗蔽爾、洪水淹爾。</verse>
				<verse number="12">天之高也、星辰麗焉、上帝在其上。</verse>
				<verse number="13">爾曰、上帝所居、幽深玄遠、豈能鑒觀下土哉。</verse>
				<verse number="14">逍遙天上、靉靆重叠、焉得見我。</verse>
				<verse number="15">是爾法古昔、惡人之所行者也。</verse>
				<verse number="16">不期大河忽決、而惡人與室廬悉遭淹沒。</verse>
				<verse number="17">彼曰、上帝勿親我、全能之主、無益於我。</verse>
				<verse number="18">不知嘉物盈室、無非主所賜也、故我亦不為惡人辨、</verse>
				<verse number="19">義者見惡人之敗、則欣然竊哂曰、</verse>
				<verse number="20">我仇見絕、其富有火盡燬之、</verse>
				<verse number="21">今我勸爾、當歸乎主、復得其歡心、則可納福。</verse>
				<verse number="22">恪守其矩矱、服膺其箴規。</verse>
				<verse number="23">糞除爾居、歸全能之主、則可再徼福祉。</verse>
				<verse number="24">如爾視礦金無異塵埃、視阿弗之金、若澗溪沙石、</verse>
				<verse number="25">則全能之主、乃爾金銀之礦。</verse>
				<verse number="26">爾惟主是悅、恆仰上帝。</verse>
				<verse number="27">爾祈禱得蒙垂聽、許願得遂所願、</verse>
				<verse number="28">所志必成、光照爾途。</verse>
				<verse number="29">隕墜之人、爾其扶之、撝謙之士、爾其救之、</verse>
				<verse number="30">有罪之民、爾其援之、因爾自潔、使彼免於患難。</verse>
			</chapter>
			<chapter number="23">
				<verse number="1">約百曰、</verse>
				<verse number="2">我心焦勞、大放厥詞、彼降重災、使我欷歔欲絕。</verse>
				<verse number="3">彼居何方、願聞其地、吾將往、</verse>
				<verse number="4">以所抱之冤抑、陳於其前、折辨不已、</verse>
				<verse number="5">則彼定擬之意可知矣。</verse>
				<verse number="6">彼必不以大能責我、反加體恤。</verse>
				<verse number="7">可得自辨、明我為義、則人無從罪我。</verse>
				<verse number="8">乃趨之於前、而彼不見、索之於後、而彼不在、</verse>
				<verse number="9">意其匿於左、而不能遇、意其隱於右、而不克覯。</verse>
				<verse number="10">我之行為、彼所鑒察、見試之後、若金之經煆煉。</verse>
				<verse number="11">我履其武而不越、守其道而弗失。</verse>
				<verse number="12">恪遵誡命、視其言重於食。</verse>
				<verse number="13">厥命不貳、誰能易之、彼從心所欲為、</verse>
				<verse number="14">先定命、後降災、災祲不一、絡繹將至。</verse>
				<verse number="15">言念及此、不禁畏懼。</verse>
				<verse number="16">全能之上帝、已喪我膽、使我畏葸。</verse>
				<verse number="17">喪亂以前、何不先絕我命、使我身不親見憂患焉。</verse>
			</chapter>
			<chapter number="24">
				<verse number="1">全能之主、知無不周、既定期罰惡、何不使善者見之。</verse>
				<verse number="2">惡者侵人畛域為己有、攘人牲畜以為食、</verse>
				<verse number="3">驅孤子之驢、以嫠婦之牛為質、</verse>
				<verse number="4">遇貧乏者辟之於途、令無地可容。</verse>
				<verse number="5">惡者若驢、往彼曠野、以務操作、亟於求食、得諸平原、己及子女、藉以餬口。</verse>
				<verse number="6">在他人之田、穫其五穀、在強者之園、摘其葡萄、</verse>
				<verse number="7">裸無衣而露宿、寒無衾以蔽體、</verse>
				<verse number="8">登山遇雨、棲身巖穴。</verse>
				<verse number="9">奪孤子於母懷、取寠人之衣以為質、</verse>
				<verse number="10">使彼裸體從其後、枵腹負其禾、</verse>
				<verse number="11">歸至室渴甚、又使之醡油製酒。</verse>
				<verse number="12">俾困苦者嘆息、傷心者呼籲、惡人橫逆如此、上帝不加以罪。</verse>
				<verse number="13">更有甚焉、不喜光明之路、舍而弗由、</verse>
				<verse number="14">眛爽戮貧乏、夤夜刧貨財。</verse>
				<verse number="15">暮則行淫、自蔽其容、意謂人不得見。</verse>
				<verse number="16">穿窬於昏夜、匿跡於旦晝、不以昭昭為樂、</verse>
				<verse number="17">視日之明、同於陰翳、暗昧之地、人之所慮、彼之所習。</verse>
				<verse number="18">彼若萍蹤、飄流靡定、有田不耕、有園不植。</verse>
				<verse number="19">亢陽酷暑、雪水漸消、惡者之入墓、亦若是。</verse>
				<verse number="20">其逝世之易、如摧枯木、既歸槁壤、蚯蚓嘬之、即心腹之人、亦不之念、</verse>
				<verse number="21">當惡人存日、無子者遭其虐遇、無夫者受其摧折。</verse>
				<verse number="22">有能之人、不能與爭、其動也、人之軀命難保。</verse>
				<verse number="23">上帝雖鑒察之、彼仍綏康、安於厥居。</verse>
				<verse number="24">勃然而興、不久逝世、與眾無異、譬諸田禾、既稔而刈。</verse>
				<verse number="25">如曰不然、試與我辨、指我言之剌謬。</verse>
			</chapter>
			<chapter number="25">
				<verse number="1">書亞人必達曰、</verse>
				<verse number="2">主有權可凜、有威可畏、至上之域、咸賜綏康。</verse>
				<verse number="3">軍眾不勝數、光遠無不及、</verse>
				<verse number="4">斯世之人、於上帝前、豈得為義、婦女所生、何得言潔。</verse>
				<verse number="5">有主、而星月不能與之爭光、</verse>
				<verse number="6">世人若蚯蚓、豈得為潔哉。</verse>
			</chapter>
			<chapter number="26">
				<verse number="1">約百曰、</verse>
				<verse number="2">爾所助、非無力者乎、爾所救、非無能者乎。</verse>
				<verse number="3">爾所訓誨、非無智者乎、非欲以此彰爾明哲哉。</verse>
				<verse number="4">爾之欲教者何人、爾之所感者何神。</verse>
				<verse number="5">九泉之下、幽冥之眾、俱畏上帝。</verse>
				<verse number="6">主之前、陰司昭著、暗府不蔽、</verse>
				<verse number="7">主陳北極於清虛、懸大地於無物。</verse>
				<verse number="8">水在雲中、相涵不漏。</verse>
				<verse number="9">主之位、密雲遮護、</verse>
				<verse number="10">圓包環海、以示幽顯。</verse>
				<verse number="11">主一叱咤、四維震動、</verse>
				<verse number="12">施其大能、海波洶湧、行其大智、洪濤恬靜、</verse>
				<verse number="13">鼓其氣、穹蒼朗霽、展其力、龍宿羅布。</verse>
				<verse number="14">此其小者也、我所聞者止此、若夫雷霆轟烈、又孰能測之耶。</verse>
			</chapter>
			<chapter number="27">
				<verse number="1">約百重申其詞曰、</verse>
				<verse number="2">全能之上帝、不以直道待我、俾我困於心、我指之而發誓、</verse>
				<verse number="3">上帝假我以年、一息尚存、</verse>
				<verse number="4">口不出惡言、舌不道非義、</verse>
				<verse number="5">我斷不以爾言為然、雖死亦必不以吾為不善。</verse>
				<verse number="6">兢兢執義不敢稍失、畢生所為、內省不疚。</verse>
				<verse number="7">敵我攻我者、其敗也、當若惡人。</verse>
				<verse number="8">偽善之人、雖弋取貨財、上帝斷其氣、烏能復望福祉。</verse>
				<verse number="9">災害至而籲上帝、安得升聞於上。</verse>
				<verse number="10">彼豈能維主是悅、恆禱上帝。</verse>
				<verse number="11">上帝之旨、我將告爾、上主之道、我無所隱。</verse>
				<verse number="12">爾曹咸知斯理、何故出此迂談。</verse>
				<verse number="13">爾曰、全能之上帝、報惡人、罰強暴、</verse>
				<verse number="14">子孫雖蕃、或遭戮、或乏食、</verse>
				<verse number="15">或遇疫癘而死、嫠婦不泣、</verse>
				<verse number="16">雖藏金若泥沙、積衣若邱陵、</verse>
				<verse number="17">而衣適為義人之衣、金適為善人之金、</verse>
				<verse number="18">所建之室、如蜂房譙舍之不能久。</verse>
				<verse number="19">富人死不得殮、瞬息間歸於烏有、</verse>
				<verse number="20">彼遭患難、若洪水淹之、若夜間颶風撼之。</verse>
				<verse number="21">東風掃之、暴風吹之、</verse>
				<verse number="22">為上帝所射、不加矜恤、欲遁而不能、</verse>
				<verse number="23">人憤聲鼓掌、擯之遠方。</verse>
			</chapter>
			<chapter number="28">
				<verse number="1">出銀有自、煉金有方、</verse>
				<verse number="2">土中取鐵、煮石成銅、</verse>
				<verse number="3">窮極奧妙、格物致知、陰翳暗邃之穴、皆能遍察、</verse>
				<verse number="4">鑿穴深邃、迥異人世、足不及地、縋而下、空懸靡定。</verse>
				<verse number="5">地上所產可以食、地中所掘可為火、</verse>
				<verse number="6">石韞玉、沙藏金、</verse>
				<verse number="7">鷙鳥不之識。鷹目不之窺、</verse>
				<verse number="8">惡獸未之履、猛獅未之過。</verse>
				<verse number="9">磐石雖堅、人能鑿之、山根雖固、人能斷之。</verse>
				<verse number="10">鑿石以殺河水之勢、珍寶畢露。</verse>
				<verse number="11">障其川流、得窺底蘊。</verse>
				<verse number="12">要其智慧聰明。不可得而測也。</verse>
				<verse number="13">其價不可勝量、雖歷天下而無所得。</verse>
				<verse number="14">索之深淵、深淵無有、求之滄海、滄海難遘。</verse>
				<verse number="15">斯智也、金不得鬻、銀不能購。</verse>
				<verse number="16">阿妃之金、碧玉青玉、無能相埒。</verse>
				<verse number="17">琉璃精金、不能相易。</verse>
				<verse number="18">珊瑚水晶、俱不足以介意、蓋智慧之價、過於琅玕。</verse>
				<verse number="19">雖古實之淡黃玉、諸兼金不能沽也。</verse>
				<verse number="20">智慧從何至、聰明在何方、</verse>
				<verse number="21">生民未之睹、飛鳥未之見、</verse>
				<verse number="22">陰司暗府、惟聞其名、</verse>
				<verse number="23">上帝自知之、自識之。</verse>
				<verse number="24">遍觀地極、鑒察天涯。</verse>
				<verse number="25">權衡四風、量度諸水、</verse>
				<verse number="26">為雨露立其法、為雷電定其程。</verse>
				<verse number="27">上帝言之早、察之預、</verse>
				<verse number="28">因以曉人曰、寅畏上帝、即智慧、革去諸惡、即聰明。</verse>
			</chapter>
			<chapter number="29">
				<verse number="1">約百又曰、</verse>
				<verse number="2">願如疇昔、我蒙上帝護持、</verse>
				<verse number="3">其光有耀、雖行幽暗、受其燭照。</verse>
				<verse number="6">乳之多可濯足、油之盈若澗泉、</verse>
				<verse number="7">我出入邑門、備位公庭、</verse>
				<verse number="8">少者見我而趨避、老者見我而起待、</verse>
				<verse number="9">同官肅然無譁、</verse>
				<verse number="10">長者拑口、齦閉舌卷。</verse>
				<verse number="11">聞我者祝嘏、見我者揄揚、</verse>
				<verse number="12">蓋貧乏孤獨、籲呼望救、我無不援手。</verse>
				<verse number="13">危者見救而祝謝、嫠者見助而欣喜、</verse>
				<verse number="14">我以仁義為衣服、以公正為冠冕、</verse>
				<verse number="15">我為瞽者之目、跛者之足、</verse>
				<verse number="16">我濟困乏、猶父之慈子、疏者我為之理其事、</verse>
				<verse number="17">為惡之人、我折其齒、奪其所噬於口、</verse>
				<verse number="18">我行若此、自謂必享遐齡、若沙之無量、終於正寢。</verse>
				<verse number="19">譬諸根株。水潤之、譬諸枝葉、露滴之。</verse>
				<verse number="20">我威再振、我力復強、</verse>
				<verse number="21">我陳謀猷、人默而聽。</verse>
				<verse number="22">我言如膏澤、咸以為然、</verse>
				<verse number="23">人之望我、若望甘霖、若地甲坼、以待春雨、</verse>
				<verse number="24">如我笑謔、人不敢厭我、笑以怒我、</verse>
				<verse number="25">我若民長、使由使知、若王者進退軍旅、若保惠師之慰藉憂民也。</verse>
			</chapter>
			<chapter number="30">
				<verse number="1">越至於今、年少於我者、反加訕笑、彼之父兄、自我視之、比之守羊之犬、不若也。</verse>
				<verse number="2">彼若老邁、氣力已衰、不能助我。</verse>
				<verse number="3">因饑饉匱乏、不勝顦顇、適荒野而求食、</verse>
				<verse number="4">或刈藜藿於草叢、或取茢菼之根為食。</verse>
				<verse number="5">見逐於人、人呼其後、若叱寇賊。</verse>
				<verse number="6">所居險阻湫溢、窟穴磐巖、</verse>
				<verse number="7">呼號於林中、咸集於荊下。</verse>
				<verse number="8">愚蠢側陋之子、無俾居於樂土。</verse>
				<verse number="9">斯人作歌、托詞以譏刺、</verse>
				<verse number="10">厭棄我躬、唾我面而弗我惜、</verse>
				<verse number="11">不自檢束、無所不為、以困苦加諸我。</verse>
				<verse number="12">是直妄人也、立我之右、顛躓我足、彼害及我、猶敵築壘以攻。</verse>
				<verse number="13">彼乃遊民、毀我所由之道、速我之亡。</verse>
				<verse number="14">突如其來、圮其城垣、乘機擁入。</verse>
				<verse number="15">患難之至、猶飄風之來、我榮已去、我福不長、等諸浮雲。</verse>
				<verse number="16">今我困苦不堪、聊抒憤懣。</verse>
				<verse number="17">骨痛若刺、終夜不息。</verse>
				<verse number="18">疾大漸、肌膚不營、一身拘急、如衣束縛、</verse>
				<verse number="19">推我於塗炭、遍體塵垢。</verse>
				<verse number="20">禱告乎主、不蒙垂聽、侍立其前、罔加眷顧。</verse>
				<verse number="21">爾轉弗恤、以大力攻我。</verse>
				<verse number="22">猶捲以狂風、飄颻不定、使我喪膽、不勝戰慄。</verse>
				<verse number="23">我知爾必致我於死、入億兆當歸之窀穸。</verse>
				<verse number="24">上帝降災、使人喪亡、祈禱無益、呼籲無裨。</verse>
				<verse number="25">人遭患難、我為哭泣、貧乏遇害、我心懷憂。</verse>
				<verse number="26">仰望福祉、反罹禍害、守待光明、反遭暗昧。</verse>
				<verse number="27">患難既臨、中心棼然、不獲綏安。</verse>
				<verse number="28">未暴於日、面目黧黑、立於會中、我常呼籲。</verse>
				<verse number="29">我與野犬遊、我與駝鳥居。</verse>
				<verse number="30">我膚已黑、我骨已焦。</verse>
				<verse number="31">我鼓琴以寄哀、我吹簫而泣訴。</verse>
			</chapter>
			<chapter number="31">
				<verse number="1">我不視色、以為目箴、</verse>
				<verse number="2">恐天上全能之上帝降罰於我。</verse>
				<verse number="3">惡者災害及之、奇禍中之、</verse>
				<verse number="4">上帝鑒我行為、察我步履。</verse>
				<verse number="5">我若虛妄、行不軌、</verse>
				<verse number="6">願上帝至公權衡、則知我素行純良。</verse>
				<verse number="7">如我叛乎正道、目視邪色、手染污衊、</verse>
				<verse number="8">則我田所稼、任人食之、我土所產、任人揠之、</verse>
				<verse number="9">如我為婦女所惑、或瞷人不在而誘其妻、</verse>
				<verse number="10">則願我之妻、為人旋磨、凌辱於人。</verse>
				<verse number="11">此乃澆漓之俗、士師所必罰、</verse>
				<verse number="12">或燬其身體、或壞其禾稼、</verse>
				<verse number="13">如我不公以涖下、使彼抱屈、</verse>
				<verse number="14">上帝鞫我、則我何詞以對。</verse>
				<verse number="15">我主我僕、何非父母所生、上帝所造。</verse>
				<verse number="16">貧者所欲我施之、嫠者所望我遂之。</verse>
				<verse number="17">簞食之微、不敢自食、亦必與孤子共。</verse>
				<verse number="18">我自幼時、撫人之孤、助人之嫠。</verse>
				<verse number="19">我見流民無衣、貧者無服、</verse>
				<verse number="20">衣以羊毛、俾暖其體、而祝謝我、</verse>
				<verse number="21">雖在公庭、左右環立、我未嘗鞭扑孤子。</verse>
				<verse number="22">如我有此、願我肩脫於缺盆骨、臂脫於羊矢骨。</verse>
				<verse number="23">我畏上帝之威、恐其譴我。</verse>
				<verse number="24">我不以金為寶、亦不以兼金為可恃。</verse>
				<verse number="25">雖財貨豐饒、弗以為樂。</verse>
				<verse number="26">我見日月輝光、</verse>
				<verse number="27">心不搖惑、手不接吻以為禮、</verse>
				<verse number="28">恐違至上之上帝、為士師所罰。</verse>
				<verse number="29">仇有禍、未嘗欣喜踴躍。</verse>
				<verse number="30">我不祈降災於仇、以犯罪。</verse>
				<verse number="31">家之人未嘗曰、食無肉、枵腹堪嗟。</verse>
				<verse number="32">賓旅不使宿於衢、行路之人、我啟門而晉接。</verse>
				<verse number="33">我不若他人、自隱其罪、不言己過。</verse>
				<verse number="34">如我若此、則必戰慄於眾前、為戚族所藐視、緘口無詞、杜門不出。</verse>
				<verse number="35">此我自訟之言也、願全能之主垂聽、而降其旨、有訟我者、請陳其說。</verse>
				<verse number="36">我必以其言負於肩、戴諸首。</verse>
				<verse number="37">毅然無懼、直造主前、平日所為、述之不隱。</verse>
				<verse number="40">若得荊棘叢生、惡萊遍發、以代小麥麰麥、正所願也。於是約百之詞已竟。</verse>
			</chapter>
			<chapter number="32">
				<verse number="1">約百自以為義、三友不與辨也。</verse>
				<verse number="2">有以利戶者、亞蘭族、布西裔、巴剌迦子也。見約百不以上帝為義、而以義自居、則怒。</verse>
				<verse number="3">又見三友無一言確指約百之非、而漫加以罪、怒益甚。</verse>
				<verse number="4">始以約百年長於己、故俟其言竟、</verse>
				<verse number="5">而於三友理屈詞窮之後、不平於心、</verse>
				<verse number="6">乃曰、我幼爾老、故中心退讓、不敢率爾陳我意。</verse>
				<verse number="7">竊思有年者當先言、以道指示。</verse>
				<verse number="8">夫人之聰明、皆賴上主之神所賦。</verse>
				<verse number="9">大人睿智、老者達道、未必盡然。</verse>
				<verse number="10">請言我志、爾其聽之。</verse>
				<verse number="11">爾曹詳究斯理、我已備聆。</verse>
				<verse number="12">竊思爾中、無人能與約百辨、而直折其非。</verse>
				<verse number="13">是理有未明故也、能斥之者惟上帝、人則不能。</verse>
				<verse number="14">約百辨論、未嘗與我爭、我與彼言、亦必不如爾所云。</verse>
				<verse number="15">爾曹懵然、莫措一辭。</verse>
				<verse number="16">俟之良久、默然無語、不能辨駁。</verse>
				<verse number="17">故我欲與之辨、自陳己意。</verse>
				<verse number="18">有懷欲吐、中心迫切、</verse>
				<verse number="19">如酒在新革囊、氣沖欲裂。</verse>
				<verse number="20">我言則氣可舒矣、是必暢所欲言。</verse>
				<verse number="21">我待人至公無諂、</verse>
				<verse number="22">如有阿諛、造我之主必厭之。</verse>
			</chapter>
			<chapter number="33">
				<verse number="1">約百乎、請聽我言、聆我語、</verse>
				<verse number="2">我不憚鼓唇饒舌、</verse>
				<verse number="3">所言真實無妄。</verse>
				<verse number="4">上帝之神造我、上主之氣生我。</verse>
				<verse number="5">如爾能對我、則起而陳其說。</verse>
				<verse number="6">我與爾、無非上帝所甄陶、原無異也。</verse>
				<verse number="7">我之威不足以惕爾、我之權不足以制爾。</verse>
				<verse number="8">昔者聞爾言曰、</verse>
				<verse number="9">我清潔無辜、</verse>
				<verse number="10">上帝攻我、視若寇讎、</verse>
				<verse number="11">桎我足、禁我遨遊。</verse>
				<verse number="12">爾言實悖乎理、我不能不辨、夫上帝卓越於人、</verse>
				<verse number="13">任意以行、爾不順受曷故。</verse>
				<verse number="14">上帝言一而再、人弗從也、</verse>
				<verse number="15">夜靜人寢、偃卧床褥之時、或示夢、或顯異象、</verse>
				<verse number="16">言提其耳、靜謐示之、</verse>
				<verse number="17">使人改過、去其驕心、</verse>
				<verse number="18">不令其入塚墓、遭白刃、</verse>
				<verse number="19">惟使之負痛迫切、偃息在床、遘疾纏綿、害入骨髓。</verse>
				<verse number="20">遂厭食物、不飫珍錯、</verse>
				<verse number="21">肉消骨立、</verse>
				<verse number="22">生命臨墓、近於喪亡、</verse>
				<verse number="23">時有使者、才德異眾、以上帝之道明示之、</verse>
				<verse number="24">於是主矜憫其人曰、我已贖彼、免其入墓。</verse>
				<verse number="25">病者得愈、同於再造、其體壯健、無異少者。</verse>
				<verse number="26">祈禱上帝、蒙主悅納、復獲福祉、歡然見主、</verse>
				<verse number="27">言於眾前曰、我昔犯罪、蹈於非義、所為無益、</verse>
				<verse number="28">主援我、免於死亡、復睹光明。</verse>
				<verse number="29">上帝待人若此者屢矣。</verse>
				<verse number="30">援之於墓、使享有生之福。</verse>
				<verse number="31">約百歟、我願言我志、尚其默然以聽、</verse>
				<verse number="32">我欲待爾以義、爾有所云、何妨直對、</verse>
				<verse number="33">不然、則緘厥口、俟我曉爾以理。</verse>
			</chapter>
			<chapter number="34">
				<verse number="1">以利戶又曰、</verse>
				<verse number="2">凡爾賢人哲士、試聽我言、</verse>
				<verse number="3">耳察聲音、猶口之知味也。</verse>
				<verse number="4">當準之以理、而擇其善者、</verse>
				<verse number="5">約百嘗曰、我乃義、上帝不以直道待我、</verse>
				<verse number="6">如自謂不義、是欺人也、然我雖無過、厥疾不瘳。</verse>
				<verse number="7">約百狂而多言、如渴而縱飲、較諸他人尤甚。</verse>
				<verse number="8">是從惡黨、與作惡者如出一轍。</verse>
				<verse number="9">彼曰、崇事上帝、亦何所裨。</verse>
				<verse number="10">維爾智者、請聽我言、寧有全能上帝、而行非義哉。</verse>
				<verse number="11">必視人所行、而加賞罰。</verse>
				<verse number="12">全能之上帝、誠無不義、直道以待人、</verse>
				<verse number="13">彼立大地、理天下、獨斷獨行。</verse>
				<verse number="14">如定其意旨、不使人通呼吸、</verse>
				<verse number="15">則億兆死亡、眾生歸墓。</verse>
				<verse number="16">爾有智慧、宜聽我言、</verse>
				<verse number="17">如上帝不秉大公、何以理眾生、蓋至義者莫若主、豈可以不義之名委之哉。</verse>
				<verse number="18">王公諸伯、尚不可加以惡名、</verse>
				<verse number="19">況乎上帝、貧富尊卑、視同一體、皆其所造者乎。</verse>
				<verse number="20">俄頃之間、民人死亡、中夜震動、逝世者眾、有能之人、亦被斥逐、此非假手於人也。</verse>
				<verse number="21">上帝鑒察寰宇、知人所為。</verse>
				<verse number="22">行惡之人、遁於幽暗陰翳、不能自匿。</verse>
				<verse number="23">上帝鞫人、毋庸參聽。</verse>
				<verse number="24">不察而明、有權能者、降以重譴、使人代其職。</verse>
				<verse number="25">上帝悉其所行、加諸患難、糜爛其身、</verse>
				<verse number="26">因其行惡、擊之於眾前。</verse>
				<verse number="27">昔彼背主、不從厥道、</verse>
				<verse number="28">虐遇貧民、使呼籲於上、上帝垂聽之、</verse>
				<verse number="29">主所福、誰能禍之、主所禍、誰能福之、其待人或一國、或匹夫、無二理也。</verse>
				<verse number="30">不義者黜其位、不使為民坎阱。</verse>
				<verse number="31">爾宜告上帝曰、我既受爾譴責、必不再蹈前愆、</verse>
				<verse number="32">我所不知、請爾指示、不敢復履故轍。</verse>
				<verse number="33">上帝賞罰、爾雖不欲、豈可狥爾私意、此實係爾事、於我何與、爾有所見、請爾述之。</verse>
				<verse number="34">智者聞斯言、必曰、</verse>
				<verse number="35">約百懵然無知、所言不明乎理。</verse>
			</chapter>
			<chapter number="35">
				<verse number="1">以利戶又曰、</verse>
				<verse number="4">我將答爾、與爾同儕焉。</verse>
				<verse number="5">試觀乎天、蒼蒼在上、</verse>
				<verse number="6">如爾作惡貫盈、於彼無所損。</verse>
				<verse number="7">如爾為善不倦、於彼無所加、</verse>
				<verse number="8">其遭爾之害、而受爾之益者、惟爾同儔而已、</verse>
				<verse number="9">人受困苦則嘆息、遭橫逆則呼號。</verse>
				<verse number="12">即有其人、因其驕侈、雖呼莫應。</verse>
				<verse number="13">全能上帝、不聽虛誕之辭、惟秉公義、</verse>
				<verse number="14">爾雖未嘗目睹、時至自能見也。</verse>
				<verse number="15">今上帝猶未震怒、薄加譴責。</verse>
				<verse number="16">爾乃啟口徒勞、語複詞重、多見其不知量也。</verse>
			</chapter>
			<chapter number="36">
				<verse number="1">以利戶又曰、</verse>
				<verse number="2">爾其少忍片時、子猶有言、以明上帝之事。</verse>
				<verse number="3">我鈎深探奧、歸義於造我之主、</verse>
				<verse number="4">口不出虛誕、言不尚浮誇。</verse>
				<verse number="5">上帝無所不能、無所不知、不藐視人、</verse>
				<verse number="6">為惡者短其年、困苦者伸其冤、</verse>
				<verse number="7">眷顧善人、尊其位、與王同列。</verse>
				<verse number="8">其繫以縲絏加以患難者、</verse>
				<verse number="9">欲指其過失、責其驕泰、</verse>
				<verse number="10">使受訓誨、改惡遷善、</verse>
				<verse number="11">如其聽從、則日享平康、終身受福。</verse>
				<verse number="12">如其違逆、則亡於刃、不明道而死。</verse>
				<verse number="13">頑梗之人、積愆干怒、無祈禱之心、上帝罰其罪。</verse>
				<verse number="14">與孌童同科、少年短折。</verse>
				<verse number="15">貧乏者流、主必拯救、在患難之中、言提其耳、指示以道。</verse>
				<verse number="16">由是觀之、主必率爾、出於危迫之地、導爾至安閒之所、在彼無所困苦、臚陳於几筵者、備極豐腆矣。</verse>
				<verse number="17">如爾黨惡、厥罪貫盈、罰必及之。</verse>
				<verse number="18">上帝震怒、恐加刑譴、雖多金不能贖、</verse>
				<verse number="19">即富有金銀財貨、主不以為意。</verse>
				<verse number="20">勿樂死亡、歸於陰府、</verse>
				<verse number="21">爾遭患難、屢出惡言、後當謹恪、</verse>
				<verse number="22">上帝無不能、其善誘非人可及。</verse>
				<verse number="23">獨斷獨行、誰能議之哉。</verse>
				<verse number="26">上帝至大、難以悉知、其壽無疆、不可計數。</verse>
				<verse number="27">以一勺之水、興雲致雨、</verse>
				<verse number="28">空中霢霂、常沾常足、</verse>
				<verse number="29">天雲羅布、雷聲震轟、烏乎測之、</verse>
				<verse number="30">電閃穹蒼、覆幬海底、</verse>
				<verse number="31">或誅殛惡民、或廣生百穀、</verse>
				<verse number="32">或以雷電、任意震擊、</verse>
				<verse number="33">為善者庇其身、作惡者降以殃。</verse>
			</chapter>
			<chapter number="37">
				<verse number="3">電光閃爍、自天隅至地極、</verse>
				<verse number="4">電光既閃、雷聲震轟、雷聲既發、電火昭彰。</verse>
				<verse number="5">上帝行雷、其聲甚奇、神妙莫測。</verse>
				<verse number="6">上帝降雪霏微、下雨滂沱、</verse>
				<verse number="7">人不得操作、欽崇其主、</verse>
				<verse number="8">百獸入穴、群居其藪、</verse>
				<verse number="9">飄風自南而來、寒氣自北而集、</verse>
				<verse number="10">大風起而堅冰至、巨川凝結。</verse>
				<verse number="11">天朗氣爽、靉靆俱散、</verse>
				<verse number="12">氣候推遷、俱遵主命、行乎天下、皆成其意、</verse>
				<verse number="13">或降以災、或施以恩、潤澤土壤。</verse>
				<verse number="14">約百乎、請聽我言、試思上帝神妙、</verse>
				<verse number="17">薰風和暢、兆民溫煦、</verse>
				<verse number="18">上帝開闢穹蒼、奠定無為、如鑑之空、爾能佐理之乎。</verse>
				<verse number="19">我儕愚昧、不能置辯、爾能教我乎。</verse>
				<verse number="20">人議上帝、必見殘滅、吾人不敢以所言升聞於上、</verse>
				<verse number="21">靉靆蔽空、日光忽匿、狂飆倏至、天雲捲盡、</verse>
				<verse number="22">金光現於北方、上帝有威可畏、</verse>
				<verse number="23">全能之主、妙不可測、巨能至義、一秉大公、待人無偏、</verse>
				<verse number="24">雖智者亦有所不知、故人當寅畏焉。</verse>
			</chapter>
			<chapter number="38">
				<verse number="1">耶和華乘大風謂約百曰、</verse>
				<verse number="2">孰以愚昧之詞、使道不明乎。</verse>
				<verse number="3">當鼓爾氣、勿愧丈夫、我問爾答可乎。</verse>
				<verse number="4">我肇基大地之時、汝安在、知則告我。</verse>
				<verse number="5">誰為量度、誰為準繩、</verse>
				<verse number="6">何地築址基、何人立四隅、</verse>
				<verse number="7">當時星使欣咏、天神謳歌、</verse>
				<verse number="8">海水初生、孰堤防之、若閉其門、</verse>
				<verse number="9">其蔽以密雲、遮以靉靆、</verse>
				<verse number="10">定其界址、設其門楗、</verse>
				<verse number="11">語之曰、至此則可、不得越其防、爾之洪濤澎湃、至此而止者、非我乎。</verse>
				<verse number="12">爾誕生以來、亦曾命旭日升、黎明至乎。</verse>
				<verse number="13">地之四極、輝光既布、宵小匿跡、</verse>
				<verse number="14">宇宙一新、如印印泥、如人衣衣、</verse>
				<verse number="15">作惡者流、不以光為光、光天之下、不敢作為。</verse>
				<verse number="16">海之泉源、爾豈能窮、淵之深處、爾豈能及。</verse>
				<verse number="17">爾豈能啟陰司之戶、窺暗府之門、</verse>
				<verse number="18">大地之長廣、爾豈能測、如知之、試言之。</verse>
				<verse number="21">爾壽豈高、爾年豈永、而能識此理哉。</verse>
				<verse number="22">雪雹藏諸府庫、爾豈見之、</verse>
				<verse number="23">患難之時、以殛斯民。</verse>
				<verse number="24">輝光何以四射、東風何以孔布、</verse>
				<verse number="25">誰沛霖雨、誰發雷電。</verse>
				<verse number="26">使空曠之野、無人之所、亦被膏澤、</verse>
				<verse number="27">荒土草木、甲坼芽萌乎。</verse>
				<verse number="28">誰致雨露、</verse>
				<verse number="29">誰降冰霜、</verse>
				<verse number="30">水變為石、淵面凝結乎。</verse>
				<verse number="31">誰繫昴結、解參帶、</verse>
				<verse number="32">引十二宮、躔度不差、轉斗柄、旋眾星乎、爾豈能為之乎。</verse>
				<verse number="33">爾能運行天道、使地歸其統轄乎、</verse>
				<verse number="34">爾能呼雲、使洪水淹爾乎、</verse>
				<verse number="35">爾能掣電、電之現伏、皆從爾命乎。</verse>
				<verse number="36">誰使兆民心明意慧乎、</verse>
				<verse number="37">孰能核雲之數、傾天之盆、</verse>
				<verse number="38">既雨之後、塵成泥、土作團乎。</verse>
				<verse number="41">鴉無所獲、其子哀鳴於上、孰予之食乎。</verse>
			</chapter>
			<chapter number="39">
				<verse number="1">山羊之生、爾知其時乎、麀鹿產子、爾能顧之乎。</verse>
				<verse number="2">爾能稽其月數、知其產期乎、</verse>
				<verse number="3">卷曲其身、劬勞生子、</verse>
				<verse number="4">其子漸長、適野不歸。</verse>
				<verse number="5">誰使野驢不受縶維、</verse>
				<verse number="6">居曠野、處鹵地、</verse>
				<verse number="7">邑眾之譁不畏、驅者之聲不顧、</verse>
				<verse number="8">遊原隰、食草萊者、非我乎。</verse>
				<verse number="9">兕能為爾服役、安處爾廄乎、</verse>
				<verse number="10">爾可繫之以索、耕耘平隰乎、</verse>
				<verse number="11">其力雖大、豈可恃之、服勞隴畝、</verse>
				<verse number="12">望其運穀至場圃乎、</verse>
				<verse number="13">鴕鳥數展其翼、羽翮詎同於鶴、</verse>
				<verse number="14">遺卵於土、暴卵於沙、</verse>
				<verse number="15">人踐之、獸躪之、亦不顧焉、</verse>
				<verse number="16">生之雖不易、遺之亦弗惜、若非己有、</verse>
				<verse number="17">蓋我不賦以靈慧心、故其性若是、</verse>
				<verse number="18">然彼高展其身、雖乘馬逐之、亦不畏。</verse>
				<verse number="19">馬力矯健、豈爾所賜、馬鬣奮揚、豈爾所予、</verse>
				<verse number="20">其躍若蝗、咆哮可畏、豈爾所使乎。</verse>
				<verse number="21">騰踔平原、自負有力、其往也、遇兵革、</verse>
				<verse number="22">蹈白刃、無所畏懼、</verse>
				<verse number="23">矢弢之聲、戈矛之鳴、盈於其耳。</verse>
				<verse number="24">彼則暴躁踴躍、蹄所未至、氣已先吞、角鳴則進、</verse>
				<verse number="25">角響則嘶、武士號呼、兵卒戰鬥、雖遠亦聞。</verse>
				<verse number="26">雀鷹既飛、展翮往南、豈爾所使。</verse>
				<verse number="27">大鷹翱翔、營巢高嶺、豈爾所命、</verse>
				<verse number="28">彼居巉巖以棲身、</verse>
				<verse number="29">在彼瞻望以覓食、</verse>
				<verse number="30">其雛噏血、尸所在、大鷹集焉。</verse>
			</chapter>
			<chapter number="40">
				<verse number="1">耶和華又語約百曰、</verse>
				<verse number="2">我全能之上帝也、爾昔欲與我辨、今何詞以對。</verse>
				<verse number="3">約百曰、</verse>
				<verse number="4">渺我微軀、弗能應對、無以措辭、</verse>
				<verse number="5">我昔言之、一而再、今則不敢復贅一說。</verse>
				<verse number="6">於是大風復至、耶和華告約百曰、</verse>
				<verse number="7">當鼓爾氣、勿愧丈夫、我問爾答。</verse>
				<verse number="8">爾豈可廢棄我命、自以為義、而以不義之名委我。</verse>
				<verse number="9">爾有巨能若我、爾可行雷若我。</verse>
				<verse number="10">試以威嚴為外飾、試以尊榮為衣服、</verse>
				<verse number="13">藏之窀穸、繫之陰府。</verse>
				<verse number="14">我則謂爾有能、足以自救。</verse>
				<verse number="15">我造人之時、亦造巨獸、食草若牛、</verse>
				<verse number="16">腰勁腹便、</verse>
				<verse number="17">股筋環束、尾搖若柏香木、</verse>
				<verse number="18">骨堅若銅柱鐵幹、</verse>
				<verse number="19">我造生物、巨獸為最、賜以長齒、利若鋒刃、</verse>
				<verse number="20">登岸覓食、百獸不懼、</verse>
				<verse number="21">伏於蓮渚、藏於蘆叢、</verse>
				<verse number="22">蓮葉蔽之、堤柳繞之、</verse>
				<verse number="23">溪河漲溢、彼不畏葸、約但泛濫、彼尚安居、</verse>
				<verse number="24">人設坎阱而獲之、以繩貫其鼻。</verse>
			</chapter>
			<chapter number="41">
				<verse number="1">若鱷魚則異是、爾能以鈎釣之、以索勒之、</verse>
				<verse number="2">以繩繫其鼻、以圈貫其頰乎。</verse>
				<verse number="3">彼豈求爾、諛爾。</verse>
				<verse number="4">與爾結約、為爾服役乎。</verse>
				<verse number="5">豈可繫之若鳥、為婢女所戲弄、</verse>
				<verse number="6">豈可作嘉肴、以供同儔、豈可臠其肉、以鬻商賈、</verse>
				<verse number="7">豈可以戈矛陷其皮、以魚叉貫其首。</verse>
				<verse number="8">爾欲徒搏鱷魚、思與鬥不勝、則止、</verse>
				<verse number="9">執之盡屬虛願、見之立為喪膽、</verse>
				<verse number="10">猛士見鱷魚、且莫敢攖、疇則敢與我爭。</verse>
				<verse number="11">天下萬物、皆我所有、孰能先施諸我、使我酬答乎。</verse>
				<verse number="12">若夫鱷魚之肢體、可詳言之焉、力甚雄巨、甲為美觀、</verse>
				<verse number="13">孰能剝其膚、孰能近其口、</verse>
				<verse number="14">孰能啟其頰、可畏者其齒、</verse>
				<verse number="15">最美者其鱗、密若緘封、</verse>
				<verse number="16">連砌無間、氣不得通、</verse>
				<verse number="17">膠漆交融、不能相分、</verse>
				<verse number="18">嚏發有光、目啟若曙、</verse>
				<verse number="19">口吐火燄、點點若明燈之光、</verse>
				<verse number="20">鼻出煙霧、烝烝若釜甑之氣、</verse>
				<verse number="21">呼吸可燃炭、出口皆成燄、</verse>
				<verse number="22">項有力、人盡畏、</verse>
				<verse number="23">腹下肉、毫無腠理、堅不可動、</verse>
				<verse number="24">心剛如石、過於底磨。</verse>
				<verse number="25">鱷魚震動、英豪畏懼、手足失措、</verse>
				<verse number="26">人欲擊之、鋒刃不利、甲胄無益、</verse>
				<verse number="27">視鐵若蓬蒿、視銅若枯木、</verse>
				<verse number="28">射以矢、不思逃遁、發以石、等諸草芥、</verse>
				<verse number="29">人制梃、彼以為蒭、人舞戈、彼亦不畏、</verse>
				<verse number="30">腹下之鱗、同於瓦片、比諸耙器、印泥有跡、</verse>
				<verse number="31">其下深淵、水激射若鼎沸、海翻騰若調膏、</verse>
				<verse number="32">其行波際、有光可跡、海為之白、</verse>
				<verse number="33">天下莫與之儔、性無畏懼、</verse>
				<verse number="34">強悍者被其蔑視、為鱗族之雄。</verse>
			</chapter>
			<chapter number="42">
				<verse number="1">約百對耶和華曰、</verse>
				<verse number="2">我知爾無所不能、凡所欲為、莫之敢止。</verse>
				<verse number="3">我誠以愚昧之詞、使道不明、我前所言、我不自知、斯事神妙莫測、我不得而窺焉。</verse>
				<verse number="4">請聽我言、我將上問、願求指示。</verse>
				<verse number="5">昔者僅屬耳聞、今也始能目睹、</verse>
				<verse number="6">故我自憾、坐於塗炭、旋有悔心。○</verse>
				<verse number="9">提慢人以利法、書亞人必達、拿抹人鎖法、遵耶和華命、耶和華垂顧約百、</verse>
				<verse number="10">聽其代友祈禱、則復其舊業、較昔倍蓰。</verse>
				<verse number="11">約百兄弟姊妹、與素相識者、俱至、同食於其家、聞耶和華降災、則解其憂、慰其心、各饋金一、環一。</verse>
				<verse number="12">嗣後耶和華錫嘏於約百、福祉較昔尤盛、獲羊一萬四千、駝六千、牛一千耦、牝驢一千、</verse>
				<verse number="13">生七子三女、</verse>
				<verse number="14">孟女命名耶米馬仲女命名基洗亞、季女命名基連哈僕、</verse>
				<verse number="15">俱有殊色、天下罕匹、與諸子共承父業。</verse>
				<verse number="16">嗣後約百享壽一百四十年、目見子孫四代、</verse>
				<verse number="17">年邁考終。</verse>
			</chapter>
		</book>
		<book number="19">
			<chapter number="1">
				<verse number="1">惡者之謀兮弗從、罪人之途兮弗蹤、侮慢之位不居兮、福祉來降。</verse>
				<verse number="2">以耶和華之律法為悅、思之維之、夜以繼日。</verse>
				<verse number="3">譬彼林木、植於溪旁、隨時結果、其葉青蒼、百事允臧。</verse>
				<verse number="4">維彼惡者、猶之秕糠、為風飄揚。</verse>
				<verse number="5">被鞫兮無攸利、不得與義者聚。</verse>
				<verse number="6">耶和華兮、作善者悅納、不善者喪亡。</verse>
			</chapter>
			<chapter number="2">
				<verse number="1">異邦奮怒、諸民徒謀、奚為哉。</verse>
				<verse number="2">列王立、群伯集、耶和華是違、受膏者是逆、曰、</verse>
				<verse number="3">不如斷其縶維、解其縲絏。</verse>
				<verse number="6">曰我沐以膏、立之為王、治理郇山、即我聖岡。</verse>
				<verse number="7">受膏者曰、耶和華有命、吾述其詞、曰、爾乃我子、今日生爾、</verse>
				<verse number="8">爾惟求我、我以異邦賜爾、暨地四極為爾所得。</verse>
				<verse number="9">叩以鐵杖、毀如陶器。</verse>
				<verse number="10">列王宜有慧思、士師順受譴責、</verse>
				<verse number="11">宗事耶和華、寅畏虔共、一則以喜、一則以懼。</verse>
				<verse number="12">上帝之子、爾當接吻以為禮、恐俄頃之間、赫然震怒、而爾死於途中、恃之者有福兮。</verse>
			</chapter>
			<chapter number="3">
				<verse number="1">耶和華兮、苦我者多、攻我者眾、</verse>
				<verse number="2">維彼有言、謂我不見拯於上帝、</verse>
				<verse number="3">然耶和華衛護我躬、使我昂首、</verse>
				<verse number="4">耶和華在聖山、維我籲呼、蒙其垂聽。</verse>
				<verse number="5">我偃而卧、我寢而醒、蓋我為耶和華所保定、</verse>
				<verse number="6">萬人環攻、我無惴焉、</verse>
				<verse number="7">我上帝耶和華已批敵人之頰、曾折惡者之齒、今望爾勃然以興、拯救予兮。</verse>
				<verse number="8">耶和華普救選民、丕錫福祉。</verse>
			</chapter>
			<chapter number="4">
				<verse number="1">伸我冤兮上帝、昔遭困迫、而爾援手、今求矜恤、願爾俯聞。</verse>
				<verse number="2">惟爾世人、藐視我榮兮、尚虛妄而何底。</verse>
				<verse number="3">豈不知敬虔之士、為耶和華所遴選、有祈而必聽。</verse>
				<verse number="4">宜寅畏、毋違逆、偃息於床以存想兮、厥口而緘默、惟耶和華是恃兮。</verse>
				<verse number="5">行義以為祭。</verse>
				<verse number="6">民之多言、謂誰福我兮。予曰、願耶和華色相之光華、於我而普照。</verse>
				<verse number="7">余歡然喜樂兮、雖旨酒孔多、五穀繁熟、比之且不足、</verse>
				<verse number="8">予安然偃卧、錫我安居、惟耶和華而已。</verse>
			</chapter>
			<chapter number="5">
				<verse number="1">耶和華兮、聽我詞、爾垂念予欷歔兮、</verse>
				<verse number="2">上帝兮、吾之大君、余有求兮、聽吾祈、耶和華兮。</verse>
				<verse number="3">余清晨籲告、望爾拯救、爾俯聞是禱。</verse>
				<verse number="4">維彼罪人兮、上帝不悅、不許同居、</verse>
				<verse number="5">行暴兮爾所遠、品惡兮爾所疾、</verse>
				<verse number="6">誕妄之人、必敗之兮、詭譎殘賊者、必厭之。</verse>
				<verse number="7">我蒙厚恩兮、詣爾室、我畏嚴威兮、望聖所而崇拜。</verse>
				<verse number="8">我之敵兮、實繁有徒、望耶和華示我以大義兮、導我以坦途、</verse>
				<verse number="9">彼敵人、心懷惡念兮、口尚虛詞、喉似破塋兮、舌則諂諛是施。</verse>
				<verse number="10">違逆上帝、罪惡貫盈、上帝必降罰、使自罹詭謀、而取其戾。</verse>
				<verse number="11">凡恃爾愛爾、蒙爾庇護者、永得喜樂、歡聲而呼。</verse>
				<verse number="12">為義之人、耶和華錫以純嘏、施以鴻恩、範衛其身、如護以盾兮。</verse>
			</chapter>
			<chapter number="6">
				<verse number="1">耶和華兮、勿施震怒、勿加譴責、</verse>
				<verse number="2">我身荏弱、爾其恤之、我骨戰慄、爾其醫之、</verse>
				<verse number="3">我心畏葸、爾不援余、將至何時。</verse>
				<verse number="4">耶和華兮、拯救我、施爾恩兮、手援我。</verse>
				<verse number="5">墟墓間、孰能憶爾、幽冥中、誰克頌爾。</verse>
				<verse number="6">我困憊兮欷歔、終夜兮流涕、幃榻兮沾濡、</verse>
				<verse number="7">仇敵孔多兮、憂心鬱紆、我日衰老兮、面目槁枯。</verse>
				<verse number="8">爾曹為惡兮、勿逼處此、蓋耶和華憫我號泣兮。</verse>
				<verse number="9">聞我祈禱、允所求兮、</verse>
				<verse number="10">眾敵愧恥、觳觫遁逃兮。</verse>
			</chapter>
			<chapter number="7">
				<verse number="1">耶和華我之上帝兮、維爾是賴、逐我者眾兮、望爾拯救、</verse>
				<verse number="2">恐彼若獅、分裂百體兮、斷傷四肢、欲援手兮靡所施。</verse>
				<verse number="5">任敵蹂躪窘逐、沒世而名泯漠。</verse>
				<verse number="6">願耶和華勃然而興兮、莊嚴而臨兮、使我之煩冤兮得白、使敵之憤怒兮悉平。</verse>
				<verse number="9">上帝無不義兮、鑒民衷藏、惡則癉之兮、善則彰。</verse>
				<verse number="10">上帝範衛我躬兮、肫誠之士、普救之兮、</verse>
				<verse number="11">上帝秉厥公兮、作惡之人、日降鞠凶兮、</verse>
				<verse number="12">彼其之子、若由惡終兮、上帝礪乃刃、挽厥弓、</verse>
				<verse number="13">備火矢、施戈兵、</verse>
				<verse number="14">維彼惡念是藏、詭計是行、若婦懷妊而生育兮、</verse>
				<verse number="15">彼掘坎阱兮、自陷其中、</verse>
				<verse number="16">所謀不軌兮自取戾、所為不順兮、喪其元、</verse>
				<verse number="17">至上之主耶和華兮、惟秉大公、余頌美謳歌兮靡窮。</verse>
			</chapter>
			<chapter number="8">
				<verse number="1">耶和華兮、吾之主、赫赫於天兮、巍巍於地、</verse>
				<verse number="2">爾以赤子乳哺者之口、極力以頌揚、使仇敵緘口而不張。</verse>
				<verse number="3">我觀爾所造之穹蒼、又星月之輝光、</verse>
				<verse number="4">世人為誰兮、爾垂念之、人子為誰兮、爾眷顧之、</verse>
				<verse number="5">爾使人子、少遜於天使兮、後加以尊榮。</verse>
				<verse number="6">任以督所造之物、服萬物於其下、</verse>
				<verse number="7">六畜百獸、</verse>
				<verse number="8">飛鳥潛鱗、海中百物、無不歸其統轄。</verse>
				<verse number="9">巍巍乎、我主耶和華之在寰宇乎。</verse>
			</chapter>
			<chapter number="9">
				<verse number="1">我一心頌美耶和華、神妙之經綸、余為之傳述兮、</verse>
				<verse number="2">至上之主、余不禁喜樂謳歌、以讚嘆兮、</verse>
				<verse number="3">爾使我敵敗北、蹶其趾、淪胥以亡兮。</verse>
				<verse number="4">爾在位兮秉大公、爾聽訟兮伸我冤。</verse>
				<verse number="5">敗惡黨罰異邦兮、永世塗抹其名兮、</verse>
				<verse number="6">敵人永亡兮、圮其邑墻兮、不揚厥名兮。</verse>
				<verse number="7">耶和華坐其位、悠久無疆兮、是與非辨之詳兮、</verse>
				<verse number="8">秉大公以鞫世兮、操至義以治民兮、</verse>
				<verse number="9">屈抑之子、範衛之於患難中兮、</verse>
				<verse number="10">宗事耶和華、以之是依兮、祈禱耶和華、必不見棄兮。</verse>
				<verse number="11">耶和華居郇邑、宜謳歌之、而於民間、揄揚其經綸兮。</verse>
				<verse number="12">殺人者必究其罪、窮乏者不忘其祈兮。</verse>
				<verse number="13">昔余瀕死、耶和華拯之兮、今敵苦我、望耶和華憫之兮、</verse>
				<verse number="14">今余得救、忻喜不勝、頌揚爾名於郇門兮。</verse>
				<verse number="15">異邦人、設坎阱以自陷兮、藏罟網、自繞其足兮、</verse>
				<verse number="16">耶和華彰彰大公、有如此兮、作惡之人、祇自取其戾兮、</verse>
				<verse number="17">異邦之民、不敬上帝、為惡之徒必歸暗府兮、</verse>
				<verse number="18">窮乏之人、福祉是望、今雖遐棄、後蒙垂念兮。</verse>
				<verse number="19">願耶和華勃然而興、毋許世人獲勝、俯鞫異邦兮、</verse>
				<verse number="20">俾其恐懼、自知為凡民兮。</verse>
			</chapter>
			<chapter number="10">
				<verse number="1">何患難時、耶和華遙立、弗眷顧兮、</verse>
				<verse number="2">惡者驕肆、虐遇貧乏、設謀以陷之兮、</verse>
				<verse number="3">飽其欲而自矜、取不義而自足、於耶和華而欺之兮。</verse>
				<verse number="4">惡者驕泰、以為上帝不加考察、而屬於虛無兮、</verse>
				<verse number="5">既所為之如志、復災眚之弗及、所以藐視讐敵兮、</verse>
				<verse number="6">以為吾身不遭憂患、子孫不至艱危兮、</verse>
				<verse number="7">厥口咒詛、詭詐是施兮、厥舌謠諑、殘害是為兮。</verse>
				<verse number="8">其在鄉黨、匿跡歧途兮、陰害煢獨、私殺無辜兮。</verse>
				<verse number="9">彼若獅兮、穴視而耽耽、執貧民兮、羅網之是張、攘奪之是行兮、</verse>
				<verse number="10">遭糜爛、被陷害、弱制於強兮、</verse>
				<verse number="11">惡者謂上帝不及知兮、蒙蔽厥面、永不鑒斯兮、</verse>
				<verse number="12">願耶和華勃然而興兮、施厥巨能、毋忘貧民兮。</verse>
				<verse number="13">毋使惡人凌侮、謂上帝不加研究兮、</verse>
				<verse number="14">爾實鑒察、灼知殘害、而報之兮、貧民惟爾是賴、孤子蒙爾眷祐兮、</verse>
				<verse number="15">作惡者流、願爾摧傷、窮詰厥罪而弗宥兮。</verse>
				<verse number="16">耶和華為君、永世靡暨兮、異邦之民、見絕於斯地兮、</verse>
				<verse number="17">貧者上祈、耶和華傾耳垂聽、而堅其志兮、</verse>
				<verse number="18">為孤獨貧乏雪其冤、不使被逐於斯境兮。</verse>
			</chapter>
			<chapter number="11">
				<verse number="4">耶和華其位在天兮、居彼聖所、鑒察人民兮、</verse>
				<verse number="5">為義之人、蒙其眷顧兮、刁惡強悍之徒、為其所惡兮、</verse>
				<verse number="6">電光閃兮硫火降、災飆發兮報施不爽、</verse>
				<verse number="7">耶和華無不義兮、秉大公、俯念兮善氓。</verse>
			</chapter>
			<chapter number="12">
				<verse number="1">敬虔忠信之人、見棄於斯世兮、惟耶和華手援是冀兮、</verse>
				<verse number="2">彼世人兮、言而不實、厥口諂諛兮、二三其德。</verse>
				<verse number="3">啟口兮諂媚、掉舌兮矜誇、彼其之子兮、見絕於耶和華、</verse>
				<verse number="4">彼乃曰、我將舌戰以勝之、口為我有、誰能主之、</verse>
				<verse number="5">維此貧民、受屈欷歔、耶和華曰、余必勃然而興、手援之兮、不使藐視於人斯。</verse>
				<verse number="6">耶和華兮、其道潔清、煆煉若金、爐火鎔之、七次而成、</verse>
				<verse number="7">維彼選民、耶和華祐之、世人加害、耶和華救之、</verse>
				<verse number="8">維彼惡人、以遨以遊、若狂風之驟起兮。</verse>
			</chapter>
			<chapter number="13">
				<verse number="1">耶和華兮、余久為爾遐棄、不復眷顧兮、</verse>
				<verse number="2">敵人自詡、余憂思之不已兮、心懸慮而何底兮。</verse>
				<verse number="3">我之上帝耶和華、垂聽我祈兮、使余目之復明、免於死亡兮。</verse>
				<verse number="4">恐敵人獲勝而自雄兮、見余傾跌而竊喜兮。</verse>
				<verse number="5">余賴爾矜憫、喜爾拯救兮、</verse>
				<verse number="6">降福於我躬、余必謳歌之靡窮兮。</verse>
			</chapter>
			<chapter number="14">
				<verse number="1">氓之蚩蚩、謂上帝為無有、惟惡是作兮、喪其本心、不孳孳而行仁兮、</verse>
				<verse number="2">耶和華在天、遍察民人、欲知其中、可有智慧是具、上帝是欽兮、</verse>
				<verse number="3">則皆就邪棄正、未嘗有行善之民兮、</verse>
				<verse number="4">維人作惡、懵然無知、橫噬我民、無異食餅、不向耶和華呼籲兮、</verse>
				<verse number="5">耶和華眷祐善人、俾惡者悚然畏懼兮、</verse>
				<verse number="6">貧乏者流、賴耶和華、範之衛之、爰有惡人、哂之非之兮。</verse>
				<verse number="7">耶和華兮、居彼郇山、願救以色列族兮、反其俘囚、雅各家必懽樂、以色列族必欣喜兮。</verse>
			</chapter>
			<chapter number="15">
				<verse number="1">耶和華兮、孰得陟爾聖山、居爾室兮、</verse>
				<verse number="2">所行惟義、坦然平直兮、所言無偽、肫然真實兮、</verse>
				<verse number="3">不背友朋、不誹人兮、不出惡言、辱里鄰兮、</verse>
				<verse number="4">維彼誕妄兮、則擯棄之、寅畏耶和華兮、則恭敬止、願既許兮、雖己有損、不易其志兮。</verse>
				<verse number="5">不貸人金、重權其子母兮、不受苞苴、害彼無辜兮、凡若此、是以無傾跌之虞兮。</verse>
			</chapter>
			<chapter number="16">
				<verse number="1">願上帝衛護兮、我惟爾是賴、</verse>
				<verse number="2">我告耶和華曰、爾乃吾主兮、我之福祉、皆爾所賚、</verse>
				<verse number="3">斯世之人為聖為潔兮、我甚欣喜、</verse>
				<verse number="4">人逆上帝、群奉偶像、惟我不獻血以為祭兮、不稱名而讚頌。</verse>
				<verse number="5">我得耶和華以為真福、如酒之盈樽兮、所得之福、既永且久、爾使之然兮、</verse>
				<verse number="6">我有嗣業、其業孔美、我得腴壤、畫而為區、</verse>
				<verse number="7">耶和華兮、訓迪我衷、中夜心奮、發聲讚頌、</verse>
				<verse number="8">我觀耶和華兮、惟我是親、左右乎我、故不震驚、</verse>
				<verse number="9">予心欣喜、載歡載忭、惟我此身、歸土有望、</verse>
				<verse number="10">以爾不遺我魂於陰府、不俾爾之恭人朽於黃土、</verse>
				<verse number="11">維爾示我、其道永生、在爾之前、欣喜不勝、在爾之右、其樂以恆。</verse>
			</chapter>
			<chapter number="17">
				<verse number="1">耶和華兮、予言不偽、願白余冤、俯聽我祈、余在爾前、望爾鑒察兮、</verse>
				<verse number="2">為我折中、定其是非兮、</verse>
				<verse number="3">爾試余心、中宵鑒斯、煉余若金、不可議斯、心與口應、靡不符斯。</verse>
				<verse number="4">世多強暴、余從爾令、彼人所為、不效其行、</verse>
				<verse number="5">余遵爾道、如隕如越、維爾是望、予扶予翼、</verse>
				<verse number="6">籲呼上帝、上帝垂聽、傾耳俯聞、俯聞予聲。</verse>
				<verse number="7">凡恃爾者、爾恆援之、敵人戕彼。爾既免之、望為鴻恩、於我施之、</verse>
				<verse number="8">願爾護我、若守眸子、願爾翼我、若鳥伏雛。</verse>
				<verse number="9">勿受惡人之虐遇兮、勿遭勁敵之環攻、</verse>
				<verse number="10">彼體胖心痴兮、厥口矜誇、</verse>
				<verse number="11">睚眦其目、阻吾行兮、將顛越之予加。</verse>
				<verse number="12">彼若獅兮、欲我是噬、若稚獅兮、耽耽穴視、</verse>
				<verse number="13">耶和華兮、勃然而興、突如其來兮、譴彼災祲加之以利刃兮、救我於敵人、</verse>
				<verse number="14">耶和華兮、手援拯我、斯世害予兮、爾其免我、乃彼至今兮、反得福祜、富有兮豐亨、寖昌兮寢熾、業遺於子孫、</verse>
				<verse number="15">惟我行義、望爾榮光、其興也勃然、克覿爾面、則余之願盈焉。</verse>
			</chapter>
			<chapter number="18">
				<verse number="1">我惟耶和華是賴、敬愛之兮、</verse>
				<verse number="2">耶和華如岡巒、如衛所、以拯救我兮、上帝如高臺峻嶺、我倚賴之兮、我藉彼如干、以自衛兮、我恃彼如角、以望救兮、</verse>
				<verse number="3">惟耶和華當頌美兮、我曾籲之、拯我於敵兮、</verse>
				<verse number="4">欲殺我者、若絆之繞兮、余懼惡人、譬彼行潦兮、</verse>
				<verse number="5">幽冥之困苦繞身兮、死亡之機檻前陳兮、</verse>
				<verse number="6">我遭艱苦兮、不禁籲告、祈我上帝耶和華兮、聲聞於上、彼自宮中、俯聽禱兮。</verse>
				<verse number="7">上帝盛怒兮、大地震動、山嶽搖撼。</verse>
				<verse number="8">烟從鼻生兮、燄自口出、炭以之燃兮、</verse>
				<verse number="9">彼擘天雲而臨格兮、其足下、幽深而玄遠兮、</verse>
				<verse number="10">乘𠼻𡀔咏以奮飛、藉風為翼而翱翔兮、</verse>
				<verse number="11">以晦冥為宮、以靉靆為幬兮、</verse>
				<verse number="12">興雲而雨雹、電閃而炭燃兮。</verse>
				<verse number="13">至上之耶和華、自天起雷、發其洪聲兮、電閃雹降、炭以之燃兮、</verse>
				<verse number="14">電閃如矢、眾敵敗北兮、</verse>
				<verse number="15">耶和華叱咤而噓氣、見地基、露海底兮、</verse>
				<verse number="16">彼自上而舉手、水中而援我兮、</verse>
				<verse number="17">敵我者強悍、憾我者剛愎兮、惟耶和華之拯予兮、</verse>
				<verse number="18">臨難之日、敵軍突至、惟我所恃、耶和華而已、</verse>
				<verse number="19">緣我見悅於彼兮、故特加援手、導我至安閒之地兮、</verse>
				<verse number="20">視吾義而賞賚兮、見我潔而報施兮。</verse>
				<verse number="21">予恪守其道兮、弗敢作惡、違我上帝兮、</verse>
				<verse number="22">予恆遵其典兮、日不忘其禮儀兮、</verse>
				<verse number="23">我立其前兮、德無不備、兢兢自守、勿敢失墜兮、</verse>
				<verse number="24">所以視我義而賞賚、見我潔而報施兮、</verse>
				<verse number="25">仁者爾賞以仁兮、義者爾報以義兮、</verse>
				<verse number="26">潔者爾酬以潔兮、逆者爾反以逆兮、</verse>
				<verse number="27">困苦者爾援以手兮、矜高者爾降其格兮、</verse>
				<verse number="28">耶和華我之上帝、有若明燈、燭余於幽暗之際兮、</verse>
				<verse number="29">我賴上帝、趨入敵軍、乘彼垝垣兮。</verse>
				<verse number="30">上帝耶和華兮、其行也德無不備、其言也若金煆煉、賴之者得其範衛兮、</verse>
				<verse number="31">耶和華兮、我之上帝、無所不能兮、其外無他、</verse>
				<verse number="32">上帝賜我能力、俾我道平直兮、</verse>
				<verse number="33">令我足甚疾、趨行若麀、升我於崇邱兮、</verse>
				<verse number="34">教我戰鬥、手挽銅弓兮、</verse>
				<verse number="35">爾範衛我、拯救我、扶翼我兮、秉性溫良、使我為大兮、</verse>
				<verse number="36">爾寛我所履之地、致無失足之虞兮、</verse>
				<verse number="37">我追及敵人、不至殲滅、不旋轅兮、</verse>
				<verse number="38">我攻擊之、使仆足下、一蹶不振兮、</verse>
				<verse number="39">爾賜以膂力、能於戰鬥、使逆我者敗亡兮、</verse>
				<verse number="40">俾我勝寇敵、滅仇讎兮、</verse>
				<verse number="41">彼求助於人不見援兵、籲耶和華而弗之應兮、</verse>
				<verse number="42">我細擣之若塵沙、任風飄揚兮、又棄之若衢路之泥兮。</verse>
				<verse number="43">民相爭、爾援我兮、他邦之族、使我長之兮、未識之人、使我投之兮。</verse>
				<verse number="44">外人聞名而歸順、甘言以悅我兮。</verse>
				<verse number="45">異邦之人、其衰兮喪膽、棄險而不守、</verse>
				<verse number="46">耶和華兮、全能之主、永生之上帝、彼援我兮、予當頌美兮、</verse>
				<verse number="47">上帝代我雪冤、使民來附兮、</verse>
				<verse number="48">強悍者逆我、爾乃救我升我兮、</verse>
				<verse number="49">異邦中、予頌美耶和華、謳歌其名兮、</verse>
				<verse number="50">予大闢兮、受彼膏沐、立我為王兮、蒙其拯救、恩及孫子兮、永世靡暨。</verse>
			</chapter>
			<chapter number="19">
				<verse number="1">上帝兮、上天彰其榮光、穹蒼顯其經綸兮、</verse>
				<verse number="2">永朝永夕兮、仰觀其象而知之兮、</verse>
				<verse number="3">天無言而有言、無聲而有聲兮、</verse>
				<verse number="4">不言之言、布於宇內、無聲之聲、聞於地極、日麗於天、居次舍兮、</verse>
				<verse number="5">若新娶者、出於房兮、若勇士之喜馳逐兮、</verse>
				<verse number="6">出自天涯、至於地極、煦嫗萬有兮。</verse>
				<verse number="7">耶和華兮、其律全備、可以蘇困兮、其法真實、可以破愚兮、</verse>
				<verse number="8">其命正直、可以悅志兮、其誠純潔、可以發矇兮、</verse>
				<verse number="9">其道至清而至久兮、其典至公而至義兮、</verse>
				<verse number="10">較金尤貴兮、雖兼金之豐饒、亦無足比兮、較蜜尤甘兮、雖蜂房之滴瀝、亦不能擬兮、</verse>
				<verse number="11">我為爾僕、得此兮為儆戒、守此兮為大賚、</verse>
				<verse number="12">人有過失、孰能自知兮、苟愆尤之誤犯、願赦宥之予加兮、</verse>
				<verse number="13">驕肆者流、毋使其誘余、而余效其尤兮、予則為義、不蹈重愆兮、</verse>
				<verse number="14">全能之救主耶和華兮、予之言予之意、請爾悅納兮。</verse>
			</chapter>
			<chapter number="20">
				<verse number="1">我王兮患難時、願雅各之上帝耶和華、眷顧爾、護禦爾兮、</verse>
				<verse number="2">彼在聖所、為爾輔翼兮、彼在郇城、補爾精力兮、</verse>
				<verse number="3">念爾禋祀、納爾燔祭兮。</verse>
				<verse number="4">從爾所願、遂爾所欲兮、</verse>
				<verse number="5">耶和華兮、拯救是施、聽爾所祈兮、予也歡然兮、建彼旌旆、頌讚上帝兮。</verse>
				<verse number="6">我知沐以膏者、耶和華必救之兮、耶和華在天、居彼聖所兮、聽爾所祈、施其力、援以手兮、</verse>
				<verse number="7">維車維馬、人所賴兮、上帝之名、予則稱揚之兮、</verse>
				<verse number="8">彼則有傾跌兮、余則能自立兮。</verse>
				<verse number="9">願耶和華拯救我王、聽予禱告兮。</verse>
			</chapter>
			<chapter number="21">
				<verse number="1">耶和華兮、爾施大力、拯救我王、王喜不勝兮、</verse>
				<verse number="2">其心所欲、爾從之兮、其口所祈、爾聽之兮、</verse>
				<verse number="3">錫以繁祉、冠以金冕兮、</verse>
				<verse number="4">爾聽其祈、賜之遐齡、國祚綿長兮。</verse>
				<verse number="5">既拯救之孔加、遂尊榮之丕著兮、</verse>
				<verse number="6">錫永福而加眷顧、使其欣喜兮、</verse>
				<verse number="7">至上之耶和華兮、王之所恃、蒙其恩寵不隕越兮、</verse>
				<verse number="8">維彼敵人、為王所獲、憾汝之徒、為爾所執兮、</verse>
				<verse number="9">耶和華怒而滅之兮、王亦怒投諸火爐而燬之兮、</verse>
				<verse number="10">盡夷其族、靡有孑遺兮、</verse>
				<verse number="11">彼謀不軌、厥計不成兮、</verse>
				<verse number="12">王挽弓射之、使敗北兮、</verse>
				<verse number="13">耶和華兮、施其力、當頌美之、我將謳歌以祝之兮。</verse>
			</chapter>
			<chapter number="22">
				<verse number="1">我之上帝、我之上帝、何以遺予、何不聽我籲呼、而救我躬兮、</verse>
				<verse number="2">上帝兮我晝籲告兮、不蒙垂聽、夜祈禱兮、不獲綏安、</verse>
				<verse number="3">惟爾至聖兮、以色列族頌美之兮、</verse>
				<verse number="4">我之列祖、惟爾是賴、蒙爾拯救兮、</verse>
				<verse number="5">彼籲爾而得援手兮、彼賴爾而不貽羞兮、</verse>
				<verse number="6">彼世人兮視予若蚓、不齒於人類、為眾所凌辱、所藐視兮、</verse>
				<verse number="7">見予之人、必加戲笑、張吻而搖首曰、</verse>
				<verse number="8">彼恃耶和華、若耶和華悅之、今必見拯。</verse>
				<verse number="9">予曰、上帝兮、爾使予生於世、乳哺之時、惟爾是賴兮、</verse>
				<verse number="10">予既誕生、托身於爾、視爾為我之上帝兮、</verse>
				<verse number="11">今患難迫切、援手無人、爾勿遐棄兮。</verse>
				<verse number="12">健牛成群、至自巴山、四面環集兮、</verse>
				<verse number="13">其口孔張、吼似猛獅兮、</verse>
				<verse number="14">予不覺觳觫、而骨若散兮、氣之餒也、如水之流蕩兮、心之怯也、若蠟之消融兮、</verse>
				<verse number="15">精力日以衰、如陶器嘆火而燥兮、齦閉舌卷、命臨死地兮、</verse>
				<verse number="16">梟獍圍我、惡黨環攻、傷予手足兮、</verse>
				<verse number="17">予骨露立、歷歷可數、為人輕覬兮、</verse>
				<verse number="18">分我外服、鬮我裏衣兮、</verse>
				<verse number="19">耶和華兮、予惟爾力是恃、毋我遐棄、速至而援手兮、</verse>
				<verse number="20">使我不蹈利刃、而脫生命於梟獍兮、</verse>
				<verse number="21">獅口欲噬予、爾拯救兮、兕角欲抵予、爾垂聽兮。</verse>
				<verse number="22">故我播爾名於兄弟間、頌爾於會中兮、</verse>
				<verse number="23">曰耶和華兮、敬虔之士、當頌美之、雅各子孫、必揄揚之、以色列後裔、必寅畏之、</verse>
				<verse number="24">貧乏者流、祈禱耶和華、蒙其俯聞、弗為藐視、不見厭惡、不被遐棄、</verse>
				<verse number="25">大會之中、我讚爾名、敬虔者間、我償其願兮、</verse>
				<verse number="26">貧乏之人、必得食而果腹、崇事耶和華者、必頌讚而恆樂、</verse>
				<verse number="27">地之四極、咸宗此理、歸耶和華兮、異邦民人、俯伏主前兮、</verse>
				<verse number="28">大權操自耶和華、誠萬國之主兮、</verse>
				<verse number="29">席豐履厚者、必崇事之兮、困苦瀕死者、必拜跪之兮、</verse>
			</chapter>
			<chapter number="23">
				<verse number="1">耶和華為牧兮、吾是以無匱乏兮、</verse>
				<verse number="2">使我伏芳草之苑、引我至靜水之溪、</verse>
				<verse number="3">蘇吾之困憊、導我於坦途、以副其仁慈兮、</verse>
				<verse number="4">爾以杖扶我、蒙爾之佑、故游陰翳而不驚兮、</verse>
				<verse number="5">爾為我肆筵設席、沐我以膏兮、予之罍盈兮、使敵之目睹兮、</verse>
				<verse number="6">我得恩寵福祉、畢生靡窮兮、耶和華有室、爰居爰處、日久月長兮。</verse>
			</chapter>
			<chapter number="24">
				<verse number="1">大地萬有、耶和華主宰之兮、</verse>
				<verse number="2">肇基址於海中、立四維於淵際兮、</verse>
				<verse number="3">耶和華兮、爾有山岡、孰能陟之、爾有聖所、誰其立之、</verse>
				<verse number="4">手惟潔、心惟清、不虛誕、不妄誓兮、</verse>
				<verse number="5">則上帝耶和華拯之救之、純嘏錫之、</verse>
				<verse number="6">凡求雅各之上帝者、其效如此。</verse>
				<verse number="7">當闢古昔之門、尊顯之王是入。</verse>
				<verse number="8">尊顯之王云何、曰、戰而必勝、巨能大力、維吾之主耶和華是已。</verse>
				<verse number="9">當闢古昔之門、尊顯之王是入、</verse>
				<verse number="10">尊顯之王云何、曰、萬有之主耶和華、是尊顯之王兮。</verse>
			</chapter>
			<chapter number="25">
				<verse number="1">耶和華兮、余中心瞻仰兮、</verse>
				<verse number="2">我之上帝、余惟爾是恃兮、毋使敵凱歌、毋使予愧恥、</verse>
				<verse number="3">惟爾企望兮、不至貽羞、謀為不軌兮、適足增愧、</verse>
				<verse number="4">耶和華兮、導我以逵衢、遵爾之大路兮、</verse>
				<verse number="5">余恆望爾兮、蒙爾拯救、爾導予以真理兮、而訓誨之予加、</verse>
				<verse number="6">爾存心矜憫、自古為昭兮、茲將求爾眷念兮、</verse>
				<verse number="7">耶和華兮、余也壯時作惡、願毋追念、爾也矜憫為懷、請惟予之繫戀、</verse>
				<verse number="8">耶和華無不善、無不義兮、導彼惡人、歸於正道兮、</verse>
				<verse number="9">溫良之士、必導以義、訓以理兮、</verse>
				<verse number="10">設有人守約遵法兮、耶和華必待以理、施以恩兮、</verse>
				<verse number="11">予罪孔多、願耶和華特加赦宥、彰爾仁慈兮、</verse>
				<verse number="12">寅畏耶和華兮、必蒙訓迪、遵當由之道兮、</verse>
				<verse number="13">身享綏康、子孫得土兮、</verse>
				<verse number="14">寅畏耶和華、心與之交、耶和華必示以真理兮、</verse>
				<verse number="15">余恆仰耶和華、故足脫於網罟兮、</verse>
				<verse number="16">嗟予煢獨、望爾矜憫眷顧兮、</verse>
				<verse number="17">憂心孔殷、尚其拯予於困苦兮、</verse>
				<verse number="18">悲痛不勝、望爾俯念、尚其赦予之罪惡兮、</verse>
				<verse number="19">仇敵眾多、咸痛心而啣憾、望爾垂鑒兮、</verse>
				<verse number="20">願爾吾拯兮、予惟爾是賴、毋令予愧恥兮、</verse>
				<verse number="21">予品行純良、孳孳為義、企望維殷、願爾保佑兮、</verse>
				<verse number="22">願上帝手援以色列族、出於患難兮。</verse>
			</chapter>
			<chapter number="26">
				<verse number="1">予品行純良、望耶和華鑒我兮、我恃耶和華、毋致予有失足之虞兮、</verse>
				<verse number="2">願耶和華察予試予、鍛煉予心若金兮。</verse>
				<verse number="3">予體爾仁慈、從爾真道兮。</verse>
				<verse number="4">不與惡人居、不與妄人交兮、</verse>
				<verse number="5">予痛疾惡黨、杜絕匪類兮、</verse>
				<verse number="6">我必盥手以示無辜、而詣耶和華臺前兮、</verse>
				<verse number="7">揚爾聲名、述爾神跡兮、</verse>
				<verse number="8">耶和華兮、爾居處之室、予愛之兮、爾榮光之地、余尊之兮。</verse>
				<verse number="9">勿視我等於罪人、而與殘賊者同科兮、</verse>
				<verse number="10">彼染污俗、受賄賂兮、</verse>
				<verse number="11">予品行純良、望爾眷顧而拯救兮、</verse>
				<verse number="12">我獲安居、在會中頌美耶和華兮。</verse>
			</chapter>
			<chapter number="27">
				<verse number="1">耶和華兮、賜予光明福祉、余何慮兮、扞衛我躬、予何懼兮、</verse>
				<verse number="2">作惡者流、為予仇敵、欲噬我肉、今蹶其趾、淪胥以亡兮、</verse>
				<verse number="3">維彼軍旅、列陣環攻、予不懼兮、雖與干戈、予有賴兮、</verse>
				<verse number="4">予有願欲、不舍其求兮、求予畢生、耶和華之室是居兮、瞻仰其容在聖所、而思慕兮、</verse>
				<verse number="5">予臨患難兮、彼藏予於帷幕、匿余於密室、若處重巖兮。</verse>
				<verse number="6">敵人環攻、予克之兮、故懽呼踴躍、獻祭於聖所兮、謳歌頌祝、讚美耶和華兮、</verse>
				<verse number="7">耶和華兮、望爾施恩、垂聽我祈兮、</verse>
				<verse number="8">求主恩澤、爾所命兮、余憶斯命而爾求兮、</verse>
				<verse number="9">毋怒我而棄予如遺兮、上帝既援予於往昔、願勿絕予於來今兮、</verse>
				<verse number="10">父母遺予、耶和華扶予兮、</verse>
				<verse number="11">仇敵陷予、求耶和華引我於康莊、導我於坦途兮、</verse>
				<verse number="12">妄證之人、誣予虐予、勿遂其謀兮、</verse>
				<verse number="13">我尚存兮、必沐耶和華恩施、是予所知兮。</verse>
				<verse number="14">凡爾世人、當毅然賴耶和華兮、耶和華必強乃志、宜賴耶和華兮。</verse>
			</chapter>
			<chapter number="28">
				<verse number="1">全能之主耶和華兮、我籲呼於爾毋我遐棄、如不我聽、予恐與就墓之人等兮、</verse>
				<verse number="2">予向爾聖所。而舉手呼籲於上兮、請爾俯聞、</verse>
				<verse number="3">毋擯予同於惡人兮、彼與同儕言則甘、心則險兮、</verse>
				<verse number="4">當罰其惡、視所為而報之、以彼所行加諸其身兮、</verse>
				<verse number="5">耶和華之彰癉、彼不以為意兮、宜覆滅之必加、無振興之堪期兮、</verse>
				<verse number="6">耶和華垂聽我祈、予當頌讚之兮、</verse>
				<verse number="7">耶和華畀予能力、範衛我躬、予賴之而得救兮、故中心欣喜、不禁謳歌兮、</verse>
				<verse number="8">耶和華以力賜民、沐以膏者、特手援之兮、</verse>
				<verse number="9">拯爾選民、錫以純嘏、牧之扶之、歷此勿替兮。</verse>
			</chapter>
			<chapter number="29">
				<verse number="1">天使以尊榮能力、歸於耶和華兮、</verse>
				<verse number="2">彰著其名、於至聖之明宮、而崇拜之兮、</verse>
				<verse number="3">耶和華輝光之上帝兮、行其轟雷、聲聞波際兮、</verse>
				<verse number="4">其聲霹靂雄壯兮、</verse>
				<verse number="5">利巴嫩之柏香木、為其所折兮、</verse>
				<verse number="6">利巴嫩 西連之二山、為之搖撼、如犢如兕、忽踴忽躍兮、</verse>
				<verse number="7">轟雷既行、電光忽闢、</verse>
				<verse number="8">迦鐵山野、為其所震、</verse>
				<verse number="9">雷發聲兮、麀鹿生子、林木折枝、在彼聖所、無不頌揚兮、</verse>
				<verse number="10">耶和華在波之際、永世為王兮、</verse>
				<verse number="11">佑助選民、厚錫平康兮。</verse>
			</chapter>
			<chapter number="30">
				<verse number="1">維耶和華拯救之予加兮、不使敵人獲勝而喜兮、予必頌美爾兮、</verse>
				<verse number="2">我之上帝耶和華兮、我籲於上、爾瘳予疾兮。</verse>
				<verse number="3">令予將死而得生兮、免予歸墓、陰府之不臨兮、</verse>
				<verse number="4">爾曹虔士、頌美耶和華兮、念其為聖、因而感謝兮。</verse>
				<verse number="5">其怒不過俄頃、彼加予恩、藉以得生、雖夤夜而哭泣、朝來則有歡聲兮、</verse>
				<verse number="6">予享平康之時、自謂永不傾跌、</verse>
				<verse number="7">耶和華施恩兮、國祚鞏固、有若山嶽、爾乃遐棄予兮、觳觫之不勝、</verse>
				<verse number="8">我呼耶和華而籲於上曰、</verse>
				<verse number="9">予也被殺歸墓、何益之有、一坯之土、安能頌爾名、稱爾道兮、</verse>
				<verse number="10">願耶和華俯聞、矜憫而助予兮、</verse>
				<verse number="11">蒙爾之祐、變哀哭而踴躍、易齊衰而吉服兮、</verse>
				<verse number="12">使予謳歌不輟、謝我之上帝耶和華、永世靡窮兮。</verse>
			</chapter>
			<chapter number="31">
				<verse number="1">耶和華兮、余惟爾是恃、爾其拯余、彰爾仁義、毋使予愧恥兮、</verse>
				<verse number="2">爾俯聞我祈、而速援予、爾其保護、若巖穴、若衛所兮、</verse>
				<verse number="3">爾誠護我若巖穴、若衛所兮、求爾循循善誘、彰爾仁慈兮、</verse>
				<verse number="4">人設網罟、以陷予兮、爾其援予、予惟爾力是賴兮、</verse>
				<verse number="5">上帝耶和華兮、真實無妄、爾曾救予、我神托爾兮、</verse>
				<verse number="6">崇事虛無者、我所深憾兮、我所恃者、耶和華兮、</verse>
				<verse number="7">昔遭患難、蒙爾垂顧兮、得沾恩寵、忻喜不勝兮、</verse>
				<verse number="8">爾不令我禁錮於敵人、導我至安閒之地兮、</verse>
				<verse number="9">今也予心鬱紆、腹枴目眯、願耶和華矜憫為懷兮、</verse>
				<verse number="10">予悲痛而欷歔、將畢我生、予罹災害、力盡骨枯兮、</verse>
				<verse number="11">維彼敵人、姍笑予兮、鄰里友朋、畏我而遠予兮、衢人見我而遙避兮、</verse>
				<verse number="12">彼視我猶死人兮、棄予若敝物兮、</verse>
				<verse number="13">予聞眾民之訕謗、欲設謀而殺予、予隨在而驚惶兮、</verse>
				<verse number="14">耶和華兮、予以爾為我之上帝、故惟爾是賴兮、</verse>
				<verse number="15">余之禍福、咸爾所定、彼世人兮、寇讎予、驅逐予、望爾援手兮、</verse>
				<verse number="16">願爾色相光華、照我護我、以彰爾之仁慈兮、</verse>
				<verse number="17">我籲耶和華、毋使予愧恥、使彼惡人懷羞兮、俱歸暗府而無語兮、</verse>
				<verse number="18">彼偽為者言誕妄、行矜誇、欲害義人兮、當令其緘默兮。</verse>
				<verse number="19">亦有人兮、維爾是畏、維爾是賴、福祉崇隆、眾目瞻仰、</verse>
				<verse number="20">有謀害之者、爾藏之於密室兮、有辯駁之者、爾匿之於帷幕兮。</verse>
				<verse number="21">耶和華施恩迥異尋常、扞衛我躬、猶之城墉、當頌美之兮、</verse>
				<verse number="22">予率爾以吐詞、見絕於爾前、乃籲於上、爾則俯聞。</verse>
				<verse number="23">爾曹虔士、敬愛耶和華、蓋誠信者、彼衛之兮、驕泰者、彼罰之兮。</verse>
				<verse number="24">凡爾世人、當毅然賴耶和華、耶和華必堅爾心志兮。</verse>
			</chapter>
			<chapter number="32">
				<verse number="1">人得赦其過、而蓋其愆者、福兮、</verse>
				<verse number="2">人不為耶和華所罪、其心無偽者、福兮、</verse>
				<verse number="3">我不言己罪、終日欷歔、筋骨漸衰、</verse>
				<verse number="4">爾朝夕譴我、精氣漸涸、有如夏日、嘆其乾兮、</verse>
				<verse number="5">我自任厥過、不匿己非、禱耶和華、曰、我任罪於爾前、爾則赦宥兮、</verse>
				<verse number="6">因此敬虔之士、於見納之時、禱告於爾、即使洪水泛濫、災不及身、</verse>
				<verse number="7">予遘患難、爾範衛予、使我得救、故予謳歌而不禁。</verse>
				<verse number="8">敬虔之士、我將教爾、導爾於當由之途、我將顧爾、訓迪爾衷、</verse>
				<verse number="9">勿效騾馬之無知兮、彼為人繫以繁纓、勒以轡環、否則不能馴從兮、</verse>
				<verse number="10">惡者多憂、恃耶和華者、其沾恩必周渥兮、</verse>
				<verse number="11">善人兮、念耶和華之恩、以悅以娛、義人兮、載歡載呼。</verse>
			</chapter>
			<chapter number="33">
				<verse number="1">維爾善人頌美乎主、無不合宜兮、故爾義人、當念耶和華之恩、懽然欣喜兮、</verse>
				<verse number="2">爾曹鼓琴、操十絃之瑟兮、或謳或歌、讚美耶和華兮、</verse>
				<verse number="3">謳新歌、善鼓琴、咸歡呼兮、</verse>
				<verse number="4">蓋耶和華其道無不善、言無不行兮、</verse>
				<verse number="5">以秉公行義為樂、仁澤溥於天下兮、</verse>
				<verse number="6">耶和華兮命甫頒而穹蒼受造、言一出而天象羅布兮、</verse>
				<verse number="7">使彼海水匯於一區、藏於深淵兮、</verse>
				<verse number="8">耶和華兮、天下當寅畏之、億兆當敬凜之兮、</verse>
				<verse number="9">主曰、宜有物、則有物、宜奠定、則奠定兮、</verse>
				<verse number="10">異邦人設謀、耶和華敗之、使計不成兮。</verse>
				<verse number="11">耶和華之旨永在、其意不易兮。</verse>
				<verse number="12">以耶和華為上帝、上帝以之為民者、福兮、</verse>
				<verse number="13">耶和華在天、俯察人民兮。</verse>
				<verse number="14">居彼聖所、遍覽億兆兮、</verse>
				<verse number="15">彼造人心、鑒觀其行兮、</verse>
				<verse number="16">王有軍旅、不得拯救、士有勇力、不能自護兮、</verse>
				<verse number="17">雖有良駒、不能避害、雖有健馬、不能援人兮、</verse>
				<verse number="18">寅畏耶和華、望其矜憫者、必蒙垂顧兮、</verse>
				<verse number="19">免於殺戮、救於饑饉兮、</verse>
				<verse number="20">我儕惟耶和華是望、彼眷祐範衛我兮、</verse>
				<verse number="21">予賴其聖名、忻喜不勝兮。</verse>
				<verse number="22">耶和華兮、願爾垂憐、副余仰望兮。</verse>
			</chapter>
			<chapter number="34">
				<verse number="1">我頌耶和華、揄揚不已兮。</verse>
				<verse number="2">耶和華兮、予讚美之、困窮之人、聞予言而欣喜兮。</verse>
				<verse number="3">爾曹良朋、與我同聲、稱耶和華之德為大、頌耶和華之名為尊兮。</verse>
				<verse number="4">我求耶和華、蒙其俯聞、我所懼者、不及吾身兮、</verse>
				<verse number="5">困窮之人、望耶和華、得其燭照、不致貽羞兮。</verse>
				<verse number="6">我亦貧乏、籲耶和華、蒙其垂聽、援於患難兮。</verse>
				<verse number="7">耶和華之使者、四周列營、以拯敬虔之士兮。</verse>
				<verse number="8">耶和華無不善兮、爾試賴之、賴之者、蒙其錫嘏兮。</verse>
				<verse number="9">聖潔之民、寅畏耶和華、畏之者無匱乏兮。</verse>
				<verse number="10">維彼稚獅、或乏食而飢、求耶和華者、百福來同兮。</verse>
				<verse number="11">爾小子聽之、我將以畏耶和華之道示爾兮。</verse>
				<verse number="12">欲享遐齡、納多福。</verse>
				<verse number="13">必也捫汝舌、勿出惡言、緘汝口、勿道詭詐、</verse>
				<verse number="14">棄惡歸善、和衷共濟。</verse>
				<verse number="15">耶和華青睞義人、俯聞其祈兮、</verse>
				<verse number="16">作惡者流、則震怒之、不許垂名後世兮。</verse>
				<verse number="17">敬虔之士、籲呼於上、耶和華垂聽、援於患難兮。</verse>
				<verse number="18">中心痛悔者、必佑之救之兮。</verse>
				<verse number="19">義人多難、耶和華無不援手兮。</verse>
				<verse number="20">全其百體、一骨不折兮、</verse>
				<verse number="21">禍及惡人、致於死亡、銜憾善人、徒取罪戾兮。</verse>
				<verse number="22">耶和華必拯其僕、恃之者必不受罪兮。</verse>
			</chapter>
			<chapter number="35">
				<verse number="1">有人焉、擾我攻我、望耶和華轉而擊之兮、</verse>
				<verse number="2">當執干戈、祐予勿緩兮、</verse>
				<verse number="3">持戟扞敵、慰予曰、我為爾之救主兮、</verse>
				<verse number="4">彼設謀以害予、欲予命之喪亡、願其失志敗北、悚然駭懼兮、</verse>
				<verse number="5">願彼遁逃、猶之秕糠、為風飄揚、耶和華之使、俾其隕越兮、</verse>
				<verse number="6">其途幽暗、滑而難行、為耶和華之使驅逐兮。</verse>
				<verse number="7">彼無故掘阱以陷我、陰設網罟以罹我兮、</verse>
				<verse number="8">願彼猝然遭難、所設之網、適以自罹、所施之謀、反以害己兮、</verse>
				<verse number="9">耶和華救我、予是以忻喜兮、</verse>
				<verse number="10">貧乏之士、強者虐之、蒙耶和華援手兮、我殫心畢志、謂耶和華誠無可比儗兮、</verse>
				<verse number="11">妄證者誣予、以我所不自知者、深加詰責兮、</verse>
				<verse number="12">以惡報善、使我煢然孑立兮、</verse>
				<verse number="13">彼有疾、予衣麻禁食、哀痛迫切、低首祈禱兮。</verse>
				<verse number="14">若喪兄弟友朋、若母死、為之哀懺、匍匐不起兮、</verse>
				<verse number="15">予也遭難、彼眾咸集、懽然以喜兮、譭謗沸騰、背予而詈、靡有底止兮、</verse>
				<verse number="16">狂妄之徒饕餮而姍笑、銜憾而切齒兮、</verse>
				<verse number="17">主旁觀而不拯、將至何時、願爾救我於死亡、脫我於獅口兮、</verse>
				<verse number="18">大會中必讚爾、億兆間必領爾。</verse>
				<verse number="19">彼兮為予仇敵、銜憾實深、皆出無因、勿使其克予而欣喜、勿使其白眼而藐視兮、</verse>
				<verse number="20">彼口不出良言、安居樂業者、為其詭謀所害兮、</verse>
				<verse number="21">矢口則曰吁哉咈哉、我目見爾受害兮、</verse>
				<verse number="22">主耶和華兮、爾鑒察之、莫予不聽、毋予遐棄兮。</verse>
				<verse number="23">我主我之上帝、勃然而興、為我伸冤兮、</verse>
				<verse number="24">我之上帝耶和華兮、秉大公為我折中、毋使予為敵所勝兮、</verse>
				<verse number="25">毋使彼自鳴得意、肆其吞噬兮、</verse>
				<verse number="26">彼欲尊己而凌予、幸予有災、當使之自蒙羞惡、駭懼不勝兮。</verse>
				<verse number="27">望我獲勝之人、常忻喜歡呼、見耶和華以福祉加予、恆頌讚之兮。</verse>
				<verse number="28">予亦稱爾義、頌讚靡已兮。</verse>
			</chapter>
			<chapter number="36">
				<verse number="1">惡人所為、我見之兮、謂其心目中、不畏上帝兮、</verse>
				<verse number="2">其惡可疾、彼乃厭然、謂無能發其覆兮、</verse>
				<verse number="3">所言詭詐、不順道、不行善兮、</verse>
				<verse number="4">彼偃息在床、猶謀不軌、立於惡地、有過不恥兮。</verse>
				<verse number="5">耶和華兮、爾之仁慈、上及穹蒼、爾之誠實、高及霄漢兮、</verse>
				<verse number="6">爾之公義、如高山、爾之法度、如深淵兮、爾祐人民、恩及禽獸兮、</verse>
				<verse number="7">上帝兮、維爾仁慈、至真至貴、人蒙爾祐、為爾覆翼兮、</verse>
				<verse number="8">彼居爾室、爾為肆筵、備極豐腆、如江如河兮、</verse>
				<verse number="9">永生之源、操之自爾、爾有輝光、燭照乎我兮、</verse>
				<verse number="10">誠慤之人、敬愛乎爾、願爾恆施以仁兮、</verse>
				<verse number="11">勿使驕者虐遇我、惡者搖撼我兮。</verse>
				<verse number="12">作惡者隕越、至於喪亡、不復振兮。</verse>
			</chapter>
			<chapter number="37">
				<verse number="1">作惡者流、反居顯要、毋懷不平、毋生豔羨兮。</verse>
				<verse number="2">彼如蒿萊、不日芟刈、彼如草花、轉瞬凋零兮、</verse>
				<verse number="3">當賴耶和華以行善、然後得居斯土而快足兮。</verse>
				<verse number="4">爾惟耶和華是悅、彼聽爾祈兮。</verse>
				<verse number="5">爾以百事、付諸耶和華、惟彼是賴、故萬事熙兮。</verse>
				<verse number="6">揚爾之善、如光始耀。彰爾之義、猶日方中兮。</verse>
				<verse number="7">惟耶和華是賴、望其庇佑兮、惡者亨通、謀為得成、爾心毋為不平兮。</verse>
				<verse number="8">勿懷怒、勿蓄怨、勿不平、恐蹈罪愆兮。</verse>
				<verse number="9">惡人必見絕、望耶和華者必得土兮、</verse>
				<verse number="10">俄頃間、惡人歸無有兮、一過覽、其地已為墟兮。</verse>
				<verse number="11">秉性溫良者、必得其地、多享平康兮、</verse>
				<verse number="12">惡者欲害義人、銜憾而切齒兮。</verse>
				<verse number="13">主鑒惡人、知患難之將至、而哂之兮、</verse>
				<verse number="14">惡者拔刃張弓、欲害貧乏、欲戮善良、</verse>
				<verse number="15">不知其刃、反貫其衷、而折其弓兮、</verse>
				<verse number="16">義人所有雖微、惡人貨財雖富、美惡不足以相較兮。</verse>
				<verse number="17">惡者必折其肱、義者必蒙扶翼兮。</verse>
				<verse number="18">德備之人、耶和華眷顧、其業永存兮。</verse>
				<verse number="19">臨禍之日、彼無愧恥、饑饉之時、彼亦果腹兮。</verse>
				<verse number="20">作惡之人、為耶和華仇、必致死亡、如佳卉凋零、如烟燄散滅兮。</verse>
				<verse number="21">惡者貸金而不償、善者懷仁而相施兮。</verse>
				<verse number="22">耶和華所祝者必得土、所詛者必見絕兮。</verse>
				<verse number="23">善人所為、耶和華祐之喜之兮、</verse>
				<verse number="24">雖顛趾而不致傾危、蓋耶和華扶之翼之兮。</verse>
				<verse number="25">義人遺棄、其裔丐食、我幼而老、未嘗見之兮、</verse>
				<verse number="26">彼懷人以仁、貸人以金、其裔納福兮、</verse>
				<verse number="27">棄惡從善、恆得安居兮、</verse>
				<verse number="28">耶和華行善之人是悅、敬虔之士不遺、而使之永存兮、作惡者流、必絕其嗣兮。</verse>
				<verse number="29">義者得土、恆居勿替兮、</verse>
				<verse number="30">彼所雅言、惟道與義兮。</verse>
				<verse number="31">上帝之例、藏之於心、故無失足之虞兮、</verse>
				<verse number="32">惡者覬間、欲殺善人兮。</verse>
				<verse number="33">維彼善人、耶和華不之遐棄、而加以罪兮、</verse>
				<verse number="34">爾曹宜耶和華是望、其道是守、彼則升爾於高、俾得斯土、惡人之見絕、爾所目睹兮。</verse>
				<verse number="35">我見惡者強暴、蔓衍葱蘢、若茂樹兮、</verse>
				<verse number="36">曾幾何時、其人已非、不得其所兮。</verse>
				<verse number="37">不見仁義之人、平康終吉兮、</verse>
				<verse number="38">作惡者流、同歸於盡、至終見絕兮。</verse>
				<verse number="39">耶和華普救善人、患難時必援手兮、</verse>
				<verse number="40">善者惟耶和華是賴、故蒙保祐、不為惡人所害兮。</verse>
			</chapter>
			<chapter number="38">
				<verse number="1">耶和華兮、勿震怒予、譴責予、</verse>
				<verse number="2">利鏃射予、重災降予、</verse>
				<verse number="3">爰爾震怒、我體不痊、因予罪戾、我躬弗安、</verse>
				<verse number="4">我罪孔多、如水滅頂、任重難負兮、</verse>
				<verse number="5">予因妄為而遇重傷、肉臭膿流兮、</verse>
				<verse number="6">我躬拳曲、終日殷憂兮、</verse>
				<verse number="7">腰骨如炙、百體不痊兮、</verse>
				<verse number="8">力衰而糜爛、心憂而欷歔兮、</verse>
				<verse number="9">祈於主前、時聞歎息之聲、</verse>
				<verse number="10">我心忡忡、力疲目眯兮。</verse>
				<verse number="11">親戚友朋、見我傷而遙立兮、</verse>
				<verse number="12">彼其之子、設詭計以害予、用譎謀而陷予、終日營營兮、</verse>
				<verse number="13">我不言不聽、如聾如啞兮、</verse>
				<verse number="14">我置若罔聞、弗加詰責兮、</verse>
				<verse number="17">予幾隕越、懷憂靡已兮、</verse>
				<verse number="18">我自言其罪、有過必悔兮、</verse>
				<verse number="19">惟彼敵人勇毅強悍、憾予者眾、出於無因兮、</verse>
				<verse number="20">我惟從善、敵以惡報兮。</verse>
				<verse number="21">我之上帝耶和華毋遐棄予、毋遠離予兮、</verse>
				<verse number="22">我之救主、拯我勿緩兮。</verse>
			</chapter>
			<chapter number="39">
				<verse number="1">予飭我躬、謹我行、不以舌取戾、惡人在側、當箝口而慎言兮。</verse>
				<verse number="2">予緘默無詞、雖有昌言、不敢啟齒、惟懷憂兮、</verse>
				<verse number="3">中心默想、如炙如焚、不禁大放厥詞、</verse>
				<verse number="4">曰、耶和華兮、以我身之終、在世之日、指示於我、俾知生命之靡常兮、</verse>
				<verse number="5">予之生命、廣約一掌、自爾視之、一若無物、人雖完體、實則氣而已。</verse>
				<verse number="6">各人所為、無非捉影、諠譟徒勞兮、積累財貨、不知孰得兮。</verse>
				<verse number="7">我望伊何、實惟主兮、</verse>
				<verse number="8">援我於罪、勿使惡人侮予兮。</verse>
				<verse number="9">爾既降災、我默不語兮、</verse>
				<verse number="10">爾手責予、求爾免之兮、</verse>
				<verse number="11">爾罰人罪、其所珍貴者悉廢之、如衣被蠧兮、凡此世人、實則氣而已。</verse>
				<verse number="12">耶和華兮、俯聽我祈、垂聞我籲、我既涕泣、援我勿緩兮、我為賓客、旅於爾土、無異列祖兮。</verse>
				<verse number="13">請爾舍予、庶可少息我力、然後長往不返兮。</verse>
			</chapter>
			<chapter number="40">
				<verse number="1">我惟耶和華是賴、彼傾耳聽我祈兮、</verse>
				<verse number="2">救我於深淵、出我於淤泥、使我固立、若處重巖兮。</verse>
				<verse number="3">於是我歌新詩、讚美我上帝、眾見而寅畏、惟耶和華是恃兮、</verse>
				<verse number="4">凡恃耶和華、不從驕泰偽為者、福兮。</verse>
				<verse number="5">我之上帝耶和華兮、爾之異跡、佑我甚眾、述之惟艱、言之不可勝數兮。</verse>
				<verse number="6">爾不欲以牲牷祭祀、不喜燔祭以贖罪、爾詔告、我聽命兮、</verse>
				<verse number="7">我曰典册載我、我自降臨、</verse>
				<verse number="8">上帝有旨、我樂從兮、爾之律法、銘刻於心兮、</verse>
				<verse number="9">我於大會中、彰爾仁慈、我不敢隱、耶和華所知兮、</verse>
				<verse number="10">爾之仁慈、我為昭宣、爾救人民、真實無妄、予播揚於大會中兮、</verse>
				<verse number="11">耶和華兮、溥爾仁慈、施爾矜憫、真實無妄、恆祐予兮、</verse>
				<verse number="12">禍患切身、不可勝計、罪惡貫盈、不敢翹首、擢髮難數、使予喪膽兮。</verse>
				<verse number="13">耶和華兮、援予勿緩兮、</verse>
				<verse number="14">有設詭謀害予生命、當使之蒙恥兮、有幸予之遭難者、當使之駭而奔兮、</verse>
				<verse number="15">有謂予曰、吁哉咈哉、爾當使彼煢然孑立、以報斯讐兮、</verse>
				<verse number="16">祈求爾者、當懽然忻喜兮、樂爾援手者。當頌耶和華靡已兮、</verse>
				<verse number="17">惟我貧乏、望主眷顧兮、上帝祐我援我、毋遲毋緩兮。</verse>
			</chapter>
			<chapter number="41">
				<verse number="1">眷顧貧乏者福兮、彼遭患難、耶和華救之兮、</verse>
				<verse number="2">保護其生、亨通斯土、勿使敵人得遂其謀兮、</verse>
				<verse number="3">雖病卧床笫、耶和華扶翼之、病劇之時、治其衾裯兮、</verse>
				<verse number="4">我曰、耶和華其矜憫予、予蹈罪愆、爾其醫予兮、</verse>
				<verse number="5">敵人幸我遘難、欲我短折、而名不稱兮、</verse>
				<verse number="6">敵人來見、其言甚甘、其心實險、出而揚予之短兮、</verse>
				<verse number="7">維彼仇讐、切切私語、設計以害予兮、</verse>
				<verse number="8">見我卧床、謂受惡報、不復振兮、</verse>
				<verse number="9">我之友朋、予所恃兮、乃與我共食、舉踵踶予兮、</verse>
				<verse number="10">耶和華兮、矜憫我躬、使我復振而報之兮、</verse>
				<verse number="11">敵不獲勝、我知沾爾之恩兮、</verse>
				<verse number="12">爰予行善為爾扶翼、恆眷予兮、</verse>
				<verse number="13">以色列族之上帝耶和華、當頌美之、永世靡暨、心所願兮、</verse>
			</chapter>
			<chapter number="42">
				<verse number="1">我一心仰慕上帝、猶鹿渴慕溪水兮、</verse>
				<verse number="2">予也中心如渴、慕永生之上帝兮、不識何時、得造其前兮、</verse>
				<verse number="3">人恆詰我、上帝何在、予也忘食、盡日飲涕兮、</verse>
				<verse number="4">惟我在昔、與眾和會、忻喜鼓舞、徐行詣殿、以守節禮兮、今也不然、困苦難堪兮。</verse>
				<verse number="5">我何拳曲不勝、中心不安、仰望上帝、必得眷祐、而頌美之兮、</verse>
				<verse number="6">予今在約但河濱、黑門地、米薩山、中心屈抑、追念上帝之恩兮、</verse>
				<verse number="7">山霤奔赴、其聲噌［口宏］、源源而來、勢欲淹予兮。</verse>
				<verse number="8">越在疇昔、耶和華錫予以恩、予朝夕作歌以頌之兮、今籲救我生命之上帝、</verse>
				<verse number="9">曰、我之上帝、如我岡巒、何遺我兮、何為敵人虐我、使予殷憂兮、</verse>
				<verse number="10">仇讐傷予、害同折骨兮、彼恆侮予曰、爾之上帝安在兮。</verse>
				<verse number="11">我何拳曲不勝、中心不安兮、當仰望我之上帝、必得眷祐、而頌美之兮。</verse>
			</chapter>
			<chapter number="43">
				<verse number="1">民俱不仁、詭譎殘賊兮、予望上帝、伸我冤而援手兮、</verse>
				<verse number="2">上帝兮、爾素祐予、今何棄予如遺敵人暴虐、使我殷憂兮、</verse>
				<verse number="3">爾之燭照、真實無妄、以之導我至於聖山、入爾聖室兮、</verse>
				<verse number="4">予念上帝、忻喜不勝兮、至彼臺前、鼓琴頌讚我上帝兮。</verse>
				<verse number="5">我何拳曲不勝、中心不安兮、當仰望我之上帝、必得眷祐、而頌美之兮。</verse>
			</chapter>
			<chapter number="44">
				<verse number="1">上帝兮、粵若古昔、爾行異跡兮、維予列祖、傳之於予、予聞而知之兮、</verse>
				<verse number="2">爾施大力、降災於異邦而驅逐之兮、爾使選民、安居厥所兮、</verse>
				<verse number="3">斯民得土、不恃戈兵、不藉人力、乃爾巨力大能、眷顧而祐之兮。</verse>
				<verse number="4">上帝我之王兮、雅各之族、願爾救之兮、</verse>
				<verse number="5">我蒙爾祐、維彼敵人、我得而觝之兮、我恃爾名、維彼寇讐、我得而踐之兮、</verse>
				<verse number="6">弓矢利刃、我不恃之以自救兮、</verse>
				<verse number="7">爾援我於敵、使憾我者愧恥兮、</verse>
				<verse number="8">上帝兮、我平日爰爾忻喜、頌爾名靡暨兮。</verse>
				<verse number="9">今爾棄予如遺、不佑我軍旅、使予貽羞兮、</verse>
				<verse number="10">使我敗北、為敵所劫兮、</verse>
				<verse number="11">散處於異邦、見噬若群羊兮、</verse>
				<verse number="12">爾不祐我、如鬻選民、雖得價值、於爾無所加兮、</verse>
				<verse number="13">鄰里凌辱予、同居姍笑予兮、</verse>
				<verse number="14">異邦人作歌譏刺、搖首以欺予、皆爾所使兮。</verse>
				<verse number="17">我遭此艱、不敢忘爾、不敢背約兮、</verse>
				<verse number="18">中心不違、不棄爾道兮、</verse>
				<verse number="19">爾加以重傷、野犬環繞、陰翳蔽目兮。</verse>
				<verse number="20">我之上帝、予不敢忘、異邦之上帝、予不敢禮兮、</verse>
				<verse number="21">上帝鑒察人心、豈不灼知乎此兮、</verse>
				<verse number="22">我緣爾終日見殺、如羊就死地兮、</verse>
				<verse number="23">耶和華兮、勃然而興、毋若假寐、毋我遐棄、日久而月長兮、</verse>
				<verse number="24">奚棄予如遺、不顧我憂患兮、</verse>
				<verse number="25">我躬拳曲、不勝匍匐兮、</verse>
				<verse number="26">願爾勃興、以手援我、彰爾仁慈兮。</verse>
			</chapter>
			<chapter number="45">
				<verse number="1">吉祥之語、汩汩其來、為王作歌兮、我掉舌以吐詞、猶繕寫之揮毫兮。</verse>
				<verse number="2">王兮、爾較世人、尤為美兮、口出嘉言、上帝祝汝、永世靡暨兮。</verse>
				<verse number="3">有能之傑士兮、腰懸利刃、彰爾尊榮兮、</verse>
				<verse number="4">乘車顯赫、惟仁義與信是佑、有戰必勝、使人畏懼兮、</verse>
				<verse number="5">爾鏃甚利、勝異邦人、刺敵之心兮、</verse>
				<verse number="6">上帝兮、爾之有位、永世靡暨、爾之國柄、則合乎義兮、</verse>
				<verse number="7">爾善善惡惡、故上帝即爾上帝兮、以膏膏爾、以快汝心、俾得尊於爾侶兮、</verse>
				<verse number="8">爾衣有沒藥、有蘆薈、有肉桂之香兮、出自象牙之室、鼓瑟鼓琴、使爾忻喜兮、</verse>
				<verse number="9">鄰國公主、充爾嬪御兮、爾之皇后、立於爾右、以阿妃之金為飾兮。</verse>
				<verse number="10">君夫人宜傾耳以聆、悉心以思兮、爾之鄉黨宗族、毋懸念兮、</verse>
				<verse number="11">王悅爾容、為爾之主、爾當敬之兮。</verse>
				<verse number="12">富國莫如推羅、將饋爾以禮、求爾之恩兮、</verse>
				<verse number="13">后居宮閫、尊榮莫加、衣以金織、縱橫相間兮。</verse>
				<verse number="14">袞衣繡裳、朝覲君王、侍女相從兮、</verse>
				<verse number="15">欣喜歡忭、導至王宮兮、</verse>
				<verse number="16">維吾君王、承厥先業、子孫繩繩、分封州牧、治理天下兮。</verse>
				<verse number="17">予也頌揚爾名、萬世無疆、兆民譽爾、日久月長兮。</verse>
			</chapter>
			<chapter number="46">
				<verse number="1">我逢患難、上帝範衛我、扶翼我兮、</verse>
				<verse number="4">至高上帝、厥有邑垣、中有聖室、河水環繞、小民悅懌兮、</verse>
				<verse number="5">上帝在彼、其城不移、上帝祐之、其效甚捷兮。</verse>
				<verse number="6">異邦喧譁、列國震動、上帝行雷、天下喪膽兮。</verse>
				<verse number="7">萬有之主、雅各之上帝耶和華、祐予衛予兮。</verse>
				<verse number="8">試觀耶和華所為、降異災於天下兮、</verse>
				<verse number="9">斷弓折戈、車爇以火、使在寰宇、人不興戎兮、</verse>
				<verse number="10">告人曰、當息干戈、以我為上帝、天下異邦、咸欽崇我兮。</verse>
				<verse number="11">萬有之主雅各之上帝耶和華、祐予衛予兮。</verse>
			</chapter>
			<chapter number="47">
				<verse number="1">維彼億兆、當鼓掌凱歌、頌美上帝兮、</verse>
				<verse number="2">至高之上帝耶和華、有威可畏、為宇內之大君兮。</verse>
				<verse number="3">彼使異邦之民、咸來歸附、伏予足下兮。</verse>
				<verse number="4">彼愛雅各、簡此腴地、錫我為業兮。</verse>
				<verse number="5">耶和華上帝上昇、我歡呼而吹角兮、</verse>
				<verse number="6">上帝兮、為我之王、當謳歌而頌美之兮。</verse>
				<verse number="7">上帝為寰宇之君、民當作歌、以揄揚之兮。</verse>
				<verse number="8">上帝坐聖位、治異邦之民兮、</verse>
				<verse number="9">亞伯拉罕之上帝有民人焉、民牧和會、元戎歸主、稱為至尊兮。</verse>
			</chapter>
			<chapter number="48">
				<verse number="1">我之上帝耶和華、居於其邑、在彼聖山、至尊無對、要當崇敬之兮。</verse>
				<verse number="2">大君之邑、在郇山之北、形勢高峻、通國美之兮、</verse>
				<verse number="3">上帝端居郇宮、範衛民人、眾所知兮、</verse>
				<verse number="6">彼悚然惶遽、如將娩之婦、</verse>
				<verse number="7">大失之舟、毀於颶風兮。</verse>
				<verse number="8">萬有之主、我之上帝耶和華、必建斯邑、永世靡暨、昔之僅屬耳聞、今也始能目睹兮、</verse>
				<verse number="9">上帝兮、在聖室中、余念爾恩兮、</verse>
				<verse number="10">爾公義是秉、聲名洋溢、兆民揄揚、至於地極兮、</verse>
				<verse number="11">郇山之人、猶大之民、樂爾彰癉兮。</verse>
				<verse number="12">爾曹巡行郇邑、撿點戍樓、城垣宮闕。</verse>
				<verse number="13">當深長思之、傳於後世兮、</verse>
				<verse number="14">上帝兮、我之上帝兮、日久月長、必眷佑予、至死不廢兮、</verse>
			</chapter>
			<chapter number="49">
				<verse number="3">我心惟智是懷、我口惟道是述兮、</verse>
				<verse number="4">諺言隱語、我傾耳以諦聽、鼓琴以詠歌兮。</verse>
				<verse number="5">患難之際、仇敵設伏以環攻、我何懼兮、</verse>
				<verse number="6">彼恃貨財、誇豐富兮、</verse>
				<verse number="7">然生命將絕、雖有密友不能贖之、而上帝錫以齡兮、</verse>
				<verse number="8">生命之價、既貴且昂、欲贖無從兮、</verse>
				<verse number="9">不能壽世而體不朽兮、</verse>
				<verse number="10">我觀智慧者死、愚蠢者亡、遺業於後兮、</verse>
				<verse number="11">揣彼之心、意謂家必恆存、室可垂後、聲名揚於寰宇兮、</verse>
				<verse number="12">人爵雖顯、不得永存、猶禽獸之速亡兮。</verse>
				<verse number="13">世人所為、不智孰甚、後人效之兮、</verse>
				<verse number="14">瘟滅若羊、蚯蚓嘬兮、彼在塚中、形骸喪兮、至於異日、義人勝之兮、</verse>
				<verse number="15">上帝待予以恩、將拯余於陰府兮。</verse>
				<verse number="16">人有貨財、家以顯榮、毋庸畏彼兮、</verse>
				<verse number="17">迨其臨沒、不攜一物、尊榮不隨其身兮、</verse>
				<verse number="18">生存之時、以為獲福、自奉奢靡、人咸欣羨之兮、</verse>
				<verse number="19">必返其本、不見光明。</verse>
				<verse number="20">人爵雖顯、智慧不具、其亡也無異禽獸兮。</verse>
			</chapter>
			<chapter number="50">
				<verse number="1">全能之上帝耶和華、普告天下、自日出之鄉、窮日入之處、</verse>
				<verse number="2">美哉郇邑、上帝在彼、彰其榮光兮、</verse>
				<verse number="3">我上帝涖臨、聿駿厥聲、電閃於前、大風四起兮、</verse>
				<verse number="4">布告天地、必鞫其民、</verse>
				<verse number="5">曰、維彼選民、獻祭於我、與我立約、使之和會兮、</verse>
				<verse number="6">我必鞫之、彰我公義、使在明宮、咸知斯意兮、</verse>
				<verse number="7">以色列族、我之人民、宜聽我言、我乃爾之上帝、將督責爾過兮、</verse>
				<verse number="8">昔爾燔祭、恆獻禮物、我不以此罪爾兮、</verse>
				<verse number="9">爾宅有牛、爾牢有羊、我不取之兮、</verse>
				<verse number="10">林中百獸、萬山群畜、俱屬我兮、</verse>
				<verse number="13">我豈食牛肉、豈飲羊血、</verse>
				<verse number="14">我乃至尊之上帝、爾當獻祭、惟謝我恩、以償厥願兮、</verse>
				<verse number="15">患難之際、禱告於我、我爾援、爾我頌兮、</verse>
				<verse number="16">上帝語惡人曰、爾何假我律例、藉予聖教、</verse>
				<verse number="17">惡訓言而不守、棄我道其如遺兮、</verse>
				<verse number="18">見賊則喜與同謀、遇姦則結為黨羽、</verse>
				<verse number="19">口惟出惡言、舌惟施詭詐兮、</verse>
				<verse number="20">謗爾昆弟、譭爾同氣兮、</verse>
				<verse number="21">我弗譴爾、遂謂我與人無異、我必責爾、彰爾罪戾兮、</verse>
				<verse number="22">爾曹忘我、當思余言、恐我毀爾、援手無人兮。</verse>
				<verse number="23">凡頌美予者、彰我之榮、謹飭之士、予必救之兮。</verse>
			</chapter>
			<chapter number="51">
				<verse number="1">上帝矜恤無涯、憐憫乎我、塗抹我愆尤、</verse>
				<verse number="2">洗滌我罪惡、消除我過失兮、</verse>
				<verse number="3">予自言己罪、恆念己惡、</verse>
				<verse number="4">我蹈愆尤、獲罪於爾、即責予、爾亦稱義、即鞫予、爾亦為善兮。</verse>
				<verse number="5">我母懷妊、生我於世、當此之時、我有罪戾、</verse>
				<verse number="6">中心真實、爾所悅懌、予求於爾、以智慧畀我衷曲兮。</verse>
				<verse number="7">爾潔我心、滌我罪、如濡牛膝草而洒之、使我皭然皓白、勝於雪兮、</verse>
				<verse number="8">昔爾傷予、害同折骨、今也求爾施恩、使予忻喜兮、</verse>
				<verse number="9">勿鑒察我惡、必塗抹我愆兮、</verse>
				<verse number="10">上帝兮、使我心潔神恬、煥然一新兮、</verse>
				<verse number="11">毋我遐棄、爾之聖神、恆牖予衷兮、</verse>
				<verse number="12">爾以手援予、使予忻喜兮、爾扶翼予、使予慨以慷兮、</verse>
				<verse number="13">我以爾道訓迪罪人、使彼悔改、咸歸向爾兮、</verse>
				<verse number="14">我救主上帝兮、殺人之罪、爾其宥予、則我謳歌、頌爾仁慈兮、</verse>
				<verse number="15">主賜予口才、揄揚不置兮、</verse>
				<verse number="16">燔祭禮物、爾所不欲、欲則予必獻之兮、</verse>
				<verse number="17">爾所欲之祭、在乎痛悔、有此衷懷、必不見棄兮。</verse>
				<verse number="18">求爾施恩、範衛郇邑、使耶路撒冷、建置城垣兮、</verse>
				<verse number="19">斯時也、必宰牲燔祭、悉循其例、獻犢爾壇、爾其享之兮。</verse>
			</chapter>
			<chapter number="52">
				<verse number="1">上帝之恩、日久月長、赳赳武夫、何為矜肆以作惡兮、</verse>
				<verse number="2">爾謀殘害、爾行詭譎、如薙髮之刀、其鋒銛利兮、</verse>
				<verse number="3">爾作惡過於好善、嗜誑愈於真實、</verse>
				<verse number="4">偽為之人、爾出莠言、</verse>
				<verse number="5">上帝必使爾永亡、驅爾於室外、滅爾於宇內兮、</verse>
				<verse number="6">義者見此、寅畏上帝、竊哂惡人、</verse>
				<verse number="7">曰、彼其之子、輕上帝之能力、恃一己之貨財、強悍作惡兮、</verse>
				<verse number="8">惟予恆賴上帝之恩、得居上帝之殿、譬彼橄欖、枝葉葱蘢兮、</verse>
				<verse number="9">蒙爾眷佑、余在虔士之中、呼籲爾名、頌讚靡已、豈不甚善兮。</verse>
			</chapter>
			<chapter number="53">
				<verse number="1">氓之蚩蚩、謂上帝為無有、惟惡是作兮、喪其本心、無復孳孳而行仁兮、</verse>
				<verse number="2">上帝在天、遍察民人、欲知其中、可有智慧是具、上帝是欽兮、</verse>
				<verse number="3">則皆就邪棄正、未嘗有行善之民兮、</verse>
				<verse number="4">惟彼惡人、懵然無知、橫噬我民、無異食餅、不向上帝呼籲兮、</verse>
				<verse number="5">平時無寅畏之心、後日有靡涯之懼兮、凡為善人之敵者、上帝必藐視之、使百骸離散、貽羞斯世兮。</verse>
				<verse number="6">上帝居彼郇山、願救以色列族兮、反其俘囚、雅各家必歡樂、以色列族必欣喜兮。</verse>
			</chapter>
			<chapter number="54">
				<verse number="1">上帝兮、展爾巨能、以手援我、而伸我冤兮、</verse>
				<verse number="2">今予祈求、望爾垂聽兮、</verse>
				<verse number="3">仇敵環攻予、強暴謀害予、彼不畏上帝兮。</verse>
				<verse number="4">上帝祐予、有輔翼予者、主亦祐之兮。</verse>
				<verse number="5">降災我敵、使之滅亡、以踐前言兮、</verse>
				<verse number="6">余之中心、願獻祭祀、頌美耶和華、斯為美兮、</verse>
				<verse number="7">彼救我於難、滅我之敵、俾予目睹兮。</verse>
			</chapter>
			<chapter number="55">
				<verse number="1">上帝兮、垂聽我祈、毋我遐棄、</verse>
				<verse number="2">我心忡忡、有懷欲吐、望爾俯聞兮、</verse>
				<verse number="3">維彼仇敵、大聲而呼、強者虐予、委予惡名、中心銜憾、加以驅逐兮、</verse>
				<verse number="4">我甚痛心、臨死而懼、</verse>
				<verse number="5">戰栗悚惶、觳觫不勝兮、</verse>
				<verse number="6">余竊有言、願得羽翮、如彼飛鴿、將翱將翔、安居自得兮、</verse>
				<verse number="7">余必遠遊、處於曠野、</verse>
				<verse number="8">今予罹害、如遇狂飆、予將速避兮。</verse>
				<verse number="9">敵人在城、強暴相爭、予求上主、翦滅是行、撓亂其謀、使之弗成兮、</verse>
				<verse number="10">維彼晝夜、巡行邑垣、中有強悍、殘害人民、</verse>
				<verse number="11">逵衢之間、恆有惡黨、或行詭譎、或尚詐偽。</verse>
				<verse number="12">今有人焉、矜詡侮予、非予寇讎、非予仇隙、設或是之、猶可隱忍、杜門不出、</verse>
				<verse number="13">予知斯人、乃予同儔、乃予密友、</verse>
				<verse number="14">昔與心交、同詣上帝之室、</verse>
				<verse number="15">今彼第宅、惡人充盈、願彼速亡、墮於幽冥。</verse>
				<verse number="16">耶和華兮、我之上帝、予將禱告、冀其手援、</verse>
				<verse number="17">晨夕亭午、予必呼籲、主其聽聞、</verse>
				<verse number="18">予敵眾多、咸集攻予、主必拯救、錫予平康、</verse>
				<verse number="19">永生上帝、俯聽我祈、敗亡予敵、維彼敵人、不更故轍、不畏上帝、</verse>
				<verse number="20">逆其友朋、背其盟約、</verse>
				<verse number="21">其口滑稽、如酥如油、心懷殺機、其詞柔媚、同於膏沐、利於鋒刃。</verse>
				<verse number="22">凡爾義人、以百事付諸耶和華、蒙彼眷佑、必不傾危兮、</verse>
				<verse number="23">暴虐妄作、中年短折、陷於坎阱、上帝使然、予惟上帝是賴兮。</verse>
			</chapter>
			<chapter number="56">
				<verse number="1">上帝兮、人欲噬子、日加虐遇、求施矜憫兮、</verse>
				<verse number="2">予敵眾多、厥心傲辟、日尋干戈、肆其橫噬兮、</verse>
				<verse number="3">我恐懼時、惟爾是賴兮、</verse>
				<verse number="4">上帝之命、予頌美之、予惟上帝是恃、世人攻我、予無所畏兮、</verse>
				<verse number="5">斯世之人、顛倒是非、靡日不然、彼所圖維、惟思陷害兮、</verse>
				<verse number="6">彼眾咸集、伏於歧途、瞯我出入、欲害我命兮、</verse>
				<verse number="7">彼惟作惡、曷能逭罰、上帝兮、怒責斯民、使之隕墜。</verse>
				<verse number="8">我流離靡定、爾知之矣、澘然出涕、請爾垂念、若藏於罇、若錄於册兮、</verse>
				<verse number="9">我祈禱時敵必敗北、上帝祐予、予所素知兮、</verse>
				<verse number="10">耶和華上帝之命、予頌美兮、</verse>
				<verse number="11">予惟上帝是賴、斯世之人、焉能害我兮。</verse>
				<verse number="12">上帝兮、昔我許願、後必償之、祝謝靡已兮、</verse>
				<verse number="13">昔蒙爾援余於死亡、今求爾免余於傾跌、俾我享有生之福、崇事爾兮。</verse>
			</chapter>
			<chapter number="57">
				<verse number="1">上帝兮、矜憫我躬、惟爾是賴、願爾覆翼、若鳥伏雛、以俟災患之潛消兮。</verse>
				<verse number="2">我籲至高上帝、百事祐予兮、</verse>
				<verse number="3">自天垂恩、救我於敵、免其凌辱、上帝施恩、真實無妄兮。</verse>
				<verse number="4">仇敵環攻、如獅之吞噬、如火之燎原、斯世之人、齒若戈矢、舌若鋒刃兮。</verse>
				<verse number="5">上帝兮、崇高逾乎霄漢、榮光燭乎寰區兮。</verse>
				<verse number="6">斯世之人、遍施網罟、我心忡忡、彼掘坎阱、自陷其中。</verse>
				<verse number="7">上帝兮、予志已定、予將作歌、予志已定、予將頌美兮、</verse>
				<verse number="8">清晨警醒、鼓瑟鼓琴兮、</verse>
				<verse number="9">在異邦中、必揄揚爾、在兆民間、必謳歌爾兮、</verse>
				<verse number="10">爾之仁慈、及乎霄漢、爾之真實、貫乎穹蒼兮。</verse>
				<verse number="11">上帝兮、峻極於天、光照宇內兮。</verse>
			</chapter>
			<chapter number="58">
				<verse number="1">爾曹世人、言義伸冤、豈出誠慤兮。</verse>
				<verse number="2">爾之中心、惟懷惡念、爾居斯土、所行強梁兮、</verse>
				<verse number="3">惟彼惡人、自初生以來、行邪僻、言誕妄兮。</verse>
				<verse number="4">毒若蛇、聾若蝮、哀如充耳兮、</verse>
				<verse number="5">誰有巧技、智取術馭、蝮不聽兮。</verse>
				<verse number="6">耶和華上帝、我敵若獅、惟彼齒牙、爾其折之。</verse>
				<verse number="7">使彼淪喪、如水流不返、雖用弓矢、令去其金兮。</verse>
				<verse number="8">使彼消滅、猶之蛞蝓、亦如嬰孩、產不及期、未睹日光兮、</verse>
				<verse number="9">束荊為炊、釜甑未熟、或青或枯、為大風吹去兮。</verse>
				<verse number="10">惡人受刑、而遭殺戮、義者喜悅、足履其血。</verse>
				<verse number="11">人曰為善者降之祥、上帝帝天下兮。</verse>
			</chapter>
			<chapter number="59">
				<verse number="1">上帝兮、仇敵攻予、望爾援手、護衛我兮、</verse>
				<verse number="2">惡人欲殺予、爾其拯救兮、</verse>
				<verse number="3">耶和華兮、我未嘗獲罪於彼、強者咸集、設伏以害予兮。</verse>
				<verse number="4">非我之愆、惟彼疾趨、設備害我、望爾鑒察、眷祐予兮。</verse>
				<verse number="5">以色列之上帝、萬有之主耶和華、勃然興起、降敵人以罰、彼乃元惡、爾勿赦宥兮。</verse>
				<verse number="6">彼於夕至、如犬之吠、巡行邑垣兮、</verse>
				<verse number="7">莠言自口、譬諸利劍、自謂人不及知兮。</verse>
				<verse number="8">耶和華兮、爾藐視斯民、而哂笑之兮。</verse>
				<verse number="9">我望上帝、範衛我躬、無慮敵人之勇兮。</verse>
				<verse number="10">我之上帝丕錫恩膏、敗亡我敵、使我目睹兮。</verse>
				<verse number="11">勿速翦滅、恐我民頓忘外患、求主護予、展爾巨能、使敵流離、終至隕亡兮、</verse>
				<verse number="12">彼驕泰詭譎、厥口詛咒、求主降罰、適當其罪兮。</verse>
				<verse number="13">願爾震怒、翦滅斯人、俾其淪喪、使天下知上帝治雅各族、統理寰宇兮。</verse>
				<verse number="14">任敵夕至、如犬之吠、巡行邑垣兮、</verse>
				<verse number="15">遍求口食、不得一飽、而出怨言兮。</verse>
				<verse number="16">患難之時、爾護衛予、至於詰朝、我將謳歌、頌爾巨能、揚爾矜憫兮、</verse>
				<verse number="17">仁慈之上帝、助我以力、護衛乎我、我將謳歌、頌讚靡暨兮。</verse>
			</chapter>
			<chapter number="60">
				<verse number="1">上帝兮、昔予不見悅於爾、棄予如遺、俾予離散、茲予求爾、特加眷顧兮。</verse>
				<verse number="2">地震崩裂、爾之使然、地維搖撼、求爾彌縫其缺兮。</verse>
				<verse number="3">爾使斯民罹害、如醉將蹶兮、</verse>
				<verse number="4">畏爾之人、爾賜以纛、使彼展舒、踐爾前言兮、</verse>
				<verse number="5">願爾垂聽、大施臂力、拯爾選民。</verse>
				<verse number="6">上帝至聖、曾有應許、余聞之而竊喜兮。予將分封示劍、量度數割谷、</verse>
				<verse number="7">基列馬拿西咸入我版圖兮、以法蓮若我兜鍪、猶大族為我牧伯、</verse>
				<verse number="8">摩押境若我盤匜、以東地猶我履架、余勝非利士人、而作凱歌兮。</verse>
				<verse number="9">鞏固之城、誰導余入兮、以東之邑、誰使予得兮、</verse>
				<verse number="10">惟爾上帝、素棄我躬、惟爾上帝、今率予軍旅兮。</verse>
				<verse number="11">人力徒勞、求爾眷佑、免於患害兮、</verse>
				<verse number="12">上帝助予蹂躪我敵、我惟賴之、大事以成兮。</verse>
			</chapter>
			<chapter number="61">
				<verse number="1">上帝兮、聽予祈求、昔余禱告兮、</verse>
				<verse number="4">余將恆居爾室、爾覆翼予、猶鳥伏雛兮、</verse>
				<verse number="5">予曾許願、爾其垂聽、俾予得業、不亞於敬爾之人、</verse>
				<verse number="6">俾我為王、永享遐齡、我之子孫、世襲厥位兮。</verse>
				<verse number="7">恆在爾前、沐爾仁慈、保我綏安、踐爾前言兮、</verse>
				<verse number="8">予日償我願、頌美爾靡已兮。</verse>
			</chapter>
			<chapter number="62">
				<verse number="1">我惟上帝是望、彼乃援予、</verse>
				<verse number="2">彼若巉巖、扶翼予、護衛予、使不震動兮、</verse>
				<verse number="3">爾曹攻予、伊於何底、汝欲毀予、如將傾之恆、如欲覆之壁、</verse>
				<verse number="4">予得興起、爾欲敗予、爾惟詭譎是喜、口祝福、心咒詛兮。</verse>
				<verse number="5">我惟上帝是賴、望其眷佑兮。</verse>
				<verse number="6">彼如巉巖、護衛乎予、俾不震動兮。</verse>
				<verse number="7">上帝拯予、錫以尊榮、彼如巖穴、使予棲身兮。</verse>
				<verse number="8">上帝誠可恃兮、爾曹民人、當恆賴之、爾在其前、吐露衷懷兮。</verse>
				<verse number="9">斯世之人、由尊逮卑、咸尚虛妄、若權衡之、輕於呼吸之氣兮。</verse>
				<verse number="10">爾即財貨豐饒、勿以為樂、況虐人奪人、更不可以此浮財自恃、</verse>
				<verse number="11">上帝之言、一而再、予聞之兮、凡百才能、出自上帝、</verse>
				<verse number="12">主矜憫是懷、必視人所行、而加賞罰兮。</verse>
			</chapter>
			<chapter number="63">
				<verse number="1">上帝兮、我之上帝、予竭力以求、中心如渴、仰慕不置、我困子野、汲道已絕兮、</verse>
				<verse number="2">昔在聖所、睹爾能力、瞻爾尊榮、今欲再見之兮、</verse>
				<verse number="3">爾之恩澤、過於生命、予不禁頌美爾兮、</verse>
				<verse number="4">我尚生存、必舉手以頌讚爾名兮、</verse>
				<verse number="5">余心悅懌、如得肥甘滫髓、足以果腹、頌爾以口、祝爾以舌兮、</verse>
				<verse number="6">余也、偃息在床、思念維殷、中宵企想、</verse>
				<verse number="7">爾眷祐予、如鳥伏雛、故余欣喜謳歌兮、</verse>
				<verse number="8">余恆從爾、爾左右余、</verse>
				<verse number="9">人欲害予、必陷於地下兮、</verse>
				<verse number="10">必攖利刃、見噬於狐兮、</verse>
				<verse number="11">王為上帝中心喜樂、凡指其名而發誓者、靡不懽然、言詞詭譎者、必箝其口兮。</verse>
			</chapter>
			<chapter number="64">
				<verse number="1">今予畏敵祈禱、望爾俯聞、救我生命兮、</verse>
				<verse number="2">作惡之人、廣樹黨援、爾其庇佑予兮、</verse>
				<verse number="3">彼世人兮、礪其舌鋒、猶之利刃、出其語剌、無異發矢兮、</verse>
				<verse number="4">不知戒懼、陰中無辜、出諸倉猝兮、</verse>
				<verse number="5">剛愎厥心、惟謀作惡、私設網罟、謂人不及見兮、</verse>
				<verse number="6">居心深險、用志不紛、圖維惡事兮、</verse>
				<verse number="7">上帝射之、忽被傷殘、</verse>
				<verse number="8">彼之所謀、反害及身、凡目睹之者、無不遠避兮。</verse>
				<verse number="9">上帝著其經綸、維彼兆民、思之維之、寅畏而稱揚之兮。</verse>
				<verse number="10">為義之人、惟耶和華是恃、欣喜不勝兮。</verse>
			</chapter>
			<chapter number="65">
				<verse number="1">上帝兮、在彼郇城、人咸瞻望、加以頌美兮、昔許之願、必償之兮、</verse>
				<verse number="2">庶民禱告、爾俯聞之、則此億兆必祈求於爾兮、</verse>
				<verse number="3">予負罪孔多、尚其蓋之兮。</verse>
				<verse number="4">維爾遴選斯民、使之得侍於側、入爾場帷、居爾聖室、爾為肆筵、備極豐腆、可謂福兮。</verse>
				<verse number="5">上帝兮、我之救主、爾之待我、惟秉公義、神妙莫測、自彼地極、至於海隅、咸仰望兮、</verse>
				<verse number="6">爾以能力自負、使彼山巖、以安以固、</verse>
				<verse number="7">寰海宴息、波濤不揚、四方之民、不思作亂兮。</verse>
				<verse number="8">惟彼遠疆、畏爾異跡、日之所出、日之所入、靡不悅懌兮、</verse>
				<verse number="9">爾眷顧斯土、使之豐亨、有大河以資灌溉、五穀繁熟、</verse>
				<verse number="10">甘霖雱沛、沃其田疇、潤澤土壤、使生庶物、錫以綏祉兮、</verse>
				<verse number="11">恩惠相加、秋收饒足、爾所經行之地、沐以恩膏兮、</verse>
				<verse number="12">曠野有苑、咸沾膏澤、萬山之民、靡不喜樂兮、群羊遍野、五穀盈阡、居民歡呼、咸謳歌兮。</verse>
				<verse number="13"></verse>
			</chapter>
			<chapter number="66">
				<verse number="1">天下萬邦、大聲而呼、頌美上帝、</verse>
				<verse number="2">謳歌其名、揄揚其德、</verse>
				<verse number="3">曰、上帝兮、爾之經綸、神妙莫測、爾展大能、敵人歸附、甘言以頌禱兮、</verse>
				<verse number="4">萬國崇拜、謳歌爾名兮、</verse>
				<verse number="5">爾曹世人、群瞻上帝經綸、其治寰宇、奇異難名兮。</verse>
				<verse number="6">變海為陸、俾人步趨、樂讚上帝兮。</verse>
				<verse number="7">上帝有能、永治天下、鑒察億兆、背於道者、毋自誇兮、</verse>
				<verse number="8">爾曹民人、頌我上帝、揄揚其名兮、</verse>
				<verse number="11">爾設網以罹余、畀我躬以重災、</verse>
				<verse number="12">俾敵人踐予、予經水火之中、入膏腴之壤兮、</verse>
				<verse number="15">肥畜健牛、綿羊山羊、俱取其牡、加以馨香、以獻爾兮、</verse>
				<verse number="16">寅畏上帝之人、咸來聽余、余將以上帝眷佑之事、普告爾兮、</verse>
				<verse number="17">我口籲之、我舌頌之兮。</verse>
				<verse number="18">如我平昔喜於作惡、則主不聽我禱告兮、</verse>
				<verse number="19">上帝俯聽予祈、</verse>
				<verse number="20">不我遐棄、錫恩優渥、故余頌美之兮。</verse>
			</chapter>
			<chapter number="67">
				<verse number="1">上帝兮、求爾矜憫、錫予純嘏、色相光華、普照我兮、</verse>
				<verse number="2">爾救世之道、使天下萬國咸知兮、</verse>
				<verse number="3">願庶民頌爾、億兆讚爾兮、</verse>
				<verse number="4">爾帝天下以鞫兆民、惟秉公義、人當欣喜、謳歌不已兮、</verse>
				<verse number="5">願庶民頌爾、億兆讚爾兮。</verse>
				<verse number="6">上帝兮、我之上帝錫嘏於我、使彼土壤、物產豐亨兮、</verse>
				<verse number="7">上帝錫嘏四方、遠邇寅畏其名兮</verse>
			</chapter>
			<chapter number="68">
				<verse number="1">上帝兮、勃然興起、使爾仇敵離散、寇讎遁逃兮、</verse>
				<verse number="2">上帝涖至、惡者滅亡、如風驅烟、如火消蠟兮、</verse>
				<verse number="3">義人悅懌、在上帝前、忻喜不勝兮。</verse>
				<verse number="4">上帝之名、曰耶和華、維彼乘輦、將過斯野、庶民欣喜、修葺甬道、以迓以歌、頌美靡已兮、</verse>
				<verse number="5">上帝在聖所、孤子蒙眷佑、嫠婦得倚賴兮、</verse>
				<verse number="6">上帝使無室者有棟宇、幽囚者得悅豫、橫逆者仍處旱乾兮。</verse>
				<verse number="7">上帝兮、昔爾導民、行於曠野、</verse>
				<verse number="8">地震天漏、西乃搖撼、在以色列族之上帝前兮、</verse>
				<verse number="9">亢陽久而厥土熯兮、上帝沛降甘霖、因而優渥兮、</verse>
				<verse number="10">選民居之、上帝恩澤覃敷、供彼貧乏兮。</verse>
				<verse number="11">主踐前言、眾女作歌、稱揚之云、</verse>
				<verse number="12">三軍之帥、望風逃遁、居家之婦、亦分所得兮、</verse>
				<verse number="13">昔爾民卧於羊牢之間、其後可比之鴿、其翮如銀、其羽若金兮、</verse>
				<verse number="14">全能之主、敗列王於斯土、骨暴於野、皜如撒們之雪兮、</verse>
				<verse number="15">維彼巴山、層巒叠嶂、上帝之山、不亞於此兮、</verse>
				<verse number="16">耶和華上帝、遴選其山、以為駐蹕之所、永世弗替、維爾諸峰、勿睚眦兮、</verse>
				<verse number="17">上帝之車、萬乘千騎、不可勝計、主居其中、在西乃聖山兮、</verse>
				<verse number="18">其昇上、其虜敵、以恩寵頒諸人、叛者歸附、亦錫以恩、耶和華上帝居其中兮</verse>
				<verse number="19">雖有人、使我負軛甚重、耶和華上帝救我、日當頌美之兮、</verse>
				<verse number="20">援予於死亡、惟我之主上帝耶和華兮、</verse>
				<verse number="21">上帝傷敵之首、恆行惡者、必喪其元兮、</verse>
				<verse number="22">主曰、敵在巴山、或在深淵、我將繫之以至、</verse>
				<verse number="23">使爾足履其血、俾犬食之兮。</verse>
				<verse number="24">我之上帝兮、我之君、爾履彼聖所、眾目瞻仰兮、</verse>
				<verse number="25">謳歌者行於前、鼓琴者從於後、少女在中、播鼗而出兮、</verse>
				<verse number="26">以色列族、循其班次、頌主上帝、</verse>
				<verse number="27">厥惟雅各季子便雅憫之支派、與其牧伯猶大族長、與其群從、及西布倫、納大利諸伯兮。</verse>
				<verse number="28">自昔上帝展爾能力、今求眷佑予、恆鞏固兮。</verse>
				<verse number="29">耶路撒冷爾室在焉、列王獻禮兮、</verse>
				<verse number="30">好鬥之人、如牛如犢、如葦間之獸、爾制伏之、爾離散之、俾輸金以歸附兮。</verse>
				<verse number="31">富厚者流、至自埃及、古實之人、崇奉上帝、咸舉手兮、</verse>
				<verse number="32">天下列王、群作謳歌、頌美主兮、</verse>
				<verse number="33">上帝乘雲、永世靡暨、乃發雷霆、其聲震轟兮、</verse>
				<verse number="34">上帝顯其大能、扞衛以色列族、赫奕於天、爾曹當頌揚之兮、</verse>
				<verse number="35">上帝兮、在彼聖所、有威可畏、以色列族之上帝、展厥能力、以助民人、宜讚美之兮。</verse>
			</chapter>
			<chapter number="69">
				<verse number="1">行潦之水、沛然而至、望上帝援予兮、</verse>
				<verse number="2">我陷淤泥、無地可立、我臨深淵、波濤淹予兮。</verse>
				<verse number="3">我籲呼於上、至於困憊、至於焦渴、望上帝拯予、目為之矇瞶兮。</verse>
				<verse number="4">惟彼仇敵、銜憾實深、皆出無因、其數眾多、擢髮難計、膂力剛強、予未嘗取諸人、人反使我償兮、</verse>
				<verse number="5">上帝兮、我有妄作、爾鑒觀兮、我有愆尤、爾洞悉兮、</verse>
				<verse number="6">萬有之主、以色列族之上帝耶和華兮、我惟爾是賴、勿我遐棄、仰望爾者、勿使蒙恥、祈求爾者、毋俾貽羞兮、</verse>
				<verse number="7">予為爾受凌辱、抱愧怍兮、</verse>
				<verse number="8">即我同氣、即我手足、亦視余若疏遠兮、</verse>
				<verse number="9">予為爾室、中心如焚、人詬爾、余受之兮、</verse>
				<verse number="10">吾哭泣禁食、人以為辱兮、</verse>
				<verse number="11">我以麻為衣、人託詞以哂笑兮、</verse>
				<verse number="12">游民妄加誹譭、酒徒作歌譏剌兮。</verse>
				<verse number="13">耶和華上帝兮、我祈於爾、望爾恩澤、矜憫無涯、垂聽余而援手、踐爾前言兮、</verse>
				<verse number="14">出我於淤泥、救我於深淵、免敵害予兮、</verse>
				<verse number="15">行潦勿淹予、深淵勿沉予、幽冥勿陷予兮、</verse>
				<verse number="16">耶和華兮、爾之矜憫靡極、爾之仁慈無涯、請垂顧予、俯聽予兮、</verse>
				<verse number="17">僕遭患難、毋我遐棄、俯聞予勿緩兮。</verse>
				<verse number="18">我敵迫切、望爾離予勿遠、救我毋遲兮。</verse>
				<verse number="19">我受敵凌辱、含羞蒙恥、俱爾所知兮、</verse>
				<verse number="20">人凌侮我、俾我傷心、殷憂不已、欲與同憂患者、卒無一人、欲望來慰藉者、亦不可得、</verse>
				<verse number="21">我欲食、人供以膽、我甚渴、人給以醯兮、</verse>
				<verse number="22">願彼之席、或機檻以陷之、為網罟以罹之、以報其惡兮、</verse>
				<verse number="23">願厥目盲眯不明、厥體戰栗不已兮、</verse>
				<verse number="24">願爾怒奮揚、爾憤震烈、以擊斯人兮、</verse>
				<verse number="25">其第邱墟、無人居處兮、</verse>
				<verse number="26">爾鞭予、彼加傷害、爾扑予、彼興謠諑兮、</verse>
				<verse number="27">彼有愆尤、願爾加罪、無以為義兮、</verse>
				<verse number="28">維彼姓氏、載於生命之書、爾其塗抹、毋與義人同錄兮。</verse>
				<verse number="29">予貧乏殷憂、上帝拯予、俾復振興兮、</verse>
				<verse number="30">我將謳歌、頌揚上帝之名、感謝讚美兮、</verse>
				<verse number="31">耶和華必以此為喜、雖予獻牛宰犢、蹄角罔缺、亦不為悅兮。</verse>
				<verse number="32">貧乏者流、崇事上帝、見此欣樂、厥心安豫兮、</verse>
				<verse number="33">耶和華兮、貧乏者聽其祈、俘囚者不蔑視兮、</verse>
				<verse number="34">願天地河海、以及百物、咸頌美上帝兮、</verse>
				<verse number="35">上帝將救郇邑、建猶大城、使民居處、永為恆業兮。</verse>
				<verse number="36">厥僕之後、嗣業於斯土、敬愛上帝之人、咸居厥所兮。</verse>
			</chapter>
			<chapter number="70">
				<verse number="1">耶和華上帝兮、願拯我躬、毋遲毋緩兮。</verse>
				<verse number="2">有設詭謀、害予生命、當使之蒙恥兮、有幸予之遭難者、當使之駭而奔兮、</verse>
				<verse number="3">有謂余曰、吁哉咈哉、爾當使彼煢然孑立、以報斯讐兮、</verse>
				<verse number="4">祈求爾者、當懽然欣喜兮、樂爾援手者、當頌耶和華靡已兮。</verse>
				<verse number="5">惟我貧乏、望主眷顧、上帝援予、救予、願毋濡滯兮。</verse>
			</chapter>
			<chapter number="71">
				<verse number="1">耶和華兮、余惟爾是恃、毋使予愧恥兮、</verse>
				<verse number="2">爾俯聞我祈、以手援予、彰爾仁慈兮、</verse>
				<verse number="3">惟爾有命、扞衛予、拯救予、譬彼嚴穴、猶之險阻、予恆匿其中兮。</verse>
				<verse number="4">上帝兮、維彼世人、行惡事、恃強暴、求爾援我於其手兮、</verse>
				<verse number="5">余自孩提、惟主耶和華是望兮。</verse>
				<verse number="6">生於斯世、爾扶翼予、我母生予、蒙爾錫恩、余頌美爾兮、</verse>
				<verse number="7">彼眾人兮、見余而駭、爾範衛予、繄惟爾是賴兮、</verse>
				<verse number="8">余頌揚爾、顯爾尊榮、雖竟晷而弗倦兮、</verse>
				<verse number="9">予今老矣、尚其毋我遐棄、筋力已衰、願勿棄予之如遺兮、</verse>
				<verse number="10">為余之敵者、謗毀沸騰、害予之命者、眾論僉同、</verse>
				<verse number="11">謂我見絶於上帝、援手無人、可襲取兮。</verse>
				<verse number="12">我之上帝兮、毋棄我躬、援予勿緩兮、</verse>
				<verse number="13">敵設謀以害予、願其失志敗北、悚然駭懼兮。</verse>
				<verse number="14">余也企望無窮、頌揚靡盡兮、</verse>
				<verse number="15">爾也大著仁慈、以手援予、不可計數、故予終日、讚美不輟兮、</verse>
				<verse number="16">主耶和華兮、予惟爾力是恃。毅然而往、稱爾仁義而已、</verse>
				<verse number="17">上帝兮、自予之幼、爾訓迪予、迄於今日、彰爾經綸兮、</verse>
				<verse number="18">今我年邁、皓然白首、毋我遐棄、我將以爾能力、訓誨斯世、爰及後人兮、</verse>
				<verse number="19">上帝兮、爾之仁義、高不可及、爾之經綸、大而莫名、誰能與爾比儗兮、</verse>
				<verse number="20">爾昔降災我躬、不能僂指、今也錫我綏安、我罹禍害、深不可測兮、茲爾舉我於高、</verse>
				<verse number="21">使我昌大、凡百之事、咸慰藉予兮、</verse>
				<verse number="22">我之上帝、以色列族之聖主兮、爾踐前言、我將鼓瑟鼓琴、頌讚爾名兮。</verse>
				<verse number="23">爾救我命、我以謳歌、歡聲而呼兮、</verse>
				<verse number="24">害予之人蒙羞含恥、悚然駭懼、故我稱爾仁義、終日靡已兮。</verse>
			</chapter>
			<chapter number="72">
				<verse number="1">上帝兮、維彼王子、今繼厥位、爾訓以道、俾秉大公兮、</verse>
				<verse number="2">以正理鞫民、為貧民聽訟兮、</verse>
				<verse number="3">王秉厥公、山崗興寶藏、億兆享平康兮、</verse>
				<verse number="4">貧乏者流、王拯救之、豪強之輩、王糜爛之、</verse>
				<verse number="5">億萬斯年、兆民寅畏爾兮、</verse>
				<verse number="6">維彼臨民、如降甘霖、草萊雖刈、仍沾潤澤兮。</verse>
				<verse number="7">在位之時、義人振興、如月之恆、百姓綏安兮。</verse>
				<verse number="8">自東海至西海、自大河至地極、悉歸統轄兮。</verse>
				<verse number="9">居荒服者、拜跪於前、為仇敵者、望塵俯伏兮、</verse>
				<verse number="10">大失海島之王、將饋禮物、示巴 西巴之主、將納貢稅兮、</verse>
				<verse number="11">列王稽首、萬姓歸誠兮。</verse>
				<verse number="12">維彼窮獨、援手無人、呼籲於王、必加拯救兮、</verse>
				<verse number="13">哀矜貧苦、援其生命兮、</verse>
				<verse number="14">受欺遭虐者、王手援之兮、劇傷流血者、王矜恤之兮、</verse>
				<verse number="15">王享遐齡、人饋示巴之金、恆為王祈、日頌讚之兮。</verse>
				<verse number="16">王宇內五穀豐登、山之巔、禾秀偏反、有若利巴嫩之林、邑人繁多、有若草萊之茂兮。</verse>
				<verse number="17">王壽無疆、如日之長、萬邦之民、賴厥福祉、頌美靡已兮。</verse>
				<verse number="18">以色列之上帝耶和華、獨行異跡、當揄揚之兮、</verse>
				<verse number="19">維願榮名宣播、永世靡暨、維願榮光丕顯、徧於寰區、</verse>
				<verse number="20">是誠心所願兮、是誠心所願兮、耶西子大闢、畢其祈兮。</verse>
			</chapter>
			<chapter number="73">
				<verse number="1">以色列族中心純潔、上帝錫恩、誠哉有是、</verse>
				<verse number="2">然我幾失足、至於巔越兮。</verse>
				<verse number="3">我觀惡人、反居顯要、不禁生艷羨之心兮、</verse>
				<verse number="4">彼雖沒齒、困苦不及、身力健壯、</verse>
				<verse number="5">不與他人同艱苦、不與眾生共災害兮、</verse>
				<verse number="6">故彼厥志驕肆、厥心剛愎、如懸金索、如衣麗服兮、</verse>
				<verse number="7">容貌肥腴、所得逾於所望兮、</verse>
				<verse number="8">出言矜誇、凌侮人、虐遇人兮、</verse>
				<verse number="9">上怨天、下尤人兮、</verse>
				<verse number="10">徒黨歸附、靡不悅懌、如渴飲水兮、</verse>
				<verse number="11">維彼有言、謂至高之上帝、焉能鑒察兮、</verse>
				<verse number="12">為惡之人、作事恆得亨通、財貨偏能殷富兮、</verse>
				<verse number="13">我潔予心、濯余手、豈不徒勞兮。</verse>
				<verse number="14">終日罹災害、清晨逢譴責兮。</verse>
				<verse number="15">予言若此、逆上帝眾子兮、</verse>
				<verse number="16">然念斯理、殊難解兮。</verse>
				<verse number="17">予入上帝之室、遂得究其終極兮、</verse>
				<verse number="18">維彼惡人、雨置諸險滑之途、擲諸死亡之地兮、</verse>
				<verse number="19">猝然喪敗、殲滅殆盡、</verse>
				<verse number="20">主勃然而興、如夢警醒、藐視其浮華兮。</verse>
				<verse number="21">昔予中心不安、如酒方醞釀、如刃刺衷懷兮。</verse>
				<verse number="22">余愚蠢無知、無異禽獸兮。</verse>
				<verse number="23">余恆存爾前。爾左右兮。</verse>
				<verse number="24">願爾以智慧之心、導予入榮光之域兮。</verse>
				<verse number="25">在彼穹蒼、仰望者誰、在彼陸地、欣羨者誰、豈非爾兮。</verse>
				<verse number="26">我體我心、咸可消亡、我所恃以得大力、賴以邀永福者、惟一上帝兮、</verse>
				<verse number="27">遠離爾者必亡、縱私欲、不爾順者、必滅兮、</verse>
				<verse number="28">我惟上帝是親、恆為依賴、述其經綸、堪獲福祉兮。</verse>
			</chapter>
			<chapter number="74">
				<verse number="1">上帝兮、昔爾牧民、猶牧群羊、何為棄予如遺、加以震怒、氣如烟燄兮、</verse>
				<verse number="2">稽古在昔、爾拯斯族、為爾選民、爰建郇邑、以為駐蹕之所、請爾追憶弗忘兮。</verse>
				<verse number="3">今在聖所、敵加毀損、閱時已久、請爾垂顧兮、</verse>
				<verse number="4">爾之寇讎、在於聖會、呼號靡已、爰立旌旗、以為記誌兮、</verse>
				<verse number="5">彼舉斧斤、遍伐林木、以此自誇兮、</verse>
				<verse number="6">更以刀鋸盡毀雕琢之器兮、</verse>
				<verse number="7">火焚聖所、加以污衊、俾成邱墟兮。</verse>
				<verse number="8">自謂毀之務盡、凡在斯邦、有上帝之室、必爇之兮、</verse>
				<verse number="9">我之禮文、不復再見、我之先知、卒無一人、不知胡底兮。</verse>
				<verse number="10">上帝兮、維彼敵人、詆譭我儕、謗讟爾名、不識何時可息兮。</verse>
				<verse number="11">爾何為束手旁觀、不加拯救、請展爾手、翦滅余敵兮、</verse>
				<verse number="12">自昔迄今、上帝作我之君、援我於斯土兮、</verse>
				<verse number="13">昔爾展厥能力、使大海中判、巨魚立毀、</verse>
				<verse number="14">鱷魚之首摧傷、俾為荒服所食兮、</verse>
				<verse number="15">爾裂磐以出泉、涸有源之溪兮、</verse>
				<verse number="16">晝夜爾所定、日月爾所立。</verse>
				<verse number="17">冬夏爾所造、寰區爾所界兮。</verse>
				<verse number="18">耶和華兮、敵人謗讟、頑囂之流、不崇爾名、爾其鑒之兮、</verse>
				<verse number="19">爾僕如鵰鳩、勿付惡黨、爾民雖貧乏、終不可諼兮、</verse>
				<verse number="20">此邦幽暗、強暴眾多、聿求上帝、追思前約兮、</verse>
				<verse number="21">受虐者求爾、勿使蒙羞而返、貧乏者賴爾、俾得頌揚爾名兮、</verse>
				<verse number="22">頑囂之流、終日謗讟、爾其念之、勃然興起、以討其罪兮。</verse>
				<verse number="23">爾敵諠譁、升聞於上、爾勿忘之兮。</verse>
			</chapter>
			<chapter number="75">
				<verse number="1">上帝兮、余見爾經綸、知爾離余弗遠、故讚美靡已兮。</verse>
				<verse number="2">其斯既屆、我將秉公以鞫民兮、</verse>
				<verse number="3">斯土喪敗、民人離散、惟余為國之棟兮、</verse>
				<verse number="4">余有言詞、告彼惡人、謂毋誕妄爾行、謂毋崢嶸爾角、</verse>
				<verse number="5">毋仰爾首、毋強爾項。</verse>
				<verse number="6">使人顯達者、非由東、非由西、亦非由南、</verse>
				<verse number="7">其權操自上帝、升降黜陟、咸其所主兮、</verse>
				<verse number="8">耶和華執爵、酒味殊烈、調劑甚厚、主斟之出、俾天下惡人、啜其渣滓兮。</verse>
				<verse number="9">雅各之上帝兮、余將頌美之、謳歌其名兮、</verse>
				<verse number="10">作惡之人、必制伏之、使其角見折兮、為善之家、必振興之、使其角嶄然兮。</verse>
			</chapter>
			<chapter number="76">
				<verse number="1">猶大國民咸知上帝、以色列族中、其名赫奕兮、</verse>
				<verse number="2">在撒冷有其帷幕、在郇城有其宅第兮、</verse>
				<verse number="3">越在彼土、載折弓矢、載毀干戈兮。</verse>
				<verse number="4">郇邑之山、巖巖可畏、勝於強暴所居之峻嶺兮、</verse>
				<verse number="5">猛毅之人、喪敗而長眠、英武之士、其力廢弛兮。</verse>
				<verse number="6">雅各之上帝兮、加以譴責、馬與乘者、淹然而就死地兮。</verse>
				<verse number="7">爾有威可畏、厥怒奮揚、莫能禦兮、</verse>
				<verse number="10">敵人銜憾、上帝因之顯榮、惟彼上帝、息敵人之餘怒兮、</verse>
				<verse number="11">耶和華上帝、要當敬畏、爾曹許願、必償之兮、凡從之者、宜獻禮物兮、</verse>
				<verse number="12">主使牧伯、咸喪厥膽、主治列王、大彰其威兮。</verse>
			</chapter>
			<chapter number="77">
				<verse number="1">籲呼上帝、聲聞於上、余所望兮。</verse>
				<verse number="2">余遭難求主、雖至中夜、舉手不息、不敢稍以自慰兮、</verse>
				<verse number="3">余也追思上帝、昔日救我、今也不然、彌懷殷憂、念及往事、更喪厥膽兮、</verse>
				<verse number="4">因爾譴責、弗能偃息、遘此重艱、難以啟齒兮、</verse>
				<verse number="5">余回憶前時、追維陳跡、</verse>
				<verse number="6">夤夜謳歌、今也中心存想、以神察理、何不如昔兮、</verse>
				<verse number="7">主豈永棄我躬、不復加以矜憫、</verse>
				<verse number="8">靳其仁慈、弗踐其應許兮、</verse>
				<verse number="9">上帝詎忘其恩澤、絕其哀矜、而懷震怒兮。</verse>
				<verse number="10">予也返躬自思、知頃所言、反以自害兮、至上之主、在昔所為、余必思維兮、</verse>
				<verse number="11">耶和華兮、余稽古昔、念爾異跡、</verse>
				<verse number="12">默想爾經綸、仰望爾作為兮、</verse>
				<verse number="13">以色列之上帝兮、爾之所行、允稱至聖、大莫與京兮。</verse>
				<verse number="14">神妙莫測、施力於異邦兮。</verse>
				<verse number="15">拯爾選民、即雅各 約瑟之子孫兮。</verse>
				<verse number="16">上帝兮、涖彼海隅、波濤洶湧、深淵澎湃兮、</verse>
				<verse number="17">雲行雨施、雷發穹蒼、電閃其間兮、</verse>
				<verse number="18">狂飆飄颻、霹靂震轟、寰宇輝光、大地搖撼兮、</verse>
				<verse number="19">爾乃判海為途、分水為徑、其蹤不得而見兮。</verse>
				<verse number="20">爰使摩西 亞倫、導爾選民、如引群羊、咸過其地兮。</verse>
			</chapter>
			<chapter number="78">
				<verse number="1">凡百庶民、余訓迪爾、尚其傾耳以聽兮、</verse>
				<verse number="2">余將啟口設譬、以古所秘者闡揚之兮、</verse>
				<verse number="5">彼遺訓於雅各家、立法於以色列族中、使列祖告諸子孫、</verse>
				<verse number="6">傳於後世、令彼將來、咸得而知、傳流靡已兮。</verse>
				<verse number="7">俾我後人、希望上帝、思其經綸、守其誡命兮。</verse>
				<verse number="8">毋濟祖惡、如祖悖逆、其心不正、其志不立、以事上帝兮。</verse>
				<verse number="9">勿效以法蓮支派、備兵戈、執弓矢、臨戰而披靡兮、</verse>
				<verse number="10">不守上帝之約、不遵其律例兮、</verse>
				<verse number="11">其經綸異跡、雖顯示之、不復憶之兮、</verse>
				<verse number="12">昔在埃及地、鎖安野、主行異跡、列祖目擊兮。</verse>
				<verse number="13">河海中判、濤若堆立、俾民得濟兮、</verse>
				<verse number="14">晝則導民以雲、夜則燭民以火兮、</verse>
				<verse number="15">在野裂磐、使民得飲、猶挹清泉兮。</verse>
				<verse number="16">水由磐出、流若溪河兮、</verse>
				<verse number="17">斯民在野、犯罪愈多、干至上震怒兮、</verse>
				<verse number="18">特試上帝、祈求食物、充其貪欲兮、</verse>
				<verse number="19">怨讟上帝、謂今在野、豈能肆筵設席兮、</verse>
				<verse number="20">謂昔上帝擊磐、水泉洊至、流若溪河、至於今日、其能供餅賜肉、以飫我民兮。</verse>
				<verse number="21">耶和華聞此、震怒雅各家、以色列族、勢若烈燄兮、</verse>
				<verse number="22">因彼不信上帝、亦不賴之以自救兮。</verse>
				<verse number="23">上帝爰命天雲、破隙於穹蒼兮、</verse>
				<verse number="24">雨嗎嗱為食、自天降糈兮、</verse>
				<verse number="25">彼食玉食、以果腹兮。</verse>
				<verse number="26">主展其能力、東風倏至、南風忽起兮、</verse>
				<verse number="27">雨肉若塵埃、飛鳥若海沙兮、</verse>
				<verse number="28">下於營壘、遍其居處兮、</verse>
				<verse number="29">維彼民人、食而果腹、遂其所欲兮。</verse>
				<verse number="30">肉尚在口、猶難屬饜兮、</verse>
				<verse number="31">上帝震怒、肥健之人、咸遭殺戮、以色列族之丁男、翦滅殆盡兮。</verse>
				<verse number="32">民猶犯罪、不信異跡、</verse>
				<verse number="33">上帝使之、終日艱難、窮年觳觫兮。</verse>
				<verse number="34">殺戮數民、其餘悔改、竭力以求兮、</verse>
				<verse number="35">民思至高之上帝、自昔造之、恆復拯之兮、</verse>
				<verse number="36">仍進以甘言、貢以媚詞兮、</verse>
				<verse number="37">其心未正、其意未誠、不守前約兮、</verse>
				<verse number="38">上帝矜憫無涯、赦宥頻加、不忍翦滅、屢遏其怒、不奮其威兮、</verse>
				<verse number="39">爰知斯民、特血氣之屬兮、譬彼飄風、一去不回兮。</verse>
				<verse number="40">斯民在野、干主震怒、俾主懷憂兮、</verse>
				<verse number="41">試上帝、一而再、以色列族之聖主、心彌憂戚兮、</verse>
				<verse number="42">自昔吾主、展厥能力、拯民於難、民反忘之兮、</verse>
				<verse number="43">在埃及行奇跡、在鎖安施異能兮、</verse>
				<verse number="44">變河為血、人不能飲兮、</verse>
				<verse number="45">且使蠅嘬之、蛙擾之、</verse>
				<verse number="46">蝗食其物產、蟲嚙其禾稼兮、</verse>
				<verse number="47">雹滅其葡萄、霜隕其桑林、</verse>
				<verse number="48">雹殺其牛、電燬其羊兮、</verse>
				<verse number="49">厥怒奮揚、厥氣震烈、爰遣惡使、入彼民中兮、</verse>
				<verse number="50">立降其怒、人命不宥、使彼群畜、遍染疫癘兮。</verse>
				<verse number="51">在埃及通國、初胎之男子被擊、在含帷幕、首生之牲畜俱亡兮。</verse>
				<verse number="52">導厥選民、譬彼群羊、經行曠野兮、</verse>
				<verse number="53">俾其綏安、無所畏懼、維彼敵人、海水淹之兮、</verse>
				<verse number="54">維彼選民、導至聖地、將得斯山、以為恆業兮、</verse>
				<verse number="55">異邦之民、悉彼驅逐、所得之業、以繩量度、俾以色列之支派、各居帷幕兮。</verse>
				<verse number="56">至高上帝、厥有命令、民再犯之、攖其震怒兮、</verse>
				<verse number="57">維彼濟惡、屢行叛逆、無異列祖、如弦絶弓反兮、</verse>
				<verse number="58">彼築崇邱、干其憤怒、彼事偶像、攖其忿懥兮、</verse>
				<verse number="59">上帝聞之、其怒殊甚、於以色列族深惡之兮、</verse>
				<verse number="60">昔上帝在人間、擇示羅之幕以駐蹕、今則遐棄之兮、</verse>
				<verse number="61">尊榮之法匱、斯民所恃、茲為敵所遷兮、</verse>
				<verse number="62">所得之民、怒之甚烈、俾亡於刃兮、</verse>
				<verse number="63">丁男燬於火、處女不奏房中之樂兮、</verse>
				<verse number="64">祭司死於兵、嫠婦不作哭泣之歌兮。</verse>
				<verse number="65">主勃然興起、如寢者之警醒、如壯夫飲酒而呼呶兮、</verse>
				<verse number="66">擊敵人之背、俾蒙羞不已兮。</verse>
				<verse number="67">不選約瑟之後、不擇以法蓮支派兮、</verse>
				<verse number="68">乃簡猶大一族、愛斯郇山、</verse>
				<verse number="69">爰建聖室、與天同高、與地同久兮、</verse>
				<verse number="70">遴選大闢為僕、不使守群畜、</verse>
				<verse number="71">牧牝羊、俾牧上帝之選民、即雅各家以色列族兮。</verse>
				<verse number="72">大闢竭其心志、盡其慧思、訓導之、治理之兮。</verse>
			</chapter>
			<chapter number="79">
				<verse number="1">上帝兮、異邦人侵爾畿輔、辱爾聖殿、毀耶路撒冷兮、</verse>
				<verse number="2">臣僕之尸、飛鳥食之、敬虔者之肉、野獸噬之兮、</verse>
				<verse number="3">耶路撒冷四周、血流若水、尸不瘞埋兮、</verse>
				<verse number="4">鄰邦之士、凌辱我兮、四方之國、哂笑我兮。</verse>
				<verse number="5">耶和華兮、爾震怒之予加、氣如烟燄、不識何時可息兮、</verse>
				<verse number="6">有人民不崇事爾、有邦國不呼籲爾者、盍震怒之兮、</verse>
				<verse number="7">彼吞雅各家、毀其居處兮、</verse>
				<verse number="8">昔余有罪、爾勿念之弗忘、今遭患難、爾其矜予毋緩兮、</verse>
				<verse number="9">救主上帝、爾其祐予、赦我罪愆、彰爾仁慈兮、</verse>
				<verse number="10">異邦人侮予曰、維彼上帝、在何所兮、上帝兮、爾僕見殺、求爾雪恨、使異邦人知之、余亦目擊兮、</verse>
				<verse number="11">俘囚欷歔、爾其聞之、人將就戮、爾其拯之、顯爾巨能兮、</verse>
				<verse number="12">維彼鄰邦、謗讟吾主、望主報之、加以七倍兮、</verse>
				<verse number="13">爾之選民、為爾所牧、必頌揚爾、歷世靡暨兮。</verse>
			</chapter>
			<chapter number="80">
				<verse number="1">以色列之牧者、導約瑟一族、若導群羊兮、請聽我祈、爾居𠼻𡀔［口氷］間、彰爾榮光兮、</verse>
				<verse number="2">在以法蓮便雅憫、馬拿西前、奮爾之力、臨格以援予兮、</verse>
				<verse number="3">上帝兮、俾余振興、色相之光華、於我而普照、則余獲救兮。</verse>
				<verse number="4">萬有之主耶和華兮、爾震怒之余加、不聽余祈、不識何時可息兮、</verse>
				<verse number="5">余澘然飲涕、飲食俱忘兮、</verse>
				<verse number="6">鄰里用力以攻予、仇敵出言以哂予、皆爾所使兮。</verse>
				<verse number="7">萬有之主、上帝兮、使予復興、色相光華、普照於我、則余獲救兮。</verse>
				<verse number="8">自古在昔、爾攜葡萄、出於埃及、驅逐異邦之民、植於斯土、</verse>
				<verse number="9">開墾土壤、使彼根深、蔓延於地兮、</verse>
				<verse number="10">彼樹之蔭、遍覆山崗、枝柯甚大、如柏香木兮、</verse>
				<verse number="11">其枝至於滄海、其幹近於大河兮、</verse>
				<verse number="12">今曷毀其藩籬、任為路人折取兮、</verse>
				<verse number="13">林豕食之、野獸囓之兮、</verse>
				<verse number="14">萬有之主上帝兮、回爾心志、自天鑒察、封植此樹兮、</verse>
				<verse number="15">爾昔栽培、使其葱蘢兮、</verse>
				<verse number="16">今爾震怒、使彼葡萄、為火焚燬、為人斬伐、根株槁兮。</verse>
				<verse number="17">昔有選民、爾左右之、今也望爾、仍恆祐之兮、</verse>
				<verse number="18">爾俾我振興、余弗敢稍違、恆籲爾名兮。</verse>
				<verse number="19">萬有之主耶和華兮、俾我振興、色相光華、普照於我、則余獲救兮。</verse>
			</chapter>
			<chapter number="81">
				<verse number="1">雅各之上帝、扶翼余兮、兆姓歡愉、謳歌之兮。</verse>
				<verse number="2">播鼗鼓琴、操瑟而作歌、以致悅懌兮。</verse>
				<verse number="3">月朔之時、節期之日、當吹其角兮、</verse>
				<verse number="4">雅各之上帝、厥有常例、俾以色列族、遵循之兮、</verse>
				<verse number="5">昔擊埃及之時、約瑟子孫、咸受此法、維斯詔命、予昔未知、今始知兮。</verse>
				<verse number="6">詔曰、爾任負戴、余弛之兮、爾攜筐筥、余釋之兮、</verse>
				<verse number="7">爾遘患難、籲呼於上、余拯之兮、余之所居、幽深玄遠、余之降詔、如發雷聲、在米利巴水濱、余已試爾兮、</verse>
				<verse number="8">余頒律例、以色列族我之選民、尚其聽之兮、</verse>
				<verse number="9">異邦之上帝、爾毋崇事、爾毋拜跪兮、</verse>
				<verse number="10">我耶和華爾之上帝、導爾出埃及、爾口孔張、予取予求、靡不畀爾兮、</verse>
				<verse number="11">以色列族我民兮、弗聽從弗柔順兮、</verse>
				<verse number="12">余任其桀驁、聽其縱欲兮。</verse>
				<verse number="13">如以色列族、我民恪遵我命、聽從我道兮、</verse>
				<verse number="14">則其仇敵、余必敗之甚速、則其寇讎、予必擊之弗緩兮、</verse>
				<verse number="15">使逆我之輩、強歸附予、我之選民、永膺多福兮。</verse>
				<verse number="16">余必賜嘉麥以供之、巖穴出蜜、以哺之兮。</verse>
			</chapter>
			<chapter number="82">
				<verse number="1">有位之人和會、士師咸集、上帝在中、辨折是非兮、</verse>
				<verse number="2">謂爾曹聽訟、行私袒惡、將至何時兮、</verse>
				<verse number="3">維彼孤子、貧乏煢獨、當為之伸冤兮、</verse>
				<verse number="4">窮民遭難、爾其援手、毋為惡人所害兮。</verse>
				<verse number="5">嗟爾士師、懵然無知、昧於正理、其心昏昏、柱石傾頽兮。</verse>
				<verse number="6">我即稱爾曹為上帝、若至上者之子、</verse>
				<verse number="7">亦不過民牧、終亦必亡、無異他人兮。</verse>
				<verse number="8">上帝兮、為萬邦之主、勃然興起、秉公於天下兮。</verse>
			</chapter>
			<chapter number="83">
				<verse number="1">至能之上帝兮、爾毋默然、拯余勿緩兮、</verse>
				<verse number="2">爾敵譁然、逆爾之人、昂其首兮、</verse>
				<verse number="3">爾之人民、施譎謀以害之兮、爾所愛護者、設詭計以傷之兮、</verse>
				<verse number="4">曰、莫若絶之、滅其國民、使以色列之名、不復設憶兮、</verse>
				<verse number="5">惟彼同心以會議、要盟以叛逆、</verse>
				<verse number="6">有若以東人、以實馬利人、摩押人、夏甲人、俱居帷幕兮、</verse>
				<verse number="7">其八人、亞捫人、亞馬力人、非利士人、爰及推羅居民兮。</verse>
				<verse number="8">亞述一族、咸來和會、以輔翼羅得子孫兮。</verse>
				<verse number="9">請爾令其敗北、若米田人、爰及西西喇耶賓、在基順之溪濱、</verse>
				<verse number="10">敗亡於隱托耳、尸腐為糞壤兮、</verse>
				<verse number="11">願喪其民牧、若阿立西邑、戕其君長、若西巴撒門拿兮、</verse>
				<verse number="12">敵人自謂必據上帝之室兮、</verse>
				<verse number="13">上帝兮、使彼若草芥、為風飄揚兮。</verse>
				<verse number="14">如火焚於林、如焰燎於山兮、</verse>
				<verse number="15">願爾追襲之、譬諸暴風、譬諸狂飆、使彼觳觫、</verse>
				<verse number="16">使彼愧恥、輸誠服爾兮。</verse>
				<verse number="17">如其不然、則喪厥志、令其敗亡、悚然駭懼、靡有底止兮、</verse>
				<verse number="18">惟如是凡厥庶民、咸知爾耶和華至高無二、治理寰宇兮。</verse>
			</chapter>
			<chapter number="84">
				<verse number="1">萬有之主耶和華、爾居可愛兮、</verse>
				<verse number="2">我所大欲、慕爾居處、盡心竭力、謳歌永生上帝兮。</verse>
				<verse number="3">萬有之主耶和華、我之君王、我之上帝兮、彼雀搆宅、彼燕營巢、以庇厥雛、余願居爾壇側兮。</verse>
				<verse number="4">居處爾室、頌美靡已者、得其純嘏兮、</verse>
				<verse number="5">惟爾是恃、願詣爾殿者、蒙其綏祉兮、</verse>
				<verse number="6">雖過旱谷、亦若有泉、如秋霖之潤澤、得福祉之孔多兮、</verse>
				<verse number="7">行程遞進、其力愈奮、終詣郇邑、得覲上帝兮。</verse>
				<verse number="8">萬有之主耶和華、雅各之上帝、俯聽我祈兮、</verse>
				<verse number="9">上帝兮、爾範衛予、所沐以膏者、爾垂顧之兮、</verse>
				<verse number="10">余居爾場帷、雖僅一日、較諸數年猶愈兮、寧守上帝之門、毋入惡人之室兮。</verse>
				<verse number="11">耶和華上帝兮、照余若日、護余若盾、錫余以恩寵尊榮、德備之人、凡百嘉物、靡不畀兮、</verse>
				<verse number="12">萬有之主耶和華兮、惟爾是侍者、福祉永綏兮。</verse>
			</chapter>
			<chapter number="85">
				<verse number="1">耶和華兮、爾之邦國、已沾恩澤、雅各之俘囚、爾反之兮、</verse>
				<verse number="2">民有罪惡、爾宥之兮、民有愆尤、爾蓋之兮。</verse>
				<verse number="3">爾怒奮揚、爾憤震烈、昔已息兮。</verse>
				<verse number="4">上帝兮、我之救主、今也俾余振興、爾怒永平兮、</verse>
				<verse number="5">維爾震怒、詎能持久、至於後世兮、</verse>
				<verse number="6">曷不復振興余、俾余因爾而悅懌兮、</verse>
				<verse number="7">耶和華兮、矜憫我躬、以手援予兮。</verse>
				<verse number="8">耶和華上帝、頒予以明詔、錫安於聖民。不使其妄為、予必聽從之兮。</verse>
				<verse number="9">敬虔之人、蒙彼拯救、余之境內、靡不亨通兮、</verse>
				<verse number="10">恩寵真實、咸相維繫、公義和平、並行不悖兮、</verse>
				<verse number="11">真理自地而出平直由天而降兮、</verse>
				<verse number="12">耶和華兮、錫以嘉物、俾其土壤、物產豐亨、</verse>
				<verse number="13">主秉大公、順義而行兮。</verse>
			</chapter>
			<chapter number="86">
				<verse number="1">耶和華兮、余也貧乏煢獨、爾尚其傾耳以聽兮、</verse>
				<verse number="2">上帝兮、僕之平昔、惟爾是賴、敬爾匪懈、今也望爾衛余兮。</verse>
				<verse number="3">維我終日、籲呼於主、其矜憫余兮。</verse>
				<verse number="4">仰望吾主、使僕歡愉兮。</verse>
				<verse number="5">主無不善、恆施赦宥、凡籲爾者、爾加以矜憫兮。</verse>
				<verse number="6">耶和華兮、俯念予祈、垂聽予禱兮。</verse>
				<verse number="7">余遭患難、籲呼於爾、爾其聽聞兮。</verse>
				<verse number="8">諸上帝中、誰克與爾頡頑、孰能復有作為、與爾比儗兮、</verse>
				<verse number="9">爾所締造之萬邦、必伏拜爾前、揄揚爾名兮、</verse>
				<verse number="10">惟爾為上帝、獨一無二、丕著經綸、大行異跡兮。</verse>
				<verse number="11">余求耶和華以爾道訓迪余、使我躬行、收吾放心、俾余寅畏兮、</verse>
				<verse number="12">我主上帝兮、余一心頌美爾、揄揚靡已兮、</verse>
				<verse number="13">主矜憫余、施恩格外、予若陷於陰府、蒙爾拯余兮。</verse>
				<verse number="14">上帝兮、驕矜之輩、起而叛余、強悍之黨、謀害我命、彼不敬畏爾兮。</verse>
				<verse number="15">惟主上帝、仁慈矜憫、恆忍不已、施恩格外、踐其前言兮、</verse>
				<verse number="16">求爾垂顧、矜憫我躬、護祐爾僕、我之母為爾之婢、爾其拯予兮、</verse>
				<verse number="17">施恩於余、祐余慰余、其事可憑、使敵目擊而蒙羞兮。</verse>
			</chapter>
			<chapter number="87">
				<verse number="1">維彼郇邑、耶和華建於聖山、</verse>
				<verse number="2">悅其邑門、愈於雅各諸家兮、</verse>
				<verse number="3">上帝有命、將被榮光於其邑兮、</verse>
				<verse number="4">其命維何、曰、喇合巴比倫之人、將宗事乎我兮、非利士、推羅、古實之人、將為郇之赤子兮、</verse>
				<verse number="5">故人稱郇邑、必曰、此民彼民、為其赤子、至高者建之兮、</verse>
				<verse number="6">耶和華核稽民數、必曰、斯民也、隸其版圖兮、</verse>
				<verse number="7">謳歌吹簫者、俱曰、我福之源、咸在郇邑兮。</verse>
			</chapter>
			<chapter number="88">
				<verse number="1">耶和華上帝、我之救主兮、余當清晝、籲呼於爾、至於中夜、聲徹於上兮、</verse>
				<verse number="2">願余祈禱、升聞於爾、爾垂聽兮、</verse>
				<verse number="3">余之中心、憂思盈懷、余之生命、歸墓伊邇兮、</verse>
				<verse number="4">余與入土之人無異、余與無力之子相同兮、</verse>
				<verse number="5">在群尸之中、展余衾枕、若遭殺戮、置諸塚間、爾不垂念之、爾不護佑之兮、</verse>
				<verse number="6">爾置余於深邃之淵、幽暗之所兮、</verse>
				<verse number="7">維爾震怒、降災於余、波濤淹予兮、</verse>
				<verse number="8">良朋密友、以余為疏、以余為醜、俱爾所使、余為俘囚、不能復出兮。</verse>
				<verse number="9">余困苦而目眯、終日祈求、舉手向爾兮、</verse>
				<verse number="10">人已沒世、豈可施能而救之兮、幽冥之眾、誰克起而頌美兮、</verse>
				<verse number="11">入於陵墓者、詎得沾爾恩膏兮、陷於陰府者、豈能彰爾真實兮、</verse>
				<verse number="12">幽暗之域、孰能仰爾經綸兮、百事消亡之所、誰得播揚爾仁義兮、</verse>
				<verse number="13">耶和華兮、余籲呼於爾、清晨祈禱兮、</verse>
				<verse number="14">爾何為棄予如遺、舍予不顧兮、</verse>
				<verse number="15">余自幼遭難、瀕於死亡、爾俾余觳觫、悚然駭懼兮、</verse>
				<verse number="16">爾怒震烈、降災我躬、俾我滅亡兮、</verse>
				<verse number="17">禍患叢集、如水淹余、靡日不然兮。</verse>
				<verse number="18">友朋遠余、惟與陰府為鄰、俱爾所使兮。</verse>
			</chapter>
			<chapter number="89">
				<verse number="1">耶和華兮、溥爾仁慈、余頌美之靡已、爾踐前言、余必述之、傳於後世兮、</verse>
				<verse number="2">余則有言、謂彼仁慈、真實無妄、高於霄漢、與天同休兮。</verse>
				<verse number="3">維昔上帝、曰、臣僕大闢、余所遴選、與之盟約兮、</verse>
				<verse number="4">子孫昌熾、國祚綿長兮、</verse>
				<verse number="5">耶和華兮、爾之經綸、天使所揄揚兮、爾之真實、選民所頌讚兮。</verse>
				<verse number="6">在彼明宮、有能者咸集、孰克與耶和華頡頏兮、</verse>
				<verse number="7">上帝兮、有威可畏、敬虔之士、環而拜之兮、</verse>
				<verse number="8">萬有之主耶和華、全能之上帝兮、誰得與爾抗衡、惟爾真實無妄、顯於四方兮、</verse>
				<verse number="9">海之洪濤、爾所治理、水波澎湃、爾使之不揚兮、</verse>
				<verse number="10">爾使喇合糜爛、如遭殺戮、爾展巨能、俾敵離散兮、</verse>
				<verse number="11">天地歸爾統轄、寰宇萬物、咸爾所定兮。</verse>
				<verse number="12">南極北極、爾所創造、大泊黑門、為爾奠定而歡呼兮。</verse>
				<verse number="13">維爾有巨能、具大力、巍巍無上兮、</verse>
				<verse number="14">爾居厥位、以大公為址、仁慈真實、爾所自有兮、</verse>
				<verse number="15">知此為嘉音、必蒙綏祉、耶和華色相光華、恆普照之兮、</verse>
				<verse number="16">彼為爾尊榮、歡愉竟晷、彼因爾仁義、喜樂靡涯兮。</verse>
				<verse number="17">我有大力、皆爾輔翼、我角崢嶸、俱爾恩賜兮、</verse>
				<verse number="18">以色列族之聖主、耶和華為我之王、扞衛我兮、</verse>
				<verse number="19">昔爾顯厥異象、諭爾愛僕、曰、維彼傑士、余所眷佑、在兆民間、余遴選之、登庸之兮、</verse>
				<verse number="20">臣僕大闢、既為我得、沐以聖膏兮、</verse>
				<verse number="21">余展能力、使之鞏固兮。</verse>
				<verse number="22">維彼仇敵、毋許迫索之兮、維彼惡黨、毋許困苦之兮、</verse>
				<verse number="23">有敵之者、使之敗北、有憾之者、降以災害兮、</verse>
				<verse number="24">必施恩我僕、崢嶸厥角、以踐前言兮。</verse>
				<verse number="25">我將使之統轄四海、掌理江河兮、</verse>
				<verse number="26">彼將呼余謂父、謂上帝、謂救主兮、</verse>
				<verse number="27">我必立之為冢子、高於天下列王兮、</verse>
				<verse number="28">永施仁慈、與彼立約兮、</verse>
				<verse number="29">克昌厥後、至於恆久、國祚永綏、與天同休兮、</verse>
				<verse number="30">如其子孫、違我律例、不從法度、</verse>
				<verse number="31">棄我禮儀、不守誡命、</verse>
				<verse number="32">則必責其罪、置其愆兮、</verse>
				<verse number="33">然我不屯其膏、以踐前言兮、</verse>
				<verse number="34">不棄我約、不易我言兮、</verse>
				<verse number="35">余也至聖、指己而誓、必不欺大闢兮、</verse>
				<verse number="36">必永存厥後、綿長厥祚、</verse>
				<verse number="37">如日月之升恆、麗於穹蒼、永為確證兮。</verse>
				<verse number="38">余竊自思、曰、昔爾沐以膏者、今厭棄之、加以震怒兮、</verse>
				<verse number="39">昔與立約、而今廢之、所冠之冕、則污衊之兮、</verse>
				<verse number="40">撤其藩籬、毀其衛所兮、</verse>
				<verse number="41">行旅攘奪之、鄰里凌辱之兮、</verse>
				<verse number="42">仇敵振興、寇讎悅懌、爾使然兮、</verse>
				<verse number="43">爾僕持刃、其鋒頓挫、戰鬥不利兮、</verse>
				<verse number="44">尊榮則廢棄兮、國位則隕越兮、</verse>
				<verse number="45">其年短折、其體玷辱、咸爾所使兮。</verse>
				<verse number="46">耶和華兮、爾遐棄我、震怒奮烈、伊於何底兮、</verse>
				<verse number="47">人壽幾何、請爾垂念、爾造世人、同歸於盡、寧非徒勞兮、</verse>
				<verse number="48">人生斯世、詎能免於死亡、誰克救其生命、不至陰府兮。</verse>
				<verse number="49">維主在昔、待大闢以恩、加以盟約、必踐前言、今安在兮、</verse>
				<verse number="50">維茲庶民、咸詬誶予、而玷我躬、主其憶念之兮、</verse>
				<verse number="51">耶和華兮、爾曾沐我以膏、敵人謗讟予、與謗讟爾無異兮、</verse>
				<verse number="52">惟予頌美耶和華、永世靡暨、心所願兮。</verse>
			</chapter>
			<chapter number="90">
				<verse number="1">主為吾人所歸依、萬古不易兮。</verse>
				<verse number="2">山崗未為爾所立、寰宇未為爾所造、自亘古迄叔季、爾為上帝、無始無終兮、</verse>
				<verse number="3">爾使人歸土、語之曰、爾儕世人、當返其本兮、</verse>
				<verse number="4">自爾視之、雖歷千年、無異片晷、同於宵漏兮、</verse>
				<verse number="5">人之沒世、譬諸夢寐、譬諸草之萌櫱兮、</verse>
				<verse number="6">清晨向榮、芽發蕊舒、至夕翦刈、遂槁枯兮、</verse>
				<verse number="7">爾震怒、則余毀傷兮、爾發憤、則予驚惶兮、</verse>
				<verse number="8">余有罪愆、爾癉之兮、余有隱慝、爾相之兮、</verse>
				<verse number="9">爾怒奮揚、余壽俱亡、歲月易過、恍若中心之轉念兮、</verse>
				<verse number="10">人生歲數、無過七十、如體壯健、可冀八旬、雖以遐齡自詡、而已晚景之彌艱、生命將絕、如鳥高飛、倏忽不見兮、</verse>
				<verse number="11">孰知爾怒震烈、而敬乎其所當敬兮、</verse>
				<verse number="12">余生於世、為日無多、祈爾指示、致志於道兮、</verse>
				<verse number="13">耶和華兮、爾震怒余、伊於胡底、請爾回志、矜憫爾僕兮、</verse>
				<verse number="14">施爾仁慈、毋遲毋緩、俾余慰藉、畢生喜樂兮、</verse>
				<verse number="15">昔以憂患、加於我躬、頻年困苦、今則使余歡然兮、</verse>
				<verse number="16">著爾經綸、俾僕目睹、顯爾榮光、俾我後咸至兮、</verse>
				<verse number="17">我之上帝耶和華、俾余沾爾恩澤、我所作為、使之亨通兮。</verse>
			</chapter>
			<chapter number="91">
				<verse number="1">全能至上之主、爰有密室、凡居之者、得蒙覆翼兮、</verse>
				<verse number="2">我謂耶和華保佑予、範衛予、予惟上帝是賴兮。</verse>
				<verse number="3">予謂敬虔之士、嘗曰、主必使爾、不罹鳥羅、不患疫癘兮。</verse>
				<verse number="4">彼衛護爾、如鳥覆雛、如盾庇體、以踐前言兮、</verse>
				<verse number="7">雖千萬人、死於爾側、害不及爾兮、</verse>
				<verse number="8">惡人受報、爾目睹兮、</verse>
				<verse number="9">至上之主耶和華、余所倚賴、爾亦恃之、</verse>
				<verse number="10">故災患不臨爾身、疫癘不及爾家兮、</verse>
				<verse number="11">主必命其使、四周扞衛兮、</verse>
				<verse number="12">以手扶持、免足觸石兮、</verse>
				<verse number="13">猛獅與蛇、爾可踐之、稚獅巨蛇、彌可躪之兮、</verse>
				<verse number="14">上帝曰、彼愛余、我拯救之、彼崇余、我振興之兮、</verse>
				<verse number="15">彼禱余、我垂聽之、彼遭難、我眷祐之、以手援之、俾得尊榮兮、</verse>
				<verse number="16">丕錫遐齡、永膺多福兮。</verse>
			</chapter>
			<chapter number="92">
				<verse number="1">至上之主耶和華兮、頌禱爾、謳歌爾、盡美盡善兮、</verse>
				<verse number="2">清晨讚美爾仁慈、薄暮稱揚爾真實兮、</verse>
				<verse number="3">操十絃之瑟、播鼗鼓琴、而作謳歌兮、</verse>
				<verse number="4">耶和華兮、爾著經綸、而行異跡、余心念之、不禁悅懌而頌美兮、</verse>
				<verse number="5">爾所為甚大、所思深奧兮、</verse>
				<verse number="6">愚蠢之人、不知斯理、不明斯道兮、</verse>
				<verse number="7">惡者亨通、知草萌芽、轉瞬凋零、至於永亡兮、</verse>
				<verse number="8">耶和華兮、維爾至尊無對、永世靡暨兮、</verse>
				<verse number="9">爾敵必亡、惡人離散兮、</verse>
				<verse number="10">爾使我崢嶸、如兕之角、爾沐我以膏、維新維潔兮、</verse>
				<verse number="11">仇敵毀傷、惡人敗亡、使我目睹之、耳聞之兮。</verse>
				<verse number="12">義者發萌、譬彼棗樹、譬彼利巴嫩之柏香木兮、</verse>
				<verse number="13">凡彼卉木、植於我上帝耶和華之場帷、枝葉葱蘢兮。</verse>
				<verse number="14">歷年雖久、結實依然、青青向榮兮、</verse>
				<verse number="15">我上帝耶和華至義、罔不秉公、以此可徵兮。</verse>
			</chapter>
			<chapter number="93">
				<verse number="1">耶和華為君、其威赫奕、能力俱全、寰宇奠定、歷久不易兮、</verse>
				<verse number="2">耶和華秉權、亙古勿替、無始無終兮、</verse>
				<verse number="3">耶和華兮、波濤澎湃、其聲噌吰兮、</verse>
				<verse number="4">維爾巍巍、勝於海濤之洶湧兮、</verse>
				<verse number="5">耶和華兮、爾之法度至真、爾之居處至聖、永世靡暨兮。</verse>
			</chapter>
			<chapter number="94">
				<verse number="1">耶和華上帝兮、維爾在昔、雪忿報仇、今也彰爾榮光也、</verse>
				<verse number="2">寰區之內、咸爾所鞫、願爾勃興、驕泰之人、爾罰之兮、</verse>
				<verse number="3">耶和華兮、惡者得志而歡忻、將至何時兮、</verse>
				<verse number="4">維彼措詞暴厲、出語矜誇、伊於何底兮、</verse>
				<verse number="5">爾所得之民人、受彼凌辱兮、</verse>
				<verse number="6">賓旅孤寡、遭其殺戮兮、</verse>
				<verse number="7">自謂雅各之上帝耶和華、必不鑒察兮、</verse>
				<verse number="8">愚蠢之人、懵然無知、何日明此理兮、</verse>
				<verse number="9">豈有造人耳目、而己反不能見聞兮、</verse>
				<verse number="10">豈有督責異邦、指示以道、而不責人以善兮、</verse>
				<verse number="11">人所思維、俱屬虛無、耶和華灼知之兮。</verse>
				<verse number="12">耶和華兮、人為爾加以譴責、訓以律法者、必蒙福祉兮、</verse>
				<verse number="13">如遭患難、爾錫以平康、惟作惡之人、爾投於坎阱兮、</verse>
				<verse number="14">耶和華所得之民不棄之如遺兮、</verse>
				<verse number="15">秉厥公義、以鞫斯事、善人悅從兮、</verse>
				<verse number="16">惡者攻予、佑我者誰兮、</verse>
				<verse number="17">如耶和華弗援手。余瀕於死亡兮、</verse>
				<verse number="18">耶和華兮、昔予惟恐隕越、爾乃施恩、輔翼予兮、</verse>
				<verse number="19">余懷憧擾、爾慰藉予、悅我心曲兮、</verse>
				<verse number="20">惡人在位、立法不善、爾豈佑之兮、</verse>
				<verse number="21">彼也虐遇善士欲殺無辜兮、</verse>
				<verse number="22">我之上帝耶和華、範衛予、護佑予兮、</verse>
				<verse number="23">作惡之人、謀為不軌、我之上帝耶和華必絶之、俾其所謀、反害及身兮。</verse>
			</chapter>
			<chapter number="95">
				<verse number="1">耶和華兮、我之救主、爾曹偕我謳歌頌美之兮、</verse>
				<verse number="2">我以揄揚之語、昌言於前、欣然咏詩、頌之靡已兮、</verse>
				<verse number="3">耶和華上帝、大不可及、作君於寰宇、諸上帝中、誰克與之抗衡兮、</verse>
				<verse number="4">淵淵其淵巍巍其山、悉歸上帝統轄兮、</verse>
				<verse number="5">維彼創造滄海、甄陶平陸、咸其所有兮。</verse>
				<verse number="6">彼乃造化之主耶和華、爾曹曷不偕我俯伏拜跪之兮、</verse>
				<verse number="7">彼乃我之上帝、我儕小民即其所牧之羊兮、</verse>
				<verse number="8">上帝曰至於今日、爾願聽從吾言、不剛愎乃心、如昔民之觝觸我、試我於野兮、</verse>
				<verse number="9">爾祖觀我行事、亦嘗試我、</verse>
				<verse number="10">歷四十載、我憾當時之人曰、厥心常迷、不識余途兮。</verse>
				<verse number="11">予怒而誓之、毋俾斯人、享余安息兮。</verse>
			</chapter>
			<chapter number="96">
				<verse number="1">天下億兆、當唱新歌、頌美耶和華兮、</verse>
				<verse number="2">耶和華以手援予、予日播揚其事、頌讚其名兮、</verse>
				<verse number="3">異邦中稱其尊榮、兆民間彰其經綸兮、</verse>
				<verse number="4">耶和華至大、當揄揚靡已、締造蒼穹、要當寅畏兮、</verse>
				<verse number="5">異邦上帝、盡屬虛無、勿崇敬兮、</verse>
				<verse number="6">耶和華在聖所、彰其赫奕、著其能力、尊其顯榮兮、</verse>
				<verse number="7">爾曹億兆、稱揚耶和華、有尊榮、具大能兮、</verse>
				<verse number="8">讚美耶和華、盡其所當然、宜獻祭物、入於場帷兮、</verse>
				<verse number="9">觀彼聖所、洵美且都、崇事耶和華、天下人民、咸當寅畏之兮、</verse>
				<verse number="10">普告異邦、耶和華宰萬有、彼立寰宇、不致震動、彼鞫萬民、惟秉大公兮、</verse>
				<verse number="11">願天地欣喜、海中百族頌揚之兮、</verse>
				<verse number="12">田疇林木、以及百物、喜樂不勝兮、</verse>
				<verse number="13">蓋耶和華臨格、以鞫天下、公義是秉、誠實無妄兮。</verse>
			</chapter>
			<chapter number="97">
				<verse number="1">耶和華作之君、萬邦咸喜、百州同樂兮、</verse>
				<verse number="2">彼居厥位、幽深玄遠、以大公為址、以仁義為基兮、</verse>
				<verse number="3">火燎於前、以焚仇敵兮、</verse>
				<verse number="4">電輝寰宇、人見而畏兮、</verse>
				<verse number="5">耶和華帝天下、其臨格時、峰巒頓失、如蠟消融兮、</verse>
				<verse number="6">天彰其德、民覲其榮兮、</verse>
				<verse number="7">凡此庶民、崇奉偶像、喜事雕刻之形、俱必使之蒙羞、凡厥天使、咸當崇拜乎主兮、</verse>
				<verse number="8">耶和華兮、郇邑之民、猶大之女、聞爾法度、靡不欣喜兮、</verse>
				<verse number="9">耶和華兮、惟爾至高、治理天下、較他上帝、甚為尊榮兮、</verse>
				<verse number="10">爾曹敬愛耶和華、宜絶惡事、彼保爾命、免為惡人賊害兮、</verse>
				<verse number="11">為義者得光明、心誠者獲悅懌兮、</verse>
				<verse number="12">爾曹義人、因耶和華而欣喜、念其為聖、而頌美之兮。</verse>
			</chapter>
			<chapter number="98">
				<verse number="1">當唱新歌、頌美耶和華、彼行異跡、獨施其巨力大能、以救斯人兮、</verse>
				<verse number="2">耶和華兮、拯彼人民、彰厥仁義、俾異邦人瞻仰之兮、</verse>
				<verse number="3">以色列族、彼所垂憫、以踐前言、上帝以手援予、天下億兆、咸目睹之兮。</verse>
				<verse number="4">爾曹世人、歡然欣喜、大聲頌美、謳歌耶和華兮、</verse>
				<verse number="5">鼓琴詠詩、頌揚耶和華兮、</verse>
				<verse number="6">耶和華為我之君、當吹角欣喜、頌讚之兮、</verse>
				<verse number="7">願滄海百族、陸地萬物、揚聲以頌禱兮、</verse>
				<verse number="8">願江湖澎湃、聲如鼓掌、崗巒響應、音同倡和兮。</verse>
				<verse number="9">蓋耶和華臨格、以鞫天下、公義是秉、正直是行兮。</verse>
			</chapter>
			<chapter number="99">
				<verse number="1">耶和華居𠼻𡀔［口氷］間、治理寰區、億兆寅畏、大地震動兮、</verse>
				<verse number="2">耶和華在郇邑、其大莫匹、超軼於凡民兮、</verse>
				<verse number="3">彼乃至聖、大可敬畏、人當頌美兮、</verse>
				<verse number="4">其為大君、好行公正、在雅各家、仁義浹洽兮、</verse>
				<verse number="5">我之上帝耶和華至聖、爾當高其品評、涖彼駐蹕之所、崇拜之兮、</verse>
				<verse number="6">牧伯之中、厥有摩西 亞倫、禱告主名者、厥有撒母耳、彼籲耶和華、而蒙垂聽兮、</verse>
				<verse number="7">上帝在於雲中、雲狀若柱、降詔厥僕、俾守其法、從其禮兮。</verse>
				<verse number="8">我之上帝耶和華兮、爾垂聽之、赦宥之、有瑕疵者、爾降罰兮、</verse>
				<verse number="9">我之上帝耶和華至聖、當揄揚之、崇拜於聖山兮。</verse>
			</chapter>
			<chapter number="100">
				<verse number="1">寰宇兆姓、靡不歡呼、頌美耶和華兮、</verse>
				<verse number="2">在耶和華前、欣喜以供役、謳歌而頌讚兮、</verse>
				<verse number="3">宗耶和華為上帝、彼造我躬、我為其民、牧我若羊兮、</verse>
				<verse number="4">予必頌禱而進其門橛、揄揚而入其場帷、當謝其恩、祝其名兮。</verse>
				<verse number="5">耶和華無不善、恆懷慈愛、真實無妄、永世靡暨兮。</verse>
			</chapter>
			<chapter number="101">
				<verse number="1">耶和華兮、我歌仁咏義、望爾臨格、</verse>
				<verse number="2">余在家庭、惟道是從、惟公是秉兮、</verse>
				<verse number="3">我非禮不視、深惡邪僻、雖片刻不敢從兮、</verse>
				<verse number="4">擯斥忤逆、杜絕匪類兮、</verse>
				<verse number="5">誹謗之流、余必棄之、矜高之輩、余不容之兮、</verse>
				<verse number="6">忠愨之士、予所眷顧、使偕我居兮、正直之人、余將使之供役事兮、</verse>
				<verse number="7">詭詐者擯勿與處、虛誑者勿在余前兮、</verse>
				<verse number="8">作惡者早加翦滅、毋俾在耶和華邑兮。</verse>
			</chapter>
			<chapter number="102">
				<verse number="1">耶和華兮、余恆祈禱、求爾俯聞兮、</verse>
				<verse number="2">余遭患難、毋我遐棄、垂聽我祈、拯余勿緩兮、</verse>
				<verse number="3">余命將終、若烟之易散、余骨已朽、若炬之速燼兮、</verse>
				<verse number="4">我被扑責、若草枯槁、飲食俱廢兮、</verse>
				<verse number="5">余欷歔靡已、形消骨立、膚革僅存兮、</verse>
				<verse number="6">余若鵜鶘、居彼曠野、余若鸕鶿、止於野水兮、</verse>
				<verse number="7">余終夜不寢、煢然孑立、若雀止於屋巔兮。</verse>
				<verse number="8">我之仇敵、終日欺予、猖狂發誓、如不殺余、與余同苦兮、</verse>
				<verse number="9">余也食塵猶餅、飲涕若水兮、</verse>
				<verse number="10">因爾怒我、始則振興、繼則棄予兮、</verse>
				<verse number="11">余之生命、如影沉西、如草凋零兮、</verse>
				<verse number="12">耶和華兮、爾乃永生、兆姓追思、歷世靡已兮、</verse>
				<verse number="13">垂顧郇邑、其時已至、爾其勃興、矜憫之兮、</verse>
				<verse number="14">即其瓦礫、爾僕亦悅之、即其塵沙、爾僕亦愛之兮。</verse>
				<verse number="15">異邦必加以寅畏、列王必敬其尊榮兮、</verse>
				<verse number="16">耶和華復建郇邑、必顯其榮兮、</verse>
				<verse number="17">貧乏者流、祈禱上帝、必俯聞之、不遐棄之兮、</verse>
				<verse number="18">余作斯歌、俾後世之人、頌讚耶和華兮、</verse>
				<verse number="19">耶和華在上、聖殿崇高、垂鑒下土兮、</verse>
				<verse number="20">俘囚欷歔、彼其聞之、人將就戮、彼其拯之兮。</verse>
				<verse number="23">余趨生命之途、其力已衰、厥命將絕、上帝使然也、</verse>
				<verse number="24">禱曰、我之上帝、爾壽無疆、余年正壯、毋使予短折兮、</verse>
				<verse number="25">爾元始肇基乎地、創造乎天兮、</verse>
				<verse number="26">彼必崩、爾恆存、彼必敝如衣服、爾更易之兮、</verse>
				<verse number="27">惟爾不變、爾年靡暨兮、</verse>
				<verse number="28">爾僕之子孫、必恆在爾前兮。</verse>
			</chapter>
			<chapter number="103">
				<verse number="1">吾心之神、惟耶和華是頌、譽其聖名兮、</verse>
				<verse number="2">吾心頌美耶和華、念其恩澤弗忘兮、</verse>
				<verse number="3">彼也宥余罪愆、醫余疾病兮、</verse>
				<verse number="4">以手援予、免於死亡、賜以仁慈矜憫、若加冠冕兮、</verse>
				<verse number="5">余雖老邁、得飫嘉物、俾余復壯、譬彼蒼鷹兮、</verse>
				<verse number="6">耶和華躬行仁義、眷佑窮獨兮、</verse>
				<verse number="7">在昔彰其經綸、指示摩西、爰及以色列族兮、</verse>
				<verse number="8">耶和華仁慈矜憫、怒不遽發、施恩格外兮、</verse>
				<verse number="9">彼不恆責余、不常怒予兮、</verse>
				<verse number="10">維彼待余、輕我刑罰、減我愆尤兮、</verse>
				<verse number="11">譬諸天高於地、體恤倍至、眷祐敬虔之士兮、</verse>
				<verse number="12">譬諸東之遠於西、除我罪愆、不加責罰兮、</verse>
				<verse number="13">譬諸父之恤其子、寅畏之人、耶和華矜憫之兮、</verse>
				<verse number="14">上帝摶土為人、永不忘兮、</verse>
				<verse number="15">人之生也、譬彼草萊、欣欣以向榮兮、</verse>
				<verse number="16">疾風一吹、立見凋枯、無從覓跡兮、</verse>
				<verse number="19">耶和華之位、在彼穹蒼、治理天下兮、</verse>
				<verse number="20">耶和華之天使、具能力、遵其命、從其言、亦當頌美耶和華兮、</verse>
				<verse number="21">耶和華之天軍、奉行厥旨、亦當頌揚耶和華兮、</verse>
				<verse number="22">耶和華在寰宇、丕著經綸、以彰大能、我心亦頌禱靡已兮。</verse>
			</chapter>
			<chapter number="104">
				<verse number="1">我心當頌美耶和華、我之上帝耶和華兮、其大無比、其威赫奕兮、</verse>
				<verse number="2">煥光華為衣、張穹蒼若幬兮、</verse>
				<verse number="3">建宮於玄冥、乘雲為大輅、藉風為翼而翱翔兮、</verse>
				<verse number="4">其用使者猶風、役者猶火兮、</verse>
				<verse number="5">立地於四維、永不遷移兮、</verse>
				<verse number="6">使水遍地、如衣被身、懷山襄陵兮、</verse>
				<verse number="7">主發雷聲、叱咤波濤、水奔騰而盡退兮、</verse>
				<verse number="8">山岡峙立、平原奠定、水歸厥所兮、</verse>
				<verse number="9">主立堤防以為限、水不能過、無復有淹決之虞兮、</verse>
				<verse number="10">主使陵谷濬其泉源、山巒有其澗溪兮、</verse>
				<verse number="11">俾野驢解渴、百獸得飲兮、</verse>
				<verse number="12">維彼飛鳥、棲於山岡、鳴於樹間兮、</verse>
				<verse number="13">主自宮中降雨、灌溉高山、平地結果、充足有餘兮、</verse>
				<verse number="14">主令百草萌櫱、六畜囓之、菜蔬叢生、世人食之、咸地所產兮、</verse>
				<verse number="15">酒醴可以悅心、膏沐可以頮面、餅餌可以養生兮。</verse>
				<verse number="16">耶和華栽植林木、以及利巴嫩之柏香木、無不資以灌溉兮。</verse>
				<verse number="17">在彼飛鳥營巢、鶴居松間兮、</verse>
				<verse number="18">野羊登於高山、唦噃藏於巖穴兮。</verse>
				<verse number="19">主造大明、以定日時、日入不爽其刻兮、</verse>
				<verse number="20">遍地晦冥、獸乃出兮、</verse>
				<verse number="21">稚獅仰首、呼號以覓食、有若祈禱兮、</verse>
				<verse number="22">日出獸藏、匿身巢穴兮、</verse>
				<verse number="23">人出而作、日入而息兮。</verse>
				<verse number="24">耶和華兮、爾之經綸、何其眾著、爾以智慧、創造萬有、爾之恩膏、溥及寰宇兮、</verse>
				<verse number="25">海廣無垠、鱗族繁滋、或大或小、以泳以游兮、</verse>
				<verse number="26">舟楫可通、鱷魚踴躍、主所造兮。</verse>
				<verse number="27">斯皆惟主是賴、隨時主給以食兮、</verse>
				<verse number="28">主給之、彼食之、主溥恩膏、彼得果腹兮、</verse>
				<verse number="29">主遐棄之、則不得安、主斷其氣、則就死亡、歸於土兮、</verse>
				<verse number="30">主乃復鼓其氣、百物受造、寰宇之中、煥然一新兮。</verse>
				<verse number="31">耶和華之榮光、恆久弗失、著其經綸、而悅懌兮、</verse>
				<verse number="32">一睹其地、地基震動、一履其山、山岡燄起兮。</verse>
				<verse number="33">我尚生存、必謳歌頌讚我之上帝、耶和華兮、</verse>
				<verse number="34">余稱揚耶和華、中心悅豫兮。</verse>
				<verse number="35">罪人必杜絕之、作惡者歸於虛無、余之中心、頌美耶和華、爾曹亦當揄揚之兮。</verse>
			</chapter>
			<chapter number="105">
				<verse number="1">當頌美耶和華、呼籲其名、以厥經綸、普告兆民兮、</verse>
				<verse number="2">宜謳歌之、揄揚之、稱其異跡、</verse>
				<verse number="3">譽其聖名、凡求耶和華者、咸有歡心兮、</verse>
				<verse number="4">惟耶和華是求、懼其能力是恃、恆祈不輟兮、</verse>
				<verse number="7">耶和華兮、我之上帝、治理天下兮、</verse>
				<verse number="8">彼立厥約、永世弗忘兮、</verse>
				<verse number="9">昔與亞伯拉罕立約、與以撒發誓兮、</verse>
				<verse number="10">復於雅各家、以色列族中、重申其命、永著為例兮、</verse>
				<verse number="11">詔曰、余以迦南、錫爾為業兮、</verse>
				<verse number="12">當時人寡、其數無幾、為旅於斯土兮、</verse>
				<verse number="13">自此邦至他邦、又轉徙於列國兮、</verse>
				<verse number="14">上帝不容人虐遇、苟為列王所侮、譴責必加兮、</verse>
				<verse number="15">其沐以膏者、不許干犯、其立為先知者、不許惡待兮、</verse>
				<verse number="16">上帝使斯土饑饉、絕其糈糧兮、</verse>
				<verse number="17">有名約瑟、始為上帝所遣、先我祖而至埃及、見鬻為僕兮、</verse>
				<verse number="18">人以桎梏絆其足、鐵索拘其身兮、</verse>
				<verse number="19">耶和華試之、屆頒詔之時、災害乃免兮、</verse>
				<verse number="20">王為民牧、詔命釋之兮、</verse>
				<verse number="21">俾治其家、理其國兮、</verse>
				<verse number="22">彈壓群臣、訓迪長老、悉隨其意兮。</verse>
				<verse number="23">以色列族、雅各子孫、詣彼埃及、旅於含兮、</verse>
				<verse number="24">上帝使選民繁衍、較敵尤強兮、</verse>
				<verse number="25">維彼敵人、銜憾選民、欺上帝僕、上帝聽其然兮、</verse>
				<verse number="26">摩西為其臣僕、亞倫為其遴選、上帝特遣之兮、</verse>
				<verse number="27">行奇跡於埃及、施異能於含兮、</verse>
				<verse number="28">主使遍地晦冥、無不應命兮、</verse>
				<verse number="29">變水為血、鱗族俱亡兮、</verse>
				<verse number="30">群蛙充斥、進王宮室兮、</verse>
				<verse number="31">蠅咸飛集、蚋遍通國、皆主所命兮、</verse>
				<verse number="32">自上雨雹、由天降火兮、</verse>
				<verse number="33">葡萄樹毀兮、無花果隕兮、境中林木、咸為所損兮、</verse>
				<verse number="34">主命蝗集、千百成群、不可計數、</verse>
				<verse number="35">食田蔬、害物產兮、</verse>
				<verse number="36">父力方剛、初生男子、為主所擊、通國靡遺兮、</verse>
				<verse number="37">爰導以色列族、出於彼境、咸攜金銀、凡厥支派中、無荏弱之人兮、</verse>
				<verse number="38">埃及人懼之、故見其出而悅懌兮、</verse>
				<verse number="39">上帝布雲覆民、夜則燭之以火兮、</verse>
				<verse number="40">主使鵪鶉咸集、自天降餅、俾民果腹、應民所求兮、</verse>
				<verse number="41">主裂磐而水泉流於曠野、有若溪河兮。</verse>
				<verse number="42">昔與僕亞伯拉罕有厥聖約、主念之弗忘兮、</verse>
				<verse number="43">導彼選民、靡不臚懽、謳歌而出兮、</verse>
				<verse number="44">使有異邦、其所經營之地、彼得而享之兮、</verse>
				<verse number="45">爰訓厥民、守其禮儀、遵其律例、爾曹當頌美耶和華兮。</verse>
			</chapter>
			<chapter number="106">
				<verse number="1">耶和華無不善、恆懷矜憫、汝當頌美之、揄揚靡已兮、</verse>
				<verse number="2">耶和華之經綸、誰能形容盡致、而頌揚之兮、</verse>
				<verse number="3">人苟秉公行義、歷久弗渝、則福祉永綏兮、</verse>
				<verse number="4">耶和華兮、求爾憶予、以手援予、無異選民兮。</verse>
				<verse number="5">俾予享選民之福、與彼同樂、欣喜無窮兮。</verse>
				<verse number="6">列祖犯罪、我儕濟其惡、愆尤叢集、</verse>
				<verse number="7">爾在埃及、丕著異跡、乃余列祖、懵然弗識、罔念爾鴻恩兮、在彼紅海、干爾震怒兮、</verse>
				<verse number="8">上帝卒拯救之、彰厥大能、著其仁慈兮、</verse>
				<verse number="9">爰叱紅海、海水中判、俾民得濟、如履陸地兮、</verse>
				<verse number="10">敵憾選民、欲加殘害、上帝援手兮、</verse>
				<verse number="11">俾水淹敵、靡有孑遺兮、</verse>
				<verse number="12">民信主言、謳歌其名兮、</verse>
				<verse number="13">厥後斯民、忘其經綸、不俟其命兮、</verse>
				<verse number="14">爰至曠野、縱欲妄行、以試上帝兮、</verse>
				<verse number="15">主雖聽其祈、仍降以災兮。</verse>
				<verse number="16">斯民在營、娼嫉摩西、維彼亞倫、上帝俾之作聖、民亦深忌之兮、</verse>
				<verse number="17">地口孔張、吞噬大單、淹覆亞庇蘭之黨兮、</verse>
				<verse number="18">火燃厥黨、焰焚惡眾兮。</verse>
				<verse number="19">民在何烈、鑄犢成形、而崇拜之兮、</verse>
				<verse number="20">昔歸榮上帝、今則不然、拜跪犢像、犢惟嚙蒭兮、</verse>
				<verse number="23">於是欲加翦滅、惟有摩西、為上帝所遴選、代民祈求、爰息震怒、不殲斯族兮、</verse>
				<verse number="24">維彼腴壤、民藐視之、主之所言、人弗信從兮、</verse>
				<verse number="25">在於營壘、怨聲殆遍、不尊崇耶和華兮、</verse>
				<verse number="26">耶和華發誓、俾民敗亡於野兮、</verse>
				<verse number="27">若子若孫、喪之於列國、散之於四方兮。</verse>
				<verse number="28">斯民也、宗事巴力比耳、奉祀亡者、食其祭品兮、</verse>
				<verse number="29">干耶和華震怒、疫癘流行兮、</verse>
				<verse number="30">迨乎非尼哈崛興、施厥刑罰、疾疫以止兮、</verse>
				<verse number="31">其義彰彰、永世靡暨兮。</verse>
				<verse number="32">在米利巴水濱、民干主怒摩西因此、亦遭患難兮、</verse>
				<verse number="33">民激摩西、摩西之氣、不能自遏、啟口而妄言兮。</verse>
				<verse number="34">耶和華使民滅此異邦、民不聽從兮、</verse>
				<verse number="35">乃偕異邦人、爰居爰處、染其污俗兮、</verse>
				<verse number="36">事其偶像、罹於罪網兮、</verse>
				<verse number="37">焚厥子女、以祭鬼神兮、</verse>
				<verse number="38">流子女無辜之血、以祀迦南之偶像、污衊斯土兮、</verse>
				<verse number="39">狥私欲、作惡事、偏多穢行兮、</verse>
				<verse number="40">於是耶和華奮怒、痛疾厥民兮、</verse>
				<verse number="41">使之見敗於異邦、受制於仇敵兮、</verse>
				<verse number="42">維彼寇讎、困迫之兮、恃強以凌虐兮、</verse>
				<verse number="43">主屢行拯救、民乃背逆、自取罪戾、日就消亡兮。</verse>
				<verse number="44">民逢禍患、主聞其籲、復加眷顧兮、</verse>
				<verse number="45">追念聖約、體恤倍至、矜憫靡涯兮。</verse>
				<verse number="46">斯民被虜、主感敵人、俾懷惻隱兮、</verse>
				<verse number="47">我之上帝、耶和華兮、我在異邦、望爾使余得歸故土、余必祝謝、頌美聖名兮、</verse>
				<verse number="48">以色列之上帝耶和華、當極揄揚、萬世無疆、斯民僉曰、誠心所願、頌讚耶和華兮。</verse>
			</chapter>
			<chapter number="107">
				<verse number="1">耶和華無不善、恆懷惻隱、宜稱揚之兮、</verse>
				<verse number="2">凡蒙其恩、得其拯救、脫於仇敵者、宜頌美之兮、</verse>
				<verse number="3">主召斯民、來從異邦、自西自東、自南自北、咸相集兮、</verse>
				<verse number="4">維彼曠野、人蹤罕至、於時迷途、四無城郭、可以棲息兮、</verse>
				<verse number="5">載饑載渴、其魂喪失兮、</verse>
				<verse number="6">患難之時、呼籲耶和華、蒙其援手兮、</verse>
				<verse number="7">導之行於坦途、使得城垣、可以托足兮。</verse>
				<verse number="8">耶和華無不善、著其經綸、普救人民、願人讚美之兮、</verse>
				<verse number="9">主使渴者飲、饑者食、飫以嘉物兮、</verse>
				<verse number="12">無人援手、心甚窘迫、</verse>
				<verse number="13">呼籲耶和華、蒙厥拯救兮、</verse>
				<verse number="14">脫之於患難陰翳之地、斷其縶維兮、</verse>
				<verse number="15">耶和華無不善、著厥經綸、普救民人、願人讚美之兮。</verse>
				<verse number="16">主毀銅門、斷鐵楗兮、</verse>
				<verse number="17">愚人犯罪、而罹禍患兮、</verse>
				<verse number="18">厭棄食物、將就死地兮、</verse>
				<verse number="19">患難之時、呼籲耶和華、蒙厥拯救兮、</verse>
				<verse number="20">主頒厥詔、醫痊其疾、脫於危亡兮、</verse>
				<verse number="21">耶和華無不善、著厥經綸、昔救民人、願人讚美之兮、</verse>
				<verse number="22">獻祭以酬恩、揄揚而欣喜兮。</verse>
				<verse number="23">世人駕舟、航海為業兮、</verse>
				<verse number="24">在彼深淵、得窺耶和華之經綸兮、</verse>
				<verse number="25">主降厥命、狂風驟起、波騰浪湧兮、</verse>
				<verse number="26">維彼舟子、倏而隨之起、有若升於穹蒼、倏而隨之下、有若墮於海底兮、因其危險、厥魂喪失兮、</verse>
				<verse number="27">搖撼不定、譬彼醉人、無所施其技兮、</verse>
				<verse number="28">患難之時、呼籲耶和華、蒙厥拯救兮、</verse>
				<verse number="29">主使風恬浪靜、</verse>
				<verse number="30">人得平息、欣喜不勝、蒙主護佑、得至泊所、如其所願兮、</verse>
				<verse number="31">耶和華無不善、著厥經綸、普救民人、願人讚美之兮、</verse>
				<verse number="32">凡民和會長老聚集之所、當揄揚上帝兮、</verse>
				<verse number="35">主復使野有泉源、陸有水澤、</verse>
				<verse number="36">俾饑者居之、在彼人建城垣、</verse>
				<verse number="37">耕耘田畝、栽植葡萄、得其土產兮、</verse>
				<verse number="38">主錫純嘏、俾生齒繁衍、六畜眾多兮。</verse>
				<verse number="39">復降眚災、加以禍患、俾民數衰少、民心悚懼兮、</verse>
				<verse number="40">民牧則黜其位、流亡於野、在人跡不至之所兮、</verse>
				<verse number="41">貧乏者流、罹於患難、主拯救之、俾其子孫昌熾、譬彼群羊兮、</verse>
				<verse number="42">義人見此、欣然以喜、作惡者無以措詞兮。</verse>
				<verse number="43">凡百庶民、智慧是具、深窺斯理、必知耶和華之仁慈兮。</verse>
			</chapter>
			<chapter number="108">
				<verse number="1">上帝兮、余志已決、竭余心思、謳歌而頌美之兮、</verse>
				<verse number="2">清晨警醒、鼓瑟鼓琴兮、</verse>
				<verse number="3">在異邦中、必揄揚爾、在兆民間、必謳歌爾兮。</verse>
				<verse number="4">爾之仁慈、及乎霄漢、爾之真實、貫乎穹蒼兮。</verse>
				<verse number="5">上帝兮、峻極於天、光燭宇內兮、</verse>
				<verse number="6">願爾垂聽、大施臂力、拯爾選民兮。</verse>
				<verse number="7">上帝至聖、曾有應許、余聞之而竊喜兮、余將分封示劍、量度數割兮、</verse>
				<verse number="8">基列馬拿西、咸入我版圖兮、以法蓮若我兜鍪、猶大族為我牧伯兮、</verse>
				<verse number="9">摩押境若我盤匜、以東地猶我履架、余勝非利士人、而作凱歌兮。</verse>
				<verse number="10">鞏固之城、誰導我入、以東之邑、誰使余得兮、</verse>
				<verse number="11">惟爾上帝、素棄我躬、惟爾上帝、今率余軍旅兮、</verse>
				<verse number="12">人力徒勞、求爾眷佑、免於患難兮、</verse>
				<verse number="13">上帝助余、蹂躪我敵、我惟賴之、大事以成兮。</verse>
			</chapter>
			<chapter number="109">
				<verse number="1">上帝兮、予揄揚爾、爾毋默然兮、</verse>
				<verse number="2">惡人詭詐、厥口孔張、譭謗予兮、</verse>
				<verse number="3">四方之人、謠諑叢興、環而攻予、出於無因兮、</verse>
				<verse number="4">我以眷愛加彼、彼以仇敵視予、余則專務祈禱兮、</verse>
				<verse number="5">彼以惡報善、以怨報德兮。</verse>
				<verse number="6">願惡人制之、寇讎迫之兮、</verse>
				<verse number="7">彼若受鞫、願定其罪、彼若祈禱、反以為惡兮、</verse>
				<verse number="8">其生之日、願爾絕之、其督之職、他人任之兮、</verse>
				<verse number="9">寡其妻、孤其子、</verse>
				<verse number="10">俾其後嗣、瑣尾流離、恆為乞人、居處荒寂、丐食遠方兮、</verse>
				<verse number="11">願貸金者、取其所有、異邦之民、攘其物產兮、</verse>
				<verse number="12">願無人矜憫之、不撫恤厥孤兮、</verse>
				<verse number="13">必絕其嗣、名弗稱於後世兮、</verse>
				<verse number="14">厥祖行惡、顧耶和華念之、其母不善、毋宥之兮、</verse>
				<verse number="15">願耶和華念其愆尤、使天下之人、不齒其名兮、</verse>
				<verse number="16">維彼惡人、素不矜恤、匱乏難堪者、彼追襲之、中心痛悔者、彼殺害之兮、</verse>
				<verse number="17">彼惟詛人是喜、願彼亦服咒詛兮、彼不為人祝福、願福祉不及其躬兮、</verse>
				<verse number="18">彼尤人必以咒詛、猶文身必以衣服、願彼咒詛、猶水入其腎腸、如油淪其骨髓兮、</verse>
				<verse number="19">願彼咒詛、蒙之若衣、束之若紳兮、</verse>
				<verse number="20">凡我讎敵、謀害我命、願耶和華報之若此兮。</verse>
				<verse number="21">我主耶和華兮、爾仁慈可嘉、望爾拯救、彰厥鴻恩兮、</verse>
				<verse number="22">我甚貧乏、中心毀傷兮、</verse>
				<verse number="23">余命將絕、如影沉西、亦猶蝗蟲、靡有定所兮、</verse>
				<verse number="24">予禁食已久、致足痿形瘦兮、</verse>
				<verse number="25">余為眾所凌辱、見我而搖首兮、</verse>
				<verse number="26">我之上帝耶和華兮、望爾垂憐、拯救我兮。</verse>
				<verse number="27">使彼眾人、知余之得救、爾使然兮、</verse>
				<verse number="28">任人咒詛、望主錫福、使彼愧恥、僕以欣喜兮、</verse>
				<verse number="29">願敵貽羞、若蔽以衣、願其抱愧、若蒙以裳兮。</verse>
				<verse number="30">耶和華兮、余稱揚靡已、俾眾咸聞兮、</verse>
				<verse number="31">貧乏之人、爾左之右之、敵人罪予、欲加殘害、爾佑余兮。</verse>
			</chapter>
			<chapter number="110">
				<verse number="1">耶和華謂我主云、坐我右、我將以爾敵、置爾足下兮、</verse>
				<verse number="2">爾之統轄、出自郇邑、爾之仇敵、為爾制伏、皆耶和華所使兮。</verse>
				<verse number="3">秉鈞之日、爾之選民、必衣聖服、靡不樂從、爾之冠者、多於朝露兮、</verse>
				<verse number="4">耶和華誓而不改、爾永為祭司、依麥基洗德之班聯兮、</verse>
				<verse number="5">耶和華兮、有主坐爾之右、震怒之時、必擊列王兮、</verse>
				<verse number="6">罰諸異邦人、使尸相枕藉、遍於四方、翦剔元凶兮、</verse>
				<verse number="7">溪在道旁、主飲其水、昂厥首兮。</verse>
			</chapter>
			<chapter number="111">
				<verse number="1">爾曹必頌耶和華、我將入義人之會、盡心頌美之兮、</verse>
				<verse number="2">耶和華之經綸、大不可及、樂之者、必詳究之兮、</verse>
				<verse number="3">所為赫奕其義永存兮、</verse>
				<verse number="4">所施異跡、可記憶之、耶和華矜憫為懷兮、</verse>
				<verse number="5">敬虔之士、主必養育、恆念其前約兮、</verse>
				<verse number="6">著厥經綸、為民目睹、錫以異邦之地兮、</verse>
				<verse number="7">惟秉厥公、真實無妄、其命正直、</verse>
				<verse number="8">以真實為本、萬世不易兮、</verse>
				<verse number="9">主拯選民、永立厥約、其名至聖至尊兮、</verse>
				<verse number="10">寅畏耶和華則智慧、守其命令則聰明兮、榮光恆存兮、</verse>
			</chapter>
			<chapter number="112">
				<verse number="1">耶和華兮、爾曹宜頌美之、寅畏耶和華、悅從厥命者、福祉永綏兮、</verse>
				<verse number="2">彼之後嗣、秉國之鈞、義人之子孫、必納純嘏兮、</verse>
				<verse number="3">貨財充足於家、其義永彰兮、</verse>
				<verse number="4">維彼義人、慈愛為懷、惟秉大公、雖處幽暗、必得光明兮、</verse>
				<verse number="5">凡施厥恩、貸人以金、慎其所行、必蒙福祉兮、</verse>
				<verse number="6">恆不遷移、為義之人、其名不朽兮、</verse>
				<verse number="7">雖聞凶音而不懼、心有操持、惟耶和華是賴兮、</verse>
				<verse number="8">彼堅厥志、無所畏葸、敵人遭害、彼目睹兮、</verse>
				<verse number="9">彼散財兮、彼濟貧兮、其義永存、其角崢嶸兮、</verse>
				<verse number="10">惡者見此而憂、銜憾切齒、淪胥以亡、所欲不遂兮。</verse>
			</chapter>
			<chapter number="113">
				<verse number="1">爾曹為耶和華之僕、當頌美之靡己兮、</verse>
				<verse number="2">耶和華之名、要當揄揚、永世無彊兮、</verse>
				<verse number="3">自日出之鄉、至日入之所、咸宜頌美耶和華兮。</verse>
				<verse number="4">耶和華超軼於凡民、榮及霄漢兮、</verse>
				<verse number="5">我之上帝耶和華、高拱明宮、誰堪頡頏兮、</verse>
				<verse number="6">主自撝謙、俯察天地兮、</verse>
				<verse number="7">貧乏者流、處於塵埃、居於糞攘、主舉而升之兮、</verse>
				<verse number="8">使與民牧、爰居爰處兮、</verse>
				<verse number="9">不妊之婦、今產多男、喜樂不勝兮、爾曹當頌美耶和華兮。</verse>
			</chapter>
			<chapter number="114">
				<verse number="1">維昔以色列族出自埃及、雅各全家、遠離異邦兮、</verse>
				<verse number="2">當時猶大地、為其聖所、以色列族、為其畿輔兮、</verse>
				<verse number="3">滄海因之而中判、約但因之而回流兮、</verse>
				<verse number="4">山巒搖撼、有若牡羊羔羊、以踴以躍兮。</verse>
				<verse number="5">滄海何為中判兮、約但何為回流兮、</verse>
				<verse number="6">山巒何為搖撼、有若牡羊、有若羔羊、踴躍靡定兮、</verse>
				<verse number="7">雅各之上帝耶和華、以磐為沼、以石為泉、大地亦必震動於其前兮。</verse>
				<verse number="8"></verse>
			</chapter>
			<chapter number="115">
				<verse number="1">耶和華兮、矜憫為懷、真實無妄、榮光歸主、不歸我兮、</verse>
				<verse number="2">異邦之民、胡為詰我曰、以色列之上帝安在兮、</verse>
				<verse number="3">不知我之上帝、在彼穹蒼、任意作為兮。</verse>
				<verse number="4">彼之偶像、金銀而已、人手所雕作兮。</verse>
				<verse number="5">有口不言、有目不睹兮、</verse>
				<verse number="6">有耳不能聞聲、有鼻不知辨臭兮、</verse>
				<verse number="7">有手不可提挈。有足不可步履、有喉舌不可談吐兮、</verse>
				<verse number="8">造作之、倚賴之、與彼無異兮、</verse>
				<verse number="9">以色列族恃耶和華而蒙護佑兮、</verse>
				<verse number="10">亞倫家恃耶和華而蒙護佑兮、</verse>
				<verse number="11">敬虔之士、恃耶和華而蒙護佑兮、</verse>
				<verse number="12">耶和華垂念我、錫予純嘏兮、以色列族亞倫家、亦蒙錫嘏兮、</verse>
				<verse number="13">敬恪之士、無論大小、俱蒙錫嘏兮、</verse>
				<verse number="14">耶和華必使爾繁衍、爰及子孫兮。</verse>
				<verse number="15">耶和華造天地、加爾以純嘏兮、</verse>
				<verse number="16">天上之明宮、屬於耶和華、彼以天下、賜之於人兮。</verse>
				<verse number="17">死者歸墓、入於何無何有之鄉、不能頌揚耶和華兮、</verse>
				<verse number="18">惟予頌美之、永世靡暨、爾曹咸當頌讚耶和華兮。</verse>
			</chapter>
			<chapter number="116">
				<verse number="1">耶和華兮、恆聽我祈、我敬愛之兮、</verse>
				<verse number="2">主傾耳而俯聞、故我畢生必禱告之兮、</verse>
				<verse number="3">死亡之羈緤、拘攣予兮、幽冥之困苦、纏繞予兮、我遭患難、不勝危急兮、</verse>
				<verse number="4">我禱耶和華曰、爾其救我兮。</verse>
				<verse number="5">我之上帝耶和華、恆懷矜憫、惟秉公義兮、</verse>
				<verse number="6">誠慤之人、耶和華祐之、余遭患難、主拯予兮、</verse>
				<verse number="7">耶和華加我以恩、今予心神庶得安恬兮。</verse>
				<verse number="8">主援予於死亡、免余出涕、足無隕越兮、</verse>
				<verse number="9">我尚生存、必從耶和華兮。</verse>
				<verse number="10">我信而言也、我甚迫切兮、</verse>
				<verse number="11">我率爾吐詞、言彼兆民、無一誠慤兮、</verse>
				<verse number="12">耶和華兮、錫我鴻恩、何以仰副之兮、</verse>
				<verse number="13">我既蒙救、必獻酬恩之祭、捧爵而禱耶和華兮、</verse>
				<verse number="14">我曾許願祀耶和華、必在選民間償之兮。</verse>
				<verse number="15">敬虔之士、耶和華矜恤之、必保其命兮、</verse>
				<verse number="16">耶和華兮、我乃爾僕、我之母、即爾之婢、爾其解我結兮、</verse>
				<verse number="17">我必獻酬恩之祭、籲耶和華名兮、</verse>
				<verse number="18">我曾許願、祀耶和華、必在選民間償之兮、</verse>
				<verse number="19">在耶和華場帷間、即耶路撒冷邑中、爾曹當頌揚耶和華兮。</verse>
			</chapter>
			<chapter number="117">
				<verse number="1">億兆萬邦、當頌美耶和華兮、</verse>
				<verse number="2">耶和華矜恤為懷、真實無妄、永世弗替、爾曹當揄揚耶和華兮。</verse>
			</chapter>
			<chapter number="118">
				<verse number="1">耶和華無不善、矜憫恆存、爾曹當頌美之兮、</verse>
				<verse number="2">以色列族必曰、其矜憫恆存兮、</verse>
				<verse number="3">亞倫家必曰、其矜憫恆存兮、</verse>
				<verse number="4">敬畏耶和華者、必曰、其矜憫恆存兮。</verse>
				<verse number="5">我遭難時、呼籲耶和華、蒙其垂聽、導我至安閒之地兮、</verse>
				<verse number="6">耶和華助予、任人所為、我不惴兮、</verse>
				<verse number="7">人左右我、耶和華亦祐我、敗亡我敵、俾我目睹兮。</verse>
				<verse number="8">當惟耶和華是恃、毋恃世人兮、</verse>
				<verse number="9">當惟耶和華是恃、毋恃牧怕兮。</verse>
				<verse number="10">萬邦之人、環而攻予、我恃耶和華而滅之兮、</verse>
				<verse number="11">四方之敵、圍繞困予、我恃耶和華而滅之兮、</verse>
				<verse number="12">彼環繞以來、勢若蜂擁、我恃耶和華而滅之、若火之焚荊棘兮、</verse>
				<verse number="13">彼攻擊予、勢甚迫切、欲使余隕越、而耶和華祐余兮。</verse>
				<verse number="14">耶和華施其大力、以手援予、我謳歌之兮、</verse>
				<verse number="15">義人蒙救、謳歌之聲、出於戶內兮、耶和華展厥大能、事無不成兮、</verse>
				<verse number="16">耶和華之能、崇高而顯赫、大事以成兮。</verse>
				<verse number="17">我必不死、而保其生、稱述耶和華之經綸兮、</verse>
				<verse number="18">耶和華督責我、惟不置我於死地兮。</verse>
				<verse number="19">當啟道義之門、余入其內、頌讚耶和華兮、</verse>
				<verse number="20">斯門也、即耶和華之門、義人必進之兮、</verse>
				<verse number="21">主垂聽而拯救、余必頌美之兮。</verse>
				<verse number="22">工師所棄之石、成為屋隅首石兮、</verse>
				<verse number="23">斯事耶和華成之、我目而奇之兮、</verse>
				<verse number="24">至於今日、乃耶和華所定、我必欣喜不勝兮、</verse>
				<verse number="25">耶和華兮、以手援余、俾得坦途兮、</verse>
				<verse number="26">托耶和華名而來者、當見寵兮、我在耶和華室中、為爾祝福兮、</verse>
				<verse number="27">耶和華上帝、色相之光華、普照於我、以繩繫犧牲於壇角兮。</verse>
				<verse number="28">爾為我之上帝、當頌美爾、爾為我之上帝、當極力以讚爾兮、</verse>
				<verse number="29">耶和華無不善、恆懷矜憫、爾曹當頌讚之兮。</verse>
			</chapter>
			<chapter number="119">
				<verse number="1">所行平直、從耶和華律例者、可納福祉兮、</verse>
				<verse number="2">守其法度、盡心求主者、錫以純嘏兮、</verse>
				<verse number="3">彼從主道、不蹈愆尤兮、</verse>
				<verse number="4">主命斯人、遵守其命、甚黽勉兮。</verse>
				<verse number="5">願我立品不淆、遵爾禮儀兮、</verse>
				<verse number="6">我惟爾命是從、不致貽羞兮、</verse>
				<verse number="7">爾之典章、皆順乎義、我既學之、頌美乎主、出於誠心兮、</verse>
				<verse number="8">予也守爾禮儀、毋我遐棄兮。○</verse>
				<verse number="9">人自幼稚、欲飭其行為、當如之何、惟謹守爾道、斯乃可兮、</verse>
				<verse number="10">予盡厥心、祈求於爾、無俾余舛錯爾誡命兮。</verse>
				<verse number="11">予以爾言、藏之於心、免余陷罪觸法兮、</verse>
				<verse number="12">耶和華兮、爾可頌美、以爾禮儀訓迪我兮、</verse>
				<verse number="13">予口所述、惟爾典章兮、</verse>
				<verse number="14">予悅懌爾法、勝於貨財兮、</verse>
				<verse number="15">我思爾道、我仰爾命兮、</verse>
				<verse number="16">我悅爾禮儀、不忘爾所言兮。○</verse>
				<verse number="17">降福爾僕、俾我生存、而守爾道兮、</verse>
				<verse number="18">請啟我目、俾詳審律例之奧兮。</verse>
				<verse number="19">我居於世、有若賓旅、爾之誡命、無隱於我兮、</verse>
				<verse number="20">爾之典章、我盡心以眷愛之、靡日不然兮、</verse>
				<verse number="21">驕泰之人、舛錯爾誡命、服爾咒詛、為爾譴責兮、</verse>
				<verse number="22">我守爾法、免受侵凌兮、</verse>
				<verse number="23">牧伯坐於高位、加以譭謗、僕則思爾禮儀兮、</verse>
				<verse number="24">爾之法、吾所師而悅懌兮。○</verse>
				<verse number="25">我幾鄰於死地、爾使我生、踐爾前言兮、</verse>
				<verse number="26">予之所為、余自言之、爾垂聽予、示我以禮儀兮、</verse>
				<verse number="27">俾明爾道、予思爾經綸兮、</verse>
				<verse number="28">我躬拳曲、請爾輔直、以踐前言兮、</verse>
				<verse number="29">俾予遠離異端、而賜以律法兮、</verse>
				<verse number="30">予惟真道是擇、仰爾典章兮、</verse>
				<verse number="31">耶和華兮、爾之律法、心乎愛矣、毋使予愧恥兮、</verse>
				<verse number="32">俾我心廣、步趨爾誡命兮。○</verse>
				<verse number="33">耶和華兮、以爾禮儀、指示於我、至終守之兮、</verse>
				<verse number="34">賜我智慧、守爾律例、盡心遵之兮、</verse>
				<verse number="35">爾之誡命、我悅從之、爾以此導我兮、</verse>
				<verse number="36">使我中心、慕爾法度、不貪貨財兮、</verse>
				<verse number="37">使我目不睹虛妄、使我活潑、而從爾道兮、</verse>
				<verse number="38">僕恆寅畏爾、願爾踐前言兮、</verse>
				<verse number="39">我懼凌辱、爾使遠之、爾之典章、無不善兮、</verse>
				<verse number="40">我慕爾道、使我活潑、彰爾仁義兮。○</verse>
				<verse number="41">耶和華兮、矜恤我、拯救我、踐爾前言兮、</verse>
				<verse number="42">有侮予者、以是答之、蓋我惟爾言是賴兮、</verse>
				<verse number="43">斯言確然、俾余述之、不絕於口兮、仰爾法度、</verse>
				<verse number="44">守爾律例、永世弗替兮。</verse>
				<verse number="45">我詳究爾道、使我所行之路、綽然有餘兮、</verse>
				<verse number="46">在列王前、我頌揚爾法、不蒙愧恥兮、</verse>
				<verse number="47">我愛爾命、必以之為喜兮、</verse>
				<verse number="48">我愛爾命、必舉手以為敬、爾之禮儀、思之弗忘兮。○</verse>
				<verse number="49">爾曾許僕、使我希望、請爾念之勿忘兮、</verse>
				<verse number="50">我遭患難、爾以言詞、慰藉予兮、</verse>
				<verse number="51">驕者侮予太甚、我不違爾律例兮、</verse>
				<verse number="52">耶和華自昔、賜我典章、我記憶之、而納慰兮、</verse>
				<verse number="53">惡者違爾律例、我見之心中如焚兮、</verse>
				<verse number="54">我之在世、有若賓旅、謳歌爾禮儀兮、</verse>
				<verse number="55">耶和華兮、我夤夜憶爾守爾律例兮、</verse>
				<verse number="56">我遵爾道、故有此慰藉兮。○</verse>
				<verse number="57">我得耶和華、為福之本、故曰、必守爾道兮、</verse>
				<verse number="58">我盡厥心、求爾施恩、爾矜憫予、以踐前言兮、</verse>
				<verse number="59">我檢所為、歸順爾法兮、</verse>
				<verse number="60">守爾誡命、弗遲弗緩兮、</verse>
				<verse number="61">惡黨環攻、我不忘爾律例兮、</verse>
				<verse number="62">爾之典章、惟義是據、中夜興起、頌美爾兮、</verse>
				<verse number="63">寅畏爾恆守爾道者、我友之兮、</verse>
				<verse number="64">耶和華兮、爾之仁澤、溥於天下、以爾禮儀、俾我知之兮。○</verse>
				<verse number="65">耶和華兮、爾待僕以恩、以踐前言兮、</verse>
				<verse number="66">我信爾命、教我以道、明我以理兮、</verse>
				<verse number="67">我未受苦、則迷我途、今守爾道兮、</verse>
				<verse number="68">爾無不善、以爾禮儀、指示我兮、</verse>
				<verse number="69">驕者施詭詐以攻予、我盡心守爾道兮、</verse>
				<verse number="70">彼體胖心懵、維我悅爾律例兮、</verse>
				<verse number="71">我雖受難、猶以為幸、因余學爾禮儀兮、</verse>
				<verse number="72">我視爾之律例、貴於金銀千億兮。○</verse>
				<verse number="73">昔爾甄陶余、今以智慧賜余、學爾誡命兮、</verse>
				<verse number="74">我惟爾道是望、寅畏爾者、見余而悅懌兮、</verse>
				<verse number="75">耶和華兮、爾之法度無不義、是余所知、爾雖降災於我、乃玉我於成兮、</verse>
				<verse number="76">我為爾僕、爾矜恤予、慰藉予、踐爾前言兮、</verse>
				<verse number="77">予悅爾律例、爾矜憫予、使我得生兮、</verse>
				<verse number="78">驕者侮予、出於無因、使彼蒙羞、我默想爾道不已兮、</verse>
				<verse number="79">寅畏爾悅從爾法者、咸以我為友兮、</verse>
				<verse number="80">我盡心遵爾法度、必不蒙羞兮。○</verse>
				<verse number="81">我盡厥心、望爾拯救、惟爾道是賴兮、</verse>
				<verse number="82">我窮目力、望爾踐言、爾慰藉予、不知何時兮、</verse>
				<verse number="83">余如革囊、久懸烟際、惟爾禮儀、永念不忘兮、</verse>
				<verse number="84">僕之在世、為日無幾、爾罰我敵、將至何時兮、</verse>
				<verse number="85">驕者違爾律例、掘阱以陷余兮、</verse>
				<verse number="86">爾之誡命、真實無妄、人欲害予、出於無因、爾其祐予兮、</verse>
				<verse number="87">余在世間、生命幾為敵所絕、我不棄爾道兮、</verse>
				<verse number="88">爾矜恤為懷、使我活潑、以遵爾命兮。○</verse>
				<verse number="89">耶和華兮、爾道永立、與天同休兮、</verse>
				<verse number="90">爾言真實、歷世不易、維彼大地、為爾奠定兮、</verse>
				<verse number="91">宇宙之中、莫非爾僕、聽從爾命、至今尚存兮、</verse>
				<verse number="92">如我不悅爾律例、則必遭難而早亡兮、</verse>
				<verse number="93">爾之大道、使我活潑、故我永念不忘兮、</verse>
				<verse number="94">我為爾僕、恆求爾道、望爾拯救兮、</verse>
				<verse number="95">作惡之人、欲敗亡予、我思念爾道兮、</verse>
				<verse number="96">我詳察萬理、物雖至美、亦歸於盡、惟爾道無窮兮。○</verse>
				<verse number="97">爾有律法、我愛之甚切、懷思竟晷兮、</verse>
				<verse number="98">爾示我以法度、我服膺之、故較敵人尤智慧兮、</verse>
				<verse number="99">我恆思爾法、故較師傅、尤通達兮、</verse>
				<verse number="100">我恪守爾道、故較老成、尤明晰兮、</verse>
				<verse number="101">余跬步自謹、不行惡途、欲守爾道兮、</verse>
				<verse number="102">爾訓迪之予加、我不敢違爾法度兮、</verse>
				<verse number="103">爾之言詞、入於我口、甘勝於蜜兮、</verse>
				<verse number="104">我受爾道、俾我曉然、憾一切邪術兮。○</verse>
				<verse number="105">爾道若燈、光燭我徑兮、</verse>
				<verse number="106">爾之典章、惟義是據、余誓欲守之兮、</verse>
				<verse number="107">耶和華兮、我困苦特甚、爾其振作予、以踐前言兮、</verse>
				<verse number="108">耶和華兮、聽我許願、以爾命示余兮、</verse>
				<verse number="109">我命幾絕、猶不忘爾律例兮、</verse>
				<verse number="110">惡者設坎阱以陷余、我不舛錯爾命兮、</verse>
				<verse number="111">我以爾道為畢生之業、俾我心欣喜兮、</verse>
				<verse number="112">爾之禮儀、吾必守之、專心致志、歷久弗忘兮。○</verse>
				<verse number="113">我所惡者、躊躇莫決之人、我所好者、爾之律例兮、</verse>
				<verse number="114">爾範衛余、予惟爾之應許是望兮。</verse>
				<verse number="115">作惡者流、其遠離余、余守上帝命兮、</verse>
				<verse number="116">爾其佑我、以踐前言、俾我生存、不致觖望、而蒙羞恥兮、</verse>
				<verse number="117">爾其扶持余、俾余得救、則爾之禮儀、余恆守之兮、</verse>
				<verse number="118">凡舛錯爾道者、爾必藐視之、彼之詭詐、俱歸無益兮、</verse>
				<verse number="119">世之惡人、爾掃除之若渣滓、我惟爾法度是好兮、</verse>
				<verse number="120">余寅畏爾、至於戰栗、爾之法度、必敬必恪兮。○</verse>
				<verse number="121">我秉公義、毋使我受敵人虐遇兮、</verse>
				<verse number="122">遺僕以質、待僕甚善、毋使驕者侮予兮、</verse>
				<verse number="123">我窮目力、望爾拯救、爾言出惟行兮、</verse>
				<verse number="124">以仁慈待僕、以禮儀訓迪我兮、</verse>
				<verse number="125">我為爾僕、賜我明哲、可知爾法度兮、</verse>
				<verse number="126">耶和華兮、人廢爾律例、故爾必降罰、今及其時兮、</verse>
				<verse number="127">我愛爾誡命、貴於兼金兮、</verse>
				<verse number="128">爾所諭者、我悉以為善、但諸妄為、我憾之靡已兮、○</verse>
				<verse number="129">爾道神妙、故我守之兮</verse>
				<verse number="130">爾道既至、使愚者明兮、</verse>
				<verse number="131">我口孔張、慕爾誡命兮、</verse>
				<verse number="132">垂顧予、矜恤予、凡敬愛爾者、爾常待之若此兮、</verse>
				<verse number="133">以爾之道、安我步履、毋使惡者勝予兮、</verse>
				<verse number="134">人虐遇我、爾其拯救、我恪守爾道兮、</verse>
				<verse number="135">爾色相之光華、普照於我、以爾之禮儀、訓迪我兮、</verse>
				<verse number="136">人不守爾律例、我澘然下淚、若溪水之流兮。○</verse>
				<verse number="137">耶和華兮、爾秉公義、爾之典章、維正維直兮、</verse>
				<verse number="138">爾所命之法、至仁至義、真實無妄兮、</verse>
				<verse number="139">敵忘爾言、故我中心如焚兮、</verse>
				<verse number="140">爾道至清、故僕愛之兮、</verse>
				<verse number="141">藐茲我躬、為人所篾視、然予不忘爾道兮、</verse>
				<verse number="142">爾之仁義、永存弗替、爾之律例、真實無妄兮、</verse>
				<verse number="143">我遭患難、惟念爾法、以欣以悅兮、</verse>
				<verse number="144">爾道仁義、永世靡窮、畀予明哲、俾得永生兮。○</verse>
				<verse number="145">耶和華兮、我盡心以呼籲、望爾垂聽、我則守爾禮儀兮、</verse>
				<verse number="146">予呼籲爾、爾其拯救、俾守爾法兮、</verse>
				<verse number="147">黎明未至、我呼籲爾、惟爾應許是望兮、</verse>
				<verse number="148">夜漏未深、我目炯然、思維爾道兮、</verse>
				<verse number="149">耶和華兮、矜恤為懷、垂聽我祈、使余活潑、如爾平昔所施兮、</verse>
				<verse number="150">於此有人、遺棄爾法、妄自作為、欲加害予、勢甚迫切兮、</verse>
				<verse number="151">耶和華兮、如臨吾左右、爾之誡命真實無妄兮、</verse>
				<verse number="152">爾之法度、我所素知、永立不移兮。○</verse>
				<verse number="153">余雖遭難、猶不忘爾律法、爾其垂念、拯救我躬兮、</verse>
				<verse number="154">爾伸余冤、爾拯我躬、使余活潑、以踐前言兮、</verse>
				<verse number="155">維彼惡人、不詳察爾禮儀、故去福甚遠兮、</verse>
				<verse number="156">耶和華兮、爾之慈愛靡窮、請爾使余活潑、如平昔之所施兮、</verse>
				<verse number="157">我之仇敵、不止一人、惟我不舛錯爾法兮、</verse>
				<verse number="158">我見惡人、不遵爾命、故余憾之兮、</verse>
				<verse number="159">耶和華兮、我悅爾道、爾其垂念、俾余活潑、以彰爾仁慈兮、</verse>
				<verse number="160">爾道之本、真實無妄、爾之典章、永世弗替兮。○</verse>
				<verse number="161">牧伯害余、出於無因、惟我中心、敬畏爾道兮、</verse>
				<verse number="162">我聞爾言、懽然欣喜、若獲厚利兮、</verse>
				<verse number="163">異端邪術、我所深憾、爾之律例、我所篤好兮</verse>
				<verse number="164">爾之典章、惟義是據、我頌美爾、日凡七次兮、</verse>
				<verse number="165">愛爾律例、大獲平康、不陷於罪戾兮、</verse>
				<verse number="166">耶和華兮、我遵爾誡命、望爾拯救兮、</verse>
				<verse number="167">予恆守爾法、好之甚篤兮、</verse>
				<verse number="168">我之行為、爾鑒察之、爾之法度、我尊崇之兮。○</verse>
				<verse number="169">耶和華兮、我呼籲爾、望爾垂聽、賜余明哲、踐爾前言兮、</verse>
				<verse number="170">維爾俯聞我祈、拯救我躬、前言克踐兮、</verse>
				<verse number="171">以爾禮儀、訓迪我衷、我口必頌揚爾兮、</verse>
				<verse number="172">爾之誡命、無不合義、余必稱述之靡已兮、</verse>
				<verse number="173">我服膺爾道、爾以手援予兮、</verse>
				<verse number="174">耶和華兮、爾拯救予、予所欣慕、惟爾律法、予所悅懌兮、</verse>
				<verse number="175">為我伸冤、以祐我躬、俾我生存、頌美不絕兮、</verse>
				<verse number="176">予迷於歧途、譬彼亡羊、請爾追僕、蓋爾之誡命、僕不敢忘兮。</verse>
			</chapter>
			<chapter number="120">
				<verse number="1">我遭患難、呼籲耶和華、望爾垂聽兮、</verse>
				<verse number="2">耶和華兮、人設詭計、施厥妄言、加害我躬、爾其拯救兮、</verse>
				<verse number="3">詭詐者流、當如何以報之、</verse>
				<verse number="4">維彼誑言、有若武士之利鏃、堅木之爇炭兮。</verse>
				<verse number="5">我旅於米設、廬於基達、能不吁嗟兮、</verse>
				<verse number="6">人樂戰鬥、我不得已、與之偕居、為時已久兮、</verse>
				<verse number="7">我惟平康是望、我啟口與之修睦、彼即與我戰鬥兮。</verse>
			</chapter>
			<chapter number="121">
				<verse number="1">歌曰、維彼岡巒、予所仰止、予之得救、在其地兮、</verse>
				<verse number="2">造天地之耶和華、拯救予兮、</verse>
				<verse number="3">和之曰、必不使爾失足、保護爾者永不寢兮、</verse>
				<verse number="4">護翼以色列族者、無時或寐兮、</verse>
				<verse number="5">耶和華範衛爾躬、左之右之、而加庇蔭兮、</verse>
				<verse number="6">爾在清晝、日不傷爾、爾至暮夜、月不害爾兮、</verse>
				<verse number="7">耶和華救爾、俾爾得生、免爾遭難兮、</verse>
				<verse number="8">自茲以後、或進或出、咸蒙耶和華眷佑、永世靡暨兮、</verse>
			</chapter>
			<chapter number="122">
				<verse number="1">有邀余登耶和華之室、我欣喜不勝兮、</verse>
				<verse number="2">耶路撒冷兮、余足必履其門兮、</verse>
				<verse number="3">耶路撒冷建築城垣、曰堅曰固、既完既備兮、</verse>
				<verse number="4">耶和華之選民、支派相沿、循以色列族之常例、陟彼高岡、頌美耶和華兮、</verse>
				<verse number="5">我大闢兮、所有眾子、在彼京師、坐於厥位、以鞫兆民兮。</verse>
				<verse number="6">爾曹當禱於耶和華、使耶路撒冷得享平康、愛斯邑者、必納福祉兮、</verse>
				<verse number="7">願邑中咸享綏安、宮閫群邀純嘏兮、</verse>
				<verse number="8">我之昆弟友朋、咸在彼邑、故曰、願彼邑得平康兮、</verse>
				<verse number="9">我上帝耶和華之室、亦在於彼、故願斯邑必蒙綏祉兮。</verse>
			</chapter>
			<chapter number="123">
				<verse number="1">主居乎天、我舉目以觀瞻兮、</verse>
				<verse number="2">如僕舉目望主、如婢舉目望主母、我則瞻仰我之上帝耶和華、望其矜憫兮、</verse>
			</chapter>
			<chapter number="124">
				<verse number="6">耶和華不我遐棄、致為人吞噬、當頌讚靡已兮。</verse>
				<verse number="7">余若禽鳥、將罹網羅、惟羅見破、而予得脫兮、</verse>
				<verse number="8">耶和華創造天地、拯救我躬兮。</verse>
			</chapter>
			<chapter number="125">
				<verse number="1">恃耶和華者、譬彼郇山、永不震動兮、</verse>
				<verse number="2">耶路撒冷四周、俱有山巒環衛、耶和華祐厥選民、永世弗替、亦若是兮、</verse>
				<verse number="3">毋許惡者挾制義人、至於日久、恐彼義人、陷於罪戾兮。</verse>
				<verse number="4">耶和華兮、必施恩於作善之人、錫福於誠慤之士兮、</verse>
				<verse number="5">惟所行邪曲者、耶和華必罰之、俾與惡黨同科、願以色列族、俱享平康兮。</verse>
			</chapter>
			<chapter number="126">
				<verse number="1">耶和華兮、反郇邑之俘囚、我於斯時、以為夢寐兮、</verse>
				<verse number="2">我甚懽然、咥其笑兮、謳歌不息、異邦中人曰、耶和華大施厥祐兮、</verse>
				<verse number="3">我曰、耶和華果施厥祐、使我欣喜兮、</verse>
				<verse number="4">耶和華兮、尚有眾囚、爾悉反之、譬彼南方、溝澮復盈兮。</verse>
				<verse number="5">淚而播者、必喜而穫兮、</verse>
				<verse number="6">出而播種、雖有憂傷、及其歸也、同攜禾束、欣喜不勝兮。</verse>
			</chapter>
			<chapter number="127">
				<verse number="1">建築宮室、不蒙耶和華祐、俱為徒勞兮、謹守城垣、不賴耶和華助、亦為虛事兮、</verse>
				<verse number="2">由是觀之、縱夙興夜寐、心緒紛紜、以謀餬口、亦係徒勞、上帝所愛者、必得安寢兮。</verse>
				<verse number="3">人生子女、耶和華所賜、婦女產育、皆彼賞賚兮、</verse>
				<verse number="4">有子英勇、猶武夫有利鏃兮、</verse>
				<verse number="5">人多男子、猶弢集眾矢、必邀純嘏、邑門禦敵、不蒙愧恥兮。</verse>
			</chapter>
			<chapter number="128">
				<verse number="1">寅畏耶和華、遵從其道者、必蒙綏祉兮、</verse>
				<verse number="2">勤勞而得食、獲福而亨通兮、</verse>
				<verse number="3">妻處閨房、如葡萄之結果、子繞几席、如橄欖之滿園兮。</verse>
				<verse number="4">敬畏耶和華之人、必得福祉、亦若是兮、</verse>
				<verse number="5">耶和華居彼郇山、錫爾純嘏、降福於耶路撒冷、俾爾畢生目睹兮、</verse>
				<verse number="6">俾爾若子若孫、流傳不絕、願以色列族、綏祉孔多兮。</verse>
			</chapter>
			<chapter number="129">
				<verse number="1">以色列族當曰、余自肇基以來、屢遭困苦兮、</verse>
				<verse number="2">猶憶創國之始、雖境遇厄窮、亦未嘗為敵所勝兮、</verse>
				<verse number="3">人加扑責、譬諸犂鋤、傷我之脊、厥痕甚長兮、</verse>
				<verse number="4">耶和華惟秉大公、惡人之犂索、已斷之兮、</verse>
				<verse number="5">凡為郇山之敵者、每蒙愧恥而敗北兮、</verse>
				<verse number="6">如屋巔之草、未拔而槁兮、</verse>
				<verse number="7">無人刈之而盈掬、無人束之而滿懷兮、</verse>
				<verse number="8">雖刈之束之、行路之人、亦不相慶、不曰、望耶和華錫以純嘏、介爾景福兮。</verse>
			</chapter>
			<chapter number="130">
				<verse number="1">我臨深淵、呼籲耶和華、</verse>
				<verse number="2">望主垂聽、不我遐棄兮、</verse>
				<verse number="3">耶和華兮、若爾鑒察惡行、人難自立兮、</verse>
				<verse number="4">惟爾赦宥頻加、使人敬畏爾兮、</verse>
				<verse number="5">耶和華兮、余恆仰望爾、昔有應許之言、爾其踐之兮、</verse>
				<verse number="6">我惟主是望、較彼眾人、守夜不寢、坐以待旦者、尤甚尤切兮。</verse>
				<verse number="7">耶和華兮、矜憫為懷、救人不倦、以色列族當企望之兮、</verse>
				<verse number="8">耶和華必拯以色列族、赦其愆尤兮。</verse>
			</chapter>
			<chapter number="131">
				<verse number="1">耶和華兮、余無傲志、目不仰視至大之事、我所不可及者、我不行之兮、</verse>
				<verse number="2">余緘默無詞、若嬰孩斷乳、歷時已久、不思乳哺兮、</verse>
				<verse number="3">自茲而後、至於百世、以色列族、當仰望耶和華兮。</verse>
			</chapter>
			<chapter number="132">
				<verse number="1">耶和華兮、維彼大闢、屢遭患難、望爾不忘兮、</verse>
				<verse number="2">昔彼指雅各有能之主耶和華而發誓、</verse>
				<verse number="3">云、我不入室家、不登床榻兮、</verse>
				<verse number="4">維余之目不遑假寐、不暇合膜兮、</verse>
				<verse number="5">惟俟雅各有能之主耶和華得駐蹕之所兮。</verse>
				<verse number="6">斯言也、我在以法大聞之、在雅耳田遇之兮、</verse>
				<verse number="7">我儕當入主帷幕、涖駐蹕之所、而崇拜之兮、</verse>
				<verse number="8">耶和華兮、勃然而興、使尊榮之法匱、安置有所兮。</verse>
				<verse number="9">爾之祭司、當衣聖衣、敬虔之士、當悅懌而謳歌兮、</verse>
				<verse number="10">維爾在昔、應許大闢、今爾所沐以膏者、勿遐棄之兮。</verse>
				<verse number="11">耶和華兮、爾與大闢發誓、必不有易斯言、曰、將以爾所出之苗裔、俾繼厥位兮。</verse>
				<verse number="12">如爾子孫恪守我約、遵從我命、則必昌熾爾後、綿長厥祚兮。</verse>
				<verse number="13">維我遴選郇邑、為我居處兮、</verse>
				<verse number="14">此我駐蹕之所、我所欣喜、永世弗替兮。</verse>
				<verse number="15">予必多賜糗糧、使貧者果腹兮、</verse>
				<verse number="16">我必使祭司得救、敬虔之士、悅懌而謳歌兮。</verse>
				<verse number="17">在彼必使大闢崢嶸厥角、沐以膏者、歷代有光兮。</verse>
				<verse number="18">敵必蒙羞、彼必冠冕、赫赫榮華兮。</verse>
			</chapter>
			<chapter number="133">
				<verse number="1">昆弟同居、日相敦睦、盡美盡善兮。</verse>
				<verse number="2">譬彼香膏、沐亞倫首、流於厥鬚、延及衣襜兮。</verse>
				<verse number="3">譬彼零露、遍於黑門、降於郇山兮、在彼耶和華錫福、永生靡暨兮。</verse>
			</chapter>
			<chapter number="134">
				<verse number="1">耶和華之僕、在彼室中、供其役事、永夕弗替、當頌讚之兮、</verse>
				<verse number="2">在彼聖所、當舉爾手、頌美耶和華兮、</verse>
				<verse number="3">耶和華造天地、自彼郇邑、錫爾純嘏兮。</verse>
			</chapter>
			<chapter number="135">
				<verse number="1">爾曹耶和華眾僕、當頌美之、揄揚其名兮、</verse>
				<verse number="4">雅各家以色列族、耶和華遴選之、視所得之民若寶兮、</verse>
				<verse number="5">我知我主耶和華至大、諸上帝中無能抗衡兮。</verse>
				<verse number="6">上天下地、滄海深淵、耶和華任意作為兮、</verse>
				<verse number="7">地之四方、使雲霧倏起、雨下電閃、風藏府庫、彼能出之兮、</verse>
				<verse number="8">在於埃及、人之初生、畜之首出、咸殺戮之兮、</verse>
				<verse number="9">爰在國中、降異跡、施奇能、罰法老、爰及百臣兮、</verse>
				<verse number="10">擊強國、戮大王兮、</verse>
				<verse number="11">亞摩哩王西宏、巴山王噩、及迦南列國之王、亦就戮兮。</verse>
				<verse number="12">以其地賜選民以色列族為業兮、</verse>
				<verse number="13">耶和華兮、爾名永存、兆姓追思、歷世靡已兮、</verse>
				<verse number="14">耶和華必伸民冤、矜恤其僕兮。</verse>
				<verse number="15">異邦之偶像、金銀而已、人手所雕作兮。</verse>
				<verse number="16">有口不言、有目不見、</verse>
				<verse number="17">耳不聞聲音、鼻不通呼吸兮、</verse>
				<verse number="18">造作之、依賴之、與彼無異兮。</verse>
				<verse number="19">以色列族當揄揚耶和華、亞倫家當頌美耶和華兮、</verse>
				<verse number="20">利未支派、當頌耶和華、凡寅畏之者必頌揚之兮、</verse>
				<verse number="21">耶和華駐蹕耶路撒冷、人在郇山、當頌耶和華、爾曹亦宜頌之兮。</verse>
			</chapter>
			<chapter number="136">
				<verse number="1">耶和華無不善、矜憫恆懷、爾曹當頌之兮、</verse>
				<verse number="2">為諸上帝之上帝、矜憫恆懷、爾曹當頌之兮、</verse>
				<verse number="3">為諸主之主、矜憫恆懷、爾曹當頌之兮。</verse>
				<verse number="4">獨行異跡、丕著經綸、矜憫恆懷兮。</verse>
				<verse number="5">以智慧造穹蒼、矜憫恆懷兮、</verse>
				<verse number="6">立地維於水際、矜憫恆懷兮、</verse>
				<verse number="7">造二耿光、矜憫恆懷兮、</verse>
				<verse number="8">日以理晝、矜憫恆懷兮、</verse>
				<verse number="9">月星以理夜、矜憫恆懷兮、</verse>
				<verse number="10">戮埃及初生之子、矜憫恆懷兮、</verse>
				<verse number="11">導以色列族出境、矜憫恆懷兮、</verse>
				<verse number="12">展巨能、施大力、矜憫恆懷兮、</verse>
				<verse number="13">中判紅海、矜憫恆懷兮、</verse>
				<verse number="14">導以色列族行於海際、矜憫恆懷兮、</verse>
				<verse number="15">滅法老及其軍於紅海、矜憫恆懷兮、</verse>
				<verse number="16">導選民於野、矜憫恆懷兮、</verse>
				<verse number="17">擊有能之君、矜憫恆懷兮、</verse>
				<verse number="18">戮盛名之王、矜憫恆懷兮、</verse>
				<verse number="19">殺亞摩哩王西宏矜憫恆懷兮、</verse>
				<verse number="20">滅巴山王噩、矜憫恆懷兮、</verse>
				<verse number="21">以其地為業、矜憫恆懷兮。</verse>
				<verse number="22">賜其僕以色列族、矜憫恆懷兮、</verse>
				<verse number="23">我在下位、主乃垂念、矜憫恆懷兮、</verse>
				<verse number="24">救我於敵、矜憫恆懷兮、</verse>
				<verse number="25">維彼民物、飲之食之、矜憫恆懷兮、</verse>
				<verse number="26">當頌天上上帝、矜憫恆懷兮。</verse>
			</chapter>
			<chapter number="137">
				<verse number="1">我坐於巴比倫河濱、追思郇邑、哭泣不已兮。</verse>
				<verse number="2">爰有楊柳、植於其間、懸琴於上兮、</verse>
				<verse number="3">蓋虜予者、迫余謳歌、導我至遠邦者、強余作歡容、曰、當謳郇邑之歌兮、</verse>
				<verse number="4">我在異邦、安能謳耶和華之歌兮、</verse>
				<verse number="5">耶路撒冷兮、如我相忘、願我右手、失其技能兮、</verse>
				<verse number="6">如我不念耶路撒冷、喜悅其城、多於萬物、願我舌在口、卷而不言兮。</verse>
				<verse number="7">耶和華兮、昔耶路撒冷遭難之時、以東之民曰、拆而毀之、除其基址、今求爾追憶斯言兮、</verse>
			</chapter>
			<chapter number="138">
				<verse number="1">余必盡心頌主、在有能者之中、余必謳歌兮、</verse>
				<verse number="2">我望爾聖所、而崇拜頌讚爾名、維爾矜憫恆懷、真實無妄、爾踐前言、爾名丕顯、余不能形容兮、</verse>
				<verse number="3">我呼籲爾、蒙爾垂顧、賜我以力、毅然無懼兮、</verse>
				<verse number="6">爾雖至高、垂顧卑微、遠斥驕矜。</verse>
				<verse number="7">我遭患難、爾使我活潑、我敵奮怒、爾必擊之、而手援予兮、</verse>
				<verse number="8">耶和華兮、恆懷矜憫、百事佑予、既造我躬、必不遐棄兮。</verse>
			</chapter>
			<chapter number="139">
				<verse number="1">耶和華兮、爾鑒察予兮、</verse>
				<verse number="4">耶和華兮、我之言詞、爾無不知悉兮、</verse>
				<verse number="5">在前在後、違我不遠、恆撫予兮、</verse>
				<verse number="6">斯道奧妙、巍巍無上、我不能及兮、</verse>
				<verse number="7">爾之神無乎不在、余安能避之、無乎不有、余烏能逃之兮、</verse>
				<verse number="8">如上升於穹蒼、爾居於彼、如長眠於地下、爾亦在彼兮、</verse>
				<verse number="9">黎明迅速、如鳥展翮、我藉其翼而奮飛、至於海涯兮、</verse>
				<verse number="10">我得至彼、乃爾引導、扶翼予兮、</verse>
				<verse number="11">如我匿於幽暗之所、自謂人不及見、其暗必光兮、</verse>
				<verse number="12">我不能自藏於幽暗、使爾不見、雖在昏夜、無異日之昭明、光兮暗兮、自爾視之、無以異兮。</verse>
				<verse number="13">我之腎腸、爾所締造、我在母懷、爾所甄陶兮、</verse>
				<verse number="14">爾造我躬、神妙莫測、爾之經綸、無不奇異、是我所知、頌美爾兮、</verse>
				<verse number="15">我在母胎、受造甚巧、骨骸潛長、皆爾所知兮、</verse>
				<verse number="16">我猶為胚、爾目見之、我尚未生、凡百之事、咸爾所定、錄之於策兮、</verse>
				<verse number="17">上帝兮、爾垂念我、美意良殷、不勝寶貴兮、</verse>
				<verse number="18">如欲稽核其數、多於塵沙、及予警醒、尚憶爾恩兮。</verse>
				<verse number="19">上帝兮、維彼惡黨、爾必降罰、爾曹殺人者、當離我甚遠兮、</verse>
				<verse number="20">彼行叛逆、誘民作惡兮、</verse>
				<verse number="21">耶和華兮、敵爾者我與為仇、逆爾者我所深憾兮、</verse>
				<verse number="22">予銜憾靡已、必視之若寇讎兮、</verse>
				<verse number="23">上帝兮、請爾省察我躬、知予心所思兮、</verse>
				<verse number="24">如見予行邪僻之徑、則必導我履永生之途兮。</verse>
			</chapter>
			<chapter number="140">
				<verse number="1">耶和華兮、惡黨強迫予、爾其救予兮、</verse>
				<verse number="2">彼謀不軌、恆集戰鬥兮、</verse>
				<verse number="3">其舌甚利若蛇、其唇藏毒若蝮兮。</verse>
				<verse number="4">耶和華兮、強暴之人、欲俾予隕越、爾其拯余兮、</verse>
				<verse number="5">維此驕人、在彼途旁、掘坎阱、張絆索、以陷余兮、設罟網、置機檻、以害余兮。</verse>
				<verse number="6">我禱耶和華曰、耶和華兮、爾為我之上帝、垂聽我祈兮。</verse>
				<verse number="7">我主耶和華兮、爾施力以救我、戰鬥之日、爾覆翼我兮、</verse>
				<verse number="8">惡人設謀、爾勿遂之、恐彼自誇兮、</verse>
				<verse number="9">彼謗毀四起、欲荼毒予、爾使之自取其戾兮。</verse>
				<verse number="10">願彼墮於火、熱炭加於上、願彼落深坑、不能復起兮、</verse>
				<verse number="11">譭謗者不得恆存於世、強暴者必遇害而敗亡兮、</verse>
				<verse number="12">我知耶和華必為貧乏者伸冤兮、</verse>
				<verse number="13">使義人恆在於前、揄揚其名兮。</verse>
			</chapter>
			<chapter number="141">
				<verse number="1">耶和華兮、我呼籲爾、垂聽我祈、救余勿緩兮、</verse>
				<verse number="2">容我聲聞於上、有若馨香、視我舉手以拜、有若夕祭兮。</verse>
				<verse number="3">耶和華兮、使余守口、防所出之言兮、</verse>
				<verse number="4">使我心不向邪僻、不效惡人、不與彼同享珍羞兮。</verse>
				<verse number="5">義者責我、我以為仁慈、視若香膏、屢膏余首、無不悅懌、余有所祈、勿為惡者株連兮。</verse>
				<verse number="6">我縱牧伯於巖旁、我之言詞、惟尚溫和、使之聽聞兮、</verse>
				<verse number="7">然彼仍害我儕、骸骨散於墓側、譬諸土壤、為人開墾兮、</verse>
				<verse number="8">我主耶和華兮、我仰望爾、我倚賴爾、勿我遐棄兮、</verse>
				<verse number="9">維彼惡人、掘坎阱以陷余、設羅網以罹余、爾其拯余兮、</verse>
				<verse number="10">願彼惡人、所設之網、反以自罹、而我得脫兮。</verse>
			</chapter>
			<chapter number="142">
				<verse number="1">耶和華兮、我呼籲爾、祈禱爾兮、</verse>
				<verse number="2">陳情於前、我之苦衷、願得傾吐兮、</verse>
				<verse number="3">我喪厥膽、我之所為、主無不知、我在途中、人設網以害予兮、</verse>
				<verse number="4">我左右而望、眷顧者無人、輔翼者無人、且無逋逃之藪兮、</verse>
				<verse number="5">耶和華兮、我呼籲爾、爾範衛余、我之在世、惟爾是望兮、</verse>
				<verse number="6">我遘災特甚、爾聽我祈、敵強我弱、爾其拯余兮。</verse>
				<verse number="7">爾脫我於幽囚、我頌爾之聲名、爾施厚恩於我、則義人來歸兮。</verse>
			</chapter>
			<chapter number="143">
				<verse number="1">耶和華兮、垂聽我祈、秉爾公義、以踐前言兮。</verse>
				<verse number="2">毋鞫爾僕、蓋在爾前、無人得稱為義兮、</verse>
				<verse number="3">維彼仇敵、追襲予、攻擊予、俾余傾跌、將就死地、如人隕亡之已久兮、</verse>
				<verse number="4">故我膽喪兮、我魂失兮、</verse>
				<verse number="5">余追思疇昔、念爾經綸、憶爾作為兮、</verse>
				<verse number="6">予舉手以拜爾、予仰望爾、如槁壤之望時雨兮、</verse>
				<verse number="7">耶和華兮、我魂喪失、聽余勿緩、我與就墓之人無異、爾毋遐棄予兮、</verse>
				<verse number="8">予瞻仰爾、惟爾是望、爾速施恩。示我以當行之途兮、</verse>
				<verse number="9">耶和華兮、爾覆翼予、尚其拯我於敵兮、</verse>
				<verse number="10">爾為我之上帝、請爾指示、遵從爾命、爾之神無不善、祈導我於坦途兮、</verse>
				<verse number="11">耶和華兮、使余活潑、以彰爾仁慈、救我於患難、以踐爾前言兮、</verse>
				<verse number="12">我為爾僕、請爾彰厥仁義、俾敵緘默、害予之人、必遭翦滅兮。</verse>
			</chapter>
			<chapter number="144">
				<verse number="1">耶和華兮、爾施大力、助我戰鬥、當頌美爾兮、</verse>
				<verse number="2">爾施恩於我、範衛我手、援我如高峻之臺、如護我之盾、使我勝敵、我恆賴爾兮、</verse>
				<verse number="3">耶和華兮、世人為誰、爾垂念之、人子為誰、爾眷顧之兮、</verse>
				<verse number="4">斯世之人、如氣呼吸、人之生命、如影沉西兮、</verse>
				<verse number="5">耶和華兮、爾擘天雲而臨格、履山岡而燄起兮、</verse>
				<verse number="6">電閃如矢、眾敵敗亡兮、</verse>
				<verse number="7">舉手於霄漢、援我於波濤、拯我於異邦兮、</verse>
				<verse number="8">彼啟口而言者誕妄、舉手而誓者詭詐兮、</verse>
				<verse number="9">上帝兮、我謳新歌、鼓十絃之瑟、頌讚爾兮、</verse>
				<verse number="10">爾僕大闢、作民之君、爾使獲勝、爾拯救之、脫於利刃兮。</verse>
				<verse number="11">維彼異邦人、啟口而言者誕妄、舉手而誓者詭詐、爾其拯救余兮、</verse>
				<verse number="12">使我男子、既壯且健、如園囿之林木、枝葉葱蘢兮、使我女子、洵美且都、如宮殿之柱石、雕鏤工巧兮。</verse>
				<verse number="13">使我倉箱、五穀豐盈、使我群羊、生育眾多、或千或萬、在郊在野兮、</verse>
				<verse number="14">使我牛孳息、我之疆址、敵不能侵、街衢不復喧譁兮。</verse>
				<verse number="15">凡崇事耶和華為上帝者、必蒙福祉、有若此兮。</verse>
			</chapter>
			<chapter number="145">
				<verse number="1">我之上帝兮、我之君王、我必頌美爾、揄揚爾靡已兮、</verse>
				<verse number="2">每日頌爾、稱揚爾名不輟兮、</verse>
				<verse number="3">耶和華至大、神妙莫測、當頌美靡已兮。</verse>
				<verse number="4">人必讚爾經綸、頌爾異跡、歷世弗替兮、</verse>
				<verse number="5">爾之光華赫奕、爾之經綸顯著、余傳播之兮、</verse>
				<verse number="6">爾施大能、俾人畏懼、無不稱頌兮、</verse>
				<verse number="7">憶爾鴻恩、謳爾仁義、極力以頌揚兮。</verse>
				<verse number="8">耶和華兮、仁慈矜憫、恆忍施恩兮、</verse>
				<verse number="9">耶和華兮、無不善、恆懷慈愛、保育萬物兮、</verse>
				<verse number="10">耶和華兮、爾有經綸、榮光爛熳、敬虔之士、頌爾不已兮、</verse>
				<verse number="11">爾秉國鈞、榮華顯著、能力昭彰、人必譽揚之兮。</verse>
				<verse number="12">布爾經綸、治理天國、施厥威嚴兮、</verse>
				<verse number="13">爾國永存、爾治靡暨兮、</verse>
				<verse number="14">隕越者、爾扶翼之、卷曲者、爾卓立之兮、</verse>
				<verse number="15">萬物惟爾是仰、隨時給食兮、</verse>
				<verse number="16">爾施厥恩、萬生得以果腹兮、</verse>
				<verse number="17">耶和華兮、爾所為無不義、爾所行無不仁兮、</verse>
				<verse number="18">凡誠心祈禱爾者、爾左右之兮、</verse>
				<verse number="19">敬畏爾者、必得所欲、爾聽厥祈、而拯救之兮、</verse>
				<verse number="20">敬愛爾者、必蒙護佑、作惡不已者、爾必滅之兮、</verse>
				<verse number="21">耶和華我必揄揚爾、兆民頌爾、歷世勿替兮。</verse>
			</chapter>
			<chapter number="146">
				<verse number="1">爾曹當頌耶和華、我亦讚美之兮、</verse>
				<verse number="2">我之上帝耶和華兮、我尚生存、必謳歌頌讚兮、</verse>
				<verse number="3">世人牧伯、無能拯救、不可恃之兮、</verse>
				<verse number="4">彼既斷氣、則歸於土、凡有謀為、既日消亡兮、</verse>
				<verse number="5">凡賴雅各之上帝耶和華、蒙厥眷祐者、福祉孔多兮。</verse>
				<verse number="6">天地滄海、凡百庶物、咸其所造、言出惟行、永世不忘兮、</verse>
				<verse number="7">耶和華兮、冤抑者雪之、饑餓者食之、幽囚者釋之兮、</verse>
				<verse number="8">矇瞶者明之、卷曲者伸之、為善者愛之兮、</verse>
				<verse number="9">賓旅護之、孤寡拯之、作惡者傾之兮、</verse>
				<verse number="10">郇邑之民兮、爾之上帝耶和華、為君於寰宇、永世靡暨、爾曹當頌美之兮。</verse>
			</chapter>
			<chapter number="147">
				<verse number="1">爾曹當謳歌、頌讚我之上帝耶和華、斯為盡美盡善兮。</verse>
				<verse number="2">耶和華建造耶路撒冷、使以色列族、離散之民、咸復集兮。</verse>
				<verse number="3">傷心者、主為醫痊、殘缺者、主為彌縫兮、</verse>
				<verse number="4">核數星辰、稱其名字兮、</verse>
				<verse number="5">我主至大至能、智慧無窮兮。</verse>
				<verse number="6">耶和華兮、貧乏者扶祐之、作惡者傾覆之兮。</verse>
				<verse number="7">當鼓瑟作歌、頌我之上帝耶和華兮。</verse>
				<verse number="8">彼布雲於天、降雨於地、使草萊滋長於山岡兮、</verse>
				<verse number="9">小鴉嚶鳴、主聞其聲、六畜飢餒、主給以食兮。</verse>
				<verse number="10">維馬有力、人能疾趨、主不以為悅兮、</verse>
				<verse number="11">敬畏耶和華、賴其仁慈者、則可見悅於主兮。</verse>
				<verse number="12">耶路撒冷之居民。郇邑之兆姓、必頌讚爾之上帝耶和華兮、</verse>
				<verse number="13">爾之門楗、既堅既固、爾之人民、鍚福鍚祉、主使然兮、</verse>
				<verse number="14">爾之處境、常獲平康、爾之兆民、得食嘉麥、亦主所賜兮。</verse>
				<verse number="15">頒詔天下、速於置郵兮。</verse>
				<verse number="16">降雪如羊毛、散霜如飛灰兮。</verse>
				<verse number="17">結冰雨雹、民難堪此祁寒兮、</verse>
				<verse number="18">主降其命則冰消、主吹以風、則水流兮、</verse>
				<verse number="19">以其道示雅各家、以其律示以色列族兮、</verse>
				<verse number="20">異邦之人、不識其誡命、不蒙其仁慈、爾曹當頌美耶和華兮。</verse>
			</chapter>
			<chapter number="148">
				<verse number="1">爾曹當頌美耶和華、凡在穹蒼至高之域者、亦揄揚之兮、</verse>
				<verse number="2">天使天軍、俱必讚美不置兮、</verse>
				<verse number="3">日月星光、咸彰主之榮耀兮、</verse>
				<verse number="4">天上之明宮、穹蒼之河漢、著其大能兮、</verse>
				<verse number="5">耶和華一言、萬物受造、故當稱揚之兮、</verse>
				<verse number="6">使庶彙各得其所、歷世勿替、主降其命、宇宙不忒兮、</verse>
				<verse number="7">天下生物、滄海巨魚、俱彰耶和華之榮光兮、</verse>
				<verse number="8">電閃雹降、雪飄霞起、狂風驟作、俱遵耶和華之命兮、</verse>
				<verse number="9">千山萬嶺、結果樹、柏香木、</verse>
				<verse number="10">百獸六畜、昆蟲飛鳥、</verse>
				<verse number="11">列王人民、牧伯士師、</verse>
				<verse number="12">幼男稚女、耆老孩提、</verse>
				<verse number="13">咸當頌美之兮、耶和華至美、高於天地、尊無二上、</verse>
				<verse number="14">使厥選民、崢嶸其角、以色列族、敬虔之士、惟上帝是親、俱宜頌揚之、爾曹當頌美耶和華兮。</verse>
			</chapter>
			<chapter number="149">
				<verse number="1">爾曹必頌美耶和華、當謳新歌、在選民大會中、揄揚之兮。</verse>
				<verse number="2">以色列族、必因造化之主而悅懌郇邑之民、必因大君而欣喜兮、</verse>
				<verse number="3">當播鼗操瑟、以舞以蹈、以咏以吟、頌讚其名兮。</verse>
				<verse number="4">耶和華兮、喜悅其民、救彼貧乏、被以寵榮兮、</verse>
				<verse number="5">敬虔之士、當懽然欣喜、而得榮光、偃息於床、詠吟不輟兮。</verse>
				<verse number="6">口譽上帝、手執利劍兮、</verse>
				<verse number="7">維彼異邦、受其譴責、惟其人民、咸遭撻伐兮、</verse>
				<verse number="8">列國之王、繫以鐵索、貴顯之臣、囚以桎梏兮、</verse>
				<verse number="9">降罰敵人、咸循主命、凡厥選民、尊榮若此、爾曹當頌美耶和華兮。</verse>
			</chapter>
			<chapter number="150">
				<verse number="1">爾曹當頌美耶和華、在聖所者、讚之靡窮、在穹蒼者、丕著其能兮。</verse>
				<verse number="2">稱其經綸、譽其威嚴兮、</verse>
				<verse number="3">當吹厥角、其聲嘹唳、鼓瑟鼓琴、而揄揚之兮、</verse>
				<verse number="4">播鼗舞蹈、操絃縵、品簫管、而頌揚之兮。</verse>
				<verse number="5">大鈸小鈸、敲以讚之兮、</verse>
				<verse number="6">凡有血氣者、必頌讚耶和華、爾曹亦當頌美之兮。</verse>
			</chapter>
		</book>
		<book number="20">
			<chapter number="1">
				<verse number="1">以色列王所羅門、大闢之子也、所著箴言、</verse>
				<verse number="2">訓人以智、迪人以理、</verse>
				<verse number="3">得明至道、得秉公義、</verse>
				<verse number="4">使拙者明徹、少者通達。</verse>
				<verse number="5">哲者聞此而增其學、明者聞此而益其慧。</verse>
				<verse number="6">玩味箴言之微旨、可悟賢人之隱語。</verse>
				<verse number="7">其箴曰、寅畏耶和華、是為智之本、愚魯者流、藐視道學、</verse>
				<verse number="8">爾小子、宜聽父訓、毋棄母儀。</verse>
				<verse number="9">此以為飾、如首戴花冠、如項垂金索。</verse>
				<verse number="10">爾小子、惡人誘爾、不可從也。</verse>
				<verse number="11">如彼曰、爾我偕行、我匿於歧途、見無辜者殺之。</verse>
				<verse number="12">彼猶生存、害之至死、如塚中尸僵、弗能動也。</verse>
				<verse number="13">從而獲其珍寶、貨財充棟。</verse>
				<verse number="14">爾與我公所有。</verse>
				<verse number="15">爾小子、斷勿從之、毋行此徑。</verse>
				<verse number="16">彼作惡、殺人流血、惟恐不速。</verse>
				<verse number="17">譬諸羽族、見網羅之設、猶知飛避。</verse>
				<verse number="18">何世之人、乃設網以自罹、設伏以取戾乎。</verse>
				<verse number="19">凡貪非義之利而亡身者、亦若是矣。</verse>
				<verse number="20">智者立於門外、呼於街衢、</verse>
				<verse number="21">在大會邑門城市、大放厥詞曰、</verse>
				<verse number="22">拙者安於拙、侮者樂於侮、愚者不志於學、將至何時。</verse>
				<verse number="23">我將訓迪爾、我將以我神賦爾、爾其受教。</verse>
				<verse number="24">余招爾、爾弗聽、余舉手、爾弗答、</verse>
				<verse number="25">爾棄我道、不受我教、</verse>
				<verse number="26">故患難既臨、而爾畏懼、我將哂笑。</verse>
				<verse number="27">爾所懼之災害、迫切之患難、突如其來、如颶風之倏至。</verse>
				<verse number="28">斯時籲我、而我弗聽、竭力求恩、而不可得。</verse>
				<verse number="29">爾素不志於學、不畏耶和華、</verse>
				<verse number="30">不受我教、藐視我道、</verse>
				<verse number="31">故必自取其戾、所謀不軌、反及其身。</verse>
				<verse number="32">愚者背道、故就死地、蠢者逸志、故遭殺戮、</verse>
				<verse number="33">惟聽我者、必安然居處、無所畏懼。</verse>
			</chapter>
			<chapter number="2">
				<verse number="1">爾小子、宜受我教、以此默識于心。</verse>
				<verse number="2">傾耳聽道、專心學理、</verse>
				<verse number="3">大聲而呼、亟求明哲、欲得智慧、</verse>
				<verse number="4">索之若金、尋之若寶、</verse>
				<verse number="5">夫如是、則耶和華上帝、所當寅畏、可得而知矣。</verse>
				<verse number="6">耶和華賜人以智慧、畀人以明哲。</verse>
				<verse number="7">錫嘏善士、護衛義人、</verse>
				<verse number="8">秉公義之理、保敬虔之士、</verse>
				<verse number="9">爾既求智、則百善由此而知、仁義由此而明。</verse>
				<verse number="10">若大道之洽於心、快於意、</verse>
				<verse number="11">如是必得護衛、</verse>
				<verse number="12">免為惡人忤逆者所誘、</verse>
				<verse number="13">彼離正道、行於幽暗、</verse>
				<verse number="14">喜於作惡、悅於為不善、</verse>
				<verse number="15">所行邪曲、所為橫逆。</verse>
				<verse number="16">淫婦善媚、爾既守道、免為所惑、</verse>
				<verse number="17">彼棄夫子之道、背上帝之約、</verse>
				<verse number="18">人造其家、若履死域、若歸陰府。</verse>
				<verse number="19">凡詣之者、不得復歸、不獲生道。</verse>
				<verse number="20">爾當行善人之途、守義人之路、</verse>
				<verse number="21">義者得土、恆居弗替、</verse>
				<verse number="22">惡者見絕、蹤跡泯滅。</verse>
			</chapter>
			<chapter number="3">
				<verse number="1">爾小子、憶念我法、恪守我命、</verse>
				<verse number="2">可得遐齡、可享平康。</verse>
				<verse number="3">矜憫恆懷、真實無妄、此道勿離、懸於爾頸、銘於爾心、</verse>
				<verse number="4">則上帝與人、無不愛爾、錫爾恩寵。</verse>
				<verse number="5">一心恃耶和華、毋恃己能。</verse>
				<verse number="6">凡事崇主、則蒙啟導。</verse>
				<verse number="7">勿恃己智、宜畏耶和華、去諸偽為、</verse>
				<verse number="8">則可納福、肌肉豐腴、骨空髓滿。</verse>
				<verse number="9">以所有之初實、供於耶和華、</verse>
				<verse number="10">則爾之倉廩、必得充盈、爾之酒醡、新釀流溢。</verse>
				<verse number="11">爾小子、耶和華責爾勿輕視、主譴爾勿喪膽、</verse>
				<verse number="12">蓋耶和華責其所愛、若父之慈其子。</verse>
				<verse number="13">人得智慧、則蒙綏祉、</verse>
				<verse number="14">市之愈白金、得之愈黃金、</verse>
				<verse number="15">貴於琅玕、凡所慕者、無能比儗。</verse>
				<verse number="16">得智慧者、福祉遐齡、左宜右有、</verse>
				<verse number="17">從其道者、享懽樂、得平康。</verse>
				<verse number="18">凡得之者、如得生命之樹、存之者、可蒙福祉。</verse>
				<verse number="19">耶和華運其智慧、造穹蒼、立地維。</verse>
				<verse number="20">裂地脈以出泉、布白雲而滴露。</verse>
				<verse number="21">爾小子、宜守智慧、常目在之、</verse>
				<verse number="22">慧者必得其壽、而英華發外、</verse>
				<verse number="23">履道則坦坦、不致顛趾。</verse>
				<verse number="24">高卧安寢、無所畏懼。</verse>
				<verse number="25">一旦惡人遭譴、爾聞之而不驚。</verse>
				<verse number="26">蓋爾恃耶和華、故足不致陷阱。</verse>
				<verse number="27">施善有其機、則施之勿緩、</verse>
				<verse number="28">爾有貨財、則勿諉之、曰、汝且退、明日予汝。</verse>
				<verse number="29">有樂與爾為鄰者、則勿加害。</verse>
				<verse number="30">人不害爾、爾勿與爭。</verse>
				<verse number="31">強梁之徒。勿效其尤、雖居顯要、毋生艷羨。</verse>
				<verse number="32">耶和華所深惡者、忤逆之輩、所神契者、行義之人。</verse>
				<verse number="33">惡人之家、耶和華降以重災、義者之室、耶和華錫以純嘏。</verse>
				<verse number="34">侮者鄙之、謙者益之、</verse>
				<verse number="35">智者必榮、愚者必辱。</verse>
			</chapter>
			<chapter number="4">
				<verse number="1">二三子、宜聽父訓、而志於道。</verse>
				<verse number="2">我必以良言誨爾、爾其毋違。</verse>
				<verse number="3">我昔幼稚、父母鍾愛、</verse>
				<verse number="4">父誨我曰、當守我道、遵我教、則可得生。</verse>
				<verse number="5">宜求智慧、服膺勿失、毋棄我道。</verse>
				<verse number="6">必也願受真理、不敢遐棄、則可保身而無虞。</verse>
				<verse number="7">眾物雖可欲、惟道尤為急務。</verse>
				<verse number="8">如爾尊道、則尊榮必矣、如爾受道、則英華必矣、</verse>
				<verse number="9">猶戴花冠、猶加榮冕。</verse>
				<verse number="10">爾小子、聽我言、可享遐齡。</verse>
				<verse number="11">我訓爾以智、導爾以道。</verse>
				<verse number="12">維爾徐行、步履從容、爾雖疾趨、無虞失足。</verse>
				<verse number="13">守遺訓而不失、則可得生。</verse>
				<verse number="14">惡者之途毋履、罪人之路毋由、</verse>
				<verse number="15">見則避之、裹足而不入。</verse>
				<verse number="16">惡人不為不軌、則卧有不安、不使人傾危、則寢有不暇。</verse>
				<verse number="17">其所飲食、若餅若酒、皆取諸非義。</verse>
				<verse number="18">義者之道、光如旭日、久而愈耀、迨及日中。</verse>
				<verse number="19">惡者之途、譬彼幽冥、既顛其趾、不知窒礙。</verse>
				<verse number="20">爾小子、宜聽我言、傾耳以聆。</verse>
				<verse number="21">常在目前、永藏衷曲。</verse>
				<verse number="22">拳拳服膺、則獲生命、享平康。</verse>
				<verse number="23">操存此心、生命以立。</verse>
				<verse number="24">口勿言惡、</verse>
				<verse number="25">目勿邪視、</verse>
				<verse number="26">慎爾行為、端爾趨向、</verse>
				<verse number="27">勿偏於左、勿偏於右、見惡則遠之。</verse>
			</chapter>
			<chapter number="5">
				<verse number="1">爾小子、宜聽我訓、傾耳聆教。</verse>
				<verse number="2">心所葆者智慧、口所出者哲言。</verse>
				<verse number="3">惟彼淫婦、甘言如滴蜜、巧言若凝脂。</verse>
				<verse number="4">及其終也、苦比茵蔯、利同鋒刃、</verse>
				<verse number="5">舉足臨死地、跬步陷陰府。</verse>
				<verse number="6">生命之道弗履、轉徙靡常、終身之事、弗慮及也。</verse>
				<verse number="7">爾小子、尚其聽之、毋棄我言。</verse>
				<verse number="8">當遠淫婦、毋入其室、</verse>
				<verse number="9">恐爾精力為之漸耗、恐爾壽齡為之日促、</verse>
				<verse number="10">於是爾之貨財為人所得、爾之物產為人所有、</verse>
				<verse number="11">及其終也、形消骨立、號泣不勝、</verse>
				<verse number="12">曰、我不受教、藐視箴規、</verse>
				<verse number="13">不聽師訓、不納良言、</verse>
				<verse number="14">在大會中、幾遭扑責。○</verse>
				<verse number="15">孰若娶妻、如鑿井以自飲、開河而自汲、</verse>
				<verse number="16">毋他汲、毋他飲也。</verse>
				<verse number="19">其視妻子也、如麀鹿濯濯之可愛、則享閨房之福矣。</verse>
				<verse number="20">爾小子、勿戀妓女、勿昵淫婦。</verse>
				<verse number="21">人之所為、耶和華實鑒諸。</verse>
				<verse number="22">維彼惡人、自取其戾、陷於罪愆、</verse>
				<verse number="23">既懷邪曲、不受訓誨、而就死地。</verse>
			</chapter>
			<chapter number="6">
				<verse number="3">人執爾言以藉口、則必曲意以求之、勿復稍緩、猶可累不及己。</verse>
				<verse number="4">於斯時也、不遑假寐、不暇合膜、</verse>
				<verse number="5">惟以自救為急務、如麀如禽、欲脫網罟。</verse>
				<verse number="6">怠惰者流、盍觀螻蟻、而法其智、</verse>
				<verse number="7">彼無俟長者之命、</verse>
				<verse number="8">夏時備糧、穡時斂物。</verse>
				<verse number="9">惟爾懈惰思寢、何時得寤。</verse>
				<verse number="10">爾束手而寢、言欲少寐、俄傾即起、</verse>
				<verse number="11">不知貧乏之至、速于行旅、迅如武士。</verse>
				<verse number="12">匪類惡徒、言行忤逆、</verse>
				<verse number="13">以目示意、手足指點、</verse>
				<verse number="14">中心頑嚚、恆謀不軌、使人爭競、</verse>
				<verse number="15">故必遇災、猝然敗亡、無人援手、</verse>
				<verse number="16">六惡七罪、耶和華所疾、</verse>
				<verse number="17">目所視則傲慢、口所言則詭譎、手殺無辜、</verse>
				<verse number="18">心謀不軌、足趨惡途、</verse>
				<verse number="19">作妄証以誣人民、搆釁隙以間兄弟。</verse>
				<verse number="20">爾小子、宜守父命、毋違母儀。</verse>
				<verse number="21">謹佩於心、繫之於項。</verse>
				<verse number="22">行時則導爾、寢時則保爾、寤時則語爾。</verse>
				<verse number="23">是父母之命、照爾若輝光之燭、責善之言、導爾入生命之途。</verse>
				<verse number="24">不惑於淫婦、不聽其諂媚。</verse>
				<verse number="25">勿為色所誘、勿為目所迷。</verse>
				<verse number="26">饅首一角、即可招妓、淫人之妻、則喪生命。</verse>
				<verse number="27">豈有抱火而衣不焚、</verse>
				<verse number="28">豈有履炭而足不爇。</verse>
				<verse number="29">淫人妻者、亦若是、凡捫之者、咸有罪愆。</verse>
				<verse number="30">竊物充饑、尚治其罪、</verse>
				<verse number="31">被人所執、償之七倍、償之不足、盡出所有。</verse>
				<verse number="32">淫人妻者、必無智慧、己之生命、因以喪亡。</verse>
				<verse number="33">受毀傷、加凌辱、終不能洗其恥矣。</verse>
				<verse number="34">其夫知之、不勝憤怒、欲報厥怨、必不寛宥、</verse>
				<verse number="35">不許金贖、不受厚禮、終懷深憾。</verse>
			</chapter>
			<chapter number="7">
				<verse number="1">爾小子、宜恪守我言、服膺我命。</verse>
				<verse number="2">守道若守眸子、則可得生。</verse>
				<verse number="3">以我箴言、繫之於手、銘之於心、</verse>
				<verse number="4">智慧聰明、拳拳服膺、若愛姊妹、若懷戚屬。</verse>
				<verse number="5">爾如是、則不誘於淫婦、不聽其諂諛。</verse>
				<verse number="6">我昔在家、倚窗而望、由櫺而觀、</verse>
				<verse number="7">則見群少年、懵然無知、中有少者、更乏智慧、</verse>
				<verse number="8">逍遙於市、詣淫婦之室。</verse>
				<verse number="9">斯時夕陽已下、夜將至矣。</verse>
				<verse number="10">有婦相迎、炫妝若妓、巧其心思、</verse>
				<verse number="11">終日嘻嗃、所懷忤逆、遨遊鄰里</verse>
				<verse number="12">或在街衢、隨在匿跡以誘人。</verse>
				<verse number="13">婦攜少者、與之接吻、毫無愧色、曰、</verse>
				<verse number="14">我今日償願、家有祭品、</verse>
				<verse number="15">特出相訪、幸而遇子。</verse>
				<verse number="16">我之床幃、枲布為衾、文彩斑斕、來自埃及。</verse>
				<verse number="17">我床以沒藥、蘆薈、桂香釁之。</verse>
				<verse number="18">爾與我來、相愛相戀、至於詰朝。</verse>
				<verse number="19">我夫遠游、</verse>
				<verse number="20">手執金囊、必至望日而歸。</verse>
				<verse number="21">婦婉言以誘之、媚詞以惑之。</verse>
				<verse number="22">少年率爾相從、如牛犢就死地、如罪人受刑罰。</verse>
				<verse number="23">如禽鳥罹網羅、迨刃入腎腸、乃知生命之亡。</verse>
				<verse number="24">爾小子、宜聽我言、</verse>
				<verse number="25">心毋邪僻、勿從其途。</verse>
				<verse number="26">維彼淫婦、傷人孔多、殺人亦不少。</verse>
				<verse number="27">凡進其室、必就死地、陷於陰府。</verse>
			</chapter>
			<chapter number="8">
				<verse number="1">智者大聲而呼、</verse>
				<verse number="2">立崇坵之地、通衢之所、</verse>
				<verse number="3">邑門出入之處、揚聲曰、</verse>
				<verse number="4">凡百庶民、宜聽我言、</verse>
				<verse number="5">愚者學智慧、拙者明厥心。</verse>
				<verse number="6">我所言者、善也義也、尚其聽從。</verse>
				<verse number="7">我口所述、真實是尚、凡諸妄言、我痛疾之。</verse>
				<verse number="8">公義是談、非禮不言。</verse>
				<verse number="9">知者必以我言為然、明者必以我言為宜。</verse>
				<verse number="10">宜承我教、明哲是求、過於羨慕金銀也。</verse>
				<verse number="11">斯智也、貴於琅玕、凡爾所欲、不得與之比儗。</verse>
				<verse number="12">我素稱智慧、技能機巧、咸我所長。</verse>
				<verse number="13">寅畏耶和華者、疾惡而弗為、志傲行暴者、皆我所深惡。</verse>
				<verse number="14">我有智謀、我有明慧、我有膂力。</verse>
				<verse number="17">愛我者我亦愛之、汲汲求我者、必得之。</verse>
				<verse number="18">富貴在我、仁義在我。</verse>
				<verse number="19">我之結果、愈於兼金、我之土產、愈於白銀。</verse>
				<verse number="20">使人由義路、行直徑。</verse>
				<verse number="21">愛我者、得貨財、充府庫。</verse>
				<verse number="22">越在古昔、造化之始、我與耶和華共在。</verse>
				<verse number="23">自元始、天地之先、我已為尊。</verse>
				<verse number="26">大地田野、塵寰平陸、俱未締造、我已在矣。</verse>
				<verse number="27">主創造穹蒼、圓包環海、我亦同在。</verse>
				<verse number="28">上排天雲、下置淵泉、</verse>
				<verse number="29">命海水勿越其限、定地維不失其界、</verse>
				<verse number="30">我亦偕在、與主締造、見悅於主、我於其前、常得懽樂。</verse>
				<verse number="31">降於塵寰、與民同樂。</verse>
				<verse number="32">爾小子、宜聽我言、守我道者、則有福祉。</verse>
				<verse number="33">聽教勿違、以學智慧。</verse>
				<verse number="34">恆侍門側、聽我教訓者、永受綏祉。</verse>
				<verse number="35">得我者得生、沾耶和華之恩寵。</verse>
				<verse number="36">違我者徒害己命、憾我者自取死亡。</verse>
			</chapter>
			<chapter number="9">
				<verse number="1">智者建室、雕其七柱、</verse>
				<verse number="2">宰畜釀酒、肆筵設席、</verse>
				<verse number="3">遣婢速客、智者登高而呼、</verse>
				<verse number="4">招愚魯之人入室、語之曰、</verse>
				<verse number="5">爾來食我所炊之餅、飲我所釀之酒、</verse>
				<verse number="6">棄愚蠢之徒、由智慧之道、則可得生。</verse>
				<verse number="7">譴責侮慢者、反受凌辱、督責惡人者、反見污衊。</verse>
				<verse number="8">規諫侮慢者、必為所憾、勸勉智慧者、可蒙其愛。</verse>
				<verse number="9">訓迪智人、則其智日加、指示義人、則其學日進。</verse>
				<verse number="10">畏耶和華即智慧之本、識聖理即聰明之原。</verse>
				<verse number="11">如是遐齡可得享、年齒日以增。</verse>
				<verse number="12">如爾為智、則可納福、如爾侮慢、則自取戾。</verse>
				<verse number="13">愚婦嘻嗃、椎魯無知、</verse>
				<verse number="14">或坐室門、或登城堞、</verse>
				<verse number="15">旅人行路、中道而趨、婦則呼於其後、</verse>
				<verse number="16">招愚魯之人入室、語之曰、</verse>
			</chapter>
			<chapter number="10">
				<verse number="1">所羅門之箴言如左、生子智慧、父則喜樂、生子愚魯、母懷殷憂。</verse>
				<verse number="2">非義之利、無所裨益、躬行仁義、可免死亡。</verse>
				<verse number="3">義者處飢困而能亨、惡者有貨財而難保、悉耶和華所使也。</verse>
				<verse number="4">惰則致貧、勤則致富。</verse>
				<verse number="5">及夏而斂者可為智、當秋而寢者人所羞。</verse>
				<verse number="6">義者行仁而受福、惡者強暴而受禍。</verse>
				<verse number="7">義者聲名、流芳弗替、惡者姓氏、遺臭無窮。</verse>
				<verse number="8">智者心靈、受人訓誨、愚者言多、必致隕越。</verse>
				<verse number="9">直躬而行者、無不當、所從邪曲者、罰難逭。</verse>
				<verse number="10">送目惑人、必致憂愁、愚者多言、必致隕越。</verse>
				<verse number="11">義人其言也善、福之基也、惡人其言也厲、禍之由也。</verse>
				<verse number="12">憾人者、搆人之釁、愛人者、隱人之惡。</verse>
				<verse number="13">有智者常談至道、無智者必受扑責。</verse>
				<verse number="14">智者聞言、藏之於衷、愚者多詞、害及乎人、</verse>
				<verse number="15">富人有財、常得範衛、貧人缺乏、臨於危亡。</verse>
				<verse number="16">義人往無不利、惡者動輒得咎、</verse>
				<verse number="17">祇承教誨、則從生道、不聽勸勉、必履歧途。</verse>
				<verse number="18">匿怨而友、播揚人惡、愚者之所為也。</verse>
				<verse number="19">多言有咎、拑口為智、</verse>
				<verse number="20">義人之言如金煆煉、惡者之心有若渣滓。</verse>
				<verse number="21">義者有道、可以養眾、愚人無慧、陷於死亡。</verse>
				<verse number="22">耶和華福之富之、不使懷憂。</verse>
				<verse number="23">愚者喜妄行、智者悅守道。</verse>
				<verse number="24">惡者所畏必至、義人所欲必得。</verse>
				<verse number="25">烈風一至、惡者歸於無有、義人立而不倚。</verse>
				<verse number="26">醋能傷齒、烟能蔽目、僕役怠惰以誤主、亦若是。</verse>
				<verse number="27">畏耶和華者、得享遐齡、為惡之人、必遭短折。</verse>
				<verse number="28">義人所冀者、必得其樂、惡人所懷者、必絕其望。</verse>
				<verse number="29">耶和華之道、益善而虧惡。</verse>
				<verse number="30">義者永不遷移、惡者不得恆業、</verse>
				<verse number="31">仁義之口、惟言智慧、頑嚚之舌、斷之勿疑。</verse>
				<verse number="32">義人知所當言、惡者吐詞不善。</verse>
			</chapter>
			<chapter number="11">
				<verse number="1">衡量法度、執其公平、為耶和華所悅、反是必為其所疾。</verse>
				<verse number="2">謙者得智、驕者受辱。</verse>
				<verse number="3">善人平直、則必祐之、惡者橫逆、則必敗之。</verse>
				<verse number="4">降禍之日、貨財亦復何裨、臨死之時、仁義足以自救。</verse>
				<verse number="5">德備之人、有仁有義、得行坦途、作惡者流、干厥罪戾、必致隕越。</verse>
				<verse number="6">良民行義、將得拯救、匪類行惡、必遭譴責。</verse>
				<verse number="7">惡人既死、所望俱絕。</verse>
				<verse number="8">義者免於難、惡者代之。</verse>
				<verse number="9">偽善以口才、訕謗鄰里、義者具明哲、自救其身。</verse>
				<verse number="10">義者亨通、舉邑喜樂、惡者敗亡、兆姓歡呼。</verse>
				<verse number="11">惟彼城邑、義者頌祝則鞏固、惡者謗讟則傾圮。</verse>
				<verse number="12">愚者暴人之短、智者隱人之惡。</verse>
				<verse number="13">樂逸遊、好談論、洩人機事、若誠慤之士、不攻發人之陰私。</verse>
				<verse number="14">無良謀、邦必喪、集眾議、國以安。</verse>
				<verse number="15">不識其人而保之、其受害必更大、苟不為此、可宴然而無虞。</verse>
				<verse number="16">淑女被榮譽、強者得貨財。</verse>
				<verse number="17">益人者正以益己、損人者適以損己。</verse>
				<verse number="18">惡者勤勞、未必有功、義者播種、必有所獲。</verse>
				<verse number="19">行義者可得生、從惡者必致死、</verse>
				<verse number="20">正直之人、耶和華所深悅、頑嚚之輩、耶和華所痛疾。</verse>
				<verse number="21">惡者歷世受刑、義者子孫受祐。</verse>
				<verse number="22">豕鼻不宜金環、愚婦不宜丰彩。</verse>
				<verse number="23">義人所可望者惟福祉、惡人所必得者惟譴怒。</verse>
				<verse number="24">有散財而增富厚、有惜財而致貧乏、</verse>
				<verse number="25">博施濟眾、必有贏餘、潤澤人者、必受潤澤、</verse>
				<verse number="26">糶穀者人必祝嘏、閉糴者人必咒詛。</verse>
				<verse number="27">求善者必獲恩、謀惡者必取戾。</verse>
				<verse number="28">恃財者必隕越、行義者必若葱蘢之樹。</verse>
				<verse number="29">家道乖者、所得惟風、愚者必役於智。</verse>
				<verse number="30">義者結生命之果、救人者為明哲。</verse>
				<verse number="31">義人在世、或受譴責、況惡人乎。</verse>
			</chapter>
			<chapter number="12">
				<verse number="1">順受譴責、必增智慧、不受夏楚、依然愚蠢。</verse>
				<verse number="2">為善之人、沐耶和華之恩膏、凡謀不軌、主必定罪。</verse>
				<verse number="3">作惡者不能自立、為善者永不遷移。</verse>
				<verse number="4">淑女為夫榮、若首加冕、惡女為夫辱、若骨已朽。</verse>
				<verse number="5">善人所懷者仁義、惡人所謀者詭譎。</verse>
				<verse number="6">惡者語人以殺戮之事、義者勸人以拯救之道。</verse>
				<verse number="7">惡者顛沛、歸於消亡、義人之家、恆存鞏固。</verse>
				<verse number="8">智者為人稱揚、頑者為人藐視。</verse>
				<verse number="9">好自尊大者、飲食匱乏、不如居卑勤操作。</verse>
				<verse number="10">義者即其牲畜、猶加愛惜、惡者即有仁慈、亦同殘忍、</verse>
				<verse number="11">事耕耘者、得果腹、從虛誕者、缺智慧。</verse>
				<verse number="12">惡者貪非義之利、義人自食其力。</verse>
				<verse number="13">惡者用危言而自陷、義者遘災祲而得免。</verse>
				<verse number="14">嘉言納福、懿行得報。</verse>
				<verse number="15">愚人自是、智者聽教、</verse>
				<verse number="16">愚人易怒、智者忍辱。</verse>
				<verse number="17">直者言善、曲者誣人。</verse>
				<verse number="18">愚人之舌如鋒刃、智人之言若良藥。</verse>
				<verse number="19">言實者可久、語誑者立敗。</verse>
				<verse number="20">立志損人者為自欺、以言益人者必獲福。</verse>
				<verse number="21">義人不遘災、惡者頻遇害。</verse>
				<verse number="22">行真者耶和華所悅、偽為者為其所疾。</verse>
				<verse number="23">智者彌藏其智、愚者自顯其愚。</verse>
				<verse number="24">勤者治人、怠者治於人。</verse>
				<verse number="25">憂深則衷懷歉仄、言婉則慰藉良多。</verse>
				<verse number="26">義者輔友以道、惡者自欺乎己。</verse>
				<verse number="27">惰者獵而不獲、勤者所得為寶。</verse>
				<verse number="28">正道得生、邪道致死。</verse>
			</chapter>
			<chapter number="13">
				<verse number="1">從父教者為肖子、違譴責者為侮慢。</verse>
				<verse number="2">言善者果必結、強暴者災必及。</verse>
				<verse number="3">謹言者安、妄談者危。</verse>
				<verse number="4">惰者欲而不得、勤者必有贏餘。</verse>
				<verse number="5">義者惟誑言是疾、惡者見惡而貽羞。</verse>
				<verse number="6">仁義護人、罪惡敗人。</verse>
				<verse number="7">有貧者佯為富、有富者佯為貧。</verse>
				<verse number="8">富者被訟、以金贖罪、貧者無財、訟因以免。</verse>
				<verse number="9">義人之光常明、惡者之燈必滅、</verse>
				<verse number="10">人恃驕泰、多啟爭端、惟聽訓言、可有智慧。</verse>
				<verse number="11">專務虛誕者、財以之而耗、勤事服勞者、貨以之而聚。</verse>
				<verse number="12">日望不得者、使心懷憂、所欲不遂者、猶生命之樹。</verse>
				<verse number="13">棄道者取敗亡、畏命者贋賞賚。</verse>
				<verse number="14">智者之道、如生命之泉、得脫於致死之網。</verse>
				<verse number="15">明哲之人、必蒙恩寵、犯罪之徒、必遭困苦。</verse>
				<verse number="16">智者彌慎厥行、愚者愈形其拙。</verse>
				<verse number="17">惡役必遭殃、忠僕必納福。</verse>
				<verse number="18">棄道者遭貧辱、承教者得尊榮。</verse>
				<verse number="19">所欲必遂、中心懽樂、愚人有過、畏難不改。</verse>
				<verse number="20">與智人為友者、自生智慧、與愚人為侶者、必致敗亡。</verse>
				<verse number="21">惡人遇禍災、義者蒙賞賚。</verse>
				<verse number="22">作善之人、業遺子孫、惡者之財、為義者所得。</verse>
				<verse number="23">貧者力田、多得物產、蓋藏無智、終歸朽壞。</verse>
				<verse number="24">杖箠不及其子、不謂之愛、惟愛子者、備加扑責。</verse>
				<verse number="25">義者果腹、惡人枵腹。</verse>
			</chapter>
			<chapter number="14">
				<verse number="1">惟此室家、哲婦建之、愚婦毀之。</verse>
				<verse number="2">行正直者、畏耶和華、行邪曲者、藐視之。</verse>
				<verse number="3">愚者之詞傲、有若杖箠、哲人之言遜、可保其身。</verse>
				<verse number="4">家不畜牛、則倉廩空虛、牛能耕作、則物產增加。</verse>
				<verse number="5">言不誑者、可以作證、無實之人、則不可。</verse>
				<verse number="6">侮慢者、求智而不能、明哲者、學道而易得。</verse>
				<verse number="7">聞不智之言、則亟遠其人。</verse>
				<verse number="8">智者自知、謂之真智、愚者自欺、謂之真愚。</verse>
				<verse number="9">愚人作惡、視之若戲、義者為善、自有真樂。</verse>
				<verse number="10">人懷憂愁、惟堪自喻、人有喜樂、眾不及知。</verse>
				<verse number="11">惡者之室必傾圮、義人之家必振興。</verse>
				<verse number="12">有自以其道為是者、不知其終歸於敗亡。</verse>
				<verse number="13">有殷憂而強為懽笑者、其後常慼慼。</verse>
				<verse number="14">背道者取戾、行善者得賞。</verse>
				<verse number="15">愚者妄信人言、智人自顧其行。</verse>
				<verse number="16">智人恐懼而避惡、愚人矜誇而縱欲。</verse>
				<verse number="17">易怒者妄為、謀不軌者見惡。</verse>
				<verse number="18">拙者日以愚、智者日以達。</verse>
				<verse number="19">惡者鞠躬奔走善人之門。</verse>
				<verse number="20">貧乏則鄰里疏之、富厚則眾人亦愛之。</verse>
				<verse number="21">凌侮人者陷於罪戾、矜憫貧者可納福祉。</verse>
				<verse number="22">謀不軌者、適以自害、思為善者、必蒙實惠。</verse>
				<verse number="23">勤勞有益、多言致貧。</verse>
				<verse number="24">智而富、能善用其財、愚而尊、亦畢生愚蠢。</verse>
				<verse number="25">真證救人、妄證欺人。</verse>
				<verse number="26">畏耶和華者毅然恃之、耶和華視之若子、必加愛護。</verse>
				<verse number="27">畏耶和華者得生命之泉、脫致死之網。</verse>
				<verse number="28">維彼君王、得民則尊、失民則敗。</verse>
				<verse number="29">怒不遽發者、乃彰其智、性躁急者、適形其愚。</verse>
				<verse number="30">秉性溫良者身生、衷懷嫉妒者骨朽。</verse>
				<verse number="31">虐遇貧乏者、侮造化之主、矜憫窮民者則尊之。</verse>
				<verse number="32">惡人行橫逆而見驅、義者雖死亡而有望。</verse>
				<verse number="33">智者之心、道藏於內、愚人之衷、淺而易露。</verse>
				<verse number="34">仁義則邦以興、否則國以辱。</verse>
				<verse number="35">王恩寵施於良臣、震怒及乎頑僕。</verse>
			</chapter>
			<chapter number="15">
				<verse number="1">其言也溫、可以息怒、其辭也厲、足以激變。</verse>
				<verse number="2">智者工語言、愚者吐妄論。</verse>
				<verse number="3">耶和華鑒察善惡、無不普遍。</verse>
				<verse number="4">良言猶生命之樹、厲語猶毀物之風。</verse>
				<verse number="5">藐父訓者愚、聽格言者智。</verse>
				<verse number="6">義者之室家、多藏貨財、惡者之物產、多致殷憂。</verse>
				<verse number="7">智者所播、惟以明哲、愚者則反是。</verse>
				<verse number="8">惡人之祭、為耶和華所疾、善人之祈、為主所悅。</verse>
				<verse number="9">耶和華惡惡好善。</verse>
				<verse number="10">違道義者、必受刑罰、惡譴責者、必致死亡。</verse>
				<verse number="11">陰司暗府、尚為耶和華鑒察、況斯世之人心乎。</verse>
				<verse number="12">侮慢之徒、見責己者惡之、而不就正於哲人。</verse>
				<verse number="13">心樂則愉愉、心憂則戚戚。</verse>
				<verse number="14">哲人日進高明、愚人日就污下。</verse>
				<verse number="15">受患難者、終日懷憂、有懽心者、恆享宴樂。</verse>
				<verse number="16">富而多慮、不如寡得而寅畏耶和華。</verse>
				<verse number="17">與仇敵而食肥犢、不如對良朋而茹菜蔬。</verse>
				<verse number="18">悻悻者必啟爭端、有容者可止凌競。</verse>
				<verse number="19">怠者困於蒺藜、義者行於坦途。</verse>
				<verse number="20">智子悅親、愚子欺母。</verse>
				<verse number="21">無智者自安愚昧、明哲者行不由徑。</verse>
				<verse number="22">無良謀、事乃敗、集眾議、事以成。</verse>
				<verse number="23">言而有物、則自信也深、時然後言、則益人也大。</verse>
				<verse number="24">智者求生而上達、不下陷於陰府。</verse>
				<verse number="25">惟我耶和華覆驕人之室、安嫠婦之界。</verse>
				<verse number="26">惡念彼所深誅、良言彼所甚喜。</verse>
				<verse number="27">貪貨利者無家室之安、惡苞苴者得生命之樂。</verse>
				<verse number="28">善人必先圖維、然後應對、惡人啟口妄言、毫無思慮。</verse>
				<verse number="29">耶和華遐棄惡人、惟聽義者之祈。</verse>
				<verse number="30">目有光明、中心悅懌、耳聞嘉音、一身安豫。</verse>
				<verse number="31">欲聽生命之言、必與智者偕居。</verse>
				<verse number="32">棄道者輕生命、聽勸者得聰明。</verse>
				<verse number="33">寅畏耶和華者、先必撝謙、後獲榮寵、斯智者之訓誨也。</verse>
			</chapter>
			<chapter number="16">
				<verse number="1">圖謀事理、則在乎人、聽其祈求、則在耶和華。</verse>
				<verse number="2">人之所為自視為善、惟耶和華鑒察其心。</verse>
				<verse number="3">凡事托耶和華、則因應咸宜。</verse>
				<verse number="4">耶和華所為、悉隨其旨、惡者屆期、刑譴必加。</verse>
				<verse number="5">驕泰之人、耶和華所疾、罰及子孫、</verse>
				<verse number="6">上帝施恩、蓋人愆尤、以踐前言、凡畏耶和華者、當滌除其惡。</verse>
				<verse number="7">有人焉、耶和華悅其所為、必使仇敵皆與之和。</verse>
				<verse number="8">非義之利、得之雖多、不若當得之物雖寡亦善。</verse>
				<verse number="9">謀事在乎人、成事在乎耶和華。</verse>
				<verse number="10">民視王言若天言、聽訟之時、不可差謬。</verse>
				<verse number="11">耶和華制權量法度、無不至公。</verse>
				<verse number="12">國位以義而立、故王不可行非義。</verse>
				<verse number="13">行正直、言誠慤、王所當悅。</verse>
				<verse number="14">王一怒必加殺戮、故智者宜求息怒焉。</verse>
				<verse number="15">見王色霽、則知生命之可望、猶春雲油然、時雨將降。</verse>
				<verse number="16">獲智慧、愈於得金銀。</verse>
				<verse number="17">行義之人、遠乎諸惡、守道之士、保其生命。</verse>
				<verse number="18">心驕志肆、終必隕越。</verse>
				<verse number="19">與驕者分其所得、不如與謙者卑以自牧。</verse>
				<verse number="20">慎其所行、必獲亨通、惟耶和華是恃、必納福祉。</verse>
				<verse number="21">明心可以言慧、巽言可以輔人、</verse>
				<verse number="22">智者所得、生命之泉、愚者所聽、暗昧之詞。</verse>
				<verse number="23">心具智慧、則所言足以訓人。</verse>
				<verse number="24">良言若蜜、既甘且益。</verse>
				<verse number="25">有自以其道為是者、不知其終歸於敗亡。</verse>
				<verse number="26">人之勤勞、為口腹計而已。</verse>
				<verse number="27">惡人謀不軌、口若燃火。</verse>
				<verse number="28">頑嚚者啟人爭競之端、讒間者離人心腹之交。</verse>
				<verse number="29">惡人誘鄰里為不善、</verse>
				<verse number="30">彼將作惡、皺眉以運謀、切齒而決計。</verse>
				<verse number="31">皓然白首、尚行仁義、猶顯榮之冠冕。</verse>
				<verse number="32">怒不遽發者、愈於武夫、能服其心者、愈於取城。</verse>
				<verse number="33">掣籤在人、定事在耶和華。</verse>
			</chapter>
			<chapter number="17">
				<verse number="1">盛饌列几、而人與爭、不如一方之餅、反得安然食之。</verse>
				<verse number="2">子不肖而家宰賢、督率諸子、分其遺業。</verse>
				<verse number="3">金銀為洪爐所鍛鍊、人心為耶和華所鑒察。</verse>
				<verse number="4">強暴者喜強暴、虛誕者喜虛誕。</verse>
				<verse number="5">欺凌貧乏、則侮造化之主、幸人禍患、必受刑罰。</verse>
				<verse number="6">老者受子孫之榮、子孫得祖父之蔭。</verse>
				<verse number="7">位卑而言高、非宜也、位高而言卑、亦非宜也。</verse>
				<verse number="8">禮物如寶玉、無往不利。</verse>
				<verse number="9">蓋人愆尤、以修和好、洩人機事、以間良朋。</verse>
				<verse number="10">加百杖於愚人、受之易忘、獻一箴於智者、念之弗失。</verse>
				<verse number="11">謀叛之人、自取其戾、隸追及之、加以酷刑。</verse>
				<verse number="12">寧遇失子之猛熊、莫遘橫逆之頑夫。</verse>
				<verse number="13">以惡報善者、災害不離其家。</verse>
				<verse number="14">釁隙之開、若江河之潰、故爭競將起、必弭之。</verse>
				<verse number="15">以惡為善、以善為惡、俱耶和華所疾。</verse>
				<verse number="16">愚者得金、何益之有、蓋使市智慧、而念不及此。</verse>
				<verse number="17">友朋敦誼、兄弟急難。</verse>
				<verse number="18">為友中保、以物質人、是為不智。</verse>
				<verse number="19">好勇鬥狠、陷於罪戾、志驕心傲、致於敗亡。</verse>
				<verse number="20">頑嚚其心、福於何有、惡言自口、災必及之。</verse>
				<verse number="21">生子愚昧、必懷殷憂。</verse>
				<verse number="22">心樂則沉痾可起、心憂則骨髓漸枯。</verse>
				<verse number="23">惡人納賄賂、誣直作曲。</verse>
				<verse number="24">智者見道於目前、愚者放心於天外、</verse>
				<verse number="25">愚魯之子、貽父母憂。</verse>
				<verse number="26">庶人為善、反遭刑罰、民牧秉公、反加扑責、俱非所宜。</verse>
				<verse number="27">智者之言簡潔、哲者之心溫和。</verse>
				<verse number="28">無論賢愚、緘口乃智。</verse>
			</chapter>
			<chapter number="18">
				<verse number="1">目是者縱己意、棄實學。</verse>
				<verse number="2">愚者不志於道、時形其拙。</verse>
				<verse number="3">作惡者流、人皆藐之、多行不義、祇取辱也。</verse>
				<verse number="4">至言如淵泉、智慧若澄泓。</verse>
				<verse number="5">聽訟毋袒惡、毋枉直。</verse>
				<verse number="6">愚者動則啟釁、出言以招禍。</verse>
				<verse number="7">啟口而貽患。</verse>
				<verse number="8">陰訐人非、人所樂聽、如食甘旨、飫其口腹。</verse>
				<verse number="9">怠惰者與奢蕩者、無以異也。</verse>
				<verse number="10">耶和華若鞏固之臺、善人登之、蒙其護衛。</verse>
				<verse number="11">富人視財若鞏固之邑、高峻之垣。</verse>
				<verse number="12">驕泰者敗亡繼之、謙遜者尊榮被之。</verse>
				<verse number="13">言未聽而妄應、拙不藏而貽羞。</verse>
				<verse number="14">身疾心猶安、心憂則難堪、</verse>
				<verse number="15">智者心增明慧、耳聽至道。</verse>
				<verse number="16">饋禮物、可以啟捷徑、可以見大人。</verse>
				<verse number="17">先赴訴者、其理似直、有後至者、爾當詳察之。</verse>
				<verse number="18">掣籤以息事、強者以之止鬥。</verse>
				<verse number="19">弟犯兄長、欲復修和、較勝鞏固之城、折宮門之楗、猶為難也。</verse>
				<verse number="20">所言必結果、出乎口者反乎身。</verse>
				<verse number="21">生死之機、在於出口、言必獲報。</verse>
				<verse number="22">結婚姻納福祉、耶和華必錫純嘏。</verse>
				<verse number="23">貧者求人、富者驕人。</verse>
				<verse number="24">泛交眾人、必致損害、得一知己、愈於兄弟。</verse>
			</chapter>
			<chapter number="19">
				<verse number="1">愚魯而妄言、不如貧乏而純良。</verse>
				<verse number="2">無知則害事、疾趨則易躓。</verse>
				<verse number="3">愚人失足、遂怨耶和華。</verse>
				<verse number="4">富厚則交道廣、貧乏則鄰里絶。</verse>
				<verse number="5">妄證者刑譴必及、言誑者不能逭罰。</verse>
				<verse number="6">位居民牧、求恩者多、厚禮施人、欲交者眾。</verse>
				<verse number="7">人而匱乏、兄弟疾之、友朋遠之、有求於人、而莫之應。</verse>
				<verse number="8">獲智者愛生命、守道者納綏祉。</verse>
				<verse number="9">妄證不能免刑、言誑必致敗亡。</verse>
				<verse number="10">愚而居尊、下而陵上、非所宜也。</verse>
				<verse number="11">懲忿者為智、宥過者得譽。</verse>
				<verse number="12">爰有王公、其震怒也、若獅之咆哮、其施恩也、如露之潤澤。</verse>
				<verse number="13">子不肖、憂親心、妻不賢、等屋漏。</verse>
				<verse number="14">產業為祖父所遺、賢妻為耶和華所賜。</verse>
				<verse number="15">怠者惟思寢、惰者必致飢。</verse>
				<verse number="16">守誡則生、侮道則死。</verse>
				<verse number="17">矜恤貧人、如貸金於耶和華、所給者必償。</verse>
				<verse number="18">及時訓子、猶可望其遷善、若惡已稔、願其速死則晚矣。</verse>
				<verse number="19">暴戾宜遭刑、赦之必再犯。</verse>
				<verse number="20">聽教誨、終則智。</verse>
				<verse number="21">耶和華有定命、人縱多謀、亦無裨也。</verse>
				<verse number="22">愛人者、人恆愛之、富而譎不如貧而直。</verse>
				<verse number="23">畏耶和華得生、而財恆足、不遇眚災。</verse>
				<verse number="24">惰者即染指於盂、取饌入口、猶憚其難。</verse>
				<verse number="25">擊侮慢、則愚人知警、諫明哲、使進於道。</verse>
				<verse number="26">欺父逐母、貽羞孰甚。</verse>
				<verse number="27">爾小子、有誘爾離道者、爾勿聽從。</verse>
				<verse number="28">妄證者蔑視義理、作惡者其罪貫盈。</verse>
				<verse number="29">侮慢者必遭刑、愚蠢者必受責。</verse>
			</chapter>
			<chapter number="20">
				<verse number="1">清酒醇醪過飲、生侮慢、載號載呶、沉湎於酒、無智甚矣。</verse>
				<verse number="2">王之震怒、若獅咆哮、犯之者自取其戾。</verse>
				<verse number="3">息爭可得譽、凌競為愚人、</verse>
				<verse number="4">怠惰者流、冬時不勤耕耘、穡時乞而不得。</verse>
				<verse number="5">人藏其心、不測若深淵、慧人能汲之。</verse>
				<verse number="6">自伐其仁者甚眾、忠信之人世不概見。</verse>
				<verse number="7">善人行義、子孫享福。</verse>
				<verse number="8">王坐鞫民、見惡人則擯斥之。</verse>
				<verse number="9">心清身潔、誰能自信。</verse>
				<verse number="10">權衡法度、不一其制、耶和華所疾。</verse>
				<verse number="11">子之清直與否、視其所為則可知矣。</verse>
				<verse number="12">耳能聞、目能見、俱耶和華使然。</verse>
				<verse number="13">毋貪寢、恐遭貧乏、宜興作、可得果腹、</verse>
				<verse number="14">未市則賤其物、既得則誇其美。</verse>
				<verse number="15">訓誨之言、若黃金、若琅玕、若珍器。</verse>
				<verse number="16">為外人異族作中保、而不能償、則必取其衣為質。</verse>
				<verse number="17">欺人得餅、厥味甚甘、不知其後若吞塵沙。</verse>
				<verse number="18">慮而後成、思而後戰。</verse>
				<verse number="19">評人長短者、機事為其所泄、甘其言詞者、勿與之偕居。</verse>
				<verse number="20">詛父母者、其燈必滅、其光必暗。</verse>
				<verse number="21">始而貪婪、終無福祉。</verse>
				<verse number="22">毋以惡報惡、望耶和華救我。</verse>
				<verse number="23">權衡不公、不恕孰甚。</verse>
				<verse number="24">凡百之事、耶和華所定、人豈能逆料、</verse>
				<verse number="25">人不自量、矢口許願、則陷於罪。</verse>
				<verse number="26">賢王驅逐惡人、加以蹂躪、</verse>
				<verse number="27">人之本心、譬諸明燈、耶和華所畀、俾燭照事機。</verse>
				<verse number="28">王懷矜憫、真實毋妄、國祚綿長。</verse>
				<verse number="29">少者以壯健為榮、老者以皓首為尊。</verse>
				<verse number="30">身受樸責、痕現於外、則惡去而心自潔矣。</verse>
			</chapter>
			<chapter number="21">
				<verse number="1">王志所向、耶和華挽其意、如回狂瀾於既倒。</verse>
				<verse number="2">凡人所為、自以為善、惟耶和華鑒察其心。</verse>
				<verse number="3">大公是秉、愈於獻祭、耶和華所悅。</verse>
				<verse number="4">惡者昂首高視、居心驕侈、妄自尊大、適陷於罪。</verse>
				<verse number="5">勤慎操作者獲贏餘、急遽苟且者致貧乏。</verse>
				<verse number="6">非義而求利、猶捕影而不得、適以取死。</verse>
				<verse number="7">惡者強暴、不行仁義、致於滅亡。</verse>
				<verse number="8">惡人之徑邪曲、義人之行正直。</verse>
				<verse number="9">寧於樓隅獨居、勿與頑婦共室。</verse>
				<verse number="10">惡者幸人之禍、不恤良朋。</verse>
				<verse number="11">擊侮慢、則愚人知警、諫明哲、使進於道。</verse>
				<verse number="12">作惡之家、善人識微、知其必亡。</verse>
				<verse number="13">貧者有求、爾弗之聽、則汝有求、亦莫爾應。</verse>
				<verse number="14">行賄賂可以息忿、用苞苴可以弭憾。</verse>
				<verse number="15">秉公以行、善人喜而為之、惡人疾而不為。</verse>
				<verse number="16">背道之人、必與地獄之徒為伍。</verse>
				<verse number="17">樂宴樂者、必遭貧乏、好酒醴膏沐者、不能致富。</verse>
				<verse number="18">義者免難、惡者代之。</verse>
				<verse number="19">寧處於曠野、勿與頑婦偕居。</verse>
				<verse number="20">貨財膏沐、智者積之、愚者耗之。</verse>
				<verse number="21">求仁義、不徒得仁義、且獲生命尊榮。</verse>
				<verse number="22">鞏固之城、人所倚賴、惟智者設謀以下之。</verse>
				<verse number="23">守口足以遠害。</verse>
				<verse number="24">暴怒之徒、人呼為傲慢。</verse>
				<verse number="25">怠者有求、而不勤操作、不遂所欲、懷忿以死。</verse>
				<verse number="26">怠者終日貪謀、義人博施不吝。</verse>
				<verse number="27">惡人之祭且不納、況以詭譎之心獻禮物乎。</verse>
				<verse number="28">妄證必敗、得其情者、侃侃而談。</verse>
				<verse number="29">惡者剛愎厥心、善者慎思所行。</verse>
				<verse number="30">耶和華有旨必行、非詭謀所能撓。</verse>
				<verse number="31">備騎以戰鬥、助之者惟耶和華。</verse>
			</chapter>
			<chapter number="22">
				<verse number="1">貨財不如令聞、金銀孰若恩寵。</verse>
				<verse number="2">耶和華造兆民、貧富錯處。</verse>
				<verse number="3">智者先機以避害、愚者前往而遭刑。</verse>
				<verse number="4">寅畏耶和華、中懷謙遜、必得富貴、必享遐齡。</verse>
				<verse number="5">頑者若困於蒺藜、操守之士、保身遠害。</verse>
				<verse number="6">教子以道、至老不背。</verse>
				<verse number="7">富者治貧人、貸金者事債主。</verse>
				<verse number="8">播種惡者、所獲必虛、上帝震怒、使之覆亡。</verse>
				<verse number="9">矜恤貧乏、食之以餅、必蒙福祉。</verse>
				<verse number="10">擯斥侮慢之人、則爭競必弭、凌辱不加。</verse>
				<verse number="11">清其心、善其詞、王必眷祐。</verse>
				<verse number="12">耶和華守道者祐之、妄言者敗之。</verse>
				<verse number="13">怠者諉詞、言出門必遇獅、行於衢必見殺。</verse>
				<verse number="14">淫婦之口、譬彼深坑、耶和華所痛疾者、必陷其中。</verse>
				<verse number="15">子心愚昧、扑以明之。</verse>
				<verse number="16">虐貧者適以富之、祐富人適以貧之。</verse>
				<verse number="17">傾耳以聽良言、專心以學智慧。</verse>
				<verse number="18">守之於心、述之於口、斯為美。</verse>
				<verse number="19">我今日誨爾、當惟耶和華是恃、</verse>
				<verse number="20">我素錄於册者、嘉猷大道、</verse>
				<verse number="21">使爾知真理、若人詰爾、以斯答之。</verse>
				<verse number="22">坐於公庭、毋凌貧乏、毋虐煢獨。</verse>
				<verse number="23">蓋耶和華必伸其冤、使虐之者反取其戾。</verse>
				<verse number="24">怒不中節者、勿與締交、</verse>
				<verse number="25">恐效其尤、自陷於罪。</verse>
				<verse number="26">有人負金、毋為中保。</verse>
				<verse number="27">恐爾負金、人剝爾床以償。</verse>
				<verse number="28">鄰里之界址、前人所定、毋行遷徙。</verse>
				<verse number="29">人勤庶事、當在王所、必不久居賤役。</verse>
			</chapter>
			<chapter number="23">
				<verse number="1">赴長者席、必敬必戒、</verse>
				<verse number="2">有如飲劍、毋饕餮、</verse>
				<verse number="3">毋貪佳肴、勿戀甘餌。</verse>
				<verse number="4">毋圖富有、靡恃己長。</verse>
				<verse number="5">毋注目浮榮、蓋貨財之去、速如鷹飛、鼓翼而沖天。</verse>
				<verse number="6">宴友而睚眦、勿與共食、貪其珍錯。</verse>
				<verse number="7">外導飲而內慳吝、口則是而心則非。</verse>
				<verse number="8">爾雖食少、必復哇、爾雖言謝亦何裨。</verse>
				<verse number="9">維彼愚人、毋語以微妙、恐其藐視爾道。</verse>
				<verse number="10">鄰里界址前人所定、毋行遷徙、孤子田畝、毋行侵奪。</verse>
				<verse number="11">蓋全能之主必報厥仇、必伸厥冤。</verse>
				<verse number="12">專心學道、傾耳以聽。</verse>
				<verse number="15">爾小子、如爾心睿智、我心悅懌。</verse>
				<verse number="16">爾口言善、我衷歡樂。</verse>
				<verse number="17">惡人雖居顯要、勿懷不平、惟終日畏耶和華。</verse>
				<verse number="18">迨其終也、必不爽其報施、必不絕爾所望。</verse>
				<verse number="19">爾小子、聽我言而得智、守本心而遵道。</verse>
				<verse number="20">蕩檢者勿交、沉湎者勿友、</verse>
				<verse number="21">蓋饕餮甘酒、必致貧、思寢之人必衣敝。</verse>
				<verse number="22">父母生爾、雖至老邁、宜聽勿棄。</verse>
				<verse number="23">宜求智慧、服膺真理。</verse>
				<verse number="26">爾小子、心歸乎我、目注乎道。</verse>
				<verse number="27">妓女猶深坑、淫婦若陷阱、</verse>
				<verse number="28">隨在匿跡以誘人、使蹈罪愆。</verse>
				<verse number="29">誰遭禍患、誰起爭競、誰搆怨尤、誰目赤身傷、出於無因、</verse>
				<verse number="30">惟耽麯櫱、嘗旨否、調劑甚厚者則若是。</verse>
				<verse number="31">勿以觀酒為樂、其色貴朱、入爵則沸、依法而流、</verse>
				<verse number="32">不知其終、酒傷若蛇、其毒若蝮、</verse>
				<verse number="33">既沈湎於酒、則目注淫婦、心思邪僻、</verse>
				<verse number="34">其危也、若偃息海中、高枕桅上。</verse>
				<verse number="35">勿自謂受擊而不傷、醉為無害、醒而再飲。</verse>
			</chapter>
			<chapter number="24">
				<verse number="1">惡者雖居顯要、毋懷不平、毋與偕處、</verse>
				<verse number="2">其心存奸險、口出莠言。</verse>
				<verse number="3">爾欲宮室告成、必用智慧。</verse>
				<verse number="4">貨財充棟、必施睿心。</verse>
				<verse number="5">智者必有勇、壯夫為之辟易。</verse>
				<verse number="6">先思而後戰、集眾議、國以安。</verse>
				<verse number="7">道其高矣哉、愚人不能企及、在公庭不知所措詞。</verse>
				<verse number="8">謀不軌者、是謂惡人、</verse>
				<verse number="9">頑愚之念、動輒得罪、侮慢之人、眾所深疾。</verse>
				<verse number="10">臨難而畏葸、無勇也。</verse>
				<verse number="11">無罪而就死地、爾其拯之。</verse>
				<verse number="12">勿諉曰不知、鑒察人心、保爾生命者、莫不悉爾隱微、彼豈不視人所行、而加賞罰。</verse>
				<verse number="13">爾小子、蜂房之蜜、爾知其味而甘之、</verse>
				<verse number="14">智慧在心亦若是、獲之有益、所望必遂。</verse>
				<verse number="15">義士安居、惡人勿陰加陷害、</verse>
				<verse number="16">蓋義人七敗而復興、惡者一蹶而不振。</verse>
				<verse number="17">仇人顛趾而仆、爾勿欣喜、</verse>
				<verse number="18">恐耶和華鑒之而不悅、反怒及爾。</verse>
				<verse number="19">惡者雖居顯要、勿懷不平。</verse>
				<verse number="20">惡者不獲賞、其燈必滅。</verse>
				<verse number="21">爾小子、宜畏耶和華而尊王、勿交厭故喜新之人。</verse>
				<verse number="22">其災速至、無威國憲、不可逭也。</verse>
				<verse number="23">哲士有云、聽訟時毋偏袒。</verse>
				<verse number="24">視惡為善、民人怨詛。</verse>
				<verse number="25">譴責惡人、必蒙純嘏、以欣以悅。</verse>
				<verse number="26">善於應對、人必接吻以為禮。</verse>
				<verse number="27">先務農事、後建宮室。</verse>
				<verse number="28">毋妄證、毋欺人。</verse>
				<verse number="29">勿以惡報惡、</verse>
				<verse number="30">惰者之田、愚者之園、我嘗過焉、</verse>
				<verse number="31">草萊蔓延、荊棘叢生、墻垣傾圮、</verse>
				<verse number="32">我觀而思之、遂明其道、</verse>
				<verse number="33">人束手而寢、言欲少寐、俄頃即起、</verse>
				<verse number="34">不知貧乏之至、速如行旅、迅如武士。</verse>
			</chapter>
			<chapter number="25">
				<verse number="1">此以下所羅門之箴言、猶大王希西家之僕所摭拾者。</verse>
				<verse number="2">包涵萬理、上帝之奧無窮、省察百事、王公之榮丕著。</verse>
				<verse number="3">天高地厚、王心莫測。</verse>
				<verse number="4">金工去滓、兼金可得。</verse>
				<verse number="5">王擯惡人、國位以立。</verse>
				<verse number="6">王公之前、毋自尊大、毋居高位。</verse>
				<verse number="7">寧有人請上坐、勿於尊者前趨末席。</verse>
				<verse number="8">毋遽與人爭、恐受人辱、計無所施。</verse>
				<verse number="9">與人有隙、毋發其陰私、</verse>
				<verse number="10">恐聽者罪爾、貽羞靡已。</verse>
				<verse number="11">應對以時、猶金果置於銀筐。</verse>
				<verse number="12">智者忠告而善道之、使人順受、猶金製耳環物飾。</verse>
				<verse number="13">忠蓋之僕、有益乎主、猶當暑、涼以冰雪。</verse>
				<verse number="14">言欲予人而不予、猶風起雲布、而雨不下。</verse>
				<verse number="15">恆忍可以悅君、柔詞可以折骨。</verse>
				<verse number="16">得甘蜜、毋多食、恐過食而吐。</verse>
				<verse number="17">勿常造人廬、恐生厭惡。</verse>
				<verse number="18">妄證者若梃、若刃、若利鏃、</verse>
				<verse number="19">既遭患難、而所恃者非忠慤之士、是猶恃折齒跛足。</verse>
				<verse number="20">冬時褫衣、鹼上傾醋、歌以解人之憂、亦若是。</verse>
				<verse number="21">敵饑則飼之、敵渴則飲之、</verse>
				<verse number="22">猶以爇炭集厥首、而耶和華必償爾。</verse>
				<verse number="23">北風則致雲雨、隱刺則起忿怒。</verse>
				<verse number="24">寧於樓隅獨居、勿與頑婦共室。</verse>
				<verse number="25">嘉音來自遠方、猶以冷水與渴者。</verse>
				<verse number="26">義人失足、為惡者目擊、猶混源濁井。</verse>
				<verse number="27">多食其蜜非善、自求其榮非榮。</verse>
				<verse number="28">人不制其心、猶邑已毀、四無城垣。</verse>
			</chapter>
			<chapter number="26">
				<verse number="1">夏時雨雪、秋時霪雨、愚人居尊位、俱非所宜。</verse>
				<verse number="2">徒以言語咒詛者、必不降災、猶燕雀翱翔而不加害。</verse>
				<verse number="3">欲治馬驢、維鞭與勒、欲治愚人、維杖與箠。</verse>
				<verse number="4">維爾居恆、勿即愚人之意還詰愚人、恐人謂爾與彼無異、有時則可、恐彼自以為智。</verse>
				<verse number="7">跛者之足不能實踐、愚人述箴言、亦若是。</verse>
				<verse number="8">愚昧之人、被以尊榮、如以韞櫝之玉、委於瓦礫。</verse>
				<verse number="9">愚人述箴言、猶醉人執荊棘。</verse>
				<verse number="10">造萬物之主、必使愚者受咎、惡者取戾。</verse>
				<verse number="11">犬轉食其所吐、愚人復蹈其故轍。</verse>
				<verse number="12">愚昧之流、猶可望其改過、惟自智者、終無可望。</verse>
				<verse number="13">怠者諉言、出門必遇猛獅、行衢必遇牡獅。</verse>
				<verse number="14">怠者輾轉於床、如門在樞。</verse>
				<verse number="15">惰者即染指於盂、取饌入口、猶憚其難。</verse>
				<verse number="16">惰者自以為智、視善應對之七人、猶不若也。</verse>
				<verse number="17">他人爭鬥、而我與之共怒、如途中遇犬、而執其耳。</verse>
				<verse number="20">抽薪可以熄火、無後言可以息爭。</verse>
				<verse number="21">加炭添薪、火勢愈熾、爭人益爭亦若是。</verse>
				<verse number="22">陰訐人非、人所樂聽、如食甘旨、飫其口腹。</verse>
				<verse number="23">外加溫語、內懷惡念、猶瓦器飾以白金。</verse>
				<verse number="24">維彼敵人、心所藏惟詐、口所言惟偽。</verse>
				<verse number="25">其言雖善、爾毋信之、其心所藏可惡者非一端。</verse>
				<verse number="26">匿怨而友其人、後在會中、其惡昭彰。</verse>
				<verse number="27">彼掘坎阱、心陷其中、移石上岡、反壓其下。</verse>
				<verse number="28">誑者受人扑責、銜憾殊深、厥口諂諛、實致敗亡。</verse>
			</chapter>
			<chapter number="27">
				<verse number="1">今日之事、尚不及知、明日之事、勿自誇詡。</verse>
				<verse number="2">人揄揚爾則可、自善其善則非所宜。</verse>
				<verse number="3">石沙甚重、愚人之怒、殆有甚焉。</verse>
				<verse number="4">人之憤怒酷烈、勢若行潦、人懷嫉妒、誰能禦之。</verse>
				<verse number="5">愛人之心、藏諸衷曲、不如責人以善、直言無隱。</verse>
				<verse number="6">仇讎雖與我接吻、亦知其偽、友朋雖出言傷予、益見其直。</verse>
				<verse number="7">人而果腹、雖蜂房亦有所厭、人而饑餓、雖苦物亦以為甘。</verse>
				<verse number="8">人遊遠方、如鳥離巢。</verse>
				<verse number="9">馨香悅心、同於良朋之相勸。</verse>
				<verse number="10">父之良朋、己之密友、爾與之善、相愛靡已、則遘難之時、毋庸詣兄弟之室、蓋兄弟遠離、不如鄰里在側。</verse>
				<verse number="11">爾小子、宜學智慧、致悅我心、有人毀予、以此答之。</verse>
				<verse number="12">智者先機以避害、愚人前往而遭刑。</verse>
				<verse number="13">為外人異族作中保、而不能償、則必取其衣為質。</verse>
				<verse number="14">晨興、不讚其友而過實、人以為誹之。</verse>
				<verse number="15">妻頑譬彼陰雨、屋宇恆漏。</verse>
				<verse number="16">欲使之不嚚、如使風不吹、若手握香膏、欲芬芳之不聞。</verse>
				<verse number="17">以鐵治鐵、交相磨礪、益友亦若是、</verse>
				<verse number="18">植無花果樹、可食其實、人事其主、必蒙賞賚。</verse>
				<verse number="19">人鑑於水、形容維肖、以己心度人心者亦若是。</verse>
				<verse number="20">陰司暗府無盈日、貪欲無厭者、亦若是。</verse>
				<verse number="21">洪爐足以煉金銀、頌美足以覘人心。</verse>
				<verse number="22">扑責愚人、如擣麥於臼、亦不能去其愚、</verse>
				<verse number="23">爾之牛羊、牧養必勤。</verse>
				<verse number="24">蓋貨財不能永存、冠冕不能世襲。</verse>
				<verse number="25">百草萌櫱、菜蔬叢生、為爾斂藏。</verse>
				<verse number="26">爾其勤牧群羊、翦羔羊之毛、可以製衣、售牡羊之價、可以鬻田、</verse>
				<verse number="27">牝羊出乳、供爾僕婢之食、綽然有餘。</verse>
			</chapter>
			<chapter number="28">
				<verse number="1">惡者雖無追襲、而遁逃恐後、義者之膽、其大若獅。</verse>
				<verse number="2">國亂則主迭更、民良則邦永治。</verse>
				<verse number="3">以貧虐貧、若行潦忽決、盡淹所有。</verse>
				<verse number="4">違法者譽惡、守法者敵惡。</verse>
				<verse number="5">作惡之人、不明至道、崇事耶和華者、能悉萬理、</verse>
				<verse number="6">富而悖理、不如貧而善道。</verse>
				<verse number="7">守律法者、有智之子、從惡黨者、貽父之羞。</verse>
				<verse number="8">貸人以金、重權子母、以益其財者、所積之金、必為濟貧之人所得。</verse>
				<verse number="9">不聽律法者即祈於上、亦為上帝所疾。</verse>
				<verse number="10">使義者迷途、必陷罪戾、為善者則納福。</verse>
				<verse number="11">富人自視為智、貧者明慧、必審其詳。</verse>
				<verse number="12">義人在位、萬事彰明、惡者秉鈞、庶民隱遯。</verse>
				<verse number="13">自匿其非、不得納福、任過而改、可獲矜憫、</verse>
				<verse number="14">恆畏耶和華者、可受綏祉、剛愎厥心、必有災害。</verse>
				<verse number="15">暴君虐貧民、若咆哮之獅、饑餓之熊。</verse>
				<verse number="16">無智之君、多行暴虐、能絶嗜欲、可得永生。</verse>
				<verse number="17">殺人者必有懼心、恐見執而逃、入墓乃已。</verse>
				<verse number="18">直躬而行者、可得拯救、所從邪曲者、猝然敗亡。</verse>
				<verse number="19">勤耕耘者、得果腹、從虛誕者、致貧乏。</verse>
				<verse number="20">誠慤之人、永膺多福、急圖富有、必召禍災。</verse>
				<verse number="21">偏視者不公。饋以一方之餅、因之枉法。</verse>
				<verse number="22">貪婪之人、惟圖富有、不知貧乏將至。</verse>
				<verse number="23">以善責人、終得恩寵、較諂諛尤多。</verse>
				<verse number="24">竊父母之財、自言無罪者、與盜無異。</verse>
				<verse number="25">人恃驕泰、多啟爭端、惟恃耶和華、無不亨通。</verse>
				<verse number="26">恃其能者愚昧、慎所行者得救。</verse>
				<verse number="27">濟貧人、則不致缺乏、佯為不見者、多遭詛咒。</verse>
				<verse number="28">惡人居顯要、庶民隱遯、惡人敗亡、賢人乃出。</verse>
			</chapter>
			<chapter number="29">
				<verse number="1">屢受譴責、仍強厥項、必致敗亡、援手無人。</verse>
				<verse number="2">義人在位、人民欣喜、惡者秉鈞、億兆咨嗟。</verse>
				<verse number="3">好慧者悅親、狎妓者傷財。</verse>
				<verse number="4">王秉義、國以立、主受賄、邦必喪。</verse>
				<verse number="5">諂諛同儕、如設網羅。</verse>
				<verse number="6">惡者犯罪、自取其戾、義者謳歌、自得其樂。</verse>
				<verse number="7">貧人之事、義者力為治理、惡者置若罔聞。</verse>
				<verse number="8">在彼城邑、強者謀叛、智者弭亂。</verse>
				<verse number="9">愚與智爭曲直、智者雖喜怒兼施、末由息訟。</verse>
				<verse number="10">惟彼善人、暴虐者憾之、為義者保之。</verse>
				<verse number="11">愚者露其衷懷、智者藏諸心曲。</verse>
				<verse number="12">君聽虛妄、臣下化之。</verse>
				<verse number="13">貧富錯處、皆耶和華所照臨。</verse>
				<verse number="14">王伸貧民之冤、真實無妄、國祚綿長。</verse>
				<verse number="15">子見督責、必益智慧、否則貽父母羞。</verse>
				<verse number="16">作惡者眾、則惡事叢生、義人見其覆亡焉。</verse>
				<verse number="17">訓子以嚴、可獲安樂。</verse>
				<verse number="18">天不昭示、民必妄作、克守律法、可獲綏安。</verse>
				<verse number="19">主諭僕、僕不聽、惟責以言、不足以罰其過。</verse>
				<verse number="20">愚者猶可望其改過、造次者畢生絶望。</verse>
				<verse number="21">始寵厥僕、愛養逾分、終必自視為爾子。</verse>
				<verse number="22">人易怒、益爭競、人發憤、多罪愆。</verse>
				<verse number="23">驕侈必降卑、撝謙必獲榮。</verse>
				<verse number="24">與盜為侶、聽其盟誓、不以告人者、必自取戾。</verse>
				<verse number="25">畏威而不敢赴義、必陷乎罪、畏耶和華者必得護衛。</verse>
				<verse number="26">求恩於王、雖多奚為、不知定人事者、在乎耶和華。</verse>
				<verse number="27">義者惟惡人是疾、惡者亦惟義人是憾。</verse>
			</chapter>
			<chapter number="30">
				<verse number="3">未學至道、未知聖事、</verse>
				<verse number="4">疇能升穹蒼、疇能降寰宇、疇能止狂飆、疇能包江海、疇能奠山嶽、其名何名、其子之名又何名、請以告我。</verse>
				<verse number="5">上帝之道至潔至清、恃之者蒙其護衛。</verse>
				<verse number="6">其言不可得而增益也、恐爾欺人、而被譴責。</verse>
				<verse number="7">我所求者有二、及余未死而錫余。</verse>
				<verse number="8">願闢虛誕、或貧或富、匪我思存、惟求足食而已。</verse>
				<verse number="9">恐富而侈、不崇事耶和華、或貧而盜、妄發誓言。</verse>
				<verse number="10">毋於主前誣告其僕、恐彼咒詛、反坐其罪。</verse>
				<verse number="11">有人咒詛父母、</verse>
				<verse number="12">有人自以為潔、而實未滌其污、</verse>
				<verse number="13">有人昂首高視、</verse>
				<verse number="14">有人齒如刀鋸、吞噬貧人。</verse>
				<verse number="17">欺父逆母者、厥目為谷鴉所啄、鷹雛所噬、</verse>
				<verse number="18">其不可尋蹤覓跡者、三四不等、</verse>
				<verse number="19">鷹飛戾天、蛇繞於磐、舟行海中、童蒙初媾、其跡不可知。</verse>
				<verse number="20">淫婦之行亦然、任私欲、滅其跡、曰、我未行淫。</verse>
				<verse number="21">余觀斯世、所不宜有者、三四不等、</verse>
				<verse number="22">僕治其主、愚而富侈、</verse>
				<verse number="23">醜婦適人、婢代主母、</verse>
				<verse number="24">在地有四微物、其巧甚捷、</verse>
				<verse number="25">螻蟻無力、夏時備食、</verse>
				<verse number="26">唦噃弱物、以磐為室、</verse>
				<verse number="27">蝗蟲無主、分群而出、</verse>
				<verse number="28">守宮行以掌、緣壁於王宮。</verse>
				<verse number="29">世之行而有威者、亦三四不等焉、</verse>
				<verse number="30">獅為百獸王、無所畏避、</verse>
				<verse number="31">以及獵犬、牡羊、而莫能禦者、則有王公。</verse>
				<verse number="32">如爾自衒、妄有作為、圖維惡念、當以手掩口。</verse>
				<verse number="33">搖乳可成酪、擣鼻則出血、激怒必致爭、亦若是矣。</verse>
			</chapter>
			<chapter number="31">
				<verse number="1">利母益王之母、訓王以箴言、曰、</verse>
				<verse number="2">我之愛子、我語汝、我昔許願而生汝、宜聽我言。</verse>
				<verse number="3">維彼淫婦、戕害王躬、耗王精力、汝毋呢之。</verse>
				<verse number="4">利母益乎、清酒醇醪、王毋過飲、</verse>
				<verse number="5">恐忘律例、枉法以害貧。</verse>
				<verse number="6">清酒醇醪、以飲將死之人、罹憂之輩、</verse>
				<verse number="7">使忘其貧、不憶其苦。</verse>
				<verse number="8">喑者代為口、危者伸其冤。</verse>
				<verse number="9">秉公義、救貧乏。</verse>
				<verse number="10">孰得賢妻、價貴琅玕。</verse>
				<verse number="11">其夫恃之、無所匱乏。</verse>
				<verse number="12">雖至畢生、有益無損、</verse>
				<verse number="13">得綿枲、樂擘績、</verse>
				<verse number="14">譬彼艚舶、轉運食物、來自遠方、</verse>
				<verse number="15">未及黎明、賢妻夙興、供僕之食、課婢之工、</verse>
				<verse number="16">見良田則購之、出其贏餘、以築葡萄園、</verse>
				<verse number="17">勁腰健臂、</verse>
				<verse number="18">操作獲利、篝燈永夜、</verse>
				<verse number="19">執篗紡績、</verse>
				<verse number="20">賙濟貧乏、</verse>
				<verse number="21">家人重衣、不畏雨雪、</verse>
				<verse number="22">手製寢衣、自服赤綿。</verse>
				<verse number="23">夫坐公庭、名著長老之中。</verse>
				<verse number="24">婦作布售之於市、作紳售之於商賈、</verse>
				<verse number="25">所製之服、華美縝密、不嘆無衣於後日。</verse>
				<verse number="26">所言者明哲之詞、仁愛之語、</verse>
				<verse number="27">勤家政、不素餐。</verse>
				<verse number="28">夫善之、子德之、</verse>
				<verse number="29">世之娶妻而賢者甚多、惟此婦為冠。</verse>
				<verse number="30">其有丰采殊色者、盡屬於虛、不如寅畏耶和華者、必得讚美、</verse>
				<verse number="31">所行結善果、在民間有令聞焉。</verse>
			</chapter>
		</book>
		<book number="21">
			<chapter number="1">
				<verse number="1">耶路撒冷王、大闢之子、宣播大道、其言曰、</verse>
				<verse number="2">吾觀萬事、空之又空、虛之又虛、</verse>
				<verse number="3">光天之下、營營操作、何益之有。</verse>
				<verse number="4">世代迭更、大地恆存、</verse>
				<verse number="5">日出日入、運行不息、</verse>
				<verse number="6">風自北來、復自南至、回旋靡定、</verse>
				<verse number="7">百川歸海、海不見其溢、河水從所來而來、復從所來而去。</verse>
				<verse number="8">萬物運動、言之不能盡、睹之不勝睹、聞之不勝聞。</verse>
				<verse number="9">有必復有、成必再成、天下之物、咸非新創。</verse>
				<verse number="10">如言新創、何諦視之、則自昔已然。</verse>
				<verse number="11">往者已難追憶、來者亦將遺忘。</verse>
				<verse number="12">余為以色列王、睹耶路撒冷、</verse>
				<verse number="13">專心致志、窮察天下事、知上帝以斯任畀人、使竭其心思。</verse>
				<verse number="14">天下之事、我已灼見、無非捕風捉影。</verse>
				<verse number="15">曲者不能直、缺者不勝數。</verse>
				<verse number="16">我竊自思、我得大業、具智慧、耶路撒冷人、自古以來、未有若此者也。</verse>
				<verse number="17">我專我心、窮察智愚、祇徒勞焉。</verse>
				<verse number="18">蓋多智多憂、識見愈廣、則憂愁彌甚。</verse>
			</chapter>
			<chapter number="2">
				<verse number="1">我竊自維、試耽宴樂、試樂逸遊、明知歸於無有。</verse>
				<verse number="2">我言嬉戲惟狂、宴樂無益。</verse>
				<verse number="3">我姑以酒為懽、若無智然、而仍不敢失度、庶知人生在世、最樂者何事。</verse>
				<verse number="6">鑿沼池、灌林木、</verse>
				<verse number="7">購僕婢、得丁男、牛羊繁衍、前此在耶路撒冷、未有若是之盛。</verse>
				<verse number="8">我廣貯金銀、集四方貢物、以及樂官伶女、后妃嬪御、充於後宮、</verse>
				<verse number="9">日以昌大、前此在耶路撒冷未有能比擬者也、然我不踰吾閑。</verse>
				<verse number="10">凡目前之宴樂、人心之嗜好、無所禁止、勞而獲之、逸而享之。</verse>
				<verse number="11">由後而觀、覺勞而得者、莫非捕風捉影、於事無益、</verse>
				<verse number="12">我為君足以致此、豈他人所能及哉、我察智愚。</verse>
				<verse number="13">知智愈乎愚、光愈乎暗。</verse>
				<verse number="14">智者明目、愚人行暗、及其終也、何異之有。</verse>
				<verse number="15">竊思愚者死、智者亦死、雖智何益、豈非虛哉。</verse>
				<verse number="16">智愚既同歸於死、而後世忘其名、天下事皆作如是觀。</verse>
				<verse number="17">斯世所為、殷憂慼慼、莫非捕風捉影、故我不樂其生。</verse>
				<verse number="18">我一身勞瘁、不可為悅、蓋所經營、必遺於後起之人、</verse>
				<verse number="19">子孫智愚、難以逆料、惟我竭其心思、勞苦畢生、彼得而主之、豈不盡屬於虛哉。</verse>
				<verse number="20">可知經營百事、絕無餘望。</verse>
				<verse number="21">人之勞心力、運智謀、凡事亨通、後人逸而得之、盡屬於虛、大可憫也。</verse>
				<verse number="22">人生於世、辛勤憂慼、何益之有、</verse>
				<verse number="23">終日勞苦、終夜不安、亦屬於虛。</verse>
				<verse number="26">上帝所悅者、賜以智慧歡樂、若惡人則勞苦之、以其所積貨財、賜於善良、凡百之事、無非捕風捉影、以此益見矣。</verse>
			</chapter>
			<chapter number="3">
				<verse number="1">天下萬事、各有其時。</verse>
				<verse number="2">有時可生、有時可死、有時可植、有時可拔、</verse>
				<verse number="3">有時可傷、有時可醫、有時可毀、有時可建、</verse>
				<verse number="4">有時可哭、有時可笑、有時可哀、有時可躍、</verse>
				<verse number="5">有時可擲石、有時可斂石、有時可懷、有時可棄、</verse>
				<verse number="6">有時可得、有時可失、有時可守、有時可舍、</verse>
				<verse number="7">有時可分裂、有時可彌縫、有時可默、有時可言、</verse>
				<verse number="8">有時可愛、有時可惡、有時可戰、有時可和。</verse>
				<verse number="9">且人之經營操作、何益之有。</verse>
				<verse number="10">上帝使人勤勞、我見之矣。</verse>
				<verse number="11">上帝所為、皆合其時、而無不美、使人察之、始終莫測。</verse>
				<verse number="12">以我觀之、人在斯世、莫若為善而享福。</verse>
				<verse number="13">上帝賜人、勤勞而得之、式飲式食、安享其成。</verse>
				<verse number="14">我知上帝所為、永立不移、無能損益、使人寅畏。</verse>
				<verse number="15">有而復有、成必再成、或去或來、上帝所循環。</verse>
				<verse number="16">我遍覽天下、公庭聽訟、當秉公義、而反狥私、</verse>
				<verse number="17">竊思上帝鞫善惡、賞罰有其期。</verse>
				<verse number="18">又思世人行事、上帝察之、欲人知異於禽獸者幾希。</verse>
				<verse number="19">世人禽獸、同一氣之呼吸、其必死無以異也、則人不遠於禽獸、而萬事悉歸諸虛矣。</verse>
				<verse number="20">其生也作以土、其死也返於土、俱歸一所、</verse>
				<verse number="21">人之神、升於天、獸之精、降乎地、誰念及之、</verse>
				<verse number="22">惟我竊思、人既勤勞以得之、莫若安樂以享之、厥後之事、難以逆睹。</verse>
			</chapter>
			<chapter number="4">
				<verse number="1">我復思天下之秉鈞者、虐遇民人、民罹其酷、靡不墮淚、慰藉無人。</verse>
				<verse number="2">我竊思死者較生者為尤幸。</verse>
				<verse number="3">又思未生於斯世者、未見斯人之穢行、較生而復死者、尤為幸甚。</verse>
				<verse number="4">我觀世人、勞而得功、同人媢嫉、此亦捕風捉影而已。</verse>
				<verse number="5">愚者束手、自取敗亡。</verse>
				<verse number="6">寧寡得而宴安、毋多財而勞瘁、是皆捉影也。</verse>
				<verse number="7">我遍觀天下、有一事更屬虛幻。</verse>
				<verse number="8">有人塊然獨處、無兄弟子女、不與友朋交接、然亦勞苦不已、雖得貨財、不以為足、不敢自用、不知遺誰、此屬於虛、更貽後患。</verse>
				<verse number="9">二人為侶、勝於一人獨居、可相助以有成。</verse>
				<verse number="10">若一人傾跌、則一人為之扶持、獨居而蹶、援手無人、豈不難哉。</verse>
				<verse number="11">同寢多暖、獨寐少溫。</verse>
				<verse number="12">一人不勝敵、二人相助、則克之、繩有三重、則不易斷。</verse>
				<verse number="13">君耄無智、不從箴諫、不如幼沖、反多明慧、</verse>
				<verse number="14">有始而幽囚、後治國家者、有始為君王、後作窮民者。</verse>
				<verse number="15">更有兆民禀令、不之父而之子者、</verse>
				<verse number="16">及其為君、從者無數、而後人卒不頌其美、此亦捕風捉影之事也。</verse>
			</chapter>
			<chapter number="5">
				<verse number="1">詣上帝殿、必慎必恪傾耳以聆、勿效愚人、作惡獻祭、不自知其非義。</verse>
				<verse number="2">勿造次啟口出言於上帝前、蓋上帝在天、爾在地、故言必寡。</verse>
				<verse number="3">多慮多夢、多言多拙。</verse>
				<verse number="4">愚魯者流、上帝所不悅、凡指上帝而發願、當償勿緩。</verse>
				<verse number="5">寧勿許願、毋許而不償。</verse>
				<verse number="6">勿以口所許、陷於罪戾、毋告祭司、以所許之言為誤、恐上帝震怒、敗爾所為。</verse>
				<verse number="7">夢寐多屬幻境、浮詞亦屬空虛、惟爾當畏上帝。</verse>
				<verse number="8">爾觀州邑強暴、虐貧枉法、則勿殷憂、人雖居高位、更有尊於彼者、鑒察其所為、其上又有至尊至高者。</verse>
				<verse number="9">莫重乎農事、上下咸獲其利、</verse>
				<verse number="10">以金為寶者、金不足以滿其心、惟貨是好者、貨不足以充其欲、此亦屬於虛而已。</verse>
				<verse number="11">財充則用繁、有財何裨。</verse>
				<verse number="12">勞者食無餘、每見其安寢、富者因多財、恆不遑假寐。</verse>
				<verse number="13">曠觀天下之人、深可憫惜、積貯貨財、自取其害、</verse>
				<verse number="14">既遭患難、貨財俱失、雖有子孫、無業可遺。</verse>
				<verse number="15">蓋裸而出世、必裸而歸土、所勤勞而得者、毫不能攜。</verse>
				<verse number="16">良可憫也、其入世若是、其逝世亦若是、捕風無益、徒勞而已。</verse>
				<verse number="17">畢生蒙昧、多病多愁。</verse>
				<verse number="18">以我觀之、上帝使人一生操作、式飲式食、安享其成、豈不甚美。</verse>
				<verse number="19">上帝賜人以貲財、供其食用、既勞而得之、當逸而享之、</verse>
				<verse number="20">蓋上帝使人欣喜、已往者不縈其心、未來者不攖其慮。</verse>
			</chapter>
			<chapter number="6">
				<verse number="1">天下人可為長太息者一、</verse>
				<verse number="2">上帝賜人貨財、錫人尊榮、無所不有、己不敢逸、他人享之、此屬於虛、深可嘆也。</verse>
				<verse number="3">人有百子、又獲遐齡、生不能享福、死不得善葬、以我觀之、胎未成人者、較彼愈美。</verse>
				<verse number="4">未成之胎、來以虛、去以暗、其名不存、</verse>
				<verse number="5">未睹日光、未知世事、較彼慳吝、又獲平康。</verse>
				<verse number="6">吝者生於世、雖永壽二千年、未嘗一日厚於自奉、其後與眾同歸一邱。</verse>
				<verse number="7">人之勤勞、為口腹計耳、乃心不知足。</verse>
				<verse number="8">人而智、與人而愚、有何愈。貧而智、與富而愚、有何愈。</verse>
				<verse number="9">寧享現在之福、勿作出位之思、莫非捕風捉影。</verse>
				<verse number="10">粵稽古昔、始摶土以為人、由此得名、以迄於今、若此焉得與全能者辯。</verse>
				<verse number="11">辯論愈煩、則艱難叢集、果何益之有。</verse>
				<verse number="12">人生斯世、歷日無幾、如影沉西、逝世之後、不識復有何事、以是觀之、安在所謂真福。</verse>
			</chapter>
			<chapter number="7">
				<verse number="1">芬芳之品、不如令聞、初生之時、不如死日。</verse>
				<verse number="2">詣筵宴之家、不如入哭泣之室、在彼見人之終、生者當深思焉。</verse>
				<verse number="3">喜笑不如憂愁、色雖有憂、心則克正。</verse>
				<verse number="4">智者寧往哀戚之家、愚者喜詣宴樂之地。</verse>
				<verse number="5">寧聆哲士之箴規、莫聽愚人之倡和、</verse>
				<verse number="6">愚人之笑、如荊棘、為爨火所焚、莫非捕風也。</verse>
				<verse number="7">非義之利、使智為狂、惟行賄賂、壞人心術。</verse>
				<verse number="8">事之始不如事之終、驕泰不如恆忍。</verse>
				<verse number="9">毋急怒、毋蓄怨、斯愚人所為。</verse>
				<verse number="10">勿是古非今、而尚論其事、此非智者所為也。</verse>
				<verse number="11">有智有財、二者兼得、其益不淺。</verse>
				<verse number="12">智可庇身、財可助己、惟獲智慧、可享永生。</verse>
				<verse number="13">試思上帝經綸、彼使為曲、誰能直之。</verse>
				<verse number="14">福來可喜、禍至可慮、上帝使二者迭相倚伏、俾人不能逆料。</verse>
				<verse number="15">我處塵凡、鑒觀事理、見有為義而早夭者、見有作惡而壽終者。</verse>
				<verse number="16">爾勿以為義過乎主、智超乎主、而自取其戾。</verse>
				<verse number="17">爾勿以為惡浮於人、愚勝於人、而自速其亡。</verse>
				<verse number="18">自義在所必戒、妄為尤所當絕、惟上帝是畏、患難可避。</verse>
				<verse number="19">胸懷睿智之人、較邑中十長者、更有能焉。</verse>
				<verse number="20">普天之下、純善無纖惡者、未之有也。</verse>
				<verse number="21">言不聞、爾勿竊聽、恐有僕婢譭爾者。</verse>
				<verse number="22">蓋爾居恆、亦知嘗譭人。</verse>
				<verse number="23">我察萬事、欲求大道、而道離我甚遠。</verse>
				<verse number="24">道甚玄遠、誰能測度。</verse>
				<verse number="25">我盡心求道、欲知事理之所以、亦欲知愚昧之不善、</verse>
				<verse number="26">維彼淫婦、心若網羅、手若縲絏、較諸死亡愈苦、為善者避其凶、作惡者遭其害。</verse>
				<verse number="29">上帝造人、正直是務、惟人所為、機巧百出、我深察其故矣。</verse>
			</chapter>
			<chapter number="8">
				<verse number="1">有智之人、明足以察萬理、光華見於面、無不燭照、變剛為柔、孰能與於斯。</verse>
				<verse number="4">王之命莫能禦、王所為、孰敢詰。</verse>
				<verse number="5">守命無咎、哲士識時。</verse>
				<verse number="6">萬事各有其時、未來者人不及料、故遘多艱。</verse>
				<verse number="9">我詳觀天下事、見有陷害同儔者、</verse>
				<verse number="10">強梁既沒、出於聖京、葬於塚墓、民遂忘其所行、我觀乎此、等於捕風、</verse>
				<verse number="11">惡不即罰、人專為惡。</verse>
				<verse number="12">作惡之人、屢蹈罪愆、反享遐齡、然吾知寅畏上帝者、終必受厥綏祉、</verse>
				<verse number="13">惡人不畏上帝、斷難邀福、厥日無幾、如影靡定。</verse>
				<verse number="14">天下事可為長太息者、有時義人遭難、幾同惡人、惡人蒙休、有類義人、我則曰、此屬於虛。</verse>
				<verse number="15">我又曰、上帝使人勤於操作、無少休息、莫若耽飲食、樂宴樂之為美。</verse>
				<verse number="16">自是而後、我欲擴吾識見、遍覽天下事、見斯世有人、永朝永夕、不遑假寐、</verse>
				<verse number="17">亦見有人、欲觀上帝之經綸、竭其心思、而不能得、有智之士、雖欲知之、亦不及知。</verse>
			</chapter>
			<chapter number="9">
				<verse number="1">我竭吾心思、詳察百事、知義人智人之所為、咸歸上帝治理、惟觀其人之所值、而上帝之眷顧與否、仍難逆料。</verse>
				<verse number="2">萬民所遭、初無或異、義不義、潔不潔、祭不祭、善不善、妄誓不妄誓者、億兆亦同此賦畀。</verse>
				<verse number="3">事有深可嘆息者、人生於世、心懷惡而行猖狂、終歸死地。</verse>
				<verse number="4">生存之時、猶堪希望、生之犬愈於死之獅。</verse>
				<verse number="5">生者知必有死、死者知覺已泯、賞賚已絕、記錄已滅。</verse>
				<verse number="6">所好惡所艷羨者、悉歸無有、天下所經營、與彼無與、</verse>
				<verse number="7">莫若以欣以悅、食餅飲酒、爾為是則上帝悅懌。</verse>
				<verse number="8">章身之衣恆潔、沐首之膏不匱、</verse>
				<verse number="9">上帝使人生於斯世、悉屬虛浮、畢生操作、安享其所得、夫婦之間、必當眷愛懽娛、以至沒齒。</verse>
				<verse number="10">且爾竭心思、為所當為、轉瞬之間、即歸於土、在彼無工作、無計謀、無智慧。</verse>
				<verse number="11">我又遍覽天下事、疾趨未必先至、勁旅未必獲捷、有智未必得餱糧、聰明未必得貨財、機巧未必沐恩寵、凡百之事、悉由偶然而至。</verse>
				<verse number="12">譬彼水族羽族、猝罹網羅、人遘飛殃、出於莫測者亦若是。</verse>
				<verse number="13">我觀世事、智之所用甚廣。</verse>
				<verse number="14">設也城邑褊小、人民鮮少、大國之君圍之、築高壘以環攻、</verse>
				<verse number="15">邑中有貧人、明哲是懷、施其智以救邑眾、其後人無復念之者。</verse>
				<verse number="16">我竊思之、智愈於力、貧者之智、為人藐忽、不從其言。</verse>
				<verse number="17">寧從哲士之詞、莫聽昏君之論。</verse>
				<verse number="18">智之為用勝於劍戟、惟一愚人與其間、則雖有嘉謀、亦為所敗。</verse>
			</chapter>
			<chapter number="10">
				<verse number="1">惟人調劑香膏、一入毒蟲、則臭立變惡、人有尊榮、具智慧、名譽遠播、一行不善亦若是、</verse>
				<verse number="2">智之心捷若右手、愚之心拙若左手。</verse>
				<verse number="3">愚者行於途、貢其不智之形、眾人目擊。</verse>
				<verse number="4">長者怒爾、勿不辭而退位、必務柔順、可免大過。</verse>
				<verse number="7">僕乘馬、主徒行。</verse>
				<verse number="8">掘坎阱、適陷其身、毀藩籬、必嚙於蛇。</verse>
				<verse number="9">移石必受其傷、伐木必遇其害。</verse>
				<verse number="10">斧斤己鈍、不加磨礪、則斬伐必費其力、智者知所當為。</verse>
				<verse number="11">施術制蛇之人未至、而人為蛇所囓、則彼之技無所施。</verse>
				<verse number="12">智者之言益人、愚者之言害己。</verse>
				<verse number="13">其言也始則拙、終則狂。</verse>
				<verse number="14">未來之事、人難逆料、愚者嘵嘵、何裨於世。</verse>
				<verse number="15">愚者徒勞無益、不知當行之道。</verse>
				<verse number="16">器小者為王、則群臣以飲食為先、而邦必危矣。</verse>
				<verse number="17">器大者為王、則群臣飲食以時、惟補其力、不敢沉湎、而邦必安矣。</verse>
				<verse number="18">人惰而不修其室、則棟撓屋漏。</verse>
				<verse number="19">人設宴以為樂。置酒以為悅。非金不足以致此。</verse>
				<verse number="20">毋私詛王公、毋在室咒大人、飛鳥必揚其聲、羽族必報其事。</verse>
			</chapter>
			<chapter number="11">
				<verse number="1">滙水之區、宜播百穀、歷日既久、可刈可穫。</verse>
				<verse number="2">頒食於眾、勿以七八為限、蓋爾後日貧乏、難以自料。</verse>
				<verse number="3">油然作雲、則沛然下雨、喬木北偃不可復南、南偃不可復北。</verse>
				<verse number="4">疑風則不敢播穀、訝雨則不敢刈禾。</verse>
				<verse number="5">婦有妊、爾不知魂靈如何而畀、骨骸如何而成。上帝締造萬物、其經綸非人所能知也。</verse>
				<verse number="6">爾勿以朝吉而播、夕凶而弗播、朝夕俱可、不知其後孰美也。</verse>
				<verse number="7">人生於光天之下、目睹日華、其神實暢。</verse>
				<verse number="8">雖享遐齡、畢生逸樂、當思未來之日、憂患迭起、乃知事皆屬虛。</verse>
				<verse number="9">維爾小子、幼而嬉戲、其志愉快、隨心所欲、隨目所視、當思上帝必鞫爾、</verse>
				<verse number="10">故必去欲絕邪、蓋幼稚之時、亦屬於虛。</verse>
			</chapter>
			<chapter number="12">
				<verse number="1">年當少壯、必及時敬造化之主、宜憶勿忘、斯時也、患難憂愁之日尚未至。</verse>
				<verse number="2">既屆其期、日月星辰必晦其光、雲遮靉靆、雨降淋漓。</verse>
				<verse number="3">守室者必戰慄、有力者必卷曲、旋磨者寡而缺、窺牖者昏而黑、</verse>
				<verse number="4">通衢之門已閉、旋磨之聲不聞、鳥鳴而寢即起、謳歌而音不揚、</verse>
				<verse number="5">不敢登高、行於途中亦多畏葸、以杏核為可厭、以蟿蟲為重物、生平嗜好、百無一存、人歸窀穸、哀者行於衢。</verse>
				<verse number="6">銀索已解、金盂已毀、泉旁汲器已破、井上轆轤已折、</verse>
				<verse number="7">人本摶土所為、死則返本、人之魂靈為上帝所賦畀、死則歸乎上帝。○</verse>
				<verse number="8">傳道者曰、我觀萬事、空之又空、虛之又虛。</verse>
				<verse number="9">我既有智、教民以智、專心求道、陳述箴規。</verse>
				<verse number="10">我所云嘉言也、所錄實語也、</verse>
				<verse number="11">哲士之言、譬諸刺、譬諸釘、一主所諭、眾師所傳。</verse>
				<verse number="12">爾小子、以此為戒、著述若多、功不能竟、學而徒勤、適勞其心。</verse>
				<verse number="13">事之大略、爾其聽之、寅畏上帝、守其誡命、此人之大端。</verse>
				<verse number="14">上帝必鞫萬事、彰其隱微、或善或惡、加以賞罰。</verse>
			</chapter>
		</book>
		<book number="22">
			<chapter number="1">
				<verse number="1">此所羅門之雅歌也。</verse>
				<verse number="2">新婦曰、爾眷愛之情、愈於酒醴、與我接吻。</verse>
				<verse number="3">爾名流芳、若芬馥之品、傾注於外、其香遠徹、故婢女愛汝。</verse>
				<verse number="4">爾為我先導、我步爾後塵、遂入宮闈、予甚悅爾、爾眷愛之情、愈於酒醴、而人之戀愛爾者、亦其宜也。</verse>
				<verse number="5">謂其婢曰、耶路撒冷女乎、我顏微紫、若基達之幕、我容微美、若所羅門之幬。</verse>
				<verse number="6">昔兄弟憾予、使予守園、不顧己身、遂暴於日、容色微紫、爾曹婢女勿藐視予。</verse>
				<verse number="7">維我良人、予所敬愛、予不欲與爾同儔為伍、以遨以遊、惟欲詣爾牧地、爾牧羊何所、至於日中、羊伏蔭下、又在何方、請以告我。</verse>
				<verse number="8">其婢曰、姣美之姝、如爾不識其所、以爾之羊置帷幕間、可踵群羊之跡、自能遇之。</verse>
				<verse number="9">其良人曰、我視愛妃、若法老駕車之馬、</verse>
				<verse number="10">爾容甚美、飾貌以珍珠、垂項以玫瑰。</verse>
				<verse number="11">我必以金條銀頂、飾汝之首。</verse>
				<verse number="12">新婦曰、王坐席間、聞我馨香、</verse>
				<verse number="15">良人曰、愛妃甚美、爾目若鴿。</verse>
				<verse number="16">新婦曰、夫子丰采甚都、我所敬愛、我寢此床、其色維綠、其式甚美。</verse>
				<verse number="17">我室之梁、製以柏香木、我室之蓋、製以松木。</verse>
			</chapter>
			<chapter number="2">
				<verse number="1">新婦曰、沙崙有玫瑰花、谷中有百合花、予竊比之焉。</verse>
				<verse number="2">良人曰、愛妃在群女間、若荊棘叢中有百合花焉。</verse>
				<verse number="3">新婦曰、夫子我所眷愛、若林樹之間有蘋果焉。我喜坐其蔭、甘其果實。</verse>
				<verse number="4">引我至宴所、被我以恩寵。</verse>
				<verse number="5">心乎愛矣、令我消魂、畀我以蘋果、食我以葡萄乾、以補我力。</verse>
				<verse number="6">左手扶我首、右手抱我身。</verse>
				<verse number="7">維被麀鹿、遊於田間、我指之而誓、耶路撒冷女乎、維我良人、我所眷愛、酣寢之時、爾勿驚之、待其自寤。○</verse>
				<verse number="10">告我曰、愛妃美人、與我偕往、</verse>
				<verse number="11">冬已過、雨已止、</verse>
				<verse number="12">花開鳥啼、鳩聲遍聞、</verse>
				<verse number="13">無花果樹、結果靑靑、葡萄舒蕊、遠吐奇馨、愛妃美人、與我偕往。</verse>
				<verse number="14">吾視爾若鴿、匿於磐石、藏於巖穴、僅見一斑、爾其出、俾得睹爾麗容、聆爾清聲。</verse>
				<verse number="15">葡萄尚嫩、恐為狐所折、爾曹儔侶、執之毋緩。</verse>
				<verse number="16">夫子倡之、我必和之、夫子屬我、我屬夫子、其味若百合花。</verse>
				<verse number="17">夫子我所眷愛、譬彼麀鹿、遊於庇得之山、曷歸曷歸、待夕已過、待旦已明、然後相離。</verse>
			</chapter>
			<chapter number="3">
				<verse number="1">夜寢於床、恍惚入夢、求我夫子而不得。</verse>
				<verse number="2">我即興、遊於邑衢、遍行大道、求我夫子、求之不得、</verse>
				<verse number="3">遇巡城卒、問之曰、我之夫子、汝見之乎。</verse>
				<verse number="4">相離數武、則遇我夫子、攜手偕行、引入母室。</verse>
				<verse number="5">維彼田間、爰有麀鹿、我指之而誓、耶路撒冷女乎、夫子酣寢、爾勿驚之、待其自寤。</verse>
				<verse number="6">越日新婦在室曰、在彼烟焰驟起、其狀若柱、自野而來、氣甚馨香、有若沒藥、有若乳香、有若商賈所市芬芳之品、此果為誰。</verse>
				<verse number="7">諸婢曰、乃所羅門之輿、以色列族武士六十、護翼而至、</verse>
				<verse number="8">俱執利刃、善於戰鬥、腰懸刀以防夜警。</verse>
				<verse number="9">所羅門作輿、其木自利巴嫩、</verse>
				<verse number="10">其柱白銀、其欄黃金、其座赤色、其下布以文繡、耶路撒冷眾女所製。</verse>
				<verse number="11">新婦曰、所羅門王娶妻欣喜、母賜冕旒、冠之於首、郇邑之女、盍出而觀之。</verse>
			</chapter>
			<chapter number="4">
				<verse number="1">良人曰、愛妃甚美、以巾蔽面、目光流露、其麗若鴿、髮若群羊、卧於基列山、</verse>
				<verse number="2">齒若翦毛之羊、已浴於沼無不懷妊、且能孿生、</verse>
				<verse number="3">唇若絳絲、言詞甚善、額現帕外、若石榴一方。</verse>
				<verse number="4">頸若大闢之臺、藏兵之庫、中懸千干、咸為武士所用。</verse>
				<verse number="5">乳若雙麀、嚙蒭於百合花中。</verse>
				<verse number="6">山岡之上、有沒藥乳香、我將適彼、夕以達旦。</verse>
				<verse number="7">我之愛妃、爾有殊色、無疵無玷。</verse>
				<verse number="8">我之愛妃、與我偕行、至利巴嫩山、登亞馬拿、示溺、黑門之峰、其地有獅穴豹岡、於彼憑高四顧。</verse>
				<verse number="9">我之新婦、視若姊妹、美目送盼、玉頸微露、我神為之蕩、我心為之奪。</verse>
				<verse number="10">爾眷愛之情、甚為篤摯、愈於酒醴、爾之香膏、愈於芳品、</verse>
				<verse number="11">唇若蜂房滴瀝、舌若乳蜜調和、衣香襲人、若利巴嫩之木。</verse>
				<verse number="12">我之新婦、視若姊妹、園囿已鍵、井泉已封、</verse>
				<verse number="13">所植者石榴美果、古柏香木、</verse>
				<verse number="14">馨香草、番紅花、菖蒲、桂枝、乳香、沒藥、蘆薈、與諸芬芳之品。</verse>
				<verse number="15">園中之溪、活水之泉、發源於利巴嫩。</verse>
				<verse number="16">新婦曰、願北風起、南風亦至、吹於我園、使芬芳遠徹、願我夫子入園、而食嘉果。</verse>
			</chapter>
			<chapter number="5">
				<verse number="1">良人曰、我之新婦、視若姊妹、我入園囿、採沒藥與香品、食蜂房與甘蜜、飲乳酪與酒醴、爾曹友朋、飲之食之、以快其心。○</verse>
				<verse number="2">新婦曰、我身寢而心寤、夢中聽夫子之聲、叩門呼曰、我之愛妃、美麗若鴿、德無不備、夜深露下、我髮沾濡、爾其啟門、容我入室。</verse>
				<verse number="3">我曰、我已解衣、焉能衣之、我曾濯足、焉可污之。</verse>
				<verse number="4">我之夫子、入手於牖、我心憫之、</verse>
				<verse number="5">起欲啟門、以沒藥盥手、其味馨香、沾染門楗。</verse>
				<verse number="6">門既闢、不見夫子、我思其言、魂不附體、求之弗得、呼之莫應。</verse>
				<verse number="7">爰遇巡城之卒、擊而傷我、奪我巾幗。</verse>
				<verse number="8">耶路撒冷女乎、如遇夫子、為我言之、眷愛之情已多、令我消魂。</verse>
				<verse number="9">諸婢曰、嬌美之姝爾之夫子、比他人之夫子、何以愈乎。爾乃告我若此。</verse>
				<verse number="10">我之夫子、色白而紅、為萬人之冠、</verse>
				<verse number="11">首若兼金、長髮依稀垂柳、黑鬢彷佛堆鴉。</verse>
				<verse number="12">目若溪濱之鴿、以乳洗滌、行列甚整。</verse>
				<verse number="13">玉頰芬芳、有如香草、栽於園囿。絳唇若玉薽之嫣媚、吐氣若沒藥之滴瀝。</verse>
				<verse number="14">手帶金釧、嵌以黃玉、身若象齒、其色光潤、鑲以青玉。</verse>
				<verse number="15">足若花石柱、置於金座、儀容英爽、森森然如利巴嫩之柏香木。</verse>
				<verse number="16">吹氣若蘭、洵可愛也。耶路撒冷女乎、我之夫子若此。</verse>
			</chapter>
			<chapter number="6">
				<verse number="1">諸婢曰、姣美之姝、爾之夫子何往、我與汝共跡之。</verse>
				<verse number="2">新婦曰、我之夫子適園、嗅芬芳之草、採百合之花。</verse>
				<verse number="3">夫子屬我、我屬夫子、斯時也、尚採百合花。</verse>
				<verse number="4">良人曰、愛妃有殊色、譬諸得撒、有麗容、譬諸耶路撒冷、有威儀、譬諸張幟之軍。</verse>
				<verse number="5">爾目流盼、已蕩我心、切勿顧瞻。爾髮若群羊、卧於基列山。</verse>
				<verse number="6">齒若剪毛之羊、已浴於沼、無不懷妊、且能孿生、</verse>
				<verse number="7">額現怕外、若石榴一方。</verse>
				<verse number="8">妃嬙六十人、嬪御八十人、侍女無數、</verse>
				<verse number="9">惟一愛妃、美麗若鴿、德無不備、厥母生之、眷愛特甚、嬪妃侍女、見則頌讚、</verse>
				<verse number="10">曰、艷若晨光、朗耀如月、輝煌如日、威儀具備、若張幟之軍。</verse>
				<verse number="11">新婦曰、我適榛園、觀谷之果、葡萄萌芽、石榴舒蕊。</verse>
				<verse number="12">眷愛情深、我心蕩漾、若長者馳車。</verse>
				<verse number="13">諸婢曰、書拉密女乎、歸與歸與、我欲觀汝。新婦曰、觀我如何。諸婢曰、若天使二營。</verse>
			</chapter>
			<chapter number="7">
				<verse number="1">諸婢為新婦解襦、美之曰、公主、爾足爾履、洵美矣、爾髀豐隆、猶之瓔珞、巧工所製、</verse>
				<verse number="2">爾臍圓若盎盂、盛以酒醴、爾腹若積麥、周百合花。</verse>
				<verse number="3">乳若雙麀、俱為孿生、</verse>
				<verse number="4">項若象牙之臺、目若希實本二沼、近八喇品門、鼻如利巴嫩樓、與大馬色相望。</verse>
				<verse number="5">首若加密山、卷髮如雲、其色維朱、為王所覿、中心蕩漾。</verse>
				<verse number="6">良人曰、愛妃至美、我甚悅懌、</verse>
				<verse number="7">爾體娉婷、猶之棗樹、乳若葡萄、垂實纍然。</verse>
				<verse number="8">我欲撫棗樹、而執其枝、爾乳誠若葡萄、垂實纍然、鼻甚芬芳、有如蘋果。</verse>
				<verse number="9">口若旨酒、依法而流、同寢者親嘗其味、以為甚樂。</verse>
				<verse number="10">新婦曰、我屬夫子、夫子戀我。</verse>
				<verse number="11">爾與我來、共往田間、宿於鄉里。</verse>
				<verse number="12">詰朝夙興、適葡萄園、觀其萌芽舒蕊、亦觀石榴已茁、在彼享閨房之福。</verse>
				<verse number="13">風茄馨香、門以外嘉果實繁、新舊俱備、我已蓄積、供我夫子。</verse>
			</chapter>
			<chapter number="8">
				<verse number="1">我欲視爾、若兄弟、同哺母乳、遇爾於外、則可接吻、不以為異。</verse>
				<verse number="2">我導爾至母室、昔母教我、逼取石榴之汁、調和酒醴、以此飲汝。</verse>
				<verse number="3">容爾左手扶我首、右手抱我身。</verse>
				<verse number="4">耶路撒冷女乎、我所愛之夫子酣寢、爾勿驚之、待其自寤。</verse>
				<verse number="5">諸婢曰、新婦自野而至、與其夫偕行、相為依倚、不識為誰。良人曰、在檳樹下、爾母生汝、在彼我與爾相遇、眷愛情深、甚為感激。</verse>
				<verse number="6">新婦曰、願爾心懷我、手抱我、心心相印、若合符節、我愛汝甚切、至死不渝、如有他婦奪寵、我銜憾實深、雖入土猶不已、我必忿怒、烈若火焰。</verse>
				<verse number="7">我眷愛爾、情甚篤摯、河水汎濫、亦不能滅、雖傾家以博愛、亦不可得。</verse>
				<verse number="8">我之女弟、年未及筓、成婚之日、當如之何。</verse>
				<verse number="9">良人曰、如彼難進若城垣、我作金臺以攻之、如彼易入若門戶、我用木板以圍之。</verse>
				<verse number="10">新婦曰、我若城垣、我若高臺、故獲恩寵。</verse>
				<verse number="11">巴力哈門有葡萄園、屬於所羅門、租於農夫、農夫因取其果、各納稅千金。</verse>
				<verse number="12">我亦有葡萄園、必歸所羅門、價值千金、栽植其園者、畀以傭值二百金。</verse>
				<verse number="13">良人曰、爾居園囿、我之同儔、已聞爾聲、我亦欲聞之。</verse>
				<verse number="14">新婦曰、我之夫子、譬彼麀鹿、亟至山岡、嗅其芬芳。</verse>
			</chapter>
		</book>
		<book number="23">
			<chapter number="1">
				<verse number="1">猶大國烏西亞、約擔、亞哈士、希西家、相繼在位時、亞麼士子以賽亞、以猶大 耶路撒冷之事、得之默示者筆於書。</verse>
				<verse number="2">天其聞之、地其聽之、耶和華曰、我養民如保赤子、而反忤逆。</verse>
				<verse number="3">牛識主、驢知廄、惟我以色列族民、不識不知。</verse>
				<verse number="4">我耶和華為以色列族之聖主、斯民侮予、棄予逆予、風俗澆漓、陷於罪戾、入於邪僻、豈不哀哉。</verse>
				<verse number="5">爾既屢犯、我將加罰、奈身首俱傷、肝膽皆裂、當擊何處。</verse>
				<verse number="6">自頂至踵、一身不痊、遍體傷痍、未彌其隙、未裹以巾、未沐以膏。</verse>
				<verse number="7">爾地荒蕪、爾邑焚燬、異邦之人至、傾覆爾四境、吞食爾土產、俾爾目擊。</verse>
				<verse number="8">郇僅孤城、所存無幾、猶葡萄園之廬、瓜田之舍、被圍之邑而已。</verse>
				<verse number="9">民曰、如萬有之主耶和華、不俾我眾猶有孑遺、則必若所多馬、蛾摩拉矣。</verse>
				<verse number="10">曰、爾曹與所多馬之君長、蛾摩拉之民人無異、宜聽上帝耶和華之命。</verse>
				<verse number="11">耶和華曰、恆獻禮物、與我何與、爾燔牡綿羊、焚肥畜之膋、我所厭惡、牛犢羔羊、牡山羊之血、我不悅懌。</verse>
				<verse number="12">爾來覲我、穢我帷場、誰命之者。</verse>
				<verse number="13">毋徒獻禮物、若馨香、月朔、安息日、聖會大日、俱我所厭棄、爾守節期、又復為惡、故我不悅。</verse>
				<verse number="14">朔日節期、我心痛疾、我視若重負而厭之。</verse>
				<verse number="15">爾曹殺人、雖舉手禱告弗輟、我必不俯聞、而遐棄爾。</verse>
				<verse number="18">耶和華又曰、爾來、吾語汝、爾罪貫盈、其色濃若赭、深若絳、我必使之皓然潔白、如棉如雪。</verse>
				<verse number="19">如爾順從、可食土產、享其嘉物。</verse>
				<verse number="20">如爾悖逆、必亡以刃、我耶和華已言之矣。</verse>
				<verse number="21">爾邑自古以來、風俗敦龐、以迄於今、漸流於淫靡矣。昔也行仁義者居之、茲也嗜殺人者處之。</verse>
				<verse number="22">爾銀變為滓、爾酒雜以水、</verse>
				<verse number="23">爾之君長悖逆乎我、與盜為侶、好賄賂、納苞苴、孤子嫠婦、不伸其冤。</verse>
				<verse number="24">我耶和華宰萬有、為以色列族有能之主、今頒斯詔、必報予仇讎、雪予忿怒、</verse>
				<verse number="25">輔翼我民、鍛鍊若金、消融渣滓。</verse>
				<verse number="26">爾之士師、爾之謀臣、必復崛興、有如疇昔、則爾可為淳厚之民、敦龐之俗。</verse>
				<verse number="27">郇邑之民、悔過行義、則可得救。</verse>
				<verse number="28">罪人惡黨、同歸於盡、凡棄我者、淪胥以亡。</verse>
				<verse number="29">昔爾在園囿林樹間、奉事偶像、以為悅懌、後必恥之。</verse>
				<verse number="30">譬彼橡樹、枝葉已枯、譬彼園囿、灌溉無資、爾其似之。</verse>
				<verse number="31">有爵位者如麻、其所作為如火、遇之必燃、同遭焚燬、撲滅無人。</verse>
			</chapter>
			<chapter number="2">
				<verse number="1">亞麼士子以賽亞、以猶大 耶路撒冷之事、得之默示者筆於書。</verse>
				<verse number="2">越至末期、耶和華殿宇之山、必超乎眾山之上、高出於層巒叠嶂間、異邦族類、無不來集。</verse>
				<verse number="3">眾民僉曰、雅各之上帝、即耶和華是、莫若登其山、入其殿、受其訓迪、遵從其道、蓋律例自郇城而出、耶和華之命、自耶路撒冷而敷布。</verse>
				<verse number="4">列國分爭、主平治之、使以刀為犂、以戈為鐮、不相攻伐、不尚武事。</verse>
				<verse number="5">爾曹雅各之家、盍與我偕往、遵耶和華光明之道。</verse>
				<verse number="6">維昔雅各家、與異邦修睦、惟尚術數、較諸非利士人、東方之民、初無或異、故上帝棄之。</verse>
				<verse number="7">其地金銀豐裕、財貨充斥、維車維馬、不可勝計。</verse>
				<verse number="10">耶和華既彰其震怒、有威可畏、爾曹當入於磐巖、匿於窟穴、以避其災。</verse>
				<verse number="11">人即自高、昂首仰視、必使之屈抑而卑微、蓋是日也、耶和華尊無二上。</verse>
				<verse number="12">時日將至、萬有之主耶和華、必折驕矜者之氣、使自高者降而為卑。</verse>
				<verse number="13">凡利巴嫩干霄之柏香木、巴山之橡樹。</verse>
				<verse number="14">巖巖之眾山、巍巍之峻嶺。</verse>
				<verse number="15">崇高之臺榭、鞏固之城垣、</verse>
				<verse number="16">大失之舟楫、可愛之嘉物、俱使之傾覆。</verse>
				<verse number="17">驕傲者流、必使為卑、蓋是日也、耶和華尊無二上。</verse>
				<verse number="18">凡諸偶像、盡歸消亡。</verse>
				<verse number="19">耶和華有威可畏、勃然而興、地以震動、人必入於磐巖、匿於窟穴、以避其災。</verse>
				<verse number="20">是日也、人以所作之金銀偶像、居恆所崇拜者、投於鼹鼠蝙蝠之穴。</verse>
				<verse number="21">耶和華有威可畏、勃然而興、地以震動、人必入於磐巖、匿於窟穴、以避其災。</verse>
				<verse number="22">斯人也、呼吸之氣、出入於口、安能助人、勿以為可恃。</verse>
			</chapter>
			<chapter number="3">
				<verse number="4">使器少年稚者為君、以治斯民。</verse>
				<verse number="5">黎庶自相凌虐、耄耋者被侮於幼稚、尊顯者見凌於卑賤。</verse>
				<verse number="6">有隱而不仕者、或攬手告之曰、爾多藏幣帛、奚不為政、拯予於患難乎。</verse>
				<verse number="7">其人大聲辭曰、子也廩無餘粟、笥無餘衣、安能濟困、不敢為政。</verse>
				<verse number="8">蓋耶路撒冷 猶大之民、所信所行、背乎耶和華、犯天顏、干震怒、顛蹶而亡、</verse>
				<verse number="9">斯民也、顏之厚矣、惡跡已彰、不思隱蔽、有若所多馬自招禍患、誠可為長太息也、</verse>
				<verse number="10">宜訓於有眾曰、善者必蒙綏祉、而獲善報、</verse>
				<verse number="11">惡者必遘凶災、而有惡報、</verse>
				<verse number="12">萬有之主、耶和華曰、維爾小民、治理爾者、不啻婦人豎子、虐遇爾曹、訓導偏頗、迷眩爾途。</verse>
				<verse number="13">我將起鞫斯民、以彰公義、</verse>
				<verse number="14">遍詰民長牧伯、曰、爾毀我葡萄園、攘奪貧民、虜其貨財、藏於爾室、</verse>
				<verse number="15">蹂躪我民、虐遇窮乏、果何為哉、</verse>
				<verse number="16">耶和華曰、郇邑之女、驕侈性成、延頸遠眺、送目流盼、步細而捷、足曳金釧、音韻鏗鏘、</verse>
				<verse number="17">我必使之頭童寡髮、辱於眾前、</verse>
				<verse number="18">除其足釧、解其彩絡、脫其月笄、</verse>
				<verse number="19">去其耳環手釧、褫其蔽面之帕、</verse>
				<verse number="20">摘其蒙首之巾、以及足練、文紳、香盒、祛邪之籙。</verse>
				<verse number="21">指環鼻環、</verse>
				<verse number="22">華衣、公服、外飾之裳、荷囊。</verse>
				<verse number="23">銅鏡、衵服、蔽首之帕、被身之巾、</verse>
				<verse number="24">除其馨香、蒙以不潔、去其彩紳、繫以縲絏、髠其卷髮、代以童首、褫其繡衣、束以麻布、毀其姿容、加以烙印。</verse>
				<verse number="25">郇邑之丁男、亡於鋒刃、武士死於戰陣。</verse>
				<verse number="26">邑門寂寞、民坐塗炭而哭泣、</verse>
				<verse number="27">七婦將求一夫曰、我儕衣食、足以自給、惟願有夫之名、俾得洒恥於人間。</verse>
			</chapter>
			<chapter number="4">
				<verse number="1">患難之後、耶和華所長之枝柯、必且向榮競茂、斯土所產、既嘉且碩、使以色列族免於災害者、得而安享、</verse>
				<verse number="2">斯時也、郇邑與耶路撒冷之遺民、隸其名於生齒之籍、得稱為聖、</verse>
				<verse number="3">在昔郇邑、及耶路撒冷之民、嗜殺人、行淫亂、主震怒之、降以重災、洗滌其污、</verse>
				<verse number="4">於是郇山之室、民會之處、榮光焜耀、耶和華必加護衛、晝蔽以雲、夜燭以火、</verse>
				<verse number="5">烈日炎熇、驟雨滂沛、亦將覆幬以庇護。</verse>
			</chapter>
			<chapter number="5">
				<verse number="1">良友有園、栽植葡萄、因作歌以賦其事、歌曰、良友有園、栽植葡萄、在彼山岡、其地膏腴、</verse>
				<verse number="2">開墾土壤、掃除沙石、擇其嘉種、植之於中、建峻臺、掘酒醡、冀結嘉實、反生惡果、</verse>
				<verse number="3">園主曰、猶大 耶路撒冷之居民、今汝觀我葡萄園、辨其是非、</verse>
				<verse number="4">我栽培此園、無以復加、冀結嘉實、乃生惡果、何也、</verse>
				<verse number="5">我語汝、今此葡萄園、將何以處之、必撤藩衛、任其吞噬、毀垣墉、聽其蹂躪、</verse>
				<verse number="6">不治不修、變為荒蕪、荊棘叢生、使天不雨。</verse>
				<verse number="7">萬有之主耶和華、視以色列族猶大之民、無異葡萄園、無異嘉種、使行仁從義、惟彼嗜殺人、行暴虐、小民號呼。</verse>
				<verse number="8">強據宅第、多得土田、不遺隙地、推其意、幾欲獨攬遍境、深可疾也、</verse>
				<verse number="9">萬有之主耶和華諭示於我曰、彼之華堂廣廈、悉變荒蕪、不留一人、</verse>
				<verse number="10">葡萄園三十畝、所產僅酒六斗、穀種六百斗、所產僅六十斗、</verse>
				<verse number="11">其人夙興、縱飲無度、迨至薄暮、更覺沉湎、若此必有禍患、</verse>
				<verse number="12">飲宴之時、鼓琴彈瑟、播鼗吹蕭、耶和華之彰癉、彼不以為意、</verse>
				<verse number="13">我民無知、為人所擄、尊者飢、黎民渴。</verse>
				<verse number="14">陰府恢廓、厥口孔張、使華靡淫樂者、實繁有徒、俱陷於下、</verse>
				<verse number="15">由尊逮卑、皆必降格、雖昂首仰視、必使之屈抑。</verse>
				<verse number="16">萬有之主、至聖之上帝耶和華、惟秉公義、必推為尊、</verse>
				<verse number="17">富厚者之田宅、今皆荒蕪、異邦之人、牽羊以至、隨意嚙蒭、</verse>
				<verse number="18">人行惡而取戾、若以索曳車、其有禍乎、</verse>
				<verse number="19">彼曰、願以色列族之聖主、速行其旨、俾我見而知之焉、</verse>
				<verse number="20">人而以善為惡、以惡為善、以暗為光、以光為暗、以苦為甘、以甘為苦者、禍必及之、</verse>
				<verse number="21">自恃為智慧聰明者、亦有禍矣。</verse>
				<verse number="22">人耽於酒、醞釀佳醴、為量甚大者、必有禍矣。</verse>
				<verse number="23">人納賄賂、誣善而罪之、袒惡而釋之、禍不遠矣、</verse>
				<verse number="24">耶和華萬有之真宰、以色列族之聖主、定律例、立法度、彼蔑棄之、藐視之、故必敗亡、若火之燬稈、若燄之燃蒭、本實必撥、花蕊必謝、</verse>
				<verse number="25">耶和華震怒其民、舉手攻擊、使山巖震動、尸相枕藉、有若街衢之土壤、其忿怒猶未息也、其降罰猶未已也、</verse>
				<verse number="26">必張其旌旆、號召地極之民、招徠遠方之眾、倉猝之間、無不咸集、</verse>
				<verse number="27">其中困乏者無人、顛躓者無人、寢寐者無人、不褫其帶、不解其履、</verse>
				<verse number="28">礪其鏃、則甚利、引其弓、則已滿、馬蹄堅於火石、車輪疾於颶風、</verse>
				<verse number="29">狂吼若牝獅、咆哮若稚獅、斷傷其所得、曳入於穴、欲求援手、迄無一人、</verse>
				<verse number="30">蓋是日也、敵軍之勢、若海濤之澎湃、人望岸間、其象愁慘、其色幽暗、晦其光明、蔽以靉靆。</verse>
			</chapter>
			<chapter number="6">
				<verse number="1">烏西亞王崩時、我見主坐高位、衣裳垂蔽殿宇、</verse>
				<verse number="2">哂啦咏侍立、各有六翼、以二翼蔽面、二翼覆足、二翼舒展。</verse>
				<verse number="3">此唱彼和曰、聖哉聖哉聖哉、萬有之主耶和華、榮光赫奕、彌綸寰宇、</verse>
				<verse number="4">聲震門橛、一室之中、烟燄四塞。</verse>
				<verse number="5">我曰、余與斯民、滿口穢濁、得覲大君、睹萬有之主耶和華、我命其尚可保乎、禍必不遠矣、</verse>
				<verse number="6">有哂啦咏以鐵鉗取壇上熱炭、翱翔而來、</verse>
				<verse number="7">舉炭置余口曰、以是置爾口、欲除罪戾、而去愆尤、</verse>
				<verse number="8">吾聞耶和華之聲、曰、當遣者誰、孰為我儕往、我曰、余在此、遣我可乎、</verse>
				<verse number="9">曰、往告斯民、云、爾將耳聞而不聰、目視而不明、</verse>
				<verse number="10">任斯民心頑、耳聾、目瞶、免其目視耳聽心悟、遷改而得醫焉、</verse>
				<verse number="11">我曰主歟、將至何時、曰、迨乎城垣傾圮、土地荒蕪、室廬寂寞、無人居之、</verse>
				<verse number="12">斯土之民、我耶和華必徙諸遠邦、故土蕭條、</verse>
				<verse number="13">其中居民、尚存什一、屢遭喪敗、譬彼橡樹、雖經斬伐、猶留其幹、為善之人亦若是。</verse>
			</chapter>
			<chapter number="7">
				<verse number="1">當猶大王烏西亞孫、約擔子亞哈士、時亞蘭王哩汛、以色列王哩馬利子比迦、咸至耶路撒冷、攻城不下。</verse>
				<verse number="2">或告大闢族曰、亞蘭人、與以法蓮人、結為黨援、大闢族聞之、君民震慴、心搖搖如風木、</verse>
				<verse number="3">耶和華諭以賽亞曰、漂工有田、田間有道、近上沼之溝、爾與爾子謝雅述往彼、以迓亞哈士、</verse>
				<verse number="4">告之曰哩汛率亞蘭人、與哩馬利子相會、其怒雖烈、不過二火炬之餘燼、僅有微烟、爾勿畏葸、勿喪膽、可安爾心、</verse>
				<verse number="5">亞蘭王與以法蓮王、哩馬利子謀攻爾曰、</verse>
				<verse number="6">我儕往攻猶大、使其恐懼、奪其土地、立大庇押子為王、</verse>
				<verse number="7">然我耶和華云、此謀必不成、</verse>
				<verse number="10">耶和華告亞哈士曰、</verse>
				<verse number="11">爾求異跡於上下、我耶和華爾之上帝、必施行焉、</verse>
				<verse number="12">亞哈士曰、我不敢也、恐以為試耶和華。</verse>
				<verse number="13">以賽亞曰、大闢族宜聽我言、爾作不善、人已難堪、又必欲使上帝厭爾乎。</verse>
				<verse number="14">我主必以異跡顯示於爾、將有處女懷妊生子、人稱其名以馬內利、</verse>
				<verse number="15">彼食酪飲蜜、迨其知識己啟、以別善惡、</verse>
				<verse number="16">當其年華未富、明睿未開之日、爾所懼之二王、其國必為墟、</verse>
				<verse number="17">耶和華將使亞述王降災於汝、及爾國家、自以法蓮叛猶大國、迄今未有若是之甚、</verse>
				<verse number="18">當是時、埃及之民、處於河濱、耶和華呼集之、如蠅群飛、亞述之人、耶和華號召之、若蜂之擁。</verse>
				<verse number="19">俾至斯土、棲於荒谷、牧地、伏於巖穴、叢棘、</verse>
				<verse number="20">亞述國王河外之人、爾饋以金、耶和華反使之翦滅爾民、若刀薙毛髮、去髭鬚、自頂放踵、幾無噍類、</verse>
				<verse number="25">昔有山岡、既修既治、今生荊棘、人不敢往、牛羊踐之。</verse>
			</chapter>
			<chapter number="8">
				<verse number="1">耶和華告我曰、索大簡、以民間通行之文、書馬黑沙辣哈八數字。</verse>
				<verse number="2">我請祭司烏利亞及耶庇哩家子撒加利亞為確證、</verse>
				<verse number="3">我與妻寢、一索而得男、耶和華命名馬黑沙辣哈八、</verse>
				<verse number="4">曰、子尚幼、未知呼其父母、大馬色及撒馬利亞之貨財、必為亞述王所虜。</verse>
				<verse number="5">耶和華復諭曰、</verse>
				<verse number="6">大闢之族、馭下以寛、若示囉之水、其流漫衍、斯民棄之而悅服哩汛及哩馬利子、</verse>
				<verse number="7">故我必使亞述王、率師襲之、若大河狂流、勢洶湧而逾岸、</verse>
				<verse number="8">泛濫猶大國、幾將滅頂、左翼右翼之兵、遍於以馬內利四境。</verse>
				<verse number="9">故我告眾曰、遠邦之人、宜聽我言、爾雖震怒、戎服備戰、必見傷殘、終歸糜爛、</verse>
				<verse number="10">所謀不成、所命不立、蓋上帝實左右我、</verse>
				<verse number="11">耶和華深感我心、俾我勿從斯民、</verse>
				<verse number="12">曰、彼言二國要盟、爾勿從而和之、彼畏葸、爾勿畏葸。</verse>
				<verse number="15">維彼眾人、必躓而顛、被陷害、遭糜爛、</verse>
				<verse number="16">所證之言、所命之書、當繫之以繩、鈐之以印、授諸門人。</verse>
				<verse number="17">先知曰、雖耶和華不顧雅各家、我仍仰望靡已、</verse>
				<verse number="18">蓋萬有之主耶和華、居於郇山、我與所賜之子俱在、耶和華俾我儕為之兆、以示以色列族焉。</verse>
				<verse number="19">或曰、維彼巫覡、及為神所憑者、何不問焉、其聲綿蠻、其音微細。則應之曰、人豈不當問於上帝哉、生人之事、詢於死者、亦奚以為。</verse>
				<verse number="20">當察作證之言、必稽出命之書、否則不睹旭日之光。</verse>
			</chapter>
			<chapter number="9">
				<verse number="1">越在疇昔、西布倫、納大利、沿海之地、約但河上、異邦之加利利、此數邑者、屢被凌辱、迄於後日、不遘艱難、必得榮顯、</verse>
				<verse number="2">處暗之民、已見大光、居死地陰翳者、有光射之、</verse>
				<verse number="3">維爾恢廓其國家、悅豫其性情、彼於爾前、欣喜不勝、若刈禾之時、得財之日、以欣以悅也。</verse>
				<verse number="4">昔米田人虐遇斯民、負以重軛、加以鞭扑、爾拯救之、折其杖箠、迄於今、亦若是、</verse>
				<verse number="5">戰士之履、音響遙聞、血染征衣、惟此武備、俱當焚燬、</verse>
				<verse number="6">子將誕生、上帝所賜、我受其益、彼必負荷國政、其名不一、稱為神妙哲士、全能上帝、永生之主、平康之君、</verse>
				<verse number="7">繼大闢之位、其國昌大、長享綏安、保定之、延釐之、維公與正、自今而後、永世靡暨、萬有之主耶和華、必熱中而行之。</verse>
				<verse number="8">主言必罰雅各家、以色列族、</verse>
				<verse number="9">使以法蓮、撒馬利亞居民、無不共知、彼心驕志傲、常自言曰、</verse>
				<verse number="10">瓦傾圮、我以石建、桑斬伐、吾用柏香木、</verse>
				<verse number="11">故耶和華必使哩汛之敵人蜂起、眾寇糾合、以攻以法蓮、</verse>
				<verse number="12">東則有亞蘭人、西有非利士人、厥口孔張、吞噬以色列族、主之忿怒、猶未息也、主之降罰、尚未已也。</verse>
				<verse number="13">耶和華為萬有之主、屢擊斯民、尚不知悛改、以求施恩、</verse>
				<verse number="14">故一日之間、耶和華絕以色列族之眾、自尊逮卑、自喬木至於叢葦、靡不斬伐、</verse>
				<verse number="15">具齒爵、其尊者也、為偽師、其卑者也、</verse>
				<verse number="16">訓導斯民者、偏頗是尚、為所蠱惑者、淪胥以亡、</verse>
				<verse number="17">維彼狂妄之徒、言偽而行惡、故主不悅其丁男、不惜其孤寡、其忿怒猶未息、其降罰猶未已、</verse>
				<verse number="18">彼作惡事、災及其身、如荊棘之遭焚、如叢林之被爇、烟燄上騰。</verse>
				<verse number="19">萬有之主耶和華震怒、燬其國民、有若蒭蕘、焚之務盡、雖兄弟不相顧、</verse>
				<verse number="20">左吞右噬、猶不厭足、而自嚙其臂、</verse>
				<verse number="21">馬拿西攻以法蓮 以法蓮攻馬拿西、二族兼攻猶大、上帝之忿怒猶未息、降罰猶未已也。</verse>
			</chapter>
			<chapter number="10">
				<verse number="1">立法嚴酷、載之典章、虐遇其民、其有禍乎。</verse>
				<verse number="2">彼屈抑貧乏、不伸其冤、攘奪孤寡、而取其利。</verse>
				<verse number="3">待主降罰、使遠邦之人橫加侵伐、爾將何為、求救於何人、藏寶於何地。</verse>
				<verse number="4">主既遐棄爾、不為人所俘囚、必為人所殺害、主之忿怒、猶未息也、主之降罰、尚末已也。</verse>
				<verse number="5">我震怒斯民、使亞述人、為杖箠以擊之、亞述人亦有禍矣、</verse>
				<verse number="6">我民偽善、我必震怒、使亞述人擊之、攘奪其貨、蹂躪其身、若逵衢之糞壤。</verse>
				<verse number="7">亞述人之所為、非欲成我之志、其意乃為翦滅列邦。</verse>
				<verse number="8">彼曰我之牧伯、可儗列王、</verse>
				<verse number="9">我滅甲呢若迦基密、滅哈末若亞八、滅撒馬利亞、若大馬色、</verse>
				<verse number="10">列國之偶像、較耶路撒冷、撒馬利亞尤眾、亦為我所翦滅。</verse>
				<verse number="11">撒馬利亞我已滅其國家、毀其偶像、豈不能以此待耶路撒冷乎。</verse>
				<verse number="12">主曰、我降災於郇山、及耶路撒冷、既畢其事、我必伐亞述王、汰其驕心、去其抑視。</verse>
				<verse number="13">彼曰、我有智有能、克勝鄰邦、虜其財、得其地、惟自恃其能而為之。</verse>
				<verse number="14">我擊天下、得人貨財、如覆巢取卵、雌鳥遠飛、無有哀鳴而鼓翼者。</verse>
				<verse number="15">主曰、人以斧鋸、斬伐林木、斧鋸得自以為功乎、以杖箠扑人、杖箠能自運動、而自視為非木乎、</verse>
				<verse number="16">故萬有之主將使肥健之人、變為瘦瘠、尊榮之輩、爇以烈火、</verse>
				<verse number="17">以色列族至聖之主、輝光遠燭、勢若焰火、一日間必毀亞述人、若焚荊棘、</verse>
				<verse number="20">當是時以色列族雅各家所遺之民、不恃敵人、惟其聖主耶和華是賴、</verse>
				<verse number="21">雅各之遺民、歸乎全能之上帝、</verse>
				<verse number="24">萬有之主耶和華、告郇邑之民曰、亞述之眾、我民勿懼之、彼舉杖箠、加爾以扑責、與昔埃及人無異、</verse>
				<verse number="25">惟我不久必滅亞述民、以洩我忿、</verse>
				<verse number="26">我萬有之主耶和華、將使人擊之、有如疇昔在阿立磐擊米田、在海濱擊埃及人然、</verse>
				<verse number="27">當是時爾可弛其負荷、去其仔肩、若牛甚肥健、而折其軛。</verse>
				<verse number="28">亞述人至亞葉、經密倫、於密抹駐其輜重、</verse>
				<verse number="29">已濟厥河、宿於基巴、拉馬之民無不震慴、掃羅之其庇亞人、靡不遁逃。</verse>
				<verse number="30">伽林之女、揚聲而呼、使拉億人聞之、亞拿突人其有禍乎、</verse>
				<verse number="31">末米拿之民、咸避匿矣、基品之眾、皆奔潰矣、</verse>
				<verse number="32">一日者、敵居於諾、舉手而指、欲攻郇邑之山、耶路撒冷岡巒、</verse>
				<verse number="33">我萬有之主耶和華、赫兮煊兮、伐其巨枝、折其雄幹、使高者降為卑、</verse>
				<verse number="34">持其斧斤、斬其林木、使豪傑之士盡斫利巴嫩之樹。</verse>
			</chapter>
			<chapter number="11">
				<verse number="1">耶西之根株、必將萌櫱、</verse>
				<verse number="2">耶和華之神賦之、使有智慧、使有謀力、知耶和華之道而寅畏之、</verse>
				<verse number="3">知人崇事耶和華之誠偽、不待目見耳聞、而是非悉辨、</verse>
				<verse number="4">為困乏與謙遜之人聽訟、秉公行義、作惡者流、必遭箠楚、以辭氣滅之、</verse>
				<verse number="5">腰束以誠、腎繫以信、</verse>
				<verse number="6">當是時狼與羔同居、豹與羊同群、肥犢獅子同處、三尺之童牧之、</verse>
				<verse number="7">牛熊同食、其子共伏、獅將嚙蒭若牛、</verse>
				<verse number="8">赤子將玩於蝮巢、方斷乳者、置手於蛇穴、</verse>
				<verse number="9">在我聖岡、悉無所害、蓋耶和華之道、遍於天下、若水在海、無往不有。</verse>
				<verse number="10">當是時耶西之根株萌櫱、為民之纛、異邦族類歸之、其所在榮光爛焉。</verse>
				<verse number="11">主將舉手、再拯其遺民、使自亞述、埃及、八羅、古實、以攔、示拿、哈末、及海之洲島而歸、</verse>
				<verse number="12">在列國張其旌斾、號召以色列 猶大流亡之眾、自地四極而至。</verse>
				<verse number="13">當時以法蓮 猶大二國、不相仇、不搆怨、</verse>
				<verse number="14">西侵非利士人之境、東擄敵之輜重、伐以東、摩押、俾亞捫族歸服焉。</verse>
				<verse number="15">耶和華將涸埃及海口、吹以狂風、震蕩大河、分為七支、使人曳履、可以得濟、</verse>
				<verse number="16">所遺之民、自亞述由大道而歸、與昔以色列民、出埃及無異。</verse>
			</chapter>
			<chapter number="12">
				<verse number="1">當斯之時、流民復集、僉曰、耶和華昔震怒余、今怒已息、且加慰藉、故予頌美之焉。</verse>
				<verse number="2">耶和華上帝拯余、予恃之以無恐、援予、予必謳歌、極其揄揚。</verse>
				<verse number="3">民自福泉、懽然以汲、</verse>
				<verse number="4">歌曰、當籲呼耶和華、揄揚其聲名、頌美其經綸、遍於民間、</verse>
				<verse number="5">耶和華所為、赫兮咺兮、無不知之、當謳歌焉、</verse>
				<verse number="6">郇邑之民、大聲而呼、以色列之聖主、居其中、至大無比。</verse>
			</chapter>
			<chapter number="13">
				<verse number="1">亞麼士子以賽亞、以巴比倫之事、得之默示者、筆於書云、</verse>
				<verse number="2">張旌斾於童山、號召厥眾、招之以手、俾進民牧之門、</verse>
				<verse number="3">主有傑士、召為執事、以洩其憤、莫不踴躍、樂奏其能。</verse>
				<verse number="4">萬有之主耶和華、核數軍實、使臨戰鬥、岡巒之上、國民和集、威聲遠振。</verse>
				<verse number="5">耶和華赫然震怒、爰整其旅、以滅斯土、來自遠方、至從地極。</verse>
				<verse number="6">耶和華為全能之主、降以大災、殲滅斯邦、其日伊邇、爾當號泣不已。</verse>
				<verse number="7">爾手疲膽喪、</verse>
				<verse number="8">戰慄觳觫、艱難勞苦、如婦將產、彼此相對而咨嗟、容色維頳、若炙以火。</verse>
				<verse number="9">耶和華勃然震怒、其日伊邇、其勢甚烈、若火之燃、翦滅國家、掃除群醜、</verse>
				<verse number="10">星辰不顯其光、日變晦冥、月隱焜耀、</verse>
				<verse number="11">天下億兆、咎戾滋多、主必罰之、高者降之為卑、強者汰其驕心、</verse>
				<verse number="12">使民數凋零、少於阿妃之兼金。</verse>
				<verse number="13">萬有之主耶和華忿怒殊烈、震動天地、</verse>
				<verse number="14">人將逃遁、若被逐之鹿、無牧之羊、咸歸厥所、以避其害、</verse>
				<verse number="15">其尚留邑中者、則必被殺、遁逃於外者、必亡於刃、</verse>
				<verse number="16">擲嬰孩於石、使彼目擊、室中之貨財見虜、妻孥被玷。</verse>
				<verse number="17">主使米太人擊爾、雖饋以金銀、彼不納焉、</verse>
				<verse number="18">以弓撻少壯、不恤孩提、不憫孕字。</verse>
				<verse number="19">昔巴比倫富甲萬邦、為迦勒底人所尊、厥後必為上帝所敗、若所多馬蛾摩拉然。</verse>
				<verse number="20">自茲以後、代無居人、亞喇伯人不張其幕、牧者不使羊憩息、</verse>
				<verse number="21">其境為野獸所藏伏、其室為鴟鴞所棲止、雌鴕鳥居處於斯、魑魅踴躍於斯。</verse>
				<verse number="22">暴獸嗥於深宮、野犬遊於華殿、其時將屆、其日伊邇。</verse>
			</chapter>
			<chapter number="14">
				<verse number="1">耶和華矜恤雅各家、以色列族、復選為民、使歸故土、異邦人附之、</verse>
				<verse number="2">以色列族為異邦人所扶翼、旋返桑梓、即耶和華駐蹕之所、得異邦人為僕為婢、供其服役、昔則見擄於人、今則擄人、昔則受制於人、今則制人。</verse>
				<verse number="7">天下綏安、揚聲謳歌、</verse>
				<verse number="8">利巴嫩之柏香木松木、交相慶曰、自巴比倫傾圮、無人斬伐、</verse>
				<verse number="9">陰府震動、待爾速下、幽冥之眾、莫不騷然、昔居民上、為國之王者、見爾臨格、離座而起、</verse>
				<verse number="10">曰、爾豈如我之荏弱哉、</verse>
				<verse number="11">爾素華靡、鼓琴作樂、今入窀穸、下有尺蠖、上有蚯蚓、</verse>
				<verse number="12">爾素為明星、今乃隕自天、昔則敗列國、今乃見滅絕、</verse>
				<verse number="13">爾自謂必昇天、位崇隆、越乎至高之星辰、坐峻峭之山、入大會之中、躋北極之所、</verse>
				<verse number="14">將及雲霄、比儗至尊。</verse>
				<verse number="15">今爾下陰府幽冥之所、</verse>
				<verse number="18">列國諸王、葬於陵寢、封殖巍峨、</verse>
				<verse number="19">惟爾既絕、不能入土、如最惡之根株、如亡於刃者、在巖穴之間、尸相枕藉、為人蹂躪、</verse>
				<verse number="20">昔爾亂國紀、害兆民、故不得宴然、以正邱首、作惡之人、其後必無令名、</verse>
				<verse number="21">父既犯罪、戮及子孫、不復振興、不建邑城、不得寸土。</verse>
				<verse number="22">萬有之主耶和華曰、我將勃然而興、滅巴比倫遺民、塗抹其名、延及王之宗室、淪胥以亡、</verse>
				<verse number="23">掃除巴比倫之邑、變為水澤、蝟集其處。</verse>
				<verse number="24">萬有之主耶和華矢之曰、我意已定、我命必成、</verse>
				<verse number="25">亞述軍至我地、陟我岡、我必覆亡之、蹂躪之、脫民於苛役、去民之重軛、</verse>
				<verse number="26">此我所命於天下、所行於列國中。</verse>
				<verse number="27">我萬有之主耶和華命之、誰得廢之、行之、孰能禦之。</verse>
				<verse number="28">亞哈士王崩時、以賽亞以所得之默示、播告於眾、曰、</verse>
				<verse number="29">非利士人歟、扑責爾者、茲已覆亡、爾見之、勿欣喜、蛇遺卵、必有蝮出、後成毒蛇、且能飛騰。</verse>
				<verse number="30">我國之民、雖至窮困、必安然居處、不遭侵伐、爾邦之人、必饑饉而死、所孑遺者、俱亡於刃、是皆主所使然。</verse>
				<verse number="31">爾非利士民、已喪厥膽、大聲號哭、蓋敵自北方、叢集而至、若烟燄四塞、皆爭先恐後、</verse>
				<verse number="32">鄰封遣使至、將何以答之、曰、耶和華建造郇邑、貧民實倚賴之。</verse>
			</chapter>
			<chapter number="15">
				<verse number="1">以賽亞以摩押之事得之默示者、述於左、亞耳、吉、摩押之二邑也、夤夜被襲、淪胥以亡、</verse>
				<verse number="2">摩押人登巴益、底本崇邱、哭泣不勝、鬚髮盡薙、為尼破、米底巴之遭難、號呼靡已、</verse>
				<verse number="3">市廛之民衣麻、屋頂之人號泣、澘焉出涕、</verse>
				<verse number="4">希實本 以利亞利、二邑、大聲號泣、遍聞於雅哈斯、摩押之武士號呼、其心悚懼、</verse>
				<verse number="5">我心為摩押哀、避難之民、聲聞瑣耳、與三歲之牛長鳴相若、陟路歙岡則哭、至何囉念、見其被毀、則為之哀、</verse>
				<verse number="6">蓋寧琳之汲道已絕、青草已枯、菜蔬已槁、</verse>
				<verse number="7">故所得之貨財、必攜之濟柳溪、</verse>
				<verse number="8">摩押四境、號泣不已、其聲遙聞於以客蓮別以林、</verse>
				<verse number="9">底門之溪、盡成流血、底門人遘難、我復益其災、摩押遺民、有倖免者、使見囓於獅。</verse>
			</chapter>
			<chapter number="16">
				<verse number="1">必納羔羊於牧伯、自西拉達曠野、至於郇岡、</verse>
				<verse number="2">摩押之女在亞嫩津者、猶鳥離巢、棲止靡定、</verse>
				<verse number="3">曰、請示我、為我折中、時至亭午、請施庇蔭、有若昏夜、予逢驅逐、爾其匿之、予避患難、爾其藏之、</verse>
				<verse number="4">我流亡之民、容與爾居、爾保護之、不為殘賊者所害、於斯土也、虐遇者必止、糜爛者必息、蹂躪者必去、</verse>
				<verse number="5">由是嗣大闢為王者、矜憫為懷、秉公行義、真實無妄、厥祚綿長、</verse>
				<verse number="6">曰、我聞摩押人驕傲矜誇、縱肆無度、不懷誠慤之情、</verse>
				<verse number="7">故摩押四境、必相號泣、吉哈喇泄之基、必遭傾圮、居民哀慘。</verse>
				<verse number="8">希實本之田、實馬之葡萄園、俱變荒蕪、昔其嘉種、延及牙設、藤至曠野、蔓及鹽海、今為列國之牧伯所毀、</verse>
				<verse number="9">故我為實馬之葡萄、與牙設人、同聲號泣、為希實本、以利亞利、澘然出涕、蓋爾夏所收秋所斂者、敵人鼓譟攘奪。</verse>
				<verse number="10">昔在良田、園囿、人咸欣喜、載謳載歌、歡呼靡暨、今歸烏有、人踐酒醡、蓋藏而呼、茲已不聞其聲。</verse>
				<verse number="11">摩押與吉哈喇泄、患難既臨、我心戚戚、若琴聲之哀慘。</verse>
				<verse number="12">摩押人屢陟崇坵、不勝困憊、詣殿禱告、不蒙眷祐。</verse>
				<verse number="13">越在疇昔、耶和華以摩押之事諭余、有此默示。</verse>
				<verse number="14">今益其詞曰、三年之內、若傭之定期、摩押人之榮、將變為辱、實繁有徒、所存無幾、遺民荏弱。</verse>
			</chapter>
			<chapter number="17">
				<verse number="4">當是日雅各家肥健之人、變為瘦瘠、尊榮之輩、降為卑賤、</verse>
				<verse number="5">民人被虜、若哩乏音谷中人、刈禾懷穗、</verse>
				<verse number="6">尚有遺民、若收橄欖果時、高樹之巔、猶遺二三顆、繁枝之上、僅存四五枝、我以色列之上帝耶和華已言之矣。</verse>
				<verse number="7">以色列族之聖主、為造化之主宰、人瞻望之、心存敬恪、</verse>
				<verse number="8">凡祭壇木偶日像、人手所作者咸不瞻望焉。</verse>
				<verse number="9">當是日雅各家鞏固之城、變為荒寂、與昔以色列族未至之時、山林中所遺之古跡、無以異也。</verse>
				<verse number="10">全能之上帝、援手爾、扶翼爾、爾遺忘之、故爾栽植嘉種、必得自遠方、</verse>
				<verse number="11">晨夕培養、待及穫時、望得嘉果、反增憂患、</verse>
				<verse number="14">暮時觳觫、未及黎明、已歸死亡、凡攘奪我儕者其報若是。</verse>
			</chapter>
			<chapter number="18">
				<verse number="1">古實河外、左翼右翼之軍、器械錚鏦矣、吾有言告爾、</verse>
				<verse number="2">古實遣使、以萑為舟、浮水沿河而至、我曰、歸哉歸哉、疾趨之、使爾故土之民、魁偉裸體、自古以來、有雄武之名、勇敢而戰必克、其國之河支派分流、</verse>
				<verse number="3">天下億兆、與有張斾於山者、爾當觀望、有吹角於野者、爾當諦聽、</verse>
				<verse number="4">耶和華諭我曰、安坐在上、鑒觀於下、若日之炎熇、若秋之零露、</verse>
				<verse number="5">我必翦滅其軍、若秋未屆、花蕊已結、葡萄未稔、以鐮刪其枝葉、去其藤蔓、</verse>
				<verse number="6">為鳥所巢、獸所穴、自夏及冬、禽獸聚處焉。</verse>
				<verse number="7">當是日、魁偉裸體之民、自古以來、有雄武之名、勇敢而戰必克、其國之河、支派分流、斯民也、必至郇山、貢物於萬有之主耶和華。</verse>
			</chapter>
			<chapter number="19">
				<verse number="1">以賽亞以埃及之事、得之默示者、述於左、耶和華乘雲迅速、涖臨埃及、埃及之偶像震動、埃及之人民恐懼。</verse>
				<verse number="5">涸其江水、絕其河流、</verse>
				<verse number="6">其水盡臭、濠渠必竭、萑葦全枯、</verse>
				<verse number="7">河濱平原、所植之物、盡衰悴矣、</verse>
				<verse number="8">投釣水中、張網波際、以取魚者、咸號泣矣、</verse>
				<verse number="9">擘麻織布者、大失厥望、</verse>
				<verse number="10">柱石傾頹、傭人憂慮。</verse>
				<verse number="11">鎖安之牧伯、法老之謀士、忽為愚懵、焉能告法老曰、我乃先賢之後、前王之裔哉。</verse>
				<verse number="12">萬有之主耶和華、已定厥命、降災埃及、若爾有賢人、必能知之、知之必能告爾。</verse>
				<verse number="13">鎖安之牧伯為愚、挪弗之君長見惑、支派之宗、使之迷途、</verse>
				<verse number="14">耶和華賦埃及以昏昧之心、使之行事舛錯、若醉者哇吐、跬步不能自主。</verse>
				<verse number="15">埃及人自尊逮卑、自國之棟梁、至民之微賤、皆無職事。</verse>
				<verse number="16">萬有之主耶和華舉手一揮、埃及人無不畏葸、同於婦女、</verse>
				<verse number="17">其意既定、攻擊埃及、使埃及畏猶大聞風戰慄。</verse>
				<verse number="18">當是日埃及國中五邑之民、咸效迦南方言、指萬有之主耶和華而誓、其中一邑、命名太陽、</verse>
				<verse number="19">埃及國中、必築臺以祭耶和華、埃及邊疆、必立柱以頌耶和華、</verse>
				<verse number="20">埃及人被虐遇、禱告於耶和華、耶和華挺生救主、以拯厥眾、而伸其冤、立柱為證、俾人記錄。</verse>
				<verse number="21">耶和華必訓誨埃及人、使之識彼、獻祭品、貢禮物、許願奉事、而償其願。</verse>
				<verse number="22">維彼埃及、耶和華始則降以災、降則援以手、埃及人歸耶和華、耶和華聽其祈、加以拯救。</verse>
				<verse number="23">當是時、必有通衢、自埃及達亞述二國、各相往來、共奉事主、</verse>
				<verse number="24">以色列族暨彼二國、共享福祉於斯土。</verse>
				<verse number="25">萬有之主耶和華、將錫純嘏曰、埃及人、我之選民、亞述人、我所締造、以色列人、我所素得、俱蒙福祉。</verse>
			</chapter>
			<chapter number="20">
				<verse number="1">亞述王撒根遣大單至亞實突、攻而破之、</verse>
				<verse number="2">是時耶和華諭亞麼士子以賽亞云、爾身衣麻、足曳履、俱當去之。以賽亞遵命、裸裎跣足而行、</verse>
				<verse number="3">耶和華曰、我僕以賽亞裸裎跣足、行於衢路、已閱三年、可為預兆、以示埃及 古實人。</verse>
				<verse number="4">斯後亞述王、伐埃及、古實、虜其旄倪、使之裸裎跣足、露其下體、以凌辱之。</verse>
			</chapter>
			<chapter number="21">
				<verse number="1">以賽亞以河外之平原、得之默示者、述於左曰、爰有軍旅、來從曠野、譬彼狂飆、自南而至、</verse>
				<verse number="2">我得默示、知患難將至、強者行攘奪、暴者行虐遇、無所禁止、以攔人、米太人往哉、環攻巴比倫、維昔巴比倫俾民哀號、己不令此聲入耳矣。</verse>
				<verse number="3">巴比倫人曰、我罹患難、憂心戚戚、劬勞如臨產之婦、恐懼觳觫、不忍見聞、</verse>
				<verse number="4">我心昏迷、戰栗特甚、深宵宴樂、忽變駭懼、</verse>
				<verse number="5">設席宴享、爰遣邏卒巡更、呼曰、群伯速興、備爾干戈、</verse>
				<verse number="6">主謂我曰、遣戍稽察、有所見即呼告。</verse>
				<verse number="7">適見驍騎、齊驅並駕、駝驢成群、於是傾耳諦聽、</verse>
				<verse number="8">大聲呼曰、彼來若獅、我主與、余巡守已永朝矣、屹立已永夕矣、</verse>
				<verse number="9">今見驍騎、齊驅並駕。曰、巴比倫城其傾圮乎、其傾圮乎、偶像遭毀、顛躓於地。</verse>
				<verse number="10">余曰、我民被蹂躪、若春穀於場圃、萬有之主、以色列族之上帝耶和華、宣諭乎我、我已告爾。○</verse>
				<verse number="11">以賽亞以土馬之事、得之默示者、述於左、自西耳有人招予、曰、戍卒與、民遇患難、如在昏夜、其事可若何、呼之者再。</verse>
				<verse number="12">應之曰、旭日將至、昏夜亦至、爾欲詰予、必先悔爾心、乃可。○</verse>
				<verse number="13">以賽亞以亞喇伯之事、得之默示者、述於左、底但之旅、結隊而行、當於亞喇伯曠野、留信宿焉。</verse>
				<verse number="14">提馬居民、以水供渴乏、以餅給逃亡、</verse>
				<verse number="15">彼避利刃弓矢、戰鬥而來。</verse>
				<verse number="16">主諭我曰、未及一載、基達之榮悉廢、若傭之有定期、</verse>
				<verse number="17">其執弓之武士、尚有留遺、則必減其數焉、以色列族之上帝耶和華已言之矣。</verse>
			</chapter>
			<chapter number="22">
				<verse number="1">有谷名默示者、以賽亞以斯谷之事、得之默示者、述於左、曰、爾之居民、俱登屋巔、其奚以故、</verse>
				<verse number="2">維爾邑眾、昔則歡然以喜樂、今則譁然而鼓譟、雖無戰鬥、戈兵已被殺戮、</verse>
				<verse number="3">爾之群伯遁逃、不思挽弓、咸被俘囚、自遠方來、居於爾邦者、亦為所獲、</verse>
				<verse number="4">我民見敗、我哭甚哀、雖有眷顧慰藉者、我弗受也。</verse>
				<verse number="5">萬有之主耶和華、今在默示谷、降以大災、使民潰亂、遭敵人蹂躪、城垣傾圮、號呼之聲、徹於山岡。</verse>
				<verse number="6">以攔人皆屬櫜鞬、驍騎成群、吉人負盾、</verse>
				<verse number="7">車填美谷、騎逼邑門、</verse>
				<verse number="8">猶大之護衛已絕、惟有器械、藏於林庫、洵可望也。</verse>
				<verse number="9">回見大闢城垣、隙處甚多、惟下沼有水、滙於一處。</verse>
				<verse number="10">耶路撒冷之室、綜核其數、毀厥宅第、以葺城垣、</verse>
				<verse number="11">內城外郭之間、鑿池以蓄舊沼之水、自昔以來、降此災者、爾何不仰望之。</verse>
				<verse number="12">今萬有之主耶和華、頒厥詔命、使爾號哭、薙髮衣麻、</verse>
				<verse number="13">惟爾欣喜歡忭、宰牛殺羊、食肉飲酒、曰、寧圖飲食、明日死至矣。</verse>
				<verse number="14">萬有之主耶和華、諭示於我曰、斯咎雖死不贖、萬有之主耶和華已言之矣。</verse>
				<verse number="15">又諭我曰、有設拿者、為王左右、掌王宮闈、爾往告之曰、</verse>
				<verse number="16">爾於此鑿墓、營窀穸於高磐之上、意以為可久與、抑為爾骨肉之親也。</verse>
				<verse number="17">不知耶和華必奮力以執爾、擲爾於外、</verse>
				<verse number="18">轉爾若石、投諸遠方、死亡於彼、既玷主室、爾之美車、必遷移焉。</verse>
				<verse number="19">主必削爾職、奪爾位、</verse>
				<verse number="20">然後召其僕、希勒家子以利亞金、</verse>
				<verse number="21">使之被爾衣、束爾帶、任爾職、為耶路撒冷民猶大家之師。</verse>
				<verse number="22">主必以大闢家之鑰、荷於厥肩、使彼闢則無有能闔、闔則無有能闢、</verse>
				<verse number="23">主必安其位、若釘釘於柱、堅不可搖、以為宗族光、</verse>
				<verse number="24">使彼全家、爰及子孫、皆恃彼一人、若懸器皿於釘、無論美惡、</verse>
				<verse number="25">萬有之主耶和華曰、維爾設拿、雖釘釘於柱、亦必不堅、所懸之物必墮、我耶和華已言之矣。</verse>
			</chapter>
			<chapter number="23">
				<verse number="1">以賽亞以推羅之事、得之默示者、述於左、推羅喪敗、宅第全墟、關梁已毀、大失群舟、泊於基底、聞之哭泣不已。</verse>
				<verse number="2">昔西頓商賈、航海而來、載厥貨財、藏於推羅洲島、今其地之民、震慴不勝。夫推羅本為輻湊之區、</verse>
				<verse number="3">西曷河畔之民、載穀而至、</verse>
				<verse number="4">推羅之城、築於海中、自謂生齒繁衍、若母之育子女、今則無矣、西頓之民、聞言無不愧恧。</verse>
				<verse number="5">埃及人聞推羅遘災、為之傷感靡窮、</verse>
				<verse number="6">洲島居民、哀聲慘戚、遷於大失。</verse>
				<verse number="7">自古以來、推羅之民、歡愉悅懌、今則遷徙遠方。</verse>
				<verse number="8">推羅商賈、尊同牧伯、封人為君、今遘患難、孰定斯命。</verse>
				<verse number="9">萬有之主耶和華已定命焉、變榮為辱、降尊為卑、</verse>
				<verse number="10">大失居民、遨遊於四方、如河水四溢、推羅人不復挾制爾矣。</verse>
				<verse number="11">耶和華舉手撼瀕海之國、頒詔墮迦南之城、曰、</verse>
				<verse number="12">西頓人見敗、若處子被玷、不復忻喜、雖往基底、不獲安居、</verse>
				<verse number="13">昔迦勒底未建國時、其民為野民、亞述人使之雜處、今築崇臺、毀推羅之宮殿、悉為瓦礫。</verse>
				<verse number="14">推羅之城、夙稱鞏固、今城已亡、大失舟子、無不號泣。</verse>
				<verse number="15">當是時、推羅為巴比倫之王統轄、人不復念及者七十年、既逾其期、推羅人必將歡樂、若妓之謳歌。</verse>
				<verse number="16">歌曰、推羅之人、昔為人所遺忘者、必鼓瑟鼓琴、若優若妓、逍遙城闥、反復謳吟、使人追憶。</verse>
				<verse number="17">既越七十年、耶和華將赦宥推羅、推羅人復圖厥利、與天下列國、貿易相通。</verse>
				<verse number="18">維彼貨財、不藏於室、獻於耶和華、崇事耶和華之人、必獲其利、飲食甘旨、衣服麗都。</verse>
			</chapter>
			<chapter number="24">
				<verse number="1">耶和華使斯土荒蕪、國家傾覆、居民離散、</verse>
				<verse number="2">若庶人若祭司、若僕若主、若婢女、若主母、若鬻諸人、若購於人、若貸人以金、若借人之金、若得子母、若納子母者、俱必流離失所、</verse>
				<verse number="3">斯地必為邱墟、刧掠殆盡、耶和華已言之矣。</verse>
				<verse number="4">土地荒蕪、居民哀哭、位高者亦廢、</verse>
				<verse number="5">民既犯法違例、爽其永約、故斯土咸染污衊、</verse>
				<verse number="6">上帝降災、居民遭譴、如受火烙、存者無幾、</verse>
				<verse number="7">葡萄之樹、枝葉全枯、新釀之酒、臭味俱變、昔之懽愉者、今則慨嘆、</verse>
				<verse number="8">播鼗鼓琴者無人欣喜、歡忭已止、</verse>
				<verse number="9">飲酒之時、不再謳歌、以醇醪為甚苦、</verse>
				<verse number="10">毀其城垣、鍵其宅第、無人得入、</verse>
				<verse number="11">歡樂變為憂戚、通衢之民號呼、欲飲酒以消愁、</verse>
				<verse number="12">城中荒蕪、邑門被毀、</verse>
				<verse number="13">斯土之民、既遭斯難、尚有孑遺、若收橄欖果、拾葡萄實、猶留數顆、</verse>
				<verse number="14">遺民逃避、至於海島、以耶和華威儀赫奕、載謳載歌、其聲嘹唳、</verse>
				<verse number="15">在彼東方、爰及西海、人揚聲謳歌以色列之上帝耶和華。</verse>
				<verse number="16">自地之極、聞謳歌之聲云、義者當得尊榮。我曰、余遭患難、形消骨立、素攘奪人者、今攘奪余矣。</verse>
				<verse number="17">居斯土者、惟有驚駭、坎阱機檻而已、</verse>
				<verse number="18">逃於驚駭者、必陷於坎阱、出於坎阱者、必罹於機檻、蓋穹蒼破隙、大地震基、</verse>
			</chapter>
			<chapter number="25">
				<verse number="1">耶和華與、爾為我之上帝、吾揄揚爾、頌美爾、爾施異跡、自昔以來、言出惟行、</verse>
				<verse number="2">爾使城垣、變為瓦礫、異邦都邑、一圮不振、</verse>
				<verse number="3">故昌大之國、強悍之民、必虔共寅畏、讚美乎爾、</verse>
				<verse number="4">強暴之人、若風撼墻、窮民遭難、爾扞衛之、颶風狂飆、爾扶翼之、烈日炎熇、爾庇蔭之、</verse>
				<verse number="5">異邦之民、鼓譟而來、強暴之徒、謳歌以至、爾挫其銳氣、猶之曠野炎烝、爾覆以天雲。</verse>
				<verse number="6">萬有之主耶和華於此郇山、賜宴群民、既有肥甘、又有旨酒、滫髓前陳、醇醪滿泛、</verse>
				<verse number="7">自古以來、列國兆民、其心昏昧若帕蒙面、今在此山、耶和華除之。</verse>
				<verse number="8">耶和華使死無權、歸於消滅、人昔出涕、主為之拭、俾選民不復見辱於天下、蓋耶和華已言之矣。</verse>
				<verse number="9">當是時、人將曰、耶和華、我之上帝、我以之是賴、彼必拯予、俾余欣喜靡窮、</verse>
				<verse number="10">維此郇山、必蒙耶和華庇佑、摩押必遭蹂躪、若踐草芥於泥淖之中、</verse>
				<verse number="11">摩押人展舒其手、以泳以游、惟耶和華將降其驕志、敗其計謀、</verse>
				<verse number="12">毀其城垣、使成平地。</verse>
			</chapter>
			<chapter number="26">
				<verse number="1">當是日、猶大人將謳歌曰、我邑鞏固、雖無城堞、上帝必扞衛予、</verse>
				<verse number="2">當闢其門、守道之善民可入、</verse>
				<verse number="3">篤信乎主、惟恆其心、永錫平康。</verse>
				<verse number="4">耶和華為永生上帝、爾當恆賴、</verse>
				<verse number="5">高者降為卑、都城百仞、使之傾圮、成為邱墟、</verse>
				<verse number="6">使窮乏之民蹂躪之、</verse>
				<verse number="7">義人之道正直、主秉公義、使善人得履坦途。</verse>
				<verse number="8">耶和華與、遵爾律例、余仰望爾、中心所願、念爾弗置。</verse>
				<verse number="9">我之中心、夜則慕爾、朝則求爾、爾降災於世、兆民嚮義、</verse>
				<verse number="10">作惡者流、雖錫以寵光、亦不殷然慕義、居仁義之邦、橫行如故、耶和華有威可畏、彼不敬恪。</verse>
				<verse number="11">耶和華與、爾顯大能、彼不瞻望、惟爾熱中祐民、降火燬敵、令彼見此而愧。</verse>
				<verse number="12">耶和華與、爾賜我以平康、我所作為、俱蒙爾祐、</verse>
				<verse number="13">前此君我者、不一而足、今而知耶和華為我上帝、惟頌爾名。</verse>
				<verse number="14">彼死不生、在幽冥中不能復起、爾降罰滅之、其名不傳。</verse>
				<verse number="15">耶和華與、爾恢廓斯邦、使其界延袤、至於地極、爾有尊榮焉。</verse>
				<verse number="16">耶和華與、民罹禍患、望爾眷佑、既受扑責、則柔聲下氣、以祈求爾、</verse>
				<verse number="17">若婦臨產號呼、劬勞不勝、我儕受爾督責、亦若是。</verse>
				<verse number="18">譬諸懷妊、亦甚艱難、而所產惟風、我不得拯救斯邦、民不能免於艱苦、</verse>
				<verse number="19">然必復振興、若死者必甦、雖居塵土、將勃然起、謳歌不已、若草枯萎、既經雨露、必復向榮、斯邦之民、已死復生亦若是。</verse>
				<verse number="20">我民宜入室闔門、暫匿其身、待患難之過、</verse>
				<verse number="21">越在疇昔、人殺選民、瘞埋其血、今必昭然顯露、蓋耶和華勃興、降罰於世、以彰厥罪焉。</verse>
			</chapter>
			<chapter number="27">
				<verse number="1">爰有敵人、若海中之鱷魚、其體雄偉、其行迅速、盤曲若蛇、當斯時也、耶和華將持巨刃、堅利無儔、以剪斯敵。</verse>
				<verse number="2">惟我故土、若葡萄園、人為作歌、此倡彼和。耶和華曰、</verse>
				<verse number="3">斯園我所眷顧、恆加灌溉、防守謹嚴、無間朝夕、恐遭毀伐、</verse>
				<verse number="4">斯園也、我不厭棄、敵若荊棘、吾將芟除、焚之以火、</verse>
				<verse number="5">若彼敵人、歸誠於我、得我庇佑、終和且平。</verse>
				<verse number="6">雅各後裔、將長其根株、以色列族、將萌其芽櫱、漸至葱蘢、結實遍地。</verse>
				<verse number="7">雅各之家、雖遭譴責、不若敵之譴責尤深、雖被殺戮、不若敵之殺戮更慘、</verse>
				<verse number="8">昔我督責斯民、其罰惟輕、東風驅之、暴風吹之、徙諸遠方、</verse>
				<verse number="9">若此則雅各之罪、可以滌除、其惡亦堪洗濯、毀祭臺之石、使之成灰、木偶日像、不復樹立、</verse>
				<verse number="10">敵之城垣、變為荒蕪、敵之宅第、盡為邱墟、牛犢皆牧於彼、或寢或訛、嚙蒭蕘而食萌櫱、</verse>
				<verse number="11">枝幹枯槁、即遭毀折、女子拾焉、焚之以火、蓋彼敵人、懵然無知、故我造化之主、不加矜憫。</verse>
				<verse number="12">當是時、我耶和華集以色列族之人、使之咸歸厥所、自大河至於埃及、若人撲果、拾之於筐。</verse>
				<verse number="13">於是人吹大角、凡流亡之民、見逐於亞述被驅於埃及者、當詣耶路撒冷、陟彼聖山、崇拜我焉。</verse>
			</chapter>
			<chapter number="28">
				<verse number="1">以法蓮建都於山嶺、望之若冠花冠、四周有谷、土壤膏腴、民人沉湎於酒、心志驕奢、不知浮榮易悴、禍將作矣。</verse>
				<verse number="2">主命勁敵、勢若狂風大雹、行潦四溢、都城傾圮、</verse>
				<verse number="5">當是時、萬有之主耶和華、將以冠冕、賜諸遺民、焜耀無比、</verse>
				<verse number="6">使士師秉公行義、使武夫克敵致果、驅至城下、</verse>
				<verse number="7">斯邦之人、自祭司至先知、縱飲無度、沉湎於酒、至於跬步不能自主、雖目睹異象、而心志仍昏、雖為民折中、而剖決不明。</verse>
				<verse number="8">哇吐盈几、無地清潔。</verse>
				<verse number="9">彼曰、爾之教訓、傳於何人、我豈斷乳之赤子乎。</verse>
				<verse number="10">乃爾教我言重語叠、諄諄不已、分疏句讀、詳以告我、</verse>
				<verse number="11">曰、我必以諸國方言及異音、普告斯民、</verse>
				<verse number="12">云爾曹困憊、當順從我、可獲寧宇、惟彼不聽。</verse>
				<verse number="13">故我言耶和華之道、所以重叠、諄諄不已、分疏句讀、詳以相告也、維彼聽我藐藐、自取顛躓、陷於坎阱、</verse>
				<verse number="14">爾曹侮慢、為耶路撒冷之民牧者、宜聽耶和華之言、</verse>
				<verse number="15">爾曹自謂與死亡結約、與陰府訂盟、天降大雨、行潦汎濫、必不及於斯土、我惟誑詞是恃、而適以自欺。</verse>
				<verse number="16">耶和華曰、屋隅要石、我所推選、我所器重、置於郇城、為鞏固之基、使信之者、無戒心、</verse>
				<verse number="17">我秉公義、以法則為準繩、使降大雹、行潦汎濫、翦滅逋逃之藪、以去爾所恃、</verse>
				<verse number="18">則爾與死亡所結之約不固、陰府所訂之盟弗堅、行潦淹於斯土、爾其淪亡、</verse>
				<verse number="19">行潦汎濫、橫溢四境、斯難頻至、危在旦夕、爾眾盡為所淹、聞風而驚駭不已。</verse>
				<verse number="20">諺云、床榻甚短、不能暢其四肢、衾裯甚狹、不能蔽其全體、</verse>
				<verse number="21">耶和華勃興、赫然震怒、與在比哩心山基遍谷、無以異也、惟降災於選民、實所罕有、</verse>
				<verse number="22">爾曹勿復侮慢、恐爾之縲絏加嚴、我聞萬有之主耶和華、已定厥命、將殲滅斯境矣。</verse>
				<verse number="23">我有訓言、爾其傾聽、</verse>
				<verse number="24">農夫於田、終日勤勞、豈徒耕耘、亦將播種、</verse>
				<verse number="25">鋤地使平、以植天冬、以種馬芹、墾為隴畝、以播小麥、畫為疆畎、以播麰麥、田之四隅、盡播麤麥、</verse>
				<verse number="26">蓋上帝賦以智慧、故能若是、</verse>
				<verse number="27">天冬馬芹、欲去其皮、不以打禾之器、不以駕車之輪、必以杖以耞乃可、</verse>
				<verse number="28">若夫五穀必先打以𦔖耞、然後碾以車輪、車輪馬蹄、用不可過、過則損穀、</verse>
				<verse number="29">此萬有之主耶和華牖農之一事也、若夫主之經綸、奇不可名、主之智慧、大而莫測。</verse>
			</chapter>
			<chapter number="29">
				<verse number="1">大闢都城、厥名亞列、雖歷年無間、以守節期、然必有禍災、</verse>
				<verse number="2">我於亞列降以災害、試以患難、厄以憂愁、而其邑尚存、</verse>
				<verse number="3">我使敵至、築壘建臺、環攻斯城、</verse>
				<verse number="4">民必降格、聲勿揚、若為神所憑者、其音微細、若從地出、</verse>
				<verse number="5">異邦之人、強暴特甚、猝然遁逃、猶之塵埃、無異糠秕。</verse>
				<verse number="6">萬有之主耶和華、將以霹靂地震、狂飆烈燄、降罰於異邦人。</verse>
				<verse number="7">凡攻亞列、圍其城垣、使之困憊、其人雖多、必將淪喪、同於宵夢、</verse>
				<verse number="8">若饑者夢食、醒而依然枵腹、若渴者夢飲、醒而依然渴乏、列國之眾、攻擊郇山、亦將若是。</verse>
				<verse number="9">猶大人乎、爾曹躊躇而滿志、相望而驚疑、厥心昏迷、跬步不能自主、非因飲酒、乃因駭異、</verse>
				<verse number="10">蓋耶和華使爾閉目酣睡、民長先知、均蔽厥心、</verse>
				<verse number="11">我傳默示、若已緘之函、使識文字者讀之、彼必曰、緘封之書、其何能讀、</verse>
				<verse number="12">使不識文字者讀之、彼必曰我弗識也。</verse>
				<verse number="13">主曰、斯民以口舌附我、言則敬我、而心則遠我、其敬畏我者、苟隨流俗而已。</verse>
				<verse number="14">故我必行異跡於民間、神妙莫測、智者窒其慧、明者塞其聰、</verse>
				<verse number="15">行事暗昧、自謂人不及見、厥謀詭秘、自謂我不及察、若此者禍不遠矣、</verse>
				<verse number="16">爾違道悖理、視甄陶者同於泥土、若被造之物、告造之者曰、爾無知識、焉能造我、</verse>
				<verse number="17">俄頃之間、利巴嫩林將變為良田、良田變為林木、</verse>
				<verse number="18">當是時、振其聾可以聞書言、啟其瞶可以察物理、昏昧悉除矣、</verse>
				<verse number="19">困乏之民、崇事以色列族之聖主耶和華、欣然歡樂、較勝於昔、</verse>
				<verse number="22">我耶和華昔救亞伯拉罕、今許雅各家、必不赧顏、必不變色、</verse>
				<verse number="23">我雅各之聖主、以色列族之上帝、雅各後裔、睹我經綸、則必敬恪、則必尊崇、</verse>
				<verse number="24">昔其心迷悖逆、今則明理順道。</verse>
			</chapter>
			<chapter number="30">
				<verse number="1">耶和華曰、悖逆者流、惟設計謀、不仰望予、灌奠以要約、感予神者、弗順從之、其罪益深、禍將及矣、</verse>
				<verse number="2">彼不諮諏我意、乃往埃及、藉法老之勢力、望埃及之庇蔭、</verse>
				<verse number="3">爾惟法老之勢力是恃、埃及之庇蔭是賴、則必含羞蒙恥、</verse>
				<verse number="4">牧伯至鎖安國、使詣哈匿、</verse>
				<verse number="5">見二邑之民無益、弗能助理、則愧恧靡已、</verse>
				<verse number="6">牲畜輜重、適彼南方、頻更患難、有牝獅猛獅、又有毒蛇、且能飛騰、所有貨財、載於驢肩、負於駝背、以饋於不能益己之民、</verse>
				<verse number="7">埃及之助徒勞、故名之云、大言不慙、無濟於事、</verse>
				<verse number="8">惟爾先知、筆之於書、載之於策、備之於後世、以為記錄、</verse>
				<verse number="9">斯邦之民、悖戾誕妄、不從我法、</verse>
				<verse number="10">彼使先見者、毋庸明察、睹異象者、不以正道相勉、而以柔媚之詞相告、以虛誕之理相傳、</verse>
				<verse number="11">離經畔道、以色列族之聖主、其名非所樂聞、</verse>
				<verse number="12">故以色列族之聖主告爾曰、爾棄斯道、強暴妄作、以此自恃。</verse>
				<verse number="13">故爾罪戾必若將傾之垣、欲覆之壁、忽然毀圮、</verse>
				<verse number="14">爾將見毀、有如陶器、一經墮地、即無片存、不能取火於爐、汲水於井、</verse>
				<verse number="15">以色列族之聖主耶和華勸爾遄歸、居處靜謐、則獲綏安、以補爾精力、惟爾不欲、</verse>
				<verse number="16">爾曰、必馳馬以前驅、主必使爾猝然以避敵、爾又曰、必乘馬而疾馳、主必使追爾者、馳騁而至、</verse>
				<verse number="17">有一人以驅逐、則爾之千軍皆遁、有五人以追襲、則爾之全師俱奔、即有孑遺、如山巔孤竹、如嶺上單旌。</verse>
				<verse number="18">惟耶和華上帝、施仁行義、矜憫為懷彼必欲勃然而興、以恩加爾、凡恃主者、必蒙福祉、</verse>
				<verse number="19">民將居郇山、及耶路撒冷城、爾不復哭泣、呼籲於上、主必俯聞、加以矜憫、</verse>
				<verse number="20">耶和華雖供爾以餅、給爾以水、使嘗艱苦、必不使賢人隱遯、俾爾得親訓誨焉、</verse>
				<verse number="21">爾或偏於左、偏於右、聲從後至、聞於耳畔曰、此其道也、爾當遵循、</verse>
				<verse number="22">爾之偶像、飾以金銀、爾必視之為污衊、若不潔之布、去之惟恐不遠、</verse>
				<verse number="23">維爾播種之時、主必降雨、則五穀豐登、百物繁茂、爾之群畜、牧於場圃、</verse>
				<verse number="24">牛驢耕田、惟食五穀、簸之務潔、加之以鹽、</verse>
				<verse number="27">耶和華自遠而來、震怒特甚、勢不能遏、口吐氣燄、猶之火炬、</verse>
				<verse number="28">若水汎濫、幾將滅頂、將降罰於列邦、若以箕簸揚、導之以歧途、若以勒拑口、</verse>
				<verse number="29">以色列族之上帝耶和華使民遄歸、詣彼聖岡、則爾將謳歌、若讌宴連宵、欣喜歡忭、若聽簫遨遊、</verse>
				<verse number="30">耶和華震怒諸敵、勢若烈火、颶風雨雹、行潦驟至、霹靂遙聞、異跡立見、</verse>
				<verse number="31">昔亞述人擊民、耶和華必以雷殛之、</verse>
				<verse number="32">昔耶和華以亞述人為杖箠、以擊斯民、厥後亞述之人、戰鬥敗績、民將鼓琴彈瑟不已、</verse>
				<verse number="33">自古以來、欲罰亞述國王在彼陀法、為備坎阱、其深無量、其廣無垠、積薪無數、望之若臺、焚之以火、耶和華之氣若硫磺、使烈燄四熾焉。</verse>
			</chapter>
			<chapter number="31">
				<verse number="1">人往埃及、求其助己、見車馬眾多、驍騎勇猛、則以之是恃、不恃以色列族之聖主耶和華而求其眷祐、其禍必不遠矣、</verse>
				<verse number="2">上帝至明、言出惟行、勃然以興、降災於惡人、凡助惡者、亦降罰焉、</verse>
				<verse number="3">埃及之眾、人也、非上帝也、所乘之馬、凡馬也、非神馬也、耶和華舉手降罰、輔翼惡人者、皆顛其趾、為惡人所扶持者、咸遭傾覆、淪胥以亡、</verse>
				<verse number="4">萬有之主耶和華告我曰、譬彼牡獅、稚獅嚙其所得、大吼不已、群牧和會、鼓譟攻之、彼猶不驚、我將涖臨、救彼郇山、不畏勁敵亦若是、</verse>
				<verse number="5">譬彼飛鳥、覆翼群雛、護衛之、拯救之、我萬有之主耶和華、保護耶路撒冷亦若是、</verse>
				<verse number="6">爾曹以色列族昔日違我、今當歸誠、</verse>
				<verse number="7">昔用金銀、作諸偶像、蹈於罪愆、今當棄之、惟恐不遠、</verse>
				<verse number="8">亞述人將殞沒、非人禍之也、彼必遁逃、若避利刃、彼之丁壯、淪胥以亡、</verse>
				<verse number="9">郇山及耶路撒冷人、燔柴以祀我、我舉旌旆以衛之、亞述牧伯、見予旌旆、必將畏葸、遁於巖穴、我耶和華已言之矣。</verse>
			</chapter>
			<chapter number="32">
				<verse number="1">將有王者、治國以義、群臣秉公、以理民事、</verse>
				<verse number="2">狂風驟起、棲身巖穴、行於曠野、飲泉解渴、烈日炎熇、困憊不勝、得磐巖以憩息、君之保民亦若是、</verse>
				<verse number="3">見者目必明、聽者耳必聰、</verse>
				<verse number="4">質魯者自生穎悟、言吶者不病囁嚅、</verse>
				<verse number="5">頑嚚者無慷慨之名、貪婪者無博施之譽、</verse>
				<verse number="6">頑嚚者流、出於口則悖逆、藏於心則不軌、所行奸偽、所言誕妄、上逆耶和華、下使民饑渴、</verse>
				<verse number="7">貪婪之輩、行為則邪僻、計謀則詭秘、凌虐貧乏、詆毀懿行、</verse>
				<verse number="8">慷慨者所為、其量寛宏、足以自立、</verse>
				<verse number="9">維爾婦女、逸樂安居、今當起聽我言、</verse>
				<verse number="10">歲序既周、葡萄不實、五穀不登、安居之女、因以殷憂、</verse>
				<verse number="11">爾曹逸樂安居、必戰栗憂愁、解其衣裳、束麻於腰、</verse>
				<verse number="12">見良田佳囿、盡屬荒蕪、不免椎心而太息、</verse>
				<verse number="13">我民之田、斯邑之室、昔則欣然喜悅、今則荊棘叢生、</verse>
				<verse number="14">宮闕毀圮、邑民離散、城堞戍樓、竟成荒竇、野驢遨遊、群畜嚙蒭、</verse>
				<verse number="15">迨乎上帝之神、感動人心、則曠野變為良田、良田變為林木、</verse>
				<verse number="16">斯民也、或居曠野、或處良田、皆依仁而據義、</verse>
				<verse number="17">為義者、必獲平康、有義之功、必有義之效、永享綏安、</verse>
				<verse number="18">我民將居寧宇、無所震動、</verse>
				<verse number="19">維彼林木、必遭雹擊、惟彼城垣、必至傾圮。</verse>
				<verse number="20">我之選民、驅牛叱驢、耕耘水畔、咸蒙福祉。</verse>
			</chapter>
			<chapter number="33">
				<verse number="1">人不虐爾、而爾虐人、人不誣爾、而爾誣人、禍將及矣、爾以誣虐施諸人、則人待爾亦若是、</verse>
				<verse number="2">耶和華與、我惟爾是賴、爾矜憫予、日施其力、以佑民、余遭患難、維爾援手、</verse>
				<verse number="3">爾既勃興、群醜逃遁、威聲遠振、敵軍四散、</verse>
				<verse number="4">民取輜重、若蝗食蒭、民盡疾趨、若蝗迅飛。</verse>
				<verse number="5">巍巍乎、耶和華居於穹蒼、在我郇山、秉公行義、</verse>
				<verse number="6">我王其明哲哉、展其大力、以拯庶民、以安國祚、寅畏耶和華、為邦之寶、</verse>
				<verse number="7">敵侵我境、遣熊羆之士、以修睦、立於邑外、哭泣不已、</verse>
				<verse number="8">逵衢寂寞、行旅不至、敵爽盟約、藐視我城垣、不顧我人民、</verse>
				<verse number="9">哀號遍於四境、利巴嫩林已被斬伐、無復向榮、沙崙荒蕪、巴山加密、樹木凋殘、</verse>
				<verse number="10">耶和華曰、我將勃興、顯我巨力、彰我大能、</verse>
				<verse number="11">敵之氣燄、如火之烈、災及其身、譬彼懷妊、所孕者秕糠、所產者草芥、</verse>
				<verse number="12">我燬其軍旅、若陶人之煮灰、猶刈荊棘、焚之以火、</verse>
				<verse number="13">我著其經綸、遠者宜聽從焉、我彰其全能、近者宜共仰焉、</verse>
				<verse number="14">在彼郇城、有罪惡狂妄之徒、見余降災、畏葸戰慄曰、我遇斯火、永遭炮烙、孰能當焉、</verse>
				<verse number="15">惟彼善人、言信而行義、不取非義之利、不受賄賂、耳不聞殺伐之聲、目不睹怪僻之事、</verse>
				<verse number="16">彼居高巖險隘、以得範衛、餱糧不缺其供、水泉無虞其乏、</verse>
				<verse number="17">王衣朝服、得覲君顏、四境綏安、彼得遨遊、</verse>
				<verse number="18">頓忘昔日畏敵之心、自謂軍中繕寫、無庸也、筦庫無庸也、戍樓無庸也、</verse>
				<verse number="19">昔異邦之人、其容強悍、其言方言、爾不之識、今則不復見聞矣、</verse>
				<verse number="20">爾所瞻望、惟郇邑素守節期之地、以及耶路撒冷人民安居之所、譬彼帷幕、永不遷移、其釘不拔、其索不斷、</verse>
				<verse number="21">巍巍乎、耶和華在彼郇城、譬諸大河、洋溢無垠、舟楫巨舶、不能侵伐、</verse>
				<verse number="22">耶和華為我聽訟、耶和華為我立法、耶和華為我治理、必加拯救、</verse>
				<verse number="23">敵人駕舟、索不緊、桅不立、帆不揚、惟我居民、分其所得、跛者獲其貨財、</verse>
				<verse number="24">民無疾病、百罪俱赦。</verse>
			</chapter>
			<chapter number="34">
				<verse number="1">天下億兆、列國萬邦、咸來和會、謹聽我言、</verse>
				<verse number="2">我耶和華、震怒列邦、盡殲其軍。</verse>
				<verse number="3">尸相枕藉、血濺山谷、腥聞於上、</verse>
				<verse number="4">穹蒼若軸、舒而復卷、天象錯亂、星辰隕落、若葡萄之葉已凋、若無花果樹之葉已墮、</verse>
				<verse number="5">予自天降罰以東之國、戮堪誅之民、血染鋒刃、以洩我忿、</verse>
				<verse number="6">我耶和華之刀、飲血食膏、有若羔羊山羊之血、牡綿羊之膋、蓋我於破斯喇、以東地、大行誅殛、如屠牲畜、</verse>
				<verse number="7">野兕牛犢、俱必喪亡、於是血流膏潰、遍潤其地、土壤因以膏腴、</verse>
				<verse number="8">我為郇邑、報仇洩憤、正在斯時、</verse>
				<verse number="9">以東諸溪、變為瀝青、塵埃化為硫磺、焚燬遍境、</verse>
				<verse number="10">烟燄上騰、不舍晝夜、其地荒蕪、幾歷世代、後人無復過之者、</verse>
				<verse number="11">鵜鶘毛蝟聚處焉、鷺鷥烏鴉棲止焉、我循準繩、以滅以東、</verse>
				<verse number="12">在牧伯貴介中、欲簡一人為王、實難其選、</verse>
				<verse number="13">荊棘叢生於宮闕、蒺藜萌長於城垣、蝮蛇鴕鳥、居處其中、</verse>
				<verse number="14">暴獸野犬遇於途、魑魅魍魎嘷於野、妖狐山魈、據之為寧宇、</verse>
				<verse number="15">有蛇疾行若箭、穴於其所、涵淹卵育、雌雄之鸇鳥、翔集於彼、</verse>
				<verse number="16">我耶和華之書、爾當詳察、所載若合符節、維禽與獸、各具雌雄、我有定命、使之聚處、以成余志、</verse>
				<verse number="17">我畫地為區、若為之掣籤、使禽獸孳育於以東、生成不已焉。</verse>
			</chapter>
			<chapter number="35">
				<verse number="3">見有手足疲倦者、則為之扶持、</verse>
				<verse number="4">若人喪膽、則告之曰、強爾志、毋畏葸、爾之上帝、將臨汝、以伸爾冤、報爾仇、加以援手、</verse>
				<verse number="5">使瞽者明、聾者聰、</verse>
				<verse number="6">跛者踊躍如鹿、瘖者謳歌不已、曠野之地、水泉洊至、</verse>
				<verse number="7">沙漠之區、遙望之、有若池沼、其後將變為滄海矣、昔為野犬棲止之所、今為萑葦叢生之澤、</verse>
				<verse number="8">必有大道、稱為聖途、不潔者弗能由之焉、惟誠慤之人、蒙上帝訓導、遵循不誤、</verse>
				<verse number="9">猛獅暴獸、不復遇之、被救之民、咸遵斯道、</verse>
				<verse number="10">蓋耶和華所救之人、旋歸郇邑、永獲欣喜、歡忭無窮、謳歌靡已、既憂戚之全消、亦欷歔之永息。</verse>
			</chapter>
			<chapter number="36">
				<verse number="1">希西家王十四年、亞述王、西拿基立、攻陷猶大諸邑、</verse>
				<verse number="2">亞述王遣臘沙基統率大軍、自拉吉至耶路撒冷、攻希西家王、漂工有田、田間有道、近於上沼之溝、師徒既至、立於其側、</verse>
				<verse number="3">其時理家事者希勒家子以利亞金繕寫設拿、史官亞薩子約亞俱出、</verse>
				<verse number="4">臘沙基曰、爾當告希西家亞述大王云、爾誰恃、</verse>
				<verse number="5">爾自以為智勇兼全、善於戰鬥、此第誇張之詞耳、爾何所恃而逆我乎、</verse>
				<verse number="6">爾於埃及王、倚之若杖、不知彼猶已折之萑葦、按手其上、必為所刺、凡倚埃及王法老者亦若是、</verse>
				<verse number="7">抑爾言恃爾上帝耶和華、何希西家廢其崇邱、去其祭壇、命猶大及耶路撒冷之民、惟在一臺崇拜乎、</verse>
				<verse number="8">今當以人質於我主亞述王、則我予爾馬二千匹、爾能使人乘之否、</verse>
				<verse number="9">不能、曷能禦我主之僕、武士長至微之一乎、然則爾恃埃及、欲得車馬、亦奚以為、</verse>
				<verse number="10">昔耶和華命我曰、當滅斯國、今我來攻斯土。豈非遵命而行乎、</verse>
				<verse number="11">以利亞金與設拿、約亞告臘沙基曰、我儕識亞蘭方言、可用之與我語、勿用猶大方言、恐城上之民聞之、</verse>
				<verse number="12">臘沙基曰、我主遣我、不第與爾、及爾主言也、亦使我與城上之民言、使彼及爾、自啖其遺溺、</verse>
				<verse number="13">臘沙基遂立、用猶大方言、大聲呼曰、亞述大王之言、爾其聽之、</verse>
				<verse number="14">勿為希西家所誘、彼不能拯爾、</verse>
				<verse number="15">希西家使爾恃耶和華、望其拯爾、及爾城垣、不付於亞述王手、</verse>
				<verse number="16">爾勿聽焉、蓋亞述王曰、爾當與我修和、歸誠於我、厥後可各食其葡萄、及無花果、各飲己井之水、</verse>
				<verse number="17">迨我遷國、往彼異方、與爾故土相同、有穀有酒、有餅、葡萄園、具備、</verse>
				<verse number="18">希西家言、爾必見拯於耶和華、爾勿聽焉、四方民所事之上帝、豈得救其國、脫於亞述王手乎、</verse>
				<verse number="19">哈末亞八之上帝安在、西法瓦音之上帝安在、豈得救撒馬利亞邑於我手乎、</verse>
				<verse number="20">列國諸上帝中、孰一救其國於我手、是則耶和華、焉能救耶路撒冷於我手乎、</verse>
				<verse number="21">民聞是言、不措一詞、蓋王有命、勿應之。</verse>
				<verse number="22">理家事希勒家子、以利亞金、繕寫設拿、史官亞薩子約亞、自裂其衣、以臘沙基言反告於王。</verse>
			</chapter>
			<chapter number="37">
				<verse number="1">希西家王聞言、自裂其衣、衣麻進耶和華殿、</verse>
				<verse number="2">遣理家事者以利亞金、繕寫設拿、祭司之老者、俱衣麻見亞麼士子先知以賽亞、</verse>
				<verse number="3">曰、希西家云、今日我遘患難、有譴責我、欺蔑我者、若婦當產而無力、</verse>
				<verse number="4">亞述王遣僕臘沙基、侮永生之上帝、爾之上帝耶和華、或聞其言、而加以譴責、故請爾為遺民、禱告於上、</verse>
				<verse number="5">希西家王之臣僕、至以賽亞所、</verse>
				<verse number="6">以賽亞曰、當告爾主耶和華云、爾聞亞述王僕隸侮我之言、毋畏、</verse>
				<verse number="7">我將聳動其心、使聞一事、即歸故土、而殞於刃、</verse>
				<verse number="8">臘沙基聞亞述王已去拉吉、遂反斾、遇王攻立拿、</verse>
				<verse number="9">亞述王聞古實王特哈迦來攻、則遣使至希西家曰、</verse>
				<verse number="10">當告猶大王希西家云、爾所恃之上帝、曾言耶路撒冷必不陷於亞述王、勿為所誘、</verse>
				<verse number="11">爾亦聞亞述前王、至於今、皆以翦滅列國是務、而爾獨獲救乎、</verse>
				<verse number="12">我祖所滅之國、坷散、哈蘭、哩泄、所居提拉撒、埃田族、其上帝豈得救之乎、</verse>
				<verse number="13">哈抹、亞八、西法瓦音、希拿、以瓦列王安在。</verse>
				<verse number="14">希西家接使者所致之書、展讀既竟、則進耶和華殿、陳於其前、</verse>
				<verse number="17">西拿基立遣使侮永生上帝、請耶和華鑒之聽之、</verse>
				<verse number="18">亞述列王、滅列國、戮民人、誠有是事、</verse>
				<verse number="19">其上帝非上帝、乃木石偶像、人手所作者、故亞述王擲而燬於火、</verse>
				<verse number="20">今禱我上帝耶和華、救我脫於其手、使天下列國、咸知耶和華獨為上帝。</verse>
				<verse number="21">亞麼士子以賽亞遣人告希西家曰、以色列族之上帝耶和華云、爾祈禱我、攻亞述王西拿基立、</verse>
				<verse number="22">當以我言告之曰、郇邑未字之女、藐視爾、戲笑爾、即耶路撒冷之女、其頷首也、亦適以欺爾。</verse>
				<verse number="23">爾所侮所欺者為誰、爾白眼而視、疾聲而呼、欲攻誰乎、豈非以色列族之聖者乎。</verse>
				<verse number="24">爾遣僕侮耶和華云、我率眾車、已躋山巔、在利巴嫩旁、斫柏香木之高者、松柏之美者、我必造其極處、奪其良田、</verse>
				<verse number="25">我鑿井而飲、所經之地、圍其城垣、絕其汲道、</verse>
				<verse number="26">耶和華云、爾豈不聞自古以來、作之者我、定之者亦我、今爾變城垣為瓦礫、乃我使之然。</verse>
				<verse number="27">彼民荏弱、驚懼懷羞、如山野之蔬、屋上之草、未及其長、為風所暴、</verse>
				<verse number="28">爾之居處、爾之出入、爾之狂妄、悖逆乎我、我知之矣、</verse>
				<verse number="29">因爾狂妄驕奢、升聞於上、故必置圈於爾鼻、置勒於爾口、使爾仍由其途而返。</verse>
				<verse number="30">當告以色列民曰、今歲不耕而稔者、爾其食之、明年亦然、至於三年、可稼可穡、植葡萄園而食其果、既遇斯事、可以為徵。</verse>
				<verse number="31">猶大之遺民、必下深其根、上結其實。</verse>
				<verse number="32">耶路撒冷之民、將出郇山、得救之人將往、因我萬有之主耶和華熱中、必有此為、</verse>
				<verse number="33">遂指亞述王、語民曰、彼必不入此城、不以干戈弓矢陳於前、不築壘以攻擊、</verse>
				<verse number="34">必由所來之途而返、不入此城、</verse>
				<verse number="35">我為己榮、亦為我僕大闢故、將扞衛此城、加以援手、我耶和華所言如此。</verse>
				<verse number="36">是夕耶和華之使者、出在亞述營、擊其士卒十八萬五千、詰朝、惟見尸骸而已。</verse>
				<verse number="37">亞述王西拿基立遂撒其營、歸尼尼微、</verse>
				<verse number="38">值崇拜於其上帝溺落之殿、其子亞得米勒、沙哩斯弒之、遁於亞喇臘國、更有一子。以撒哈頓繼位。</verse>
			</chapter>
			<chapter number="38">
				<verse number="1">希西家遘疾瀕死、亞麼士子先知以賽亞見之曰、耶和華云、當傳爾遺命、爾必薨矣、</verse>
				<verse number="2">希西家面壁禱曰、</verse>
				<verse number="3">耶和華與、其垂念予、吾必誠慤、行善於爾前、真實無妄。祈畢、哭甚哀。</verse>
				<verse number="4">耶和華命以賽亞曰、</verse>
				<verse number="5">爾當復入告希西家、爾祖大闢之上帝耶和華云、我聞爾祈禱、見爾出涕、將錫爾十五齡、</verse>
				<verse number="6">救爾及此城於亞述王手、扞衛斯邑、</verse>
				<verse number="7">我耶和華所言有應、必示爾以徵、</verse>
				<verse number="8">亞哈士日晷之影、將退十分、我使之然、其後果有是事。○</verse>
				<verse number="9">猶大王希西家疾愈、援筆誌之曰、</verse>
				<verse number="10">我享綏安之時、自謂壽齡將絕、必臨窀穸、</verse>
				<verse number="11">不得在世、瞻望耶和華、一入陰府、不見我同人、</verse>
				<verse number="12">我室見毀、若遷牧羊之廬、我命將終、危在旦夕、若織者斷其布經。</verse>
				<verse number="13">余命朝不保暮、默而待旦、被斷傷我若獅。</verse>
				<verse number="14">譬彼玄鳥、呢喃對語、譬彼班鳩、哀鳴不已、余亦若是、瞻望於上、至於目眩。耶和華與、我遭患難、爾其救余、</verse>
				<verse number="15">爾曾許我、已踐前言、我尚有何辭、余丁此艱、必加謙遜、終身不易、</verse>
				<verse number="16">人賴主言而得生、我亦以此而不死、蓋爾醫我疾病、延我生命、</verse>
				<verse number="17">我素不安、憂戚盈懷、爾既愛我、不念前愆、免臨窀穸。</verse>
				<verse number="18">陰府死亡之輩、不能彰爾榮譽、臨墓入土之人、不得望爾踐言、</verse>
				<verse number="19">生者能頌美爾、余今得生、揄揚爾名、維爾真實無妄、父言之、子聞之、世傳勿替。</verse>
				<verse number="20">耶和華拯余、故我入其聖殿、鼓琴謳歌、頌讚耶和華、畢生如一日焉。○</verse>
				<verse number="21">以賽亞曰、當取無花果餅一角、置王瘡痍、即愈。</verse>
				<verse number="22">希西家曰、我疾得愈、詣耶和華殿、以何為徵。</verse>
			</chapter>
			<chapter number="39">
				<verse number="1">巴比倫王巴拉但子米羅達巴拉但聞希西家病愈、致書饋禮。</verse>
				<verse number="2">希西家喜以寶物金銀、芬芳之品、香膏器皿、及府庫宮闈、境中所有、令其遍觀。</verse>
				<verse number="3">先知以賽亞見希西家王曰、此人奚自、以何辭告爾、希西家曰、來自遠方、即巴比倫。</verse>
				<verse number="4">曰、彼在宮闈、所見者何。希西家曰、凡宮闈府庫之物、悉令觀焉。</verse>
				<verse number="5">以賽亞曰、當聽耶和華言、自昔迄今、爾宮闈什物、及列祖所藏、其將遷於巴比倫靡有孑遺。</verse>
				<verse number="8">希西家告以賽亞曰、爾所傳耶和華之言甚善、又曰、我尚存之日、仍享綏安。</verse>
			</chapter>
			<chapter number="40">
				<verse number="1">上帝曰、爾其慰藉我民、慰藉我民、</verse>
				<verse number="2">必以善言慰耶路撒冷人、告之云、爾居苦境、已終其年、爾罪赦宥、耶和華以恩寵錫爾、較昔降災、其數維倍。</verse>
				<verse number="3">野有聲呼云、在彼曠野、備我上帝耶和華之道、直其徑。</verse>
				<verse number="4">諸谷填之、岡陵卑之、屈曲使直、崎嶇使平。</verse>
				<verse number="5">耶和華將榮顯、凡有血氣者得見之、蓋耶和華已言之矣。</verse>
				<verse number="6">有聲告我曰、爾當號呼、我曰、呼當若何、曰、庶民惟草、其榮如花、</verse>
				<verse number="7">庶民惟草、草枯花凋、耶和華以風風之、則然、</verse>
				<verse number="8">草枯花凋、惟我上帝之言不朽。</verse>
				<verse number="9">凡欲以嘉音、報於郇山耶路撒冷城者、宜陟高岡、大揚厥聲、毋庸畏葸、告猶大邑民、觀爾上帝。</verse>
				<verse number="10">主耶和華涖臨斯土、施厥大能、治理斯民、加以賞賚、</verse>
				<verse number="11">牧民如羊、懷抱羔羊、導方字之牝羊。</verse>
				<verse number="12">掬掌以承滄海、布指以度穹蒼、斗量坤輿、權衡山嶽、孰能為之哉。</verse>
				<verse number="13">孰啟耶和華之心、與彼共議、</verse>
				<verse number="14">誰為其師、訓以智慧、使鞫是非。</verse>
				<verse number="15">其視列國之民、若滴水滲於器外、若微塵留于衡上、其移海島、若徙草芥。</verse>
				<verse number="16">民欲獻祭、即以利巴嫩林為柴、以百獸為燔、亦不足數。</verse>
				<verse number="17">萬國在上帝前、曠然無物、悉屬虛浮、</verse>
				<verse number="18">爾曹以何物比儗上帝、以何像像之、</verse>
				<verse number="19">工塑偶像、飾以金箔、垂以銀鏈、</verse>
				<verse number="20">惟彼貧乏、無寶堪獻、遴選堅木、而僱巧工、俾作木偶、歷久不壞。</verse>
				<verse number="21">創地之先、已有大道、爾豈未之知、未之聞耶。</verse>
				<verse number="22">主坐地球、視世人若蟿蟲、主布穹蒼、若張帷幕、</verse>
				<verse number="23">牧伯士師、藐乎其小、</verse>
				<verse number="24">譬諸草萊、甫種甫植、根柢不深、惟主一吹、必復枯槁、被風飄颺、猶之秕糠。</verse>
				<verse number="25">爾於聖主、儗以何物、像以何像、</verse>
				<verse number="26">爾當仰觀、天象羅布、有若軍旅、上帝以巨能大力、創造星辰、呼其名、核其數、無不應命。</verse>
				<verse number="27">惟爾雅各家以色列族、曷言乎我之上帝耶和華、不鑒察予、不眷顧予。</verse>
				<verse number="28">夫耶和華永生之上帝、創造地極者也、爾豈未之知、未之聞耶、其力不疲、其智莫測、</verse>
				<verse number="29">無力者扶之、無能者助之、</verse>
				<verse number="30">壯者必倦怠、少者必顛躓、</verse>
				<verse number="31">惟恃耶和華者補其精力、翱翔若鷹、疾趨弗倦、力行弗困。</verse>
			</chapter>
			<chapter number="41">
				<verse number="1">瀕海之民、宜緘口、遠方之人、當補力、俱集我所、與我辯論。</verse>
				<verse number="2">誰召義人、至自東方、導之以行、服眾國、制列王、以鋒刃擊敵、以弓矢射眾、擣之成粉、若風揚秕、</verse>
				<verse number="3">追至不識之途、絕無陷害之虞、</verse>
				<verse number="4">誰使之然、惟肇基邦國之主而已、我耶和華始始之、終終之者也。</verse>
				<verse number="5">義人所為、洲島之民、見之而懼、地極之眾、靡不驚駭、咸來和會、</verse>
				<verse number="6">更相勸勉、造作偶像、曰、壯乃心、</verse>
				<verse number="7">木工、金工、細工、粗工、無不相助為理、使金互相銜接、釘之以釘、不能搖撼。</verse>
				<verse number="8">昔我眷顧亞伯拉罕、簡其後裔、以色列族雅各家、為我臣僕。</verse>
				<verse number="9">自地極天涯、召之以至、曰、我簡爾為僕、不汝遐棄。</verse>
				<verse number="10">我乃爾之上帝、必左右爾、扶翼爾、手援爾、以彰仁義、故勿畏葸、勿狐疑、</verse>
				<verse number="11">憾爾者皆愧怍、敵爾者俱死亡、</verse>
				<verse number="12">凡與爾戰、必歸烏有、欲見無從。</verse>
				<verse number="13">我耶和華爾之上帝、必攜爾手、謂爾曰、予扶翼爾、故勿恐懼、</verse>
				<verse number="14">雅各家以色列族、素若蚯蚓、我耶和華乃爾聖主、必加拯救、眷祐爾躬。</verse>
				<verse number="15">爾之仇敵、高若山岡、我將使爾為打榖之器、惟新其製、而有利齒、可擊諸敵、擣之成粉、有若秕糠。</verse>
				<verse number="16">後簸揚之、任風吹散。我耶和華乃以色列族之聖主、爾曹賴我、其樂靡涯。</verse>
				<verse number="17">貧乏之民、求水不得、口舌煩燥、莫能解渴、我耶和華以色列族之上帝、必聽其祈、而不遺棄。</verse>
				<verse number="18">山谷之間、必出水泉、曠野之所、必成池沼、我使之然。</verse>
				<verse number="19">在彼槁壞、必植柏香木、皂莢木、岡拈木、油木、松木、杉木、黃楊木、</verse>
				<verse number="20">使人無不曉然、咸知我耶和華以色列族之聖主作此。</verse>
				<verse number="21">雅各之君耶和華、又告拜偶像者曰、當以爾之要道、陳設於眾。</verse>
				<verse number="22">使偶像至此、以未來之事、孰先孰後、明告乎我、觀其言、果有驗否、</verse>
				<verse number="23">使彼言未來之事、借異跡以行彰癉、令我見之駭愕、知彼為上帝。</verse>
				<verse number="24">偶像虛妄、作偶像者亦虛妄、崇奉偶像者、深可疾也。</verse>
				<verse number="25">我使義人崛興、自北而至、亦在日出之鄉、以籲我名、糜爛牧伯、如匠人之擣土、如陶人之躪泥、</verse>
				<verse number="26">崇拜偶像之人、誰能預言、事之未至、俾人曉然、事之既成、服其先見、爾中能此者迄無其人、如其有之、人未之聞。</verse>
				<verse number="27">維昔獨我遣告郇邑、及耶路撒冷人、使知嘉音、曰、聽之聽之、</verse>
				<verse number="28">我觀崇拜偶像之人、未來之事不能卜、詰之不能答、</verse>
				<verse number="29">金鑄之偶、空洞無物、譬諸飄風、俱為虛妄、悉歸烏有。</verse>
			</chapter>
			<chapter number="42">
				<verse number="1">盍觀我僕、我扶翼之、我遴選之、我悅懌之、我將以我神賦之、彼以法示異邦人、</verse>
				<verse number="2">彼也凌競胥泯、喧譁務靜、其聲不聞於逵衢、</verse>
				<verse number="3">已傷之葦不折、燼餘之炷不滅、行法以傳真理、</verse>
				<verse number="4">不喪膽、不困憊、傳道於世、洲島之民、實瞻望焉。</verse>
				<verse number="5">昔耶和華上帝、創造穹蒼、使之張舒、奠定寰宇、使之生植、賦億兆以吹噓之氣、畀生民以活潑之神、今告厥僕曰、</verse>
				<verse number="6">我耶和華召爾以彰仁義、我手援爾、保護爾、俾與我民立約、燭照乎異邦人。</verse>
				<verse number="7">明瞽者之目、釋俘囚於獄、處幽暗者、出之於囹圄。</verse>
				<verse number="8">我名耶和華、必不使我之榮光、為他人所奪、我之聲譽為偶像所得、</verse>
				<verse number="9">昔我預言、今已悉應、更有未來之事、復告於爾、俾爾得聞焉。</verse>
				<verse number="10">先知曰、凡爾洲島之民、地極之眾、航海之人、當謳新歌、頌美耶和華。</verse>
				<verse number="11">沙漠基達之民、或在鄉里、或在城邑、或在磐巖、或在岡巒、靡不大聲謳歌、</verse>
				<verse number="12">大眾宜歸榮耶和華、揄揚不已、洲島咸聞。</verse>
				<verse number="13">耶和華將涖臨、有若武夫、厥氣奮揚、有若戰士、喑鳴叱咤、以克勁敵。</verse>
				<verse number="14">耶和華曰、前此緘默、自抑我志、今則號呼、如臨產之婦、奮然吐氣、呼吸甚烈、</verse>
				<verse number="15">千山荒寂、百草槁枯、江河咸竭、池沼盡涸、我使之然。</verse>
				<verse number="16">惟彼瞽者、我必相之、彼不識途、我必導之、使暗為光。使曲為直、我行如是、必不遐棄斯民。</verse>
				<verse number="17">凡恃偶像、稱金鑄之形為上帝者、必蒙愧怍、必駭而奔。</verse>
				<verse number="18">爾曹耳聾者宜聽、心盲者宜視、</verse>
				<verse number="19">爾雖為我耶和華所遣之僕、所愛之民、無如爾聾爾瞽、甚於諸人、</verse>
				<verse number="20">雖熟視若無睹、雖諦聽而不聞、</verse>
				<verse number="21">然我耶和華欲踐前言、彰我律例、明我法度、</verse>
				<verse number="22">斯民必遭攘奪、囚於幽暗、拘於囹圄、既罹災害、無人拯之、既被俘囚、無人釋之、</verse>
				<verse number="23">爾曹中誰能深思此理、以免後患、</verse>
				<verse number="24">雅各家以色列族為人攘奪、為人俘囚、誰使之然、非我耶和華乎、彼蹈罪愆、不從我道、不遵我法、</verse>
				<verse number="25">故我震怒、俾遇戰鬥、使烈燄騰空、遍及四周、彼目不欲睹、不以為意。</verse>
			</chapter>
			<chapter number="43">
				<verse number="1">耶和華曰雅各家、以色列族、我肇造爾邦、拯救爾民、簡為我赤子、故勿畏葸、</verse>
				<verse number="2">我左右爾、雖涉江河、不致沉淪、雖經烈燄、不致焚燬。</verse>
				<verse number="3">我耶和華、以色列族之聖主、為爾上帝、為爾救主、因欲救爾、故使埃及、古實、西巴悉遭喪敗。</verse>
				<verse number="4">我視爾為寶、舉爾為尊、加爾以恩寵、因欲援爾生命、故使異邦鄰國敗亡。</verse>
				<verse number="5">爾勿畏葸、我左右爾、使爾自東自西、咸來和會、</verse>
				<verse number="6">謂北方曰、當反我民、謂南方曰、無阻我民、使我子女、歸從四極、</verse>
				<verse number="7">凡為我赤子、我肇造爾邦家、以彰我榮。</verse>
				<verse number="8">列國之民、有目而不見、有耳而不聞、亦當咸集、其中孰能言未來事、悉有應驗、如其有之、試述其據、使聞者咸起信心。</verse>
				<verse number="11">惟我為耶和華、我外無他救主。</verse>
				<verse number="12">越在疇昔、我言欲救斯民、言出惟行、若他上帝則不能、我耶和華、獨為上帝、爾曹為證。</verse>
				<verse number="13">溯厥原始、我已先在、我之所為、無能扞格、無能奪之於我手。</verse>
				<verse number="14">以色列族之聖主耶和華曰、我欲救爾、遣人至巴比倫、毀諸門楗、迦勒底人駕舟、囂然不靖、終亦必亡。</verse>
				<verse number="15">我耶和華、爾之聖主、以色列邦、我所肇造、為爾君王。</verse>
				<verse number="16">我耶和華、使海中判、俾成途路、</verse>
				<verse number="17">我使車馬軍旅咸集、然後傾覆之、不能復起、其易也、如撲滅餘燼、</verse>
				<verse number="18">已往之事、毋庸復憶。</verse>
				<verse number="19">我今新有制作、將即彰明、備途於曠野、濬川於荒郊、爾豈不以為意乎。</verse>
				<verse number="20">我之選民、行於曠野。濬厥江河、以供其飲、禽獸異類、野犬鴕鳥、靡不仰戴。</verse>
				<verse number="21">我所肇造之邦、更當揄揚我名。</verse>
				<verse number="22">惟雅各家以色列族、敬恪已弛、不肯上籲、</verse>
				<verse number="23">不燔犧羊、不獻祭祀、不焚香品、不奉禮物。吾所使爾供役者、非以重任加爾也、</verse>
				<verse number="24">爾不以金鬻之菖蒲奉我、不以牲畜之脂膏供我、屢干罪戾、不可勝數、煩瀆乎我。</verse>
				<verse number="25">我塗抹爾罪、不錄爾愆、以彰我榮。</verse>
				<verse number="26">爾其與我辯論、追溯厥初、以明己之善焉。</verse>
				<verse number="27">爾祖已蹈愆尤、爾師又行違逆、</verse>
				<verse number="28">故我使聖所之祭司、仍從流俗、雅各家以色列族、加以咒詛焉。</verse>
			</chapter>
			<chapter number="44">
				<verse number="1">雅各家以色列族、我所選之臣僕、今聽我言。</verse>
				<verse number="2">我耶和華肇造爾邦、如母育子、雅各家耶書崙民、乃我所選之僕、必加眷佑、可勿畏葸。</verse>
				<verse number="3">我通水泉、以溉原田、我濬江河、以潤槁壤、我以我神、賦爾子孫、式綏祉福。</verse>
				<verse number="4">彼將繁衍、如澤中之草、溪濱之柳、</verse>
				<verse number="5">有曰、我崇事耶和華、有曰、我屬雅各家、有曰、我為耶和華僕、黥手為證、有曰、我為以色列族赤子、稱名為據。</verse>
				<verse number="6">萬有之主、以色列族之君、民之救主耶和華曰、本末初終、惟我是操、我外別無上帝。</verse>
				<verse number="7">越在疇昔、我立斯民、未來之事、我皆預言、莫不徵應、孰能與我比儗哉、如有其人、使試言未來事、以為徵據。</verse>
				<verse number="8">爾毋畏葸、在昔我有預言、已告乎爾、爾可為證。我乃全能上帝、外此我弗知之矣。</verse>
				<verse number="9">作偶像者、悉為虛妄、其所慕者無益、彼明知其不見不聞、當生愧怍。</verse>
				<verse number="10">誰鑄無益之偶像、以像上帝哉、</verse>
				<verse number="11">豈非人乎、宜其同儔、咸生愧赧、使彼聚會、屹立於此、必令其戰慄不勝、慙恧無地。</verse>
				<verse number="12">鐵工作斧、炭以煆之、鎚以治之、竭一臂之力、使之成器、若其不飲不食、氣力俱廢。</verse>
				<verse number="13">木工用準繩、循規矩、運其利器、作人之形、窮極華美、置之於室、</verse>
				<verse number="14">伐柏香木以及橡櫟、此皆木之堅者、亦植杉樹、得雨露之養、</verse>
				<verse number="15">人取為柴、燃之可以暖體、可以烘餅、復作上帝像、俯伏而拜。</verse>
				<verse number="16">材木之半、焚之可以備餚、可以炙肉、食之果腹、向火得暖、人樂以觀火。</verse>
				<verse number="17">更有餘木、以製偶像、以像上帝、俯伏而拜、禱曰、誠我上帝、爾其救予、</verse>
				<verse number="18">維彼不識不知、其目若塗以泥、其心不明、</verse>
				<verse number="19">孰能深思其故、奮然儆醒曰、材木之半、焚之可以烘餅炙肉、而供口腹、則其餘材、豈可作像、拜此可憎之榾柮。</verse>
				<verse number="20">彼心昏迷、所望成空、若食燼餘而不悟、不知右手所作、悉屬虛妄。</verse>
				<verse number="21">雅各家以色列族、我肇厥邦基、為我臣僕、當憶斯理、我不忘爾。</verse>
				<verse number="22">我塗抹爾罪、若驅密雲、予已拯爾、爾當歸誠。</verse>
				<verse number="23">我耶和華救雅各家以色列族、以彰己榮、天上地下、俱當歡呼、山岡林木、無不謳歌。</verse>
				<verse number="24">耶和華曰、我耶和華創造萬物、張舒穹蒼、奠定寰宇、肇造爾邦、拯救爾民、</verse>
				<verse number="25">卜筮之輩、設兆惑人、我使其言不驗、彼自矜巧慧、反形愚拙、我使之然。</verse>
				<verse number="26">我所遣之僕、有言耶路撒冷、必有居人、猶大眾邑、必有建造、荒蕪之區、必復其初、我必使應其言。</verse>
				<verse number="27">變江河為陸地、</verse>
				<verse number="28">召古列為我牧伯、以成我志。我使彼言耶路撒冷必得建造、又言聖殿、必得肇基。</verse>
			</chapter>
			<chapter number="45">
				<verse number="1">耶和華告受膏古列曰、我左右爾、使列國賓服、使諸王荏弱、大啟邑門、不能閉拒。</verse>
				<verse number="2">我備爾道、使曲為直、毀敵銅門、斷敵鐵楗、</verse>
				<verse number="3">貨財藏於密室、我以之錫爾、俾爾知命爾名者、乃我耶和華以色列族之上帝。</verse>
				<verse number="4">爾雖不知予、我命爾名、畀以尊號、俾爾救我所選之臣僕、雅各家以色列族。</verse>
				<verse number="5">爾雖不知予、我賜爾力、我耶和華獨為上帝、其外無他、</verse>
				<verse number="6">自日出之鄉、日入之所、俾咸知我耶和華、獨一無二、其外無他。</verse>
				<verse number="7">或禍或福、或光或暗、俱我耶和華使之然。</verse>
				<verse number="8">天降仁義、地產福祉、俱必萌芽、我耶和華使之然。</verse>
				<verse number="9">人若陶器、居於土壤、如與造化主爭、禍必及之。譬諸塗泥、豈能謂陶人曰、奚造我若此、受造之物、豈能謂造之者、毫無技能。</verse>
				<verse number="10">人詰父母曰、爾生予、何為若此、則其禍必不遠矣。</verse>
				<verse number="11">肇造以色列邦之聖主、耶和華曰、予肇造斯民、莫非赤子、我所為、爾能詰我乎。</verse>
				<verse number="12">我張舒穹蒼、羅布天象、奠定寰宇、撫育民人、</verse>
				<verse number="13">我萬有之主耶和華、使古列、屹然而立、道途坦易、以彰我義、彼必復建我聖邑、釋我俘囚、不望賞賚。</verse>
				<verse number="14">耶和華又曰、埃及人貢其物產、古實人攜其貨財、西巴族軀幹雄偉、俱必歸誠於爾、為爾屬邦、自繫鐵索、跪於爾前、呼曰、惟爾國有上帝、其外無他。</verse>
				<verse number="15">先知曰、以色列族之上帝、我之救主、爾之經綸、神妙莫之能測、</verse>
				<verse number="16">凡作偶像者、必生愧怍、必駭而奔。</verse>
				<verse number="17">耶和華必救以色列族、不使愧怍、永錫綏祉、歷世靡暨。</verse>
				<verse number="18">耶和華上帝、創造穹蒼、奠定寰宇、非徒然也、乃俾斯民安處焉、其言曰、我耶和華而外、無他也。</verse>
				<verse number="19">凡我有命、不秘藏於幽密、我豈使雅各子孫、徒然求予哉、我耶和華出言仁義、真實無妄。</verse>
				<verse number="20">列國流離之民、當大和會、群聽斯言、木偶之上帝、不能救民、凡輦斯像而禱之者、其愚甚矣。</verse>
				<verse number="21">爾曹咸集我所、共論古昔預言斯事者誰乎、非我耶和華乎、惟我為上帝、秉公義、拯兆民、我外無他、</verse>
				<verse number="22">地之四極、望予以獲救、我乃上帝、我外無他。</verse>
				<verse number="23">我指己而誓、命出不食言、萬膝必跽予、萬口必頌予、</verse>
				<verse number="24">曰我恃耶和華、仁義堪稱、膂力可得、凡人必詣主前、逆之者、必生愧怍、</verse>
				<verse number="25">以色列族恃耶和華而稱義、歸榮於主。</verse>
			</chapter>
			<chapter number="46">
				<verse number="1">巴勒顛躓、尼破隕越、其像甚重、牲畜負之、無不困憊、</verse>
				<verse number="2">巴勒、尼破俱已隕越、不能保其偶像、為人所虜。</verse>
				<verse number="5">爾以何物譬予、與我相比儗哉。</verse>
				<verse number="6">人傾囊、出其金銀、權其輕重、以畀工人、俾鑄上帝像、俯伏崇拜、</verse>
				<verse number="7">負之於肩、置諸一所、立而不動、呼而莫應、望其拯難、而彼不能。</verse>
				<verse number="8">爾曹陷於罪者、當深思之、其無愧於丈夫。</verse>
				<verse number="9">古昔之事、爾可追溯、我乃上帝、無能比儗、我外無他、</verse>
				<verse number="10">自始迄終、未來之事、我一一預言、我旨必成、意必就。</verse>
				<verse number="11">召彼鷙鳥、至自東土、我所簡者、來自遠方、我言已出、必踐之、我意已定、必成之、</verse>
				<verse number="12">剛愎厥心、悖逆仁義者、必聽吾言。</verse>
				<verse number="13">予欲救郇邑、俾以色列族群被尊榮、以彰仁義、速藏其事、不復濡滯。</verse>
			</chapter>
			<chapter number="47">
				<verse number="1">迦勒底國巴比倫都譬諸女主、失位而坐塗炭、喪其容儀、</verse>
				<verse number="2">取磨磨粉、去爾帕、摳爾衣、跣爾足、涉彼溪流、</verse>
				<verse number="3">必裸爾體、使爾懷羞、以洩我忿、孰能禦之。</verse>
				<verse number="4">萬有之主以色列族之聖主、其名耶和華、必拯我儕。</verse>
				<verse number="5">惟爾迦勒底邦列國、稱之為主母、必囚於幽暗之處、拘於荒僻之所、</verse>
				<verse number="6">昔耶和華震怒厥民、以其地付爾、俾染污俗、乃爾不以矜憫為懷、使其父老、負戴重軛、</verse>
				<verse number="7">爾自謂必永為主母、不深思此理、不慮後患。</verse>
				<verse number="8">然爾淫佚之婦、僣稱主母、自謂無能比儗、必不夫亡子喪。吾語汝、</verse>
				<verse number="9">一日之間、夫喪子殤、二難並至。爾惑左道、信巫覡、邪慝方張、患難已集、</verse>
				<verse number="10">爾自恃巧令、迷眩於惡、自謂人不及見、我為主母、無能比儗。</verse>
				<verse number="11">故必遭患難、昧於所從、不能自脫、災害忽臨、難以逆料。</verse>
				<verse number="12">自昔迄今、爾惑左道、信巫覡、試使立於此、能小補乎、能勝敵乎、</verse>
				<verse number="13">爾謀夫孔多、有人仰觀天象、占察星辰、每值月朔、以卜未來、以定吉凶、使其咸興、庶可救爾。</verse>
				<verse number="14">豈知彼乃草芥、被火焚燬、不能自救、皆為灰燼、不見微炭、不餘爝火、俾人溫暖。</verse>
				<verse number="15">昔日左道之徒、與爾往來、今見爾邑敗亡、各歸己所、無人援爾。</verse>
			</chapter>
			<chapter number="48">
				<verse number="3">耶和華曰、昔我預言諸事、明示於眾、猝然成之。</verse>
				<verse number="4">我知爾剛愎性成、鐵項銅額、</verse>
				<verse number="5">越在疇昔、事未至、我先言之、俾爾知悉、恐爾以為所鑄之偶像作此。</verse>
				<verse number="6">爾始耳聞、今能目睹、何不以此明示於眾、今而後未來之事、素稱秘奧、爾所未知者、我以之啟迪爾、</verse>
				<verse number="7">稽古以來、未有若此、今特新創、俾爾聞所未聞、恐爾言曰、予已知之矣、</verse>
				<verse number="8">然爾實未嘗見聞也、我知爾自建邦以來、恆為叛逆。</verse>
				<verse number="9">我怒不遽發、不滅絕爾者、正以彰我榮、</verse>
				<verse number="10">我置爾於洪爐、非煆鍊爾若金也、實歷試汝以艱耳、</verse>
				<verse number="11">我僅降爾以災、欲彰我榮、使爾不謗讟我名、不以我榮光、歸於他人。</verse>
				<verse number="12">雅各家以色列族我所遴選、宜聽我言、我乃始始之、終終之者也。</verse>
				<verse number="13">我布穹蒼、造寰宇、使之奠定、無不應命。</verse>
				<verse number="14">選民和會、群聽斯言、異邦之人、孰能預言未來事、惟我耶和華、寵愛古列俾成我志、降災於巴比倫降罰於迦勒底、</verse>
				<verse number="15">我頒詔召之、且導之遵坦途。</verse>
				<verse number="16">爾曹至此、以聆斯言、自古在昔、惟我恆存、今頒斯詔、不秘藏於幽密、先知曰、主耶和華遣我、畀我以神。</verse>
				<verse number="17">以色列族之聖主、救主耶和華、告選民曰、我乃爾之上帝耶和華、我示爾以獲益之方、導爾以當行之道。</verse>
				<verse number="18">願爾恪遵我命、享綏安、若江河之浩渺、得仁義、若波濤之洶湧。</verse>
				<verse number="19">爾之子孫、多若塵沙、爾之苗裔、繁若鱗族、爾之邦國、必不滅絕、歷世靡暨。</verse>
				<verse number="20">爾曹去巴比倫、迦勒底地、欣然謳歌、普告四極云、耶和華救其臣雅各家、</verse>
				<verse number="21">導之於野、裂磐出泉、以解其渴。</verse>
				<verse number="22">耶和華曰、為惡之徒、不享平康。</verse>
			</chapter>
			<chapter number="49">
				<verse number="1">受膏者曰、洲島之民、遠方之人、宜聽我言。惟我初生、耶和華命我以名、召我為僕、</verse>
				<verse number="2">使我口若利劍、庇我以手、俾我若利鏃、藏我於弢。</verse>
				<verse number="3">告我曰、爾為我僕、無愧為以色列、吾以爾榮。</verse>
				<verse number="4">受膏者曰、我竭力徒勞、我之上帝耶和華、必伸我冤、必賞我勞。</verse>
				<verse number="5">我生於世、耶和華上帝、以我為僕、必輔翼予、使我尊崇、俾雅各家歸誠、以色列族復集。</verse>
				<verse number="6">耶和華曰、爾為我僕、使雅各支派、得再振興、使以色列遺民、歸誠於我、此猶細故、我立爾為異邦人之光、俾爾為救主、至於地極。</verse>
				<verse number="7">爾雖為牧伯所制、億兆所藐、此邦之人所棄、然我耶和華為以色列族之聖主、救主、言出惟行、既遴選爾、必使列王來覲、俯伏於爾前。</verse>
				<verse number="8">耶和華又曰、納爾之時、我聽爾、救爾之日我祐爾、倍加保護、俾與我民立約、復興斯邦、使荒蕪之區、為民樂土、</verse>
				<verse number="9">俘囚者出囹圄、幽暗者為眾所見、道旁山岡、可以自足、</verse>
				<verse number="10">不復饑渴、日不得而暴、暑不得而侵、矜憫之者牧之導之、至於水源。</verse>
				<verse number="11">平岡陵、填坎阱、悉為坦途。</verse>
				<verse number="12">有人自遠方、有人自北自西、有人自秦國而至。</verse>
				<verse number="13">天地當歡呼、山岡當謳歌、蓋我耶和華、慰藉我民、罹於患難者、必加矜恤。</verse>
				<verse number="14">郇邑之民、當言我主耶和華棄予忘予。</verse>
				<verse number="15">夫婦豈忘哺乳之子、不慈甫產之嬰、彼或忘子、我不忘爾。</verse>
				<verse number="16">爾之城垣、我畫諸掌上、常在目前、</verse>
				<verse number="17">爾之赤子、必速歸爾、爾之外侮、必遠離爾、</verse>
				<verse number="18">爾可四望莫不來歸、我耶和華指己而誓、俾爾撫斯有眾、猶新婦衣麗服、束寶帶。</verse>
				<verse number="19">向也土曠人稀、既而人稠地狹、寇爾者遠遁。</verse>
				<verse number="20">昔爾赤子、流離遠徙、一旦旋歸、皆告爾曰、壤地褊小、其恢廓之、則我得所棲止。</verse>
				<verse number="21">爾將謂焉得有是子耶、我子流離、自為鰥獨、見擄驅逐、伶仃無依、今此子果誰育之哉。</verse>
				<verse number="22">主耶和華又曰、我舉手張旆、以召異邦人、彼必提抱爾子、肩負爾女。</verse>
				<verse number="23">王為父、后為母、撫育爾子、俯伏拜跪爾前、舐爾足塵、使爾知我乃耶和華、凡恃我者、永不愧怍。</verse>
				<verse number="24">郇民有言曰、猛士虜人、豈能脫乎、強者獲俘、豈能救乎。</verse>
				<verse number="25">耶和華曰、猛士虜人可以脫、強者獲俘可以救、敵爾者我必敵之、拯爾赤子、</verse>
				<verse number="26">使兇暴者自食其肉、自飲其血、若醉以醇酒、我耶和華為雅各家全能之救主、天下無不知焉。</verse>
			</chapter>
			<chapter number="50">
				<verse number="1">耶和華告以色列族曰、爾母見出、必有離書、離書云何、爾身見鬻、必有所償、所償伊誰、爾母見出、爾身見鬻、乃罪應爾。</verse>
				<verse number="2">我來俾爾悛改、從命者、迄無一人、獨何哉、我豈碌碌無能、不能手援爾與、我叱咤則河海變為槁壞、鱗族失水、死而變臭。</verse>
				<verse number="3">我使穹蒼晦冥、若蔽以麻布。</verse>
				<verse number="4">受膏者曰、主耶和華助予、使我崇朝儆醒傾耳諦聽若弟子之受教、如是則能善為說辭、慰藉困苦之人。</verse>
				<verse number="5">主耶和華使我耳聰而不違。</verse>
				<verse number="6">人杖我背、我不敢動、拔我鬚、我不敢避、吐我面、我不敢掩。</verse>
				<verse number="7">主耶和華祐我、我顏堅比鐵石、不愧不怍、可以自信。</verse>
				<verse number="8">主左右余、將伸我冤、誰敢侮予、使彼試立於此、與我辯折、</verse>
				<verse number="9">主耶和華眷佑予、孰能加我罪戾、設有其人、當若敝衣、為蠹所壞。</verse>
				<verse number="10">爾中誰畏耶和華、而聽其臣之命者、若行暗地、不得光明、必以上帝耶和華是恃。</verse>
				<verse number="11">反是以為吾自有火、烟燄環繞、若然則以此照爾出入、可也、不知我必降以災、使彼長戚戚。</verse>
			</chapter>
			<chapter number="51">
				<verse number="1">凡從善之人、崇事我耶和華者、宜聽予言、磐出於礦、泥出於坎、爾亦如是、當追思焉。</verse>
				<verse number="2">爾之祖父亞伯拉罕、祖母撒拉、爾祖被我遴選之時、孑然一身、後錫純嘏、寖昌寖熾。</verse>
				<verse number="3">我耶和華將撫綏郇邑、今雖荒蕪若曠野、後復振興、與我園囿埃田相埒、使其人欣然歡忭、載咏詩篇、發聲頌讚。</verse>
				<verse number="4">我之選民、宜聽我言、余必施我法度、立我律例、燭照庶民。</verse>
				<verse number="5">我施仁義、手援斯眾、以伸其冤、其時伊邇、洲島之人、將瞻望予、惟予眷佑是賴。</verse>
				<verse number="6">爾盍仰觀乎天、俯察乎地、穹蒼必散若烟、寰宇必敝若衣、居民猝然而死、亦若是、我以仁義救民、歷久不渝。</verse>
				<verse number="7">諳悉仁義、服膺我法者、宜聽我言、人侮慢爾、爾勿畏葸。</verse>
				<verse number="8">彼必消亡、若衣為蠹所嚙、若毛為蟲所蛀、惟我施仁義以救民、歷代弗替。</verse>
				<verse number="9">先知祈曰、願耶和華、勃然而興、展厥臂力、與昔無異、昔滅喇合、擊鱷魚、豈非爾乎、</verse>
				<verse number="10">使滄海水涸、中判為途、以濟得拯之民者、豈非爾乎。</verse>
				<verse number="11">蓋耶和華所救之人、必旋歸郇邑、永獲欣喜、懽忭無窮、謳歌靡已、既憂戚之全消、亦欷歔之永息。</verse>
				<verse number="12">耶和華曰、我慰藉爾、斯世之人、俱將淪亡、儗於草萊、何為畏之。</verse>
				<verse number="13">我耶和華肇造爾邦、張舒穹蒼、奠定寰宇、爾何為忘予、恆畏強暴之人、恐其烈怒、滅爾邦家、然彼怒雖烈、焉能有為。</verse>
				<verse number="14">抱屈之人、必不死於囹圄、必不絕糧、釋之必速。</verse>
				<verse number="15">我名萬有之主、耶和華為爾上帝、海濤澎湃、我能使之恬靜。</verse>
				<verse number="16">我以道傳爾、以手庇爾、我張舒穹蒼、奠定寰宇、謂郇邑之人、乃我赤子、</verse>
				<verse number="17">爾曹耶路撒冷人、我耶和華所震怒、若手執爵、酒味殊烈、醞釀甚厚、使爾飲之務盡、以至酩酊、今當儆醒覺悟。</verse>
				<verse number="18">耶路撒冷赤子、雖曰眾多、未有人扶爾導爾者、</verse>
				<verse number="19">二難並至、饑饉薦臻、干戈不息、將滅斯邦、孰能慰藉爾、以解爾憂。</verse>
				<verse number="20">爾之赤子、已喪厥膽、偃卧道旁、若野羊、罹於羅網、蓋爾之上帝、耶和華震怒爾、加以譴責。</verse>
				<verse number="21">爾曹潦倒、甚於酩酊、非由醉酒、宜聽我言。</verse>
				<verse number="22">我耶和華爾之上帝、恆伸民冤、素我怒爾、若手執爵、酒味殊烈、使爾飲之、以至酩酊、後不復飲爾。</verse>
				<verse number="23">惟爾敵人、素使爾曲躬俯伏、俟其踰越而行、若遨遊於通衢、我必使彼飲焉。</verse>
			</chapter>
			<chapter number="52">
				<verse number="3">耶和華曰、爾素鬻於遠邦、不受價值、今予不償價以贖爾。</verse>
				<verse number="4">主耶和華又曰。昔我民往居埃及、後遭亞述人、無故虐遇、而我援之、</verse>
				<verse number="5">今我民無因見虜、強暴之人、恆凟我名、譁然不靖、我將何以處之。</verse>
				<verse number="6">我必使選民、尊崇我名、知我有應許、必踐前言。</verse>
				<verse number="7">先知曰、陟彼山岡、傳諸和平、報諸嘉音者、其足音之美為何如、彼示人得救之道、告郇邑之民曰、爾之上帝、治理寰宇。</verse>
				<verse number="8">耶和華必振興郇邑、其時戍卒、無不目擊、</verse>
				<verse number="9">大聲謳歌、耶路撒冷城昔已傾圮、今耶和華慰斯民、救斯城、故當欣然、歡聲而呼。</verse>
				<verse number="10">我上帝耶和華至聖、展一臂之力、救彼選民、使列國地極之人、皆親見之。</verse>
				<verse number="11">爾曹選民、去巴比倫、勿居其中、勿捫污衊、凡攜耶和華之聖器者、當自潔其身、</verse>
				<verse number="12">出巴比倫時、宜從容不迫、毋若逃遁之人、蓋以色列族之上帝、必導爾於前、護爾於後。</verse>
				<verse number="13">耶和華之臣僕、其遇必亨通、必躋崇高、造乎至上之域、</verse>
				<verse number="14">維昔憂心戚戚、容顏枯槁、幾不類人、見者盡駭。</verse>
				<verse number="15">惟彼滌濯列邦、使君王箝口無詞、蓋未蒙示者將觀之、未得聞者將悟之。</verse>
			</chapter>
			<chapter number="53">
				<verse number="1">我所傳聞、篤信者誰、耶和華力大、誠服者誰、</verse>
				<verse number="2">受膏者生若草萊、萌於荒野、根株長於槁壤、容貌不揚、威儀不秩、人所共見、無艷羨之心、</verse>
				<verse number="3">彼為人所藐視、所棄絕、屢遭困苦、憂心悄悄、人皆掩面而不睹、藐視而不敬。</verse>
				<verse number="4">見其困苦、以為上帝譴責之、不知任我恙、肩我病者、正斯人也。</verse>
				<verse number="5">彼因我罪、而被傷殘、緣我咎而受瘡痍、彼遭刑罰、我享平康、彼見鞭扑、我得醫痊。</verse>
				<verse number="6">我迷於歧途、譬諸亡羊、所向靡定、耶和華使我愆尤叢於其身、</verse>
				<verse number="7">彼受屈抑、不啟厥口、為人牽制、如羔羊就死地、又若羊對翦毛者而無聲。</verse>
				<verse number="8">彼遭難時、人審判之、不秉公義、為民罪戾、而受譴責、生命且滅於世、遑計其後乎。</verse>
				<verse number="9">彼雖行不邪僻、言不誕妄、人儗瘞之、與惡人同穴、然終歸富人窀穸。</verse>
				<verse number="10">斯實耶和華之旨、使之糜爛、憂心悄悄、獻祭贖罪、可享遐齡、若子若孫、熾昌弗絕、耶和華之志、無不大成。</verse>
				<verse number="11">耶和華曰、余有良臣、先患難、後結果、心無不悅、彼也、任人愆尤、使人咸知斯理、得稱為義、</verse>
				<verse number="12">惟此良臣、人視為罪犯中人。彼捐軀、為人負罪、代惡者祈禱、故予必大賚之、舉凡富強之子皆屬焉。</verse>
			</chapter>
			<chapter number="54">
				<verse number="1">耶和華謂郇邑曰、不妊不生之婦最可樂、未劬勞之女、歡聲而呼、蓋棄婦較有夫之婦、生子多矣。</verse>
				<verse number="2">當廓爾居、張爾幕、索必長、釘必固、勿怠爾事。</verse>
				<verse number="3">爾之子孫、寖昌寖熾、環繞左右、諸國之邑、素已荒蕪、惟爾後人、將撫而有之。</verse>
				<verse number="4">溯爾幼時、至於成立、伶仃孤苦、屢受凌辱、今不復念、不愧不怍、無所畏葸、</verse>
				<verse number="5">我萬有之主耶和華、治理宇宙之上帝、以色列族之聖主救主、昔肇造爾邦、眷顧乎爾、有若夫婦。</verse>
				<verse number="6">爾可擬女子、幼時適人、後為夫所棄、愀然以憂、今我耶和華、爾之上帝、召爾旋歸。</verse>
				<verse number="7">我棄爾不過俄頃、必加厚恩、納爾以歸、</verse>
				<verse number="8">我耶和華爾之救主、忽生憤怒、暫遐棄爾、後施矜恤、永世靡暨。</verse>
				<verse number="9">昔挪亞時、我矢之云、自後洪水、必不汎濫於天下、今也、我亦誓不怒爾責爾矣。</verse>
				<verse number="10">我耶和華矜憫為懷、與爾立約、錫爾平康、必不爽約、山岡可移、我之仁慈、斷不可移。</verse>
				<verse number="11">爾遭患難、不納慰藉、若飄於颶風、我必以光石青玉作爾基、</verse>
				<verse number="12">以紅寶玉築爾堞、以夜明珠飾爾門、四境之內、寶石聚焉。</verse>
				<verse number="13">爾眾赤子、將蒙我教、大獲平康、</verse>
				<verse number="14">以義爾邦、無人虐遇、毋庸畏葸、四境不驚、</verse>
				<verse number="15">糾合攻爾者、違我所命、必使投誠。</verse>
				<verse number="16">燃火製器之人、我所造、用器傷人之人、亦我所造、</verse>
				<verse number="17">兵革攻爾者、必不利、與爾舌戰者、必不勝、我使我臣僕、稱義納福、無不若是、我耶和華已言之矣。</verse>
			</chapter>
			<chapter number="55">
				<verse number="1">耶和華曰、口渴者當臨水濱、無金者當至此酤酒乳、市食物、無需價值。</verse>
				<verse number="2">爾以金市者、不足以果腹、勞而得者、不足以饜心、是誠何故與。爾謹聽我言、可飫嘉肴、可食肥甘、而心悅懌。</verse>
				<verse number="3">我之所云、宜傾耳以聽、歸誠於我。則可得生、我與爾立永約、昔我許大闢、錫以實惠、今將賜汝、</verse>
				<verse number="4">我立受膏者為師、俾作民長、秉國之鈞。</verse>
				<verse number="5">異邦人素未之識、必蒙其召、趨而就焉、蓋我耶和華、以色列族之聖主、即彼之上帝、使彼得榮。</verse>
				<verse number="6">先知曰、耶和華離民不遠、將加眷顧、爾當乘時祈求。</verse>
				<verse number="7">作惡者流、當改其行、寢其謀、歸誠耶和華我之上帝、蓋彼矜恤為懷、必赦宥之。</verse>
				<verse number="10">譬諸雨雪、自天降者、不能復歸於上、潤澤土壤、使之萌芽結實、耕者以為種、饑者以為食、</verse>
				<verse number="11">我言既出、非徒然也、必成我旨、行我意。</verse>
				<verse number="12">我導爾出、以享平康、必欣然以往、山岡緣爾謳歌、林木為爾鼓掌。</verse>
				<verse number="13">松柏挺生、以代叢棘、岡拈秀發、以代荊榛、我耶和華留其異跡於後、永為記誌、歷世勿替。</verse>
			</chapter>
			<chapter number="56">
				<verse number="1">耶和華曰、我拯選民、以彰仁義、其時伊邇、爾當秉公行義、</verse>
				<verse number="2">遵從斯道、固守弗失、守安息日而弗凟、束手而不作惡、則有福祉。</verse>
				<verse number="3">異邦之人歸誠於我者、勿曰、耶和華不以我為赤子、閹者亦勿曰、我若枯木、</verse>
				<verse number="6">異邦之人、歸誠於我、供我役事、敬愛我耶和華名、若予臣僕、守我安息日而不凟、遵我誓約而不爽、</verse>
				<verse number="7">我將導之、至我聖山、入我殿宇、祈禱乎我、欣喜懽忭、彼之燔祭、獻於我壇、我必悅納、蓋我室必稱為祈禱之室、億兆咸集焉。</verse>
				<verse number="8">昔耶和華安集以色列族離散之民、今主耶和華曰、我又將懷來異邦之人、咸萃一方。</verse>
				<verse number="9">又曰、當令野獸、來此吞噬、</verse>
				<verse number="10">民之戍卒、目眯不明、守夜之犬、喑不能吠、或偃卧、或假寐。</verse>
				<verse number="11">彼甚饕餮、不知饜足、譬彼愚蠢之牧人、無一不縱己欲、不顧私利。</verse>
				<verse number="12">彼曰、盍來取酒、縱飲醇醪、明日必多於今日。</verse>
			</chapter>
			<chapter number="57">
				<verse number="1">施仁行義之輩、淹忽以沒、人不以為意、不知其逝世者、正以避患耳。</verse>
				<verse number="2">為義者卒於正寢、得考終命。</verse>
				<verse number="3">惟爾淫亂之人、術數之徒、咸集於此。</verse>
				<verse number="4">爾曹罪人、偽為妄作、張吻吐舌、欲侮何人。</verse>
				<verse number="7">爾曹陟高岡以獻祭、且置床焉、</verse>
				<verse number="8">門闕之後、爾立偶像、譬彼淫婦、背夫從人、與之相約、擇地設床、欣然適彼、爾之背我亦若是。</verse>
				<verse number="9">爾自沐膏、多用香品、入覲君王、遣使遠方、爾自屈辱、幾陷陰府、</verse>
				<verse number="10">適於遠方、不免困憊、惟蒙輔翼、不至喪膽、不至觖望。</verse>
				<verse number="11">爾敬恪者誰、反悖逆予、不以予為意、予不罪爾、爾益無忌憚、</verse>
				<verse number="12">爾自稱為義、爾所作為、毫無裨益、余必暴爾。</verse>
				<verse number="13">爾患難號呼之際、每望群偶援手、不知偶像一遇飄風、靡有孑遺、惟以我是恃者、可得斯土、獲聖山以為業。</verse>
				<verse number="14">竊聞人云、平衢路、修道途、去窒礙、俾我民前往、</verse>
				<verse number="15">我永生之主、至聖至高、居聖所、坐高位、凡謙卑遜順者、我與偕居、活潑其心神、暢快其意志。</verse>
				<verse number="16">我之責人、不恆蓄怒、恐予所造之人、膽喪氣餒、</verse>
				<verse number="17">彼貪財貨、干我震怒、扑之遠之、彼乃乖戾、不更厥志。</verse>
				<verse number="18">我見其所為、我將醫之、導之以行、慰藉其心、以解厥憂。</verse>
				<verse number="19">耶和華又曰、我錫平康、遍於遐邇、醫民之疾、使人祝謝、</verse>
				<verse number="20">惟彼作惡之徒、若波濤激濁、翻騰莫遏、</verse>
				<verse number="21">上帝曰、邪僻之輩、不享綏安。</verse>
			</chapter>
			<chapter number="58">
				<verse number="1">宜大聲呼號、響比吹角、勿息其音、告我民雅各家、癉其罪惡。</verse>
				<verse number="2">彼日崇事余、求我道、詰我法、欣然詣我前、幾與行義之民、不違上帝無異。</verse>
				<verse number="3">彼曰、我已禁食、卑以自牧、爾不垂顧、其意何居、曰、爾雖禁食、乃縱私欲、威迫傭人。</verse>
				<verse number="4">是爾禁食、依然作惡、與人爭競、揮拳敺擊、夫如是豈得升聞於上哉。</verse>
				<verse number="5">爾禁食之時、卑以自牧、屈抑若蘆、身衣麻布、坐於塗炭、我耶和華豈悅此乎。</verse>
				<verse number="6">為強暴故拘繫者、當縱之自逸、釋人重負、伸人屈抑、折人衡軛、禁食若此、我何不喜。</verse>
				<verse number="7">饑者食之、貧者寓之、裸者衣之、戚屬遭難、毋掩面而不睹。</verse>
				<verse number="8">則爾之光明、必如平旦、爾之沉痾、一朝頓失、爾之仁義、護爾於前、我之榮光、衛爾於後。</verse>
				<verse number="9">如爾待人不虐遇、不譏訕、不讒毀、則爾呼籲我、我應甚速、若在左右、</verse>
				<verse number="10">如爾大發仁心、賑饑濟困、則爾之暗、可變為光、赫然若日方中。</verse>
				<verse number="11">我恆導爾以行、雖至槁壞、必若園囿、源泉不竭、灌溉有資、俾爾果腹、筋骸堅固。</verse>
				<verse number="12">傾圮之邑、歷代荒蕪、維爾赤子、重加建造、城垣已毀、爾築之、逵衢已斷、爾修之、</verse>
				<verse number="13">安息日我之聖日、如爾以是日為可喜可尊、奉事乎我、不務操作、不耽宴樂、不任己意、不言虛誕、</verse>
				<verse number="14">以我為悅、我必升爾於崇邱、享爾祖雅各之業、我耶和華已言之矣。</verse>
			</chapter>
			<chapter number="59">
				<verse number="1">耶和華非手短不能救、非耳聾不能聽。</verse>
				<verse number="2">實為爾罪已深、故上帝隔絕爾、不垂顧爾、不俯聽爾。</verse>
				<verse number="3">爾嘗殺人害人、手污指穢、口尚虛詞、舌施詭詐。</verse>
				<verse number="4">人喜涉訟、不懷公義、不尚真實、譸張為幻、藏於中者詭譎、行於外者邪慝。</verse>
				<verse number="5">若煦蝮卵、若織蛛網、食其卵者必死、破其卵則蝮出。</verse>
				<verse number="6">所織者不能為衣、所作者不能自蔽、所為者惟惡事、所行者惟暴虐。</verse>
				<verse number="7">喜戮無辜、疾趨行惡、其謀不軌、其行殘刻。</verse>
				<verse number="8">不由平康、不秉公義、行由邪徑、不獲福祉、</verse>
				<verse number="9">故上帝不伸我冤、不拯我躬、我望光明、忽致幽暗、我望日中、偏值晦冥。</verse>
				<verse number="10">徧捫不見、無異瞽者、捫壁而行、雖在日中、亦顛其趾、無異昏暮、雖得福田、不能安享、無異死亡之輩。</verse>
				<verse number="11">我大吼若熊、哀鳴若鳩、望伸冤而不得、冀援手其無人。</verse>
				<verse number="12">我罪戾孔多、主鑒察之、我惡跡已彰、我心知之、</verse>
				<verse number="13">我已妄行、背逆我上帝耶和華、所謀不軌、言行俱謬。</verse>
				<verse number="14">秉公義者、遠遁遙立、言真實者、仆於逵衢、不敢入邑。</verse>
				<verse number="17">以仁義為護胸、以救人為兜鍪、以伸冤為衵服、以熱中為長衣。</verse>
				<verse number="18">視人所為、而加報施、仇敵之眾、洲島之民、赫然怒之、而降以罰、</verse>
				<verse number="19">自日出之鄉、至日入之所、無不寅畏耶和華、敵人既至、沛然若決江河、耶和華以風回其狂瀾。○</verse>
				<verse number="20">耶和華曰、必有救主、降臨郇邑、以救雅各家之去其舊惡者。</verse>
				<verse number="21">耶和華又曰、我必與斯人立約、我所賦爾之神、傳爾之言、口誦不輟、爰及子孫、歷世弗替、永世靡暨。</verse>
			</chapter>
			<chapter number="60">
				<verse number="1">耶和華曰、我彰厥榮光、燭照選民、爾當崛興、蒙其焜耀、</verse>
				<verse number="2">天下億兆、處幽暗、居晦冥、惟爾得我耶和華、榮光普照。</verse>
				<verse number="3">諸國列王、見爾榮光普照、咸來歸附。</verse>
				<verse number="4">爾仰目環視、見眾和會、爾子來自遠方、爾女藉人提抱。</verse>
				<verse number="5">滄海之珍寶、洲島之貨財、俱歸乎爾、爾見此而喜、心曠神怡。</verse>
				<verse number="6">群駝自米田以法遍於爾境、人攜金乳香、自示巴詣爾、頌美我耶和華焉。</verse>
				<verse number="7">基達群羊、盡歸於爾、尼排約之牡綿羊、為爾所用、獻於祭壇、見納於我、以彰聖室之榮光。</verse>
				<verse number="8">庶民雲集、若鴿歸舍、速飛而至、不知何處來。</verse>
				<verse number="9">洲島之民、瞻望乎我、大失之舟、先至載爾、赤子來自遠方、同攜金銀以奉我、以色列族聖主、爾之上帝耶和華、加爾榮光。</verse>
				<verse number="10">異邦人建爾城垣、列王為爾供役、蓋我既震怒責爾、今復矜憫為懷、施爾厚恩。</verse>
				<verse number="11">爾之邑門、晝夜不閉、列國貢其貨財、諸王擁護而至。</verse>
				<verse number="12">凡茲邦國、不歸誠於爾者、必覆敗、必淪亡、</verse>
				<verse number="13">利巴嫩之名樹、及松柏黃楊、移栽聖所、使我駐蹕之地、榮光丕著。</verse>
				<verse number="14">昔暴虐爾者、其子孫必屈節於爾前、凌侮爾者、將俯伏足下、稱爾為以色列族之聖主、耶和華之郇邑。</verse>
				<verse number="15">昔爾見棄被惡、人蹤罕至、後必使爾輝煌有耀、喜樂靡涯、歷世弗替、</verse>
				<verse number="16">爾得列國諸王貨財、若子得乳、俾知我耶和華雅各家全能之主、救爾贖爾。</verse>
				<verse number="17">我賜金銀以代銅鐵、賜銅鐵以代木石、統理爾者使民平康、督役爾者惟秉公義。</verse>
				<verse number="18">境內不聞屈抑之聲、不見殘賊之事、城稱福祉、門號揄揚。</verse>
				<verse number="19">晝不藉日華、夜無庸月皎、蓋爾之上帝耶和華、普施燭照、俾爾赫奕、永世靡暨。</verse>
				<verse number="20">日不下墜、月不晦冥、蓋我耶和華恆燭照爾、煩憂頓釋。</verse>
				<verse number="21">國之民人、我締造之、我栽培之、以彰我榮、彼懷公義、得恆業。</verse>
				<verse number="22">今也、藐然一身、後必千倍、今也微弱、後成強國、屆期、我耶和華必速行焉。</verse>
			</chapter>
			<chapter number="61">
				<verse number="1">受膏者曰、主耶和華以神感我、以膏沐我、俾傳福音於貧人、傷心者醫之、釋被擄於縲絏、出俘囚於囹圄、命我宣播。</verse>
				<verse number="2">上帝耶和華之禧年、伸民冤抑、解民憂愁。</verse>
				<verse number="3">凡在郇邑、哀哭者使不蒙塵、而冠花冠、不喪膽、不殷憂、懽然頌美、若沐以膏油、若被以麗服、譬彼茂林、耶和華所植、以彰其榮、</verse>
				<verse number="4">城邑傾圮、歷年已多、荒蕪特甚、將復建造。</verse>
				<verse number="5">異邦之人、將牧爾群羊、耕爾田疇、修爾園圃。</verse>
				<verse number="6">爾曹堪稱為我上帝耶和華之祭司、供其役事、維彼列國、爾可享其貨財、被其榮顯。</verse>
				<verse number="7">昔爾受人凌辱、後必屢膺大賚、得徼福祉、既返斯土、較昔得業、其數惟倍、懽忭無窮。</verse>
				<verse number="8">耶和華曰、公義者我所深愛、強據不義者我所痛疾、我與選民、曾立永約、言出惟行。必視其所為而報之。</verse>
				<verse number="9">使其後裔、名聞列邦、凡見之必知我耶和華錫嘏斯民。</verse>
				<verse number="10">選民曰、我之上帝耶和華、錫我純嘏、加我仁義、若衣麗服、若被長衣、譬彼新娶者、冠以美冠、譬彼新婦、飾以實物、我蒙福祉、不覺踊躍、欣喜不勝。</verse>
				<verse number="11">譬諸土壤萌芽、園囿甲坼、主耶和華必使仁義萌芽、列國頌揚之亦若是。</verse>
			</chapter>
			<chapter number="62">
				<verse number="1">我為郇邑、及耶路撒冷城、祈禱不息、欲彼得拯救、享福祉、有如明燈、輝光燦爛、</verse>
				<verse number="2">列國君民將觀爾福祉、睹爾輝煌、耶和華錫爾以新名。</verse>
				<verse number="3">爾之上帝耶和華佑爾、視爾若花冠、若冕旒。</verse>
				<verse number="4">不以爾邑為曠土、不以爾地為荒坵、必使爾邑為可樂、必以爾地為可復、蓋耶和華悅爾、復為爾國之主、</verse>
				<verse number="5">有如男子、壯而得佳婦、造爾者之上帝、必娶爾、以爾為樂、若夫之燕其新婚。</verse>
				<verse number="8">耶和華具全能、有大力、指己發誓、爾之五穀、爾之酒漿、皆勤勞而得、自是而後、必不使仇敵食之、異邦人飲之。</verse>
				<verse number="9">刈禾者得食、釀酒者得飲、詣聖所、頌美耶和華、</verse>
				<verse number="10">當出邑門、平衢路、修甬道、去窒礙為民展旆。</verse>
				<verse number="11">耶和華傳諭天下、普告郇民、爾之救主涖臨、加以賞罰。</verse>
				<verse number="12">人稱民曰聖民、耶和華所拯救者、稱斯國曰樂國、耶和華所不遺棄者。</verse>
			</chapter>
			<chapter number="63">
				<verse number="1">選民曰、來自以東破斯喇邑、具大力。衣麗服、染血淋漓、果何人與、主曰、乃我踐言、力拯斯民也。</verse>
				<verse number="2">選民曰、爾衣甚赭、若踐酒醡、誠何故哉。</verse>
				<verse number="3">主曰、踐酒醡者、無他、我也、我震怒、蹂躪異邦人、血污衣襟。</verse>
				<verse number="4">蓋救民之時伊邇、我意必伸其冤。</verse>
				<verse number="5">我見輔翼無人、不勝錯愕、故展力發憤、手援選民。</verse>
				<verse number="6">我怒異邦人、踐之於足下、使之搖撼靡定、若醉以酒、流其血於地。</verse>
				<verse number="7">選民曰、耶和華自昔、眷顧以色列族、矜憫無涯、恩膏甚溥、我念此而頌美焉。</verse>
				<verse number="8">蓋耶和華以斯民為赤子、不敢違逆、故耶和華為其救主。</verse>
				<verse number="9">民遭患難、主懷憂戚、自天遣使、以拯其災、特加眷愛、以贖其身、自昔迄今、扶翼之者屢矣。</verse>
				<verse number="10">斯民違逆、使聖神懷憂、故耶和華視若讎民、而攻擊之。</verse>
				<verse number="11">民憶古昔、摩西與其牧伯、為主所導、至自海濱、賦以聖神、今我主安在哉。</verse>
				<verse number="12">誰展巨力、左右摩西、中判滄海、丕顯其名、永世弗替。</verse>
				<verse number="13">民涉深淵、若馬行平原、不致顛躓、孰使其然。</verse>
				<verse number="14">耶和華之神、使民綏安、導民歸來、若群畜之下陵谷、以彰榮光。</verse>
				<verse number="15">主居穹蒼、聖殿輝煌、昔則熱中、展其大能、矜憫為懷、今也何靳爾恩、請俯視予。</verse>
				<verse number="16">亞伯拉罕不知我、以色列不識我、惟耶和華我父也、我救主也、自古迄今、斯名不易。</verse>
				<verse number="17">我迷於道、剛愎我心、不畏耶和華爾何聽其然、望爾垂念、眷顧爾僕、救爾選民。</verse>
				<verse number="18">聖民得業未久、而敵人蹂躪聖所。</verse>
				<verse number="19">爾非其民不治、爾以此視我儕久矣。</verse>
			</chapter>
			<chapter number="64">
				<verse number="1">望爾闢穹蒼而臨格、山嶽震動。</verse>
				<verse number="2">使仇敵知爾名、列邦戰慄於爾前、猶火焚蒭、如水沸鼎。</verse>
				<verse number="3">昔爾行異跡、出我望外、臨格自天、山岡震動。</verse>
				<verse number="4">人惟上帝是賴、上帝佑之、所行之事、自開闢以來、耳未聞、目未睹焉。</verse>
				<verse number="5">惟人樂於為善、恆念爾道、爾其善待之、我屢作惡、干爾震怒、焉能得救。</verse>
				<verse number="6">我儕污衊、雖有片長、仍如不潔之布、我若已枯之葉、因罪見驅、為風飄颻、</verse>
				<verse number="7">呼籲爾者無人、懇求爾者無人、爾遐棄予、緣我罪戾、使我消亡。</verse>
				<verse number="8">耶和華與、爾乃我父、我若泥塗、爾若陶人、為爾甄造。</verse>
				<verse number="9">耶和華與、毋大發爾忿怒、毋恆錄我愆尤、垂顧我儕、視若赤子。</verse>
				<verse number="10">聖邑荒涼、郇城蕪沒、耶路撒冷傾圮。</verse>
				<verse number="11">昔有聖室、輝煌矞麗、我祖頌美之處、茲經焚燬、我所艷羨之區、今變荒蕪。</verse>
				<verse number="12">耶和華與、毋遐棄予、毋扑責予、毋屯爾膏。</verse>
			</chapter>
			<chapter number="65">
				<verse number="1">耶和華曰、異邦之人、向未求予者、今將求予、而我聞之、向未謁予者、今將謁予、而我見之、向未歸予者、今將歸予、而我在其左右。</verse>
				<verse number="2">選民違逆、任意為非、我終日舉手勸迪。</verse>
				<verse number="3">彼在我前、恆干震怒、獻祭於園囿、焚香於瓦壇。</verse>
				<verse number="4">居於塚墓、宿於隱秘、所食豕肉、以可惡之物為湯、盛於器皿。</verse>
				<verse number="5">猶告人曰、遠避勿前、我潔過爾、予怒斯人、若煙上騰、若燄恆熾。</verse>
				<verse number="6">我命載諸册、必宣播之、降罰其身。</verse>
				<verse number="7">彼與其祖、焚香山岡、辱我特甚、自取咎戾、我必罰之、適當其罪。</verse>
				<verse number="8">耶和華又曰、葡萄成纍、可釀新酒、人皆曰、葡萄之中、汁漿嘉美、勿壞之、予也眷顧我僕、不忍殲滅、亦此意耳。</verse>
				<verse number="9">必使雅各子孫、猶大遺民、有我山岡、我之選民必得斯、我之臣僕必居斯、</verse>
				<verse number="10">求我之人、牧羊於沙崙之野、放牛於亞割之谷。</verse>
				<verse number="11">爾曹棄我耶和華、忘我聖山、司命者備筵以尊之、司數者灌奠以奉之。</verse>
				<verse number="12">我有命、爾不應、我有言、爾不從、我所不悅者、爾故為之、我所不喜者、爾故舉之、必數爾罪、使屈身受戮。</verse>
				<verse number="13">主耶和華又曰、我僕得食、惟爾飢餓、我僕得飲、惟爾煩渴、我僕喜樂、惟爾愧怍。</verse>
				<verse number="14">我僕欣喜、以謳歌爾曹、憂愁而號泣、焦思苦慮、哀哭不勝。</verse>
				<verse number="15">我耶和華將翦滅爾、垂戒選民、惟予臣僕、必錫新名、</verse>
				<verse number="16">上帝真實無妄、凡在斯土、祈福者必祈之、發誓者必指之、前災已弭、不復目睹、</verse>
				<verse number="17">我創造天地、煥然一新、昔所有者、不復記誌。</verse>
				<verse number="18">見我所造、爾恆悅懌、我建耶路撒冷、以為福地、使民懽忭靡涯。</verse>
				<verse number="19">我為耶路撒冷邑民、不勝喜樂、使哀哭之聲、不聞於耳。</verse>
				<verse number="20">在彼無短折之年、不得考終者、壽至百齡、猶以為幼、未屆期頤、而殞沒者、人以為犯罪遭譴。</verse>
				<verse number="21">人必建宅第以棲身、植葡萄園而食果。</verse>
				<verse number="22">非我建屋、他人居之、非我栽圃、他人食之、選民之壽、比諸樹木、恆食其力。</verse>
				<verse number="23">其所為者不徒勞、所生者不夭殤、蓋我耶和華降以純嘏、爰及子孫。</verse>
				<verse number="24">彼未祈予、予應其祈、啟口之際、我已俯聞。</verse>
				<verse number="25">狼羔共食無害、獅嚙蒭、猶之牛、蛇食塵、以果腹、遍我聖山、必無損害、我耶和華已言之矣。</verse>
			</chapter>
			<chapter number="66">
				<verse number="1">耶和華曰、天乃我坐位、地乃我足凳、爾曹何殿以容我、何地以安我乎。</verse>
				<verse number="2">我耶和華手造萬物、使之咸備、凡謙卑遜順、敬畏我命者、我垂顧之。</verse>
				<verse number="3">彼縱私心、以何惡之事為悅、故宰牛刲羊、與殺人斬犬無異、獻禮焚香與塗豕血、祈偶像無異。</verse>
				<verse number="4">我有命、彼不應、我有言、彼不從、在我前行惡事、我所不悅者、彼故為之、故我必降災、以彼所懼加其身。</verse>
				<verse number="5">畏耶和華命者、當聽我言、爾兄弟憾爾、緣我名而棄爾、自以此為尊敬予、我必顯現、使爾欣喜、使敵愧怍。</verse>
				<verse number="6">邑內喧譁、殿中鼓譟、我耶和華有聲、降災於敵。</verse>
				<verse number="7">郇邑若婦、不坼副而分娩、未劬勞而生子。</verse>
				<verse number="8">地出土產、豈能一日而成、國有民人、豈能頃刻而生、若此之事、孰見聞之、然郇邑人始覺劬勞、遂產其子。</verse>
				<verse number="9">爾之上帝耶和華曰、我既使坼副、豈不使之產乎、我使萬物生育、何況選民乎。</verse>
				<verse number="10">爾曹與耶路撒冷人友、憂患與共、今可欣喜懽忭、踴躍不勝。</verse>
				<verse number="11">耶路撒冷人得榮光、受慰藉、爾可同樂、若子得乳。</verse>
				<verse number="12">耶和華又曰、我必使彼平康、若江河之浩渺、使得諸國之貨財、若巨川之汎濫、爾曹可享厥福、若子得乳、為母提抱、擁諸懷、加諸膝、</verse>
				<verse number="13">我必慰爾、若母慰子、使爾復歸耶路撒冷、</verse>
				<verse number="14">爾曹見我耶和華眷顧臣僕、震怒仇敵、必心神怡暢、筋骸堅固、若草萌芽。</verse>
				<verse number="15">我耶和華必涖臨、若烈焰之騰、乘大輅、若颺風之疾、發震怒、加譴責、火燎於前、以焚仇敵。</verse>
				<verse number="16">蓋我耶和華降罰億兆、使蹈鋒刃、罹火災、殺戮者不可勝數、</verse>
				<verse number="17">凡在園囿之人、自言已潔、一唱眾和、食豕與鼠、及可惡之物、我耶和華滅之務盡。</verse>
				<verse number="18">其所思所為、我鑒察之、必使諸國異邦和會、覿我輝煌。</verse>
				<verse number="19">我將大施異跡、使免難之選民、散布列國、俾至大失、卜、路得張弓之族、及土八雅番、無遠弗屆、布告我榮於列邦、使未見聞者、得見聞焉。</verse>
				<verse number="20">耶和華又曰、異邦人將攜爾兄弟、乘馬騾駱駝、載於輿、承於筐、來自四方、詣耶路撒冷聖山、以獻於我、若以色列族獻禮物、盛於潔器、進我聖殿。</verse>
				<verse number="21">我自其中、簡人為祭司、為利未人。</verse>
				<verse number="22">耶和華又曰、我造天地、煥然一新、常在我前、爾之苗裔、聲名永著亦若是。</verse>
				<verse number="23">耶和華又曰、迨至後日、值月朔安息日、兆民必詣我前、崇拜我、</verse>
				<verse number="24">違逆我者戮之、以其尸徇眾、其蟲不死、其火不滅、為萬人所惡。</verse>
			</chapter>
		</book>
		<book number="24">
			<chapter number="1">
				<verse number="1">便雅憫地、亞拿突邑、希勒家子耶利米為祭司、以耶和華所命、筆諸書、始於亞門子約西亞為猶大王之十三年。</verse>
				<verse number="4">耶利米曰、耶和華諭我云、</verse>
				<verse number="5">余未造爾於胎、我已知爾、爾未生於世、我俾爾為執事、立爾為先知、訓迪列邦。</verse>
				<verse number="6">我曰、主耶和華與、渺余小子、不能知所當言。</verse>
				<verse number="7">耶和華曰、爾勿自以為幼沖也、我有所遣、爾必前往、我有所命、爾必宣播。</verse>
				<verse number="8">我左右爾、拯救爾、可勿畏人。</verse>
				<verse number="9">耶和華捫我口曰、我以我命詔爾。</verse>
				<verse number="10">今日錫爾前知、何邦開創、何邦翦滅、何邦立其基、何邦撥其本、言無不應。</verse>
				<verse number="11">耶和華諭我曰、耶利米與、爾觀何物。曰、杏樹、</verse>
				<verse number="12">曰、然則我速行我命、亦如是。</verse>
				<verse number="13">耶和華又諭我曰、爾觀何物。曰、鼎沸、其為自北而至。</verse>
				<verse number="14">耶和華曰、禍必自北、臨斯民矣。</verse>
				<verse number="15">蓋我必召北方諸族、咸至斯土、置座於耶路撒冷邑門城垣、及猶大諸邑。</verse>
				<verse number="16">斯民違我、焚香奉事他上帝、崇拜手所作者、肆行惡事、故我有命、必降災於其身。</verse>
				<verse number="17">惟爾束腰、勃然而興、盡述我命、勿畏其威。否則我必使爾驚懼特甚。</verse>
				<verse number="18">猶大王公、祭司庶民攻爾、我必使爾屹立、若鞏固之城、鐵柱銅垣。</verse>
				<verse number="19">彼雖敵爾、必不能勝、蓋我耶和華左右爾、拯救爾。</verse>
			</chapter>
			<chapter number="2">
				<verse number="1">耶和華諭我、</verse>
				<verse number="2">俾我告耶路撒冷人、宣播其言、曰、我憶在昔、邦國肇造、爾行於野、無人耕種之地、當時我眷愛爾、若納聘之幼女。</verse>
				<verse number="3">以色列族仍成聖之民、以奉事我、若土產之初實、我頒斯詔、凡吞噬斯民、獲罪於我者、必遭災害。</verse>
				<verse number="4">雅各家以色列族、宜聽耶和華之言。</verse>
				<verse number="5">耶和華曰、維昔爾祖、見我所為、有何苛政、故背逆予、崇事虛無、所為放誕、</verse>
				<verse number="9">故我耶和華必斥爾非、爰及子孫。</verse>
				<verse number="10">可往基底洲島、而瞻望之、可遣人至基達而省察之、有此事否、</verse>
				<verse number="11">列邦之所為上帝、非上帝也、然未嘗有人棄之、我民昔則歸榮於我、今又棄我、以事無益之物。</verse>
				<verse number="12">耶和華又曰、天亦以此為奇、愕然駭異。</verse>
				<verse number="13">我民作二大惡、我乃活水之源、彼反棄予、器易敗漏、不得盛水、彼反造作。</verse>
				<verse number="14">以色列族、詎同家之厮養乎、何為被擄。</verse>
				<verse number="15">人攻斯邦、若稚獅狂吼、荒蕪其地、燬焚其邑、無人居之。</verse>
				<verse number="16">挪弗 答比匿人碎汝頭。</verse>
				<verse number="17">我耶和華爾之上帝、導爾於途、爾乃棄我、自罹斯害。</verse>
				<verse number="18">爾今或往埃及、飲西曷之水、或往亞述、飲百辣之水、果何為哉。</verse>
				<verse number="19">萬有之主耶和華曰、爾犯罪違道、必遭刑譴、俾爾知、遐棄我躬、不畏我威者、必備嘗艱苦。</verse>
				<verse number="20">越在疇昔、我折爾軛、解爾結、爾曰、必不犯罪、然於群峰之巔、茂林之下、縱欲奉事偶像。</verse>
				<verse number="21">昔我肇造爾邦、若植葡萄、擇其嘉種。迄於今、嘉者奚變為劣。</verse>
				<verse number="22">主耶和華又曰、爾雖以鹼水皂莢、洗濯厥身、然爾犯罪、黥墨之跡、終不能滅。</verse>
				<verse number="23">爾豈得曰、不染污衊、未從巴力乎。爾於谷中所行、爾自知之、如牝駱駝、相誘以風、馳逐遠去。</verse>
				<verse number="24">野驢其風、放佚曠野、牝求其牡、孰能禁之、追之徒勞、迨其既定、仍必遇之。</verse>
				<verse number="25">勿作惡、以致足跣口渴。然爾曰、毋庸勸我、崇他上帝、弗能已焉。</verse>
				<verse number="26">盜被執則愧恥、以色列族、王公、祭司、先知、庶民、無不懹慙、亦若是。</verse>
				<verse number="27">彼稱木為父、稱石為母、居恆之際、則背逆乎我、患難之時、則求予援手。</verse>
				<verse number="28">猶大人與、爾之眾邑、各事一上帝、其數相等、所作之像安在、盍使彼並起、拯救爾曹。</verse>
				<verse number="29">耶和華曰、爾曹負罪之人、怨予曷故。</verse>
				<verse number="30">吾督責爾赤子、仍不受教、使我徒勞、惟爾手刃先知、若猛獅吞噬。</verse>
				<verse number="31">斯世之人、宜聽我言、我眷佑以色列族、詎若幽曠之野、杳冥之域哉。何以我民放縱、不肯詣予。</verse>
				<verse number="32">處女之簪珥、新婦之衣裳、無刻或忘、惟我民忘予、歷時已久。</verse>
				<verse number="33">爾何冶容誨淫、以爾所為、誘惑蕩子。</verse>
				<verse number="34">爾虐遇貧民、多殺不辜、血染衣裾、毋庸掘地以見、隨處露跡。</verse>
				<verse number="35">爾自為無罪、冀予弗怒、爾不任過、我必鞫爾。</verse>
				<verse number="36">爾何肆志遨遊、重蹈故轍、昔爾維亞述是恃、而蒙愧恥、今爾惟埃及是賴、而抱羞慙。</verse>
				<verse number="37">爾所恃者、為我所棄、俾爾不利、以手抱首、而去其國。</verse>
			</chapter>
			<chapter number="3">
				<verse number="1">有言出妻、任其他適、既出勿納、恐斯邦染其污衊。耶和華曰、惟爾縱欲背予、崇事他上帝、今使爾歸試於我、</verse>
				<verse number="2">曠覽崇坵、何往非爾狥欲之地、爾憩坐途側以惑眾、若亞喇伯人、潛身曠野以害人、爾作惡縱欲、污衊斯邦。</verse>
				<verse number="3">甘霖不沛、春澍不降、爾靦顏不知恥、有若淫婦。</verse>
				<verse number="4">當爾幼沖、我誨爾諄諄、何至今日、不以我為父。</verse>
				<verse number="5">予不恆責爾、不屢怒爾、然爾所言所行、惟惡而已。</verse>
				<verse number="6">當約西亞王年間、耶和華告耶利米曰、以色列族有若淫婦、爾豈不見乎、彼背我、陟高巒、入茂林、狥欲而行。</verse>
				<verse number="7">我見其所為、欲其歸誠、惟彼不從、其與猶大族、親若姊妹、猶大族效尤、屢欺侮予。</verse>
				<verse number="11">耶和華又告耶利米曰、以色列族背予、猶大人欺予、若相比較、則以色列之過尤細。</verse>
				<verse number="12">爾往北方、揚聲播告曰、耶和華曰、爾以色列族背予、今當歸誠、蓋余矜憫為懷、不常蓄怒、必眷顧爾。</verse>
				<verse number="13">我耶和華爾之上帝、爾違逆予、不遵我命、入諸茂林、崇事他上帝、今當任過。</verse>
				<verse number="14">耶和華又曰、爾曹違逆之流、為我所棄、今當歸誠、我必納爾、於城邑中則簡一人、於支派中則簡二人、導至郇山。</verse>
				<verse number="15">民牧若得我心者、我必立之、使以智慧、治理爾曹。</verse>
				<verse number="16">耶和華曰、當斯之時、爾既繁衍於茲土、則我之約匱、可置之弗道、勿復貴重、毋庸憶念、不詣其所、不製其式、如昔所為。</verse>
				<verse number="17">以耶路撒冷、為我駐蹕之所、列邦之民必詣斯邑、尊崇我名、惡念不生、惡事弗作。</verse>
				<verse number="18">斯時也、猶大家會以色列族偕行、來自北方、至我所予厥祖之地。</verse>
				<verse number="19">予竊自思、能安以為爾赤子、斯土膏腴、列國之民以為佳業、焉能予爾。轉念曰、爾稱予為父、無違逆予、則可。</verse>
				<verse number="20">耶和華又曰、以色列族與、爾曹欺予、若婦欺夫。</verse>
				<verse number="21">爾曹背道、忘我耶和華、爾之上帝、今在童山、我聞哭聲、籲呼於上。</verse>
				<verse number="22">我曰、背逆之子、歸誠於我、我宥爾罪。民曰、爾耶和華乃我之上帝、今我詣爾之前。</verse>
				<verse number="23">禱彼岡巒、俱為徒勞、惟我上帝耶和華拯救以色列族。</verse>
				<verse number="24">自昔以來、我之列祖、竭勞而得、牛羊子女、悉為可惡者、吞噬無遺。</verse>
				<verse number="25">自古迄今、我之列祖、爰及我躬、獲罪於我之上帝耶和華、不遵其命、故蒙羞恥、一蹶不振。</verse>
			</chapter>
			<chapter number="4">
				<verse number="1">耶和華曰、以色列族與、如爾歸誠、則可返爾故士、如爾棄可惡之物、則我不遷徙爾。</verse>
				<verse number="2">爾指予而發誓、言必實踐、行必秉公、異邦人亦祈禱予、頌美予焉。</verse>
				<verse number="3">耶和華諭猶大族、耶路撒冷人曰、荊棘叢生、不可播種、必開墾土壞。</verse>
				<verse number="4">猶大族耶路撒冷人與、當潔心志、若受割禮、崇事乎我、如爾猶作惡不悛、我怒必烈、若火之燃、炎炎不滅。</verse>
				<verse number="5">播告猶大及耶路撒冷、人當吹角、召眾和會、群入城垣、</verse>
				<verse number="6">立旌斾遙指郇岡、使人逃避於彼、毋稍遲延、我降大禍、來自北方、盡遭其毀。</verse>
				<verse number="7">殘賊列邦者、猶獅出林而至、彼出其所、必使爾地荒蕪、城邑傾圮、無人居處。</verse>
				<verse number="8">爾當衣麻哀哭、蓋我怒正盛、莫能遏止。</verse>
				<verse number="9">耶和華又曰、當是時、國王牧伯喪膽、祭司先知駭愕。</verse>
				<verse number="10">耶利米曰、主耶和華與、爾曾告耶路撒冷民曰、可得平康。今反飲刃、害及生命、言既不應、寧非欺予。</verse>
				<verse number="13">敵將雲集、車若颶風、馬奔迅過於鷹隼、億兆自謂我遇災害、禍將及矣。</verse>
				<verse number="14">耶路撒冷人乎、爾懷妄念、伊於何底、當滌爾私心、去爾惡念、可得拯救。</verse>
				<verse number="15">聲自但地、及以法蓮山而至、以報患難之事。</verse>
				<verse number="16">當告列邦、使耶路撒冷人知勁旅來自遠方、欲攻猶大諸邑。</verse>
				<verse number="17">耶路撒冷人背我耶和華、故敵圍之、若守園之丁、環囿而居。</verse>
				<verse number="18">彼所行艱苦、所為暴戾、喪其心術、自召禍患。</verse>
				<verse number="19">耶利米曰、我聞吹角戰鬥之聲、我心戚戚、中懷不安、不禁哀鳴。</verse>
				<verse number="20">城邑破於陸續、帷帳毀於俄傾、遍地荒蕪。</verse>
				<verse number="21">我見旌纛、我聞角音、何時可止。</verse>
				<verse number="22">耶和華曰、我民愚昧、俱不知我、不明孰甚、作惡則智、為善則愚。</verse>
				<verse number="23">耶利米曰、我觀地虛曠、天無光、</verse>
				<verse number="24">山巒變動、</verse>
				<verse number="25">四境無人、飛禽已去、</verse>
				<verse number="26">良田荒蕪、城邑傾圮、蓋耶和華涖臨、其怒殊烈。</verse>
				<verse number="27">耶和華曰、雖遍地荒蕪、我怒猶不息。</verse>
				<verse number="28">因是地必愁慘、天必幽暗、蓋我言之、我志不回。</verse>
				<verse number="29">乘馬執弓者、喧譁不靖、舉邑遁逃、入彼叢林、登彼險阻。眾邑荒蕪、無人居處。</verse>
				<verse number="30">爾邦淪喪、將如之何、雖衣絳垂金、修容飾目、俱為徒勞、昔與爾行淫者、必藐視爾、謀害爾。</verse>
				<verse number="31">我聞有聲哀號、若妊婦初產、即郇女之聲、哭泣伸手、曰、殺我者至、禍必不遠、我喪厥膽。</verse>
			</chapter>
			<chapter number="5">
				<verse number="1">在耶路撒冷逵衢、宜急遍行稽察、若得一人行義言真、則其餘亦必加寛宥。</verse>
				<verse number="2">斯民雖指耶和華而誓、適見其妄。</verse>
				<verse number="3">耶和華與、爾之鑒觀不爽、加以督責、彼不哀慟、殲滅殆盡、彼不受教、彼顏堅於石、不肯歸誠。</verse>
				<verse number="4">我自謂、彼貧乏者流、懵然愚昧、不識厥上帝耶和華之道。</verse>
				<verse number="5">我必詣世家、與之語、彼庶幾灼知上帝耶和華之道、惟彼折軛斷維、不受約束。</verse>
				<verse number="6">彼逆主屢矣、故必死於林中之獅、斃於夤夜之狼、豹守其邑、伏視眈眈、凡出邑者、必被斷傷。</verse>
				<verse number="7">耶和華曰、爾之赤子、我使之果腹、尚有背予者、指他上帝而發誓、集於娼妓之室、狥欲而行、我見此、豈能宥爾。</verse>
				<verse number="10">耶和華又曰。宜登邑垣、雉堞環列、非屬於我、可撤其衛、勿盡毀之。</verse>
				<verse number="11">蓋以色列族、猶大家、負予特甚。</verse>
				<verse number="12">彼違我耶和華謂我非上帝、不能使彼遭難、飲刃受飢。</verse>
				<verse number="13">先知有言、災必及民、民謂其言虛誕若風、未嘗奉命於上。</verse>
				<verse number="14">萬有之上帝耶和華、告先知曰、爾傳我命、民棄之若此、我必以命為火、以民為柴、焚燬務盡。</verse>
				<verse number="15">耶和華告以色列族曰、遠方有國、歷年已久、其民強悍、其方言爾不識。其所語爾不明、我必使之攻爾。</verse>
				<verse number="16">所統士卒、無不英武、一啟厥弢、令人歸墓。</verse>
				<verse number="17">食爾餱糧、戮爾子女、宰爾牛羊、斫爾葡萄、以及無花果樹、毀爾所恃之城垣、刃擊居民。</verse>
				<verse number="18">耶和華又曰、當是時、我不盡滅爾。</verse>
				<verse number="19">如有詰先知者、謂我之上帝耶和華降災於我曷故。先知必曰、爾棄耶和華、在爾故土、崇事非爾之上帝、故必在非爾之地、從事異邦人。</verse>
				<verse number="20">當告雅各家猶大族、</verse>
				<verse number="21">曰不智之徒、無慧者流、有目而不見、有耳而不聞、宜聽斯言。</verse>
				<verse number="22">耶和華云、我立命不易、以沙界海、洪濤澎湃、不得越其防、爾豈不寅畏、戰慄於我前。</verse>
				<verse number="23">斯民思叛、中心懷惡、棄予如遺。</verse>
				<verse number="24">不肯自謂我之上帝耶和華、春雨秋霖、無不時若、迨屆穡期、俾我能享、故當畏其威焉。</verse>
				<verse number="25">斯民犯罪、福祉不降。</verse>
				<verse number="26">中有惡人、匿於歧途、備設羅網、專務陷人、</verse>
				<verse number="27">籠之有鳥、以誘飛禽、斯民中藏偽詐、以致巨富、亦若是。</verse>
				<verse number="28">體則肥胖、容有光華、作惡勝於尋常、孤貧被控不為折中。</verse>
				<verse number="29">耶和華曰、有民若此、我豈不降罰、以雪我憤、</verse>
				<verse number="30">國中所行奇惡、深可痛疾、</verse>
				<verse number="31">先知傳虛詞、祭司隨聲附和、國民以此為悅、將若之何。</verse>
			</chapter>
			<chapter number="6">
				<verse number="1">禍自北至、毀傷特甚、爾便雅憫子孫、宜和集、出耶路撒冷、在提哥亞吹角、在伯哈西林舉烽火、</verse>
				<verse number="2">郇邑雖美、甚有容儀、我命翦滅。</verse>
				<verse number="3">牧羊之民、驅群畜至、郇邑四周張幕、隨意嚙蒭。</verse>
				<verse number="4">敵曰、興戎攻城、勿過日午、如待日昃、薄暮將至、行路尤難。</verse>
				<verse number="5">既至則曰、當夤夜攻城、毀其殿宇。</verse>
				<verse number="6">萬有之主耶和華曰、耶路撒冷人、強暴特甚、當降以災、代木築壘以環攻、</verse>
				<verse number="7">彼常行惡、如源泉混混、彼為暴虐、行強據、皆耳聞之、彼殘疾人、困苦人、我目睹之。</verse>
				<verse number="8">耶路撒冷人與、宜受勸迪、否則我厭棄爾、使地荒蕪、無人居處。</verse>
				<verse number="9">萬有之主耶和華曰、以色列族遺民、為人所虜、若採葡萄、承之於筐、止而復採。</verse>
				<verse number="10">我將與誰言、使之聽命、彼充耳不聽、彼姍笑我命、不以為悅。</verse>
				<verse number="11">故我忿怒盈懷、不能復忍、必降災於逵衢之孩提、結黨之壯士、夫妻耆老、俱被俘囚。</verse>
				<verse number="12">耶和華又曰、我將舉手、擊斯土之民、其宅第、田疇、妻室為他人所得、</verse>
				<verse number="13">自尊逮卑、貪婪無厭、先知祭司、俱言詐偽。</verse>
				<verse number="14">醫民之傷、不過皮毛、謂有平康、平康不至。</verse>
				<verse number="15">彼行可惡之事、豈有羞惡之心哉。恬不知恥、毫不懷慙、故我耶和華降災之時、必使傾圮、淪胥以亡。</verse>
				<verse number="16">耶和華曰、當立道旁、訪其舊途、正直者履之、可得平康、人曰、余不欲正直是履。</verse>
				<verse number="17">我置邏卒、使聽角聲、民曰、我不欲聞。</verse>
				<verse number="18">異邦之人、斯會之眾、宜聽我言、知禍將及。</verse>
				<verse number="19">我告天下、尚其聽予、斯民不從我言、不遵我法、故我降災、罰其詭謀。</verse>
				<verse number="20">香品攜自示巴、菖蒲得自遠方、獻我曷故。爾之燔祭禮物、我不悅納。</verse>
				<verse number="21">耶和華又曰、我將置窒礙於民前、使父子友朋、顛躓而亡。</verse>
				<verse number="22">耶和華曰、大邦之民、勃然而興、來從北方、至自地極。</verse>
				<verse number="23">執弓持戟、殘忍不慈、聲若海濤、乘馬列陳、以戰郇邑。</verse>
				<verse number="24">先知曰、我聞其聲、已喪厥膽、我懷憂戚、若婦將產。</verse>
				<verse number="25">勿往於田、勿行於途、敵人執刃、四周震懼、</verse>
				<verse number="26">殘賊猝至、民必衣麻、坐於塗炭、舉哀甚慘、若喪獨子。</verse>
				<verse number="27">耶和華告先知曰、我使爾試民、同於煉金、置爾於戍樓、知民所行。</verse>
				<verse number="28">彼悉違予、評人長短、若金與銅鐵交融、</verse>
				<verse number="29">冶金者徒勞、風箱已焚、鉛以火消、相雜不分、</verse>
				<verse number="30">僅成頑金、見棄於耶和華。</verse>
			</chapter>
			<chapter number="7">
				<verse number="1">耶和華諭耶利米曰、</verse>
				<verse number="2">爾當立於殿門、播告乎眾云、凡猶大人、入此門、崇拜耶和華者、應聽其言。</verse>
				<verse number="3">萬有之主、以色列族之上帝耶和華曰、爾當改其品行、易其作為、我使爾安居斯土。</verse>
				<verse number="4">有言虛誕者、三稱耶和華殿為可恃、爾勿信之。</verse>
				<verse number="5">如爾改行易為、彼此行義、</verse>
				<verse number="6">不虐遇遠人、不害孤寡、不殺無辜、不崇事他上帝、以召禍患、</verse>
				<verse number="7">則昔我所錫爾祖之地、以為永業者、今必俾爾安居。</verse>
				<verse number="8">人述虛誕、無益於事、爾乃信之、</verse>
				<verse number="9">爾攘竊殺人、行淫妄誓、焚香以敬巴力、崇事素未識之上帝、</verse>
				<verse number="10">又至籲我名之所、奉我於斯殿、以為作惡無傷。</verse>
				<verse number="11">此殿為籲我名之所、爾曹視若盜巢、我耶和華鑒察之矣。</verse>
				<verse number="12">昔以示羅為籲我名之所、以色列族作惡、我既有以處之矣。爾可往觀。</verse>
				<verse number="13">耶和華又曰、爾既作此、我數告爾、爾弗聽、我屢召爾、爾不諾、</verse>
				<verse number="14">故我所錫爾祖、及爾之地、與斯殿為籲我名之所、爾所恃者、我必敗之、如昔敗示羅然。</verse>
				<verse number="15">我必遺棄爾、與遺棄爾兄弟以法蓮族、無以異也。</verse>
				<verse number="16">惟爾先知、勿為斯民祈禱、呼籲於上、我必不許。</verse>
				<verse number="17">彼在猶大諸邑、及耶路撒冷逵衢、所行之事、爾豈不見之、</verse>
				<verse number="18">子採薪、父為炊、婦女團麵為餅、以奉天后、酒以灌奠、敬他上帝、干我震怒。</verse>
				<verse number="19">耶和華又曰、彼作此、干我震怒、豈非自貽厥羞乎。</verse>
				<verse number="20">主耶和華曰、我必降災、斯邦之民、以及野獸、林木、田土所產、我怒甚烈、靡人遏止。</verse>
				<verse number="21">以色列族之上帝、萬有之主、耶和華曰、燔祭之肉、爾可食之、與禮物無異。</verse>
				<verse number="22">昔我導爾祖出埃及、我諭以命、不第為燔祭禮物也、</verse>
				<verse number="23">我所諭者、及使其敬聽我言、我必為其上帝、彼將為我民、如遵我命、必獲享通。</verse>
				<verse number="24">爾祖不傾耳以聽、縱其私欲、輒蹈愆尤、退縮不前。</verse>
				<verse number="25">自爾祖出埃及之時、迄於今日、我數遣諸僕先知、訓迪爾眾、</verse>
				<verse number="26">爾不傾耳以聽、仍強厥項、較祖尤甚。</verse>
				<verse number="27">上帝告先知曰、爾雖有命、民不聽從、爾雖招徠、民不應命。</verse>
				<verse number="28">故當切指之曰、斯民不聽其上帝耶和華之命、不受訓誨、不言真實、</verse>
				<verse number="29">故耶和華怒斯民、棄之如遺、民憂患斷髮務盡、哭於童山。</verse>
				<verse number="30">耶和華曰、猶大子孫犯罪於我、置可惡之物於殿、使籲我名之所、咸染污衊、</verse>
				<verse number="31">在便欣嫩谷、築陀法崇丘、焚獻子女、干我所禁、我深痛疾。</verse>
				<verse number="32">時日將至、人必不復以陀法便欣嫩谷名斯地、而以殺戮稱、死者無地可埋、咸葬於陀法。</verse>
				<verse number="33">走獸飛禽食其尸、無人驅除。</verse>
				<verse number="34">在猶大諸邑、耶路撒冷逵衢、不聞懽忭之聲、新娶者及新婦之音、遍地荒蕪、我使之然。</verse>
			</chapter>
			<chapter number="8">
				<verse number="1">耶和華又曰、當是時、人將發猶大王公、祭司先知、與耶路撒冷居民之塚、而暴其骨。</verse>
				<verse number="2">昔彼悅事、俯伏祈禱、天上日月、今其骨為三光所暴、人不拾而瘞之。視若糞壤。</verse>
				<verse number="3">所遺之民、多行不義、我驅逐之、散於四方、惟求速死、不樂有生、我萬有之主耶和華已言之矣。</verse>
				<verse number="4">耶和華使先知告民曰、豈有顛仆而不起、迷途而不歸乎。</verse>
				<verse number="5">然則耶路撒冷人恆背逆予、固執詭詐、不知悛改、曷故。</verse>
				<verse number="6">我傾耳諦聽、人無正直之言、無悔罪之心、而內自訟焉、彼疾行其道、若馬之臨陳馳驅。</verse>
				<verse number="7">飛鶴知其期、班鳩玄鳥、呢喃之類、俱知當來之時、惟我民不識耶和華之法。</verse>
				<verse number="8">奚必自誇為智、得耶和華之律例、繕寫舛謬、盡成偽例。</verse>
				<verse number="9">智者迷惑愧恥、不勝憂疑、棄耶和華之道、鳥得為智。</verse>
				<verse number="10">耶和華曰、自尊達卑、貪婪無厭、先知祭司俱言詐偽、故其妻室必適他人、其田疇為他人所得、我使之然。</verse>
				<verse number="11">醫民之傷、不過皮毛、謂有平康、平康不至。</verse>
				<verse number="12">彼行可惡之事、豈有羞惡之心哉、恬不知羞、毫不懷慙、故我耶和華降災之時、必使傾圮、淪胥以亡。</verse>
				<verse number="13">耶和華又曰、我必糜爛斯民、葡萄樹無花果、必至凋零、枝葉必枯、我所賜之物、泯焉無存。</verse>
				<verse number="14">先知告民曰、我儕坐此曷故、必會眾入城、在彼默默無語、我獲罪於我之上帝耶和華、使我嘗膽、無詞可述。</verse>
				<verse number="15">我望平康、不可復得、我望援手、禍患叢集。</verse>
				<verse number="16">敵馬噴氣、聞自但邑、驊騮嘶鳴、遍地震動、彼至斯土、吞噬邑眾、以及土產。</verse>
				<verse number="17">耶和華曰、我遣蛇蝮嚙爾、即善制蛇者、亦無如之何。</verse>
				<verse number="18">先知曰、我欲解憂、反喪厥膽、</verse>
				<verse number="19">我民號呼於遠方曰、大君耶和華、豈非護衛郇邑者哉耶和華曰、彼崇事偶像及異邦人無靈之物、干我震怒。</verse>
				<verse number="20">民曰、夏日已過、穡時既畢、而我未獲拯救。</verse>
				<verse number="21">先知曰、我民被害、我亦受傷哀慘駭愕之至。</verse>
				<verse number="22">在基列豈無乳香、豈無醫士、何我民之不得醫耶。</verse>
			</chapter>
			<chapter number="9">
				<verse number="1">願我首為淵、我目為泉、淚出不止、斯民被戮、我為哭泣、無間晝夜。</verse>
				<verse number="2">我民詭詐行淫、我欲去之、願遜於荒、得託足之所。</verse>
				<verse number="3">耶和華曰、彼民逞舌妄言、若援弓發矢、言雖不誠、偏能得志、作惡無已、不識我道。</verse>
				<verse number="4">當謹防鄰里、勿信兄弟、蓋兄弟相欺、鄰里譭謗、</verse>
				<verse number="5">各相欺誑、不言真實、舌出誑詞、孳孳為惡。</verse>
				<verse number="6">耶和華告耶利米曰、爾之鄰里詭譎、不識我耶和華之道。</verse>
				<verse number="7">萬有之主耶和華又曰、我將何以處我民、必煆煉之而後可。</verse>
				<verse number="8">鼓舌欺人、勝於毒矢、口言平康、心謀殘害、</verse>
				<verse number="9">有民若此、我豈能不加責罰、以雪我憤。</verse>
				<verse number="10">山岡牧原、俱被焚燬、杳無人跡、不聞牲畜之鳴、飛鳥走獸、皆已奔散、我用是殷憂。</verse>
				<verse number="11">耶路撒冷城變為瓦礫。野犬藏於其中、猶大諸邑荒蕪、無人居處、我使之然。</verse>
				<verse number="12">遍地蕭條、恍若沙漠、人蹤罕至、焉得哲人、蒙予啟示、而言其故。</verse>
				<verse number="13">耶和華又曰、彼棄我法、不遵我命。</verse>
				<verse number="14">乃縱私欲崇事巴力、效祖之尤。</verse>
				<verse number="15">故我以色列族之上帝、萬有之主耶和華言、必使斯民食苦飲毒。</verse>
				<verse number="16">流離列國、此國乃其祖所未聞、彼所未知者、我仍手刃之、殲滅務盡、</verse>
				<verse number="17">萬有之主耶和華曰、遍訪慧女、能謳哀歌、招之至此、</verse>
				<verse number="18">使其速至、為我舉哀、使我目擊心傷、淚如泉湧。</verse>
				<verse number="19">在郇邑聞彼哀歌曰、我見虜、離故土、我室已毀、不能容膝、含羞蒙垢。</verse>
				<verse number="20">先知曰、維爾眾女、耶和華之言、宜傾耳以聽焉、當令爾女舉哀、鄰里哭泣。</verse>
				<verse number="21">蓋注死者入我牖、侵我殿、在逵衢中、戮孩提、殲壯士、</verse>
				<verse number="22">故爾當言耶和華有成命、必使人之尸骸、散於田疇、有若糞壤、亦猶刈者遺禾、無人拾之。</verse>
				<verse number="23">耶和華曰、賢者毋自其誇賢、能者毋自矜其能、富者毋自炫其富。</verse>
				<verse number="24">我耶和華施仁義於天下、言出惟行、以此為悅、如爾識我耶和華、則可自詡。</verse>
				<verse number="25">耶和華曰、時日將至、受割與未受割者、我悉降罰、使之同刑、</verse>
				<verse number="26">埃及、猶大、以東、亞捫、摩押、與薙鬚之四周、居於曠野者、俱未受割、以色列族心未受割、皆遭重譴。</verse>
			</chapter>
			<chapter number="10">
				<verse number="1">耶和華曰、以色列族、宜聽我言、</verse>
				<verse number="2">勿效尤異邦、上天垂象、異邦人所深畏、爾勿畏之、</verse>
				<verse number="3">億兆之禮儀虛偽、有入林叢、以斧伐木、以工治之、</verse>
				<verse number="4">以金銀飾之、以鎚釘之、使不搖動、</verse>
				<verse number="5">屹立若柱、不能言、不能行、藉人肩負、彰癉不加、爾勿畏之。</verse>
				<verse number="6">惟爾耶和華、至大至能、莫之與京。</verse>
				<verse number="7">爾惟憶兆之大君、盡人當敬、孰不畏爾、列國諸聖者、不得與爾頡頏。</verse>
				<verse number="8">崇拜偶像、愚蠢孰甚、欲知其妄、以木為證。</verse>
				<verse number="9">擣銀使薄、至自大失、金自烏法、冶人鎔之、匠人製之、紫赤之布為衣、良工織之。</verse>
				<verse number="10">惟耶和華真上帝、永生為王、彼赫斯怒、則大地震動、彼發厥憤、則億兆不安。</verse>
				<verse number="11">當告民曰、非造天地之上帝、必亡於天地間、</verse>
				<verse number="12">耶和華以其大能創造大地、以其智慧展布穹蒼、奠定寰宇。</verse>
				<verse number="13">彼命既出、霧起地極、雲集穹蒼、電閃雨下、風藏府庫、彼能出之。</verse>
				<verse number="14">惟彼偶像、崇之者愚蠢、鑄之者蒙羞、偶像偽物。內無生氣。</verse>
				<verse number="15">悉無靈爽、妄人所作、天災一至、與眾偕亡。</verse>
				<verse number="16">雅各所崇之上帝不若是、彼造萬物、簡以色列族為民、萬有之主耶和華其名也。○</verse>
				<verse number="19">民曰、哀哉、我受傷殘、其痛殊甚、如此憂愁。其何以堪。</verse>
				<verse number="20">我幕已傾、其繩已斷、我之赤子、逃亡於外、歸於烏有、張幕無人、立帷無人。</verse>
				<verse number="21">民牧愚懵、不求耶和華、故不亨通、群民四散。</verse>
				<verse number="22">風聞敵至、北方大震、使猶大諸邑荒蕪、為野犬之藪穴。</verse>
				<verse number="23">耶和華與、我知人事不操諸己、人居斯世、不得整其步履。</verse>
				<verse number="24">耶和華與、爾譴責余、當寛和、毋震怒、恐余滅亡。</verse>
				<verse number="25">異邦之人、不尊爾、不籲爾、吞噬雅各家、毀其居處、則必震怒降罰焉。</verse>
			</chapter>
			<chapter number="11">
				<verse number="1">耶和華諭耶利米、</verse>
				<verse number="2">俾告猶大族、耶路撒冷居民、咸聆盟約之言、</verse>
				<verse number="5">我與爾祖誓、錫以產乳與蜜之地、必踐前言、今日之事為徵、如爾不從斯約之言、禍必不遠。耶利米曰、耶和華與、余敢不惟命是行。</verse>
				<verse number="6">耶和華使耶利米、播告於猶大諸邑、及耶路撒冷逵衢、云、宜聽斯約之言、遵從弗失、</verse>
				<verse number="7">自我導爾祖出埃及、以迄今日、我屢訓迪、曰、宜聽我命、</verse>
				<verse number="8">彼不肯從、不傾耳以聽、乃縱欲行惡、我所命之約、彼不恪守、我已降罰、循約所言。</verse>
				<verse number="9">耶和華又告耶利米曰、猶大人、及耶路撒冷居民、咸謀叛逆、予鑒察之。</verse>
				<verse number="10">其列祖不聽我言、崇事他上帝、彼乃效尤、我與彼祖結約、以色列族、及猶大家、爽我盟約。</verse>
				<verse number="11">故我耶和華必降災其身、使彼不能逃避、彼雖籲我、我必不應。</verse>
				<verse number="14">惟爾先知勿為斯民祈禱、彼罹禍害、呼籲於上、我必不應。</verse>
				<verse number="15">我之選民、樂與眾同惡、尚入我殿、以獻聖胙、亦奚以為。</verse>
				<verse number="16">我耶和華以爾為橄欖、枝葉葱蘢、結果繁庶、今威聲大振、火燃焰騰、焚其枝葉。</verse>
				<verse number="17">我萬有之主耶和華、昔培植爾、今降爾以災、蓋以色列族猶大家、焚香崇事巴力、干我震怒。</verse>
				<verse number="18">耶利米曰、民謀害予、乃蒙耶和華默示、俾我灼知、</verse>
				<verse number="19">人謀害我、我昔不知、譬彼羔羊、其性柔順、將就死地、人曰、當滅其生命、若伐木剝果、使名不存。</verse>
				<verse number="20">萬有之主耶和華與、爾鑒察人心、惟秉公義、我訴於爾前、爾其雪忿、使我目睹。</verse>
				<verse number="23">屆期降災於亞拿突人、使無孑遺。</verse>
			</chapter>
			<chapter number="12">
				<verse number="1">耶利米曰、耶和華與、吾訴於爾前、爾惟公是秉。即以爾行事論之、作惡者享通、逆理者平康、誠何故哉。</verse>
				<verse number="2">爾栽植斯人、遂發根株、長而結果、口則附爾、心則遠爾。</verse>
				<verse number="3">耶和華與、爾鑒察予、知予中心信從、惟彼作惡者流、爾其牽之、若羊置於死地。</verse>
				<verse number="4">人居斯土、作惡無厭、自謂上帝不加彰癉、故邦國愁慘。土產槁枯、禽獸死亡、伊於何底。</verse>
				<verse number="5">耶和華曰、爾與步卒爭鬥、已形困憊、焉能與驍騎角力哉、邦國平康、爾可自恃、約但漲溢、將如之何、</verse>
				<verse number="6">宗族兄弟、疇昔欺爾、群驅逐爾、今雖善言相待、亦勿信之。</verse>
				<verse number="7">我棄聖殿、與所得之土、委我愛民、付於敵手、</verse>
				<verse number="8">我視斯民若林中之獅、聞其狂吼、故深痛疾。</verse>
				<verse number="9">我視斯民、若斑狼、凡鷙鳥走獸、俱當群集、而吞噬之。</verse>
				<verse number="10">殘賊眾多、毀我園囿、蹂躪我業、使我良田、變為曠野。</verse>
				<verse number="11">邦國荒蕪、號呼於我前、國雖荒蕪、人猶不以為意。</verse>
				<verse number="12">曠野童山、寇賊已至、遍於四境、民罹鋒刃、被吞噬、不享綏安、我使之然。</verse>
				<verse number="13">所播者麥、所穫者荊。雖勞無益、見土產則蒙羞、我怒震烈、故使之然。○</verse>
				<verse number="14">耶和華曰、凡彼鄰邦、作惡不悛、侵伐我所、賜以色列族之土、我必救猶大家、得脫敵人之地、驅鄰邦出於其故土、</verse>
				<verse number="15">既驅之出、後加矜憫、使歸故土、恢復舊業。</verse>
				<verse number="16">如鄰邦之人、效我民所為、指我而誓、不復教人指巴力而誓、則可恆居於我民間、</verse>
				<verse number="17">不然、我必殲滅之、耶和華已言之矣。</verse>
			</chapter>
			<chapter number="13">
				<verse number="1">耶和華謂我曰、當取麻帶、勿浸於水、以束於腰、</verse>
				<verse number="2">我遵耶和華諭、取帶束腰。</verse>
				<verse number="3">耶和華復告我曰、</verse>
				<verse number="4">取束腰之帶、往百辣河、藏於磐隙。</verse>
				<verse number="5">我遂往、藏之於百辣、遵耶和華命、</verse>
				<verse number="6">歷日既久、耶和華告我曰、我昔諭爾、藏帶於百辣、今往取之。</verse>
				<verse number="7">我往百辣、於所藏之所、掘磐取帶、帶已糜爛無益。</verse>
				<verse number="8">耶和華告我曰。</verse>
				<verse number="9">猶大及耶路撒冷汰侈已甚、我耶和華將敗之、與此無異。</verse>
				<verse number="10">惡民不聽我言、輒自縱恣、崇奉他上帝、服事崇拜之、必使之無益、有如此帶。</verse>
				<verse number="11">耶和華曰、帶附人身、如此我使以色列族猶大家附我、為我民、聲名播揚、榮譽昭著、惟彼不聽。</verse>
				<verse number="12">爾當以我以色列族之上帝耶和華命傳之、曰、眾革囊必盛以酒、彼將曰、我豈不知之耶。</verse>
				<verse number="13">爾可復傳我命曰、我必使繼大闢為王者、祭司先知、及耶路撒冷居人、遍地之民、俱醉於酒、沉酣不起、</verse>
				<verse number="14">互相顛擠、父子咸蹶其趾、不加矜憫、滅之務盡。</verse>
				<verse number="15">耶利米曰、耶和華既言、宜傾耳以聽、毋驕乃志。</verse>
				<verse number="16">爾之上帝耶和華、宜虔共寅畏、否則使爾幽暗、顛躓於晦冥之岡、爾所望之光、變為陰翳昏黑。</verse>
				<verse number="17">如爾志傲不聽、我於暗室、為爾傷心、見耶和華群民被虜、我目潸然出涕。</verse>
				<verse number="18">當告王與后云、卑以自牧、退居下位、蓋上帝必使爾棄其冕旒、減其容光。</verse>
				<verse number="19">南方之邑、將閉不啟、猶大遍地、民人被虜、靡有孑遺。</verse>
				<verse number="20">昔有群民、上帝付爾、爾以自詡、而今安在、爾舉目觀瞻、見民至自北方、</verse>
				<verse number="21">爾素尊之為君長、及遭其難、尚有何詞、豈非劬勞、若婦臨產。</verse>
				<verse number="22">如爾間何為遭難、則爾當知、罪惡眾多、故裸爾體、跣爾足。</verse>
				<verse number="23">古實之人豈能革其面、豹豈能改其斑、則習於惡者可學為善乎。</verse>
				<verse number="26">我必去爾帷裳、以加爾首、使爾蒙羞。</verse>
				<verse number="27">耶路撒冷人與、爾縱欲無度。貪人妻女、若馬鳴嘶、爾陟山岡、行平原、惟作惡事、深堪痛惡、我鑒察之、禍必不遠、願爾自潔、何時可成。</verse>
			</chapter>
			<chapter number="14">
				<verse number="1">耶利米以旱乾之事、得耶和華默示、播告於眾、曰、</verse>
				<verse number="2">猶大國懷憂、邑民衰絰、哀慘靡已、耶路撒冷號呼、升聞於上。</verse>
				<verse number="3">長者遣少者汲水、井泉枯竭、挈其空瓶、含羞蒙首而歸。</verse>
				<verse number="4">遍地無雨、土壤燥裂、耕者抱愧、而蒙厥首。</verse>
				<verse number="5">郊原無草、麀產子而遺之。</verse>
				<verse number="6">野驢立於童山、噏氣若野犬、無草而目盲。</verse>
				<verse number="7">耶和華與、我罪戾孔多、爾鑒察之、雖屢背爾、願爾赦宥、彰爾仁慈。</verse>
				<verse number="8">以色列族遭難之時、惟爾是望、得爾拯救、今爾不眷顧余、自視若旅人、偶過斯土、暫留一宿者然、曷故。</verse>
				<verse number="9">爾見我臨難、不勝駭愕、若不能援手、昔日之權能安在、耶和華與、爾駐蹕於我間、我為爾民、請勿棄余。</verse>
				<verse number="10">耶和華曰、斯民樂於背道、不回步履、故我不悅、念其罪愆、加以刑罰。</verse>
				<verse number="11">耶和華告我曰、勿為斯民祈福。</verse>
				<verse number="12">彼禁食籲我、我必不應、彼獻燔祭禮物、我不悅納、必以鋒刃、饑饉疾疫、滅之務盡。</verse>
				<verse number="13">耶利米曰、主耶和華與、諸偽先知曾告斯民、必不飲刃、不受饑、安居斯土、永獲平康、出於耶和華所賜。</verse>
				<verse number="14">耶和華曰、維彼先知、託我之名、普傳妄誕、我未嘗遣之、亦未嘗降諭、彼所言者、虛偽之異象、無憑之卜筮、中心所思之幻境。</verse>
				<verse number="15">今我頒詔、諭彼偽先知之事、彼未嘗奉我所遣、猶託我名而告民云、斯土必無鋒刃饑饉之虞、彼先知必以鋒刃饑饉殲滅之。</verse>
				<verse number="16">凡從其言者、必飲刃受饑、陳尸於耶路撒冷逵衢、以及妻室子女、無人瘞埋、蓋我使之慘罹惡報。</verse>
				<verse number="17">爾以我言播告於民、耶利米曰、斯民遭難孔艱、可為晝夜痛哭流涕也。</verse>
				<verse number="18">往於田、所見無非殺戮、入於邑、觸目盡是餓殍、先知祭司、往來貿易、不以為意。</verse>
				<verse number="19">耶和華豈遺棄猶大、痛疾郇邑哉、奚擊我而不醫、我冀平康而有禍、望得醫而加傷。</verse>
				<verse number="20">耶和華與、我祖與我獲罪於爾、我任已過。</verse>
				<verse number="21">毋痛疾我、彰爾仁慈、爾駐蹕之所、夙著榮光、勿以為辱、爾與我立約、請誌之勿忘、</verse>
				<verse number="22">異邦人所奉之偶像、豈能使天沛以膏澤、降以甘霖、爾耶和華為我上帝、肇造萬物、故我賴爾。</verse>
			</chapter>
			<chapter number="15">
				<verse number="1">耶和華告耶利米曰、雖摩西 撒母耳代民祈禱、我必弗恤、當遐棄之、屏之遠往、</verse>
				<verse number="2">如彼詰爾當往何處、爾必傳我命、告之曰、當死則死、當殺則殺、當饑則饑、當虜則虜。</verse>
				<verse number="3">耶和華又曰、我降四災於厥身、刃以戮之、犬以嚙之、飛鳥以噬之、走獸以滅之。</verse>
				<verse number="4">流離於萬邦、斯何故與、因猶大王希西家子馬拿西所行於耶路撒冷、</verse>
				<verse number="5">耶路撒冷民與、孰矜恤爾、孰慰藉爾、孰問爾安。</verse>
				<verse number="6">耶和華又曰、爾違逆予、卻而不前、故我必舉手擊爾、滅爾殆盡、不可復忍、</verse>
				<verse number="7">其餘我散之邑門、若舉扇揮塵、喪其子女、猶不悛改、必加殲滅、</verse>
				<verse number="8">時值亭午、我必使殘暴壯士、猝攻京邑、降以重災、使其嫠婦、較海沙愈眾、</verse>
				<verse number="9">育七子之婦、喪膽斷氣、其年中絕、若日未暮而沉西、故懷慙抱愧、所遺之民、為敵人誅戮我耶和華已言之矣。</verse>
				<verse number="10">耶利米曰、哀哉我母、何為產我、為通國之人所攻、我未貸眾以金、眾未貸我以金、藉權子母、而人莫不詛予。</verse>
				<verse number="11">耶和華曰、我必釋爾、雖罹災害、必使敵善待爾。</verse>
				<verse number="12">耶和華告民曰、爾雖堅剛若鐵、豈及北方之鐵、與銅交融、為不可毀乎。</verse>
				<verse number="13">爾遍四境、作惡孔多、故爾之貨財、必見攘奪、不復償爾、我使之然。</verse>
				<verse number="14">亦使爾在素未識之地、為敵人供役、蓋我震怒、烈如火之燃、延及爾曹。</verse>
				<verse number="15">耶利米曰、耶和華與、爾鑒察予、眷顧予、伸我之冤、爾既恆忍、勿滅予命、我緣爾故、受人凌辱、爾所知也。</verse>
				<verse number="16">萬有之主耶和華與、我為爾僕、聞爾訓言、服膺於心、因以悅懌。</verse>
				<verse number="17">侮慢之人、我不樂與之坐、爾言降災、予懷歉仄、默然獨坐。</verse>
				<verse number="18">予創傷未痊、殘缺未醫、曷故。爾之待我、若泉之忽竭、使人絕望、曷故。</verse>
				<verse number="19">耶和華曰、如爾歸誠、則可為我僕、如爾能別善惡、則可傳我命、民當從爾、爾勿狥民。</verse>
				<verse number="20">耶和華又曰、我使爾在民間、若金城之鞏固彼雖攻爾、必不能勝、蓋我左右爾、</verse>
				<verse number="21">拯救爾、出爾於惡者暴者之手。</verse>
			</chapter>
			<chapter number="16">
				<verse number="1">耶和華告予曰、</verse>
				<verse number="2">爾居斯土、勿娶妻室、生育子女。</verse>
				<verse number="3">斯土之為父母者、及其所生之子女、我有定命、</verse>
				<verse number="4">俱遭慘死、無人哭泣、無人瘞埋、視若糞壤、亦有亡於鋒刃、死於饑饉、飛鳥走獸、食其尸骸。</verse>
				<verse number="5">耶和華又曰、我不矜恤斯民、不使平康、故勿入室哭之、亦勿往弔、</verse>
				<verse number="6">自尊達卑、皆死斯土、無人瘞埋、無人哭泣、不為之薙髮、不為之割肉。</verse>
				<verse number="7">人有親戚之喪、不賜食以唁之、人有父母之喪、不賜飲以弔之、</verse>
				<verse number="8">筵宴之所、爾亦勿入、與之飲食。</verse>
				<verse number="9">萬有之主以色列族之上帝耶和華曰、斯時也、四境之內、必無懽忭之聲、不聞新娶者、與新娶之音、我使之然、爾躬逢其事。</verse>
				<verse number="10">爾以是告民、如詰爾云、我之上帝耶和華、我犯何罪、我蹈何愆、致耶和華降此鞠凶、</verse>
				<verse number="11">爾則告之曰、耶和華云、因爾列祖、遐棄我躬、不守我法、乃從他上帝、俯伏崇拜。</verse>
				<verse number="12">爾濟祖惡尤甚、各縱私欲、不遵我命、</verse>
				<verse number="13">故我驅爾出斯土、至爾與爾祖所未識之國、在彼仍服事他上帝、晝夜不息、我因此不加矜恤。</verse>
				<verse number="14">耶和華曰、其期將屆、人發誓之時、不言耶和華救以色列族出於埃及、</verse>
				<verse number="15">乃言耶和華救以色列族出於北方、昔則逐於列邦、今則反之故土、蓋我必歸斯民、俾至所賜列祖之地、</verse>
				<verse number="16">耶和華曰、我必召眾漁人、使漁之、召眾獵夫、使獵之、出諸山岡、驅之磐穴。</verse>
				<verse number="17">彼之所行、予鑒察之、彼惡昭彰、予目睹焉。</verse>
				<verse number="18">彼污衊我地、以穢惡之尸骸、狼藉我土、故我必罰其罪、較昔受苦、其數維倍。</verse>
				<verse number="19">耶利米曰耶和華與、爾施大力、以捍衛予、我罹患難、爾拯救予、異邦人自地極將至、告曰、我祖所崇事者、誕妄無益。</verse>
				<verse number="20">耶和華曰、本非上帝、豈可視若上帝哉。</verse>
				<verse number="21">當是時、我必展我力、顯我能、使彼皆知、我名為耶和華。</verse>
			</chapter>
			<chapter number="17">
				<verse number="1">猶大人之罪、錄以鐵筆、其鋒堅剛無匹、銘於心中、書於壇角。</verse>
				<verse number="2">茂林之下、高岡之上、建置祭壇、樹立偶像、彼之子女憶之。</verse>
				<verse number="3">我聖山之民、於四境崇丘、干犯罪戾、故我必以爾土產貨財、為敵人所攘奪。</verse>
				<verse number="4">我昔錫爾土地、後必使爾至未識之地、為敵人服役、蓋爾干我震怒、炎炎不滅。</verse>
				<verse number="5">耶和華曰、人背逆予、求人助己、惟人力是恃、禍必不遠。</verse>
				<verse number="6">譬彼杜松、生於曠野、其地斥鹵、其壤燥烈、人蹤罕至、不沾膏澤。</verse>
				<verse number="7">以我為恃者、望我拯救、綏祉繁多、</verse>
				<verse number="8">譬彼林木、植於溪旁、根延河畔、雖經炎熱、雖歷亢陽、不受其害、枝葉青蒼、結果不息。</verse>
				<verse number="9">人心詭譎、不可改易、難以灼知。</verse>
				<verse number="10">我耶和華鑒察人心、視人所行、而加報施。</verse>
				<verse number="11">譬彼鷓鴣、非己之卵、覆翼而育之、亦猶得非義之利者、不終身而失之、其愚孰甚。</verse>
				<verse number="12">耶利米曰、我儕聖所、溯厥肇造、其位崇高、輝煌赫奕。</verse>
				<verse number="13">耶和華與、以色列族所望、違之者、愧恥蒙於一身、耶和華為活水之源、棄之者、臭名遺於萬世。</verse>
				<verse number="14">耶和華與、爾醫我則得痊、爾拯予則得救、揄揚爾不置。</verse>
				<verse number="15">人嘗詰予云、耶和華之言、安有效驗、任彼行其旨。</verse>
				<verse number="16">我聽爾命、為民之牧、斯職不敢速棄、民遭患難、非我所欲、我所言者、惟爾使之、爾所知也。</verse>
				<verse number="19">耶和華諭我曰、爾當立於耶路撒冷門、猶大王、與庶民出入之所、</verse>
				<verse number="20">告之云、猶大居民、及耶路撒冷人、凡出入是門者、宜聽耶和華之言。</verse>
				<verse number="21">耶和華曰、爾當謹恪、安息日勿負荷入耶路撒冷邑門。</verse>
				<verse number="22">安息日勿負荷出爾室、亦勿操作、乃以安息日為聖日、遵我所諭爾祖之命、</verse>
				<verse number="23">爾祖不遵命、不傾耳以聽、乃強厥項、不聽訓言、不承教誨。</verse>
				<verse number="24">耶和華又曰、如爾恪聽予言、於安息日不負荷入此邑門、乃以安息日為聖日、亦不操作、</verse>
				<verse number="25">則繼大闢為王、乘車服馬、與厥諸僕、及猶大 耶路撒冷居民、俱入邑門、此邑永存。</verse>
				<verse number="26">自猶大諸邑、耶路撒冷四周、及便雅憫地、或山岡、或平原、或南方、人將至、攜燔祭禮物、芬芳之品、入我殿宇、揄揚我名。</verse>
				<verse number="27">如爾不聽、不以安息日為聖日、仍於安息日負荷入耶路撒冷邑門、則我必火焚邑門、延及宮殿、無人撲滅。</verse>
			</chapter>
			<chapter number="18">
				<verse number="1">耶和華諭耶利米曰、</verse>
				<verse number="2">爾往陶人之宅、予有言告爾、</verse>
				<verse number="3">我往陶人之宅、見其以鈞製器、</verse>
				<verse number="4">陶人摶土甄陶、以製器皿、未成而毀、遂製他器、任其意之所欲為。</verse>
				<verse number="5">耶和華諭我曰、</verse>
				<verse number="6">以色列族乎、我之待爾、豈不能如陶人乎。譬彼泥土、其權操自陶人、爾曹以色列族、其權操之於我、亦若是。</verse>
				<verse number="11">今爾當告猶大及耶路撒冷居民、云、耶和華曰、予有定命、欲降災於爾、爾眾速當改惡從善。</verse>
				<verse number="12">彼曰、毋容勸我、我必從心所欲、任意作惡、</verse>
				<verse number="13">故我耶和華曰、我視以色列族、有若處女、惟彼所行、甚屬難堪、即異邦人亦未有此。</verse>
				<verse number="14">詎有棄利巴嫩之雪、而求郊原之磐、詎有棄溪流之清洌、而求遠方之水。</verse>
				<verse number="15">我民忘予、焚香以敬偶像、舍平坦之舊道、而不由、行崎嶇之僻路、而顛趾。</verse>
				<verse number="16">致其地荒蕪、人恆作怨憤之聲、過之者必愕然駭異、搖首弗已。</verse>
				<verse number="17">我使斯民為敵人所驅逐、若風吹草芥、臨難之時、予不眷顧。</verse>
				<verse number="18">人曰、祭司有律例、智士有箴規、先知有預言、如耶利米其言不可信、予當批其頰、而謀害之。</verse>
				<verse number="19">耶利米曰、耶和華與、尚其眷顧予躬、彼欲害予、請爾鑒察、</verse>
				<verse number="20">念我在爾前、代彼祈禱、望爾息怒、彼以惡報善、欲掘坎阱、以陷害予。</verse>
				<verse number="21">願其子或死於飢饉、或殞於鋒鏑、丁男受戮、壯士戰沒、其妻為嫠、喪其子女。</verse>
				<verse number="22">願爾使敵人猝至、比戶咸聞哀泣之聲、蓋彼掘坎阱、欲陷予、設網罟、欲罹予。</verse>
				<verse number="23">耶和華與、爾知其謀害我命、勿赦宥其罪、勿塗抹其過、當使之傾覆、爾赫斯怒、降以刑罰。</verse>
			</chapter>
			<chapter number="19">
				<verse number="1">耶和華告我曰、當取陶器、招民長、祭司長、咸集。</verse>
				<verse number="2">偕往東門之外、便欣嫩谷、以我所言播告於眾、云、</verse>
				<verse number="3">猶大王耶路撒冷民、宜聽耶和華之言、萬有之主以色列族之上帝耶和華云、我必降災於斯土、聽之者必震其耳。</verse>
				<verse number="4">彼違逆予、凟我聖所、在此焚香、以敬他上帝、他上帝之聖名、自厥祖以迄子孫、更逮猶大國王、未嘗聞也、亦殺無辜、流血遍染此所。</verse>
				<verse number="5">彼事巴力、築崇丘以奉之、焚子女以獻之、我所嚴禁、我所痛疾。</verse>
				<verse number="6">耶和華又曰、時日將至、人必不復以陀法 便欣嫩谷名斯土、而以殺戮稱之。</verse>
				<verse number="7">蓋在斯土、猶大及耶路撒冷人之謀、我必敗之、使陷於敵手、殞於鋒刃、其尸駭為飛鳥走獸所食。</verse>
				<verse number="8">我必使此邑荒蕪、人發怨聲、過斯土者見此鞠凶、則驚愕欷歔不已。</verse>
				<verse number="9">爰遇群敵、環而攻之、勢甚危迫欲殲其命、子女友朋之肉、民相殘食、我使之然。</verse>
				<verse number="10">斯言既竟、當毀陶器、使同行者目擊焉。</verse>
				<verse number="11">告眾曰、萬有之主耶和華曰、我必毀此邑民、猶毀陶器、不能復完、死者既眾、無地可埋、咸葬於陀法、</verse>
				<verse number="12">耶和華又曰、我必視此邑民、有如陀法、</verse>
				<verse number="13">猶大王宮殿、耶路撒冷廬舍、必視為污衊、無異陀法、蓋在樓巔、人焚香以奉天象、酒以灌奠、崇敬他上帝、○</verse>
				<verse number="14">耶利米奉耶和華命往陀法、述此預言既竟、則詣殿院、立而告眾、曰、</verse>
				<verse number="15">萬有之主以色列族之上帝耶和華曰、斯邑及四周之民、強項不從我言、故所言之災、必降其身。</verse>
			</chapter>
			<chapter number="20">
				<verse number="3">詰旦、巴述釋耶利米出於桎梏、耶利米告巴述曰、耶和華易爾名為馬各米撒畢。</verse>
				<verse number="4">蓋耶和華曰、我將使爾恆有懼心、友朋見爾、莫不悚懼、爾友將亡於刃、使爾目睹、蓋巴比倫王將伐猶大、殺戮殆盡、擄其民人、而反、我使之然。</verse>
				<verse number="5">斯邑之貨財、物產珍寶、暨猶大王之國帑、我必悉付於敵手、彼盡取之、遷於巴比倫。</verse>
				<verse number="6">爾巴述全家、將被俘於巴比倫、在彼爾及信爾言之友、必死而葬。</verse>
				<verse number="7">耶利米禱曰、耶和華與、爾強我為先知、而我勉從、我迫於爾命、莫之能辭、今也人咸欺予、日藐視予。</verse>
				<verse number="8">如我傳耶和華之命、呼告斯民、必遭強據、必見俘囚、斯民也侮予欺予、靡有已時。</verse>
				<verse number="9">如我言不藉爾名、而言斯事、則我中心如焚、爍於骨髓、不復能忍。</verse>
				<verse number="10">我聞眾民、訕謗我躬、隨在驚惶、彼此傳語、聲罪辱我、我之友朋、望我趑趄、云、或可誘而勝之、以雪我忿。</verse>
				<verse number="11">惟耶和華威武可畏、左右余躬、窘逐我者、必遭躓蹶、永不亨通、懷羞抱愧、歷世莫掩其醜。</verse>
				<verse number="12">萬有之主耶和華、鑒察義士、知人衷曲、予訴冤於爾前、爾其雪忿、俾予目睹。</verse>
				<verse number="13">耶和華救貧乏者、出於惡人之手、故當謳歌頌讚之。</verse>
				<verse number="14">我生之辰、不祥孰甚、我母產予、其時勿吉。</verse>
				<verse number="15">人告我父、已得男子、使父忻喜、予願是人所遭不幸。</verse>
				<verse number="16">譬彼古邑、耶和華滅之、始息其怒、清晨則聞呼號、亭午則聞諠譁、</verse>
				<verse number="17">我在母胎、曷弗見殺、曷弗使母恆妊、曷弗以胎為墓、</verse>
				<verse number="18">我何生於世、受苦罹憂、畢生愧赧、</verse>
			</chapter>
			<chapter number="21">
				<verse number="1">西底家王遣馬其亞子巴述、祭司馬西雅子西番雅、見耶利米而告之曰、</verse>
				<verse number="2">巴比倫王尼布甲尼撒攻我、爾為我禱耶和華、庶幾耶和華仍顯異跡、俾不攻予、時耶利米奉耶和華命、</verse>
				<verse number="3">告之曰、爾當奏西底家、云、</verse>
				<verse number="4">以色列族之上帝耶和華曰、巴比倫王、及迦勒底人、環繞爾邑、爾雖與戰、我必使爾倒戈、使迦勒底人入於斯邑。</verse>
				<verse number="5">我忿怒殊烈、必以巨力大能攻爾。</verse>
				<verse number="6">斯邑之民人牲畜、必降瘟疫、以擊之、俾其死亡。</verse>
				<verse number="7">耶和華曰、嗣後猶大王西底家、與邑中所遺之臣民、不戮於鋒刃、斃於瘟疫、死於饑饉者、我必付之於敵人、巴比倫王尼布甲尼撒之手、俾以鋒刃殺戮、不加矜恤。</verse>
				<verse number="8">耶和華又告民曰、今日我以生道死道、置於爾前、</verse>
				<verse number="9">凡居斯邑者、必遇鋒刃饑饉、瘟疫而亡。凡出邑外、歸誠所攻爾之迦勒底人者、則得保其生命。</verse>
				<verse number="10">耶和華又曰、斯邑也、我必降以禍災、不錫以福祉、付之於巴比倫王手、使之焚燬。</verse>
			</chapter>
			<chapter number="22">
				<verse number="1">耶和華告耶利米曰、詣猶大王宮告之、</verse>
				<verse number="2">爾繼大闢為王於猶大、及爾臣民、凡入邑門者、宜聽耶和華、之言。</verse>
				<verse number="3">耶和華曰、爾居斯土、當秉公義、凡受暴者、爾其拯救、賓旅孤寡、爾無虐遇、勿殺無辜、</verse>
				<verse number="4">如爾行是、則繼大闢為王者、將乘車服馬、與厥臣民、俱入殿門。</verse>
				<verse number="5">如爾不聽、我耶和華指己而誓、此殿必致荒蕪。</verse>
				<verse number="6">耶和華又告猶大王宗室曰、昔我視爾若基列地、利巴嫩巔、今我使爾荒蕪、若無人居處之邑、</verse>
				<verse number="7">使殘暴者、各執具械、斫爾柏香木之佳者、委之於火、</verse>
				<verse number="8">凡鄰國眾庶、經過是邑、互相告語、曰、耶和華罰此大邑、何為至於若斯。</verse>
				<verse number="9">人必曰、斯民背其上帝耶和華之約、崇拜服事他上帝、故有此罰。</verse>
				<verse number="10">勿為死者哀哭、當為擄者號泣、蓋彼不返國、不復見故土。</verse>
				<verse number="11">耶和華曰、猶大王、約西亞子沙龍、繼父為王、既出斯土、必不返國、</verse>
				<verse number="12">乃死於被擄之地、不復見故土。</verse>
				<verse number="13">人以非義之利、建造宅第、用人之力、不償其工者、禍必不遠、</verse>
				<verse number="14">彼曰、廣廈崇室、余必搆造、啟其窗牗、以柏香木為板、塗以丹艧。</verse>
				<verse number="17">惟爾縱心目之欲、貪婪不已、強據虐遇、而殺無辜。</verse>
				<verse number="18">耶和華曰、猶大王、約西亞次子約雅金、既死之時、民不舉哀哭泣、曰、哀哉兄弟姊妹乎、惜哉我主、顯榮安在乎。</verse>
				<verse number="19">乃人拽其尸、棄之耶路撒冷邑外、無異葬驢。</verse>
				<verse number="20">必登利巴嫩而大呼、在巴山舉哀、在亞巴林呼號、蓋爾良朋已喪、</verse>
				<verse number="21">平康之時、我曾語爾、惟爾不聽、自肇造邦國、以迄於今、爾不從我言、所為若是。</verse>
				<verse number="22">故爾之牧者、隨風飄沒、爾之良朋、為人俘囚、爾作惡眾多、必蒙羞抱愧。</verse>
				<verse number="23">居利巴嫩人巢於柏香木、爾既臨難、若婦劬勞、豈不哀慘。</verse>
				<verse number="24">耶和華曰、我指己而誓、爾猶大王、約雅金子約雅斤、雖為我掌中之印、亦必棄之如遺。</verse>
				<verse number="25">付爾於爾所懼之敵、巴比倫王尼布甲尼撒、及迦勒底人手。</verse>
				<verse number="26">我必驅爾、爰及爾母、至於異邦、非爾故土、在彼必死。</verse>
				<verse number="27">惟爾雖欲歸而弗得。</verse>
				<verse number="28">約雅斤若已毀之偶像、為人所藐視、又若器皿、不為民所娛玩、彼及子孫、已遭驅逐、至於素所未識之地曷故。</verse>
			</chapter>
			<chapter number="23">
				<verse number="1">耶和華曰、民牧害我群羊、驅之離散、禍必不遠。</verse>
				<verse number="2">以色列族之上帝耶和華告牧民者曰、爾曹驅逐我羊、不加眷顧、我必視爾所為、而降譴責。</verse>
				<verse number="3">我所遺之羊、散於列國、我必使之復集、返於故土、使彼繁息。</verse>
				<verse number="4">耶和華曰、必立牧者、以豢養之、則無驚惶、無缺乏。</verse>
				<verse number="5">耶和華曰、時日將至、必使仁義者興、長若枝柯、繼大闢為王、秉公行義、亨通於天下、</verse>
				<verse number="6">斯時猶大家獲救、以色列族安居、王之名曰、耶和華大施仁義、以拯我躬。</verse>
				<verse number="7">耶和華曰、其期將屆、人發誓之時、不言耶和華救以色列族出於埃及、</verse>
				<verse number="8">乃言耶和華救以色列族出於北方、昔則逐於列邦、今則反之故土。○</verse>
				<verse number="9">耶利米以眾先知行惡、中心憂傷、筋骸震動、又得耶和華聖言傳示、有若醉人、迷眩於酒。</verse>
				<verse number="10">四境之內、靡不行淫、厥口詛咒、其國有愁慘之象、斯人也、作不善、行非義、郊原牧場、盡成槁壤。</verse>
				<verse number="11">耶和華曰、先知祭司、所行誕妄、在我殿宇、惡跡已彰、</verse>
				<verse number="12">故其途幽暗、滑而難行、我驅逐之、使顛蹶趾、屆期降災。</verse>
				<verse number="13">撒馬利亞之先知、託巴力之名振振有詞、欲使我民以色列族舛錯、維我洞見其愚。</verse>
				<verse number="14">耶路撒冷之先知、更堪痛疾、行淫詭譎、俾作惡者流、厥志孔強、不悛厥行、予鑒察之、視若所多馬 蛾摩拉之人無異。</verse>
				<verse number="15">萬有之主耶和華曰耶路撒冷先知、導民行惡、殆遍斯土、我使之茹茶飲酖、</verse>
				<verse number="16">萬有之主耶和華曰、惟彼先知、擅自而言、不傳我命、彼乃欺爾、爾勿聽從。</verse>
				<verse number="17">有人藐視予、彼託我命、言必獲平康、有人縱私欲、彼言必不遇害。</verse>
				<verse number="18">其中何人與我神契、諦聽我言、</verse>
				<verse number="19">惟我震怒、使風驟起、飄搖震撼、罰彼惡徒、</verse>
				<verse number="20">我志未成、則怒不息、時至自知、</verse>
				<verse number="21">惟彼先知、我未遣之、而自趨、我未命之、而自言。</verse>
				<verse number="22">如彼與我神相契合、則必播傳我命、使民改其惡行、革其邪心。</verse>
				<verse number="23">耶和華又曰、我為上帝、無間遐邇。</verse>
				<verse number="24">人能退藏於密、使我不見乎、我豈不能充乎天地哉。</verse>
				<verse number="25">惟彼先知、佯托我名、自言得夢者再、我聞其語。</verse>
				<verse number="26">彼偽先知、從心所欲、普傳誕妄、伊於胡底。</verse>
				<verse number="27">彼也互述所夢、使民忘予、若厥祖忘我、崇奉巴力、</verse>
				<verse number="28">耶和華又曰、如先知有夢、則直曰出之夢、如我有命、則直曰我之命、維糠與麥。何能比儗。</verse>
				<verse number="29">如我出命、必若火炎炎、若鎚摧石。</verse>
				<verse number="30">耶和華又曰、凡先知竊我言者、我必攻之。</verse>
				<verse number="31">又曰、凡先知自述其言、偽托我名者、我必罰之。</verse>
				<verse number="32">又曰、凡先知未奉我命、託言有夢、傳之於人、以厥妄誕、使民舛謬、有損於眾者、我必降罰。</verse>
				<verse number="33">耶和華曰、如斯民、或先知、或祭司詰爾曰、耶和華有何默示、可譬重任、爾必曰、尚有何詞、比諸重任。惟耶和華棄爾如遺。</verse>
				<verse number="34">凡先知祭司庶民、以耶和華默示為重任、而譏之者、我必降災於其家。</verse>
				<verse number="35">爾當問於兄弟鄰里、耶和華有何言答我。</verse>
				<verse number="36">爾勿以萬有之主、永生上帝耶和華之言、戲稱重任、若是則爾所言、亦為重任。</verse>
				<verse number="37">爾問先知、當問耶和華、有何默示、誠以告我。</verse>
				<verse number="38">我既命爾、不可以耶和華默示為重任、知爾以此稱之、</verse>
				<verse number="39">則我必遐棄爾、與我所錫爾祖及爾之邑、不復眷顧。</verse>
				<verse number="40">使爾含羞抱愧、永世不息。</verse>
			</chapter>
			<chapter number="24">
				<verse number="1">巴比倫王尼布甲尼撒虜猶大王約雅金子約雅斤、及猶大諸牧伯、與木工鐵工、自耶路撒冷至巴比倫、厥後耶和華以二筐示予、中盛無花果、置於殿前、</verse>
				<verse number="2">一筐之果甚嘉、如初熟之無花果、一筐之果甚劣、不可適口。</verse>
				<verse number="3">耶和華問我曰、耶利米與、爾觀何物。曰、無花果、其嘉者甚嘉、其劣者甚劣、不堪適口。</verse>
				<verse number="4">耶和華又諭我曰、</verse>
				<verse number="5">我以色列族之上帝、耶和華云、猶大民為俘、我所遷徙。自斯土至於迦勒底、我視之若此嘉果、</verse>
				<verse number="6">加以眷顧、使返斯土、我必開創之、立其址基、不可翦滅、撥其根本、</verse>
				<verse number="7">我必賦以善心、俾知我乃耶和華、一心歸誠、彼為我選民、我為其上帝。</verse>
				<verse number="8">惟彼劣果、不堪適口、可比猶大王西底家、以及牧伯、耶路撒冷居民、斯土之遺眾、暨旅於埃及者。</verse>
				<verse number="9">我必驅逐、散於列邦、遭人陷害凌辱、受人詛咒譏刺。</verse>
				<verse number="10">我必於昔所賜爾祖及爾之地、戮以鋒刃、降以饑饉、斃以疾疫、滅之殆盡。</verse>
			</chapter>
			<chapter number="25">
				<verse number="3">自猶大王亞門子、約西亞十三年、迄於今日、歷二十三年、耶和華頒詔於我、我曾告爾、諄諄不已、惟爾不從。</verse>
				<verse number="4">耶和華之僕先知、數奉使告爾、惟爾不傾耳以聽。</verse>
				<verse number="5">先知曰、凡爾有眾、當悛厥惡、革其非心、則可恆居於耶和華所賜爾祖及爾之地。</verse>
				<verse number="6">勿崇事伏拜他上帝、以干耶和華震怒、則不降爾以災、</verse>
				<verse number="7">惟爾不聽耶和華命、手作偶像、干我震怒、自罹其災、</verse>
				<verse number="8">萬有之主耶和華曰、既不聽我命、</verse>
				<verse number="9">我必使我僕巴比倫王尼布甲尼撒、率北方之眾、攻斯土之民、及四周鄰國、滅之殆盡、使見之者駭愕、皆作怨聲。</verse>
				<verse number="10">不聞懽忭之言、新娶者及新婦之音、旋磨之聲不徹於外、燈火之光不耀於內、我使之然。</verse>
				<verse number="11">四方列國必致荒蕪、使人駭愕、惟彼億兆、服事巴比倫王、歷七十年。</verse>
				<verse number="12">耶和華又曰、七十年之期既屆、我降罰於巴比倫之君民、治其罪戾、使迦勒底土地荒蕪、歷久若此。</verse>
				<verse number="13">昔我使先知耶利米、以列國之事、筆之於書、中有降災迦勒底之言、必有效驗。</verse>
				<verse number="14">邦國眾多、列王顯赫、必使迦勒底人為其服役、視其所行、而加報施。</verse>
				<verse number="15">以色列族上帝耶和華諭我曰、我必震怒、錫爾以爵、盛以鴆酒、遣爾至列國、使彼咸飲。</verse>
				<verse number="16">飲畢若狂、傾欹不定、蓋我必降以鋒刃之災。</verse>
				<verse number="17">我即取爵而往、至耶和華所遣我諸國、使彼飲之、</verse>
				<verse number="18">至耶路撒冷及猶大諸邑、與厥王公、使彼喪亡、見之者無不駭愕、怨聲咒詛、今日之事為徵。</verse>
				<verse number="19">亦至埃及王法老、以及群臣眾庶、與非同族者、</verse>
				<verse number="20">及烏士、非利士、亞實基倫、迦薩、以革倫國王亞實突遺民、</verse>
				<verse number="21">以東、摩押、亞捫、</verse>
				<verse number="22">推羅諸王、西頓諸王、海島諸王、</verse>
				<verse number="23">底但、提馬、布斯、與薙髮之四周者、</verse>
				<verse number="24">亞喇伯諸王、與異族諸王、同居曠野、</verse>
				<verse number="25">心哩諸王、以攔諸王、米太諸王、</verse>
				<verse number="26">北方諸王、無間遐邇、爰及天下列邦、厥後示殺王、亦飲斯爵。</verse>
				<verse number="27">爾必告之曰、萬有之主以色列族之上帝耶和華云、予必擊爾以鋒刃、當飲斯爵、至於酩酊、至於哇吐、顛躓不起。</verse>
				<verse number="28">如彼不受爵、不肯飲、爾當曰、萬有之主耶和華曰、爾必飲之。</verse>
				<verse number="29">我既降災於斯邑、及籲我名之所、爾豈能免於患難、今以鋒刃、遍擊天下億兆、爾豈能逭厥刑罰。</verse>
				<verse number="30">爾宜傳命、告眾曰、耶和華在上、居於聖宮、雷聲遠震、霹靂轟聞、既攻億兆、必若踐葡萄果者、號呼不已。</verse>
				<verse number="31">聲聞自地極、我耶和華欲罰列邦、降災億兆、使作惡者無不飲刃。</verse>
				<verse number="32">萬有之主耶和華曰、颶風起自地極、災害延於萬邦、</verse>
				<verse number="33">當斯時也、我所殺戮者、尸骸枕藉、自天涯至於地極、無人為之哀絰、無人為之瘞埋、視若糞壤。</verse>
				<verse number="34">牧守群羊者、當號呼哭泣、坐於塗炭、蓋爾群離散、彼殺之日已屆、爾必喪亡、與珍器之毀、無以異也、</verse>
				<verse number="35">牧守群羊者、亦無遁逃之所、</verse>
				<verse number="36">牧場為予所毀、牧守群羊者哭泣不止、</verse>
				<verse number="37">我既震怒、群羊安棲之地、為我所廢、</verse>
				<verse number="38">殘暴者其怒甚烈、譬彼猛獅、出於林藪、邦國以致荒蕪、</verse>
			</chapter>
			<chapter number="26">
				<verse number="1">約西亞子約雅金始為王於猶大、耶利米奉耶和華命曰、</verse>
				<verse number="2">宜立於殿院、見猶大眾邑之人、入殿崇拜、則以我命傳之、勿減一詞、</verse>
				<verse number="3">庶幾聽從、改其惡行、我欲降災、以罰其罪、止而不行。</verse>
				<verse number="6">則我必棄此殿宇、與昔棄示羅無異、使此邑為列邦所詛。</verse>
				<verse number="7">祭司先知庶民、聞耶利米在耶和華殿言此。</verse>
				<verse number="8">耶利米以耶和華所命者、悉告庶民、其言既竟、祭司先知、與眾民執之、曰、爾罪當死、</verse>
				<verse number="9">爾何藉耶和華名、言此殿必見棄、如示羅然、此邑必荒蕪、無人居處、眾民集於耶和華殿、攻耶利米。</verse>
				<verse number="10">猶大諸方伯聞之、則自王宮、詣耶和華殿、坐於殿之新門、</verse>
				<verse number="11">祭司先知、告諸方伯庶民、曰、斯人也、言我邑必遭毀棄、爾所咸聞、其罪當殺。</verse>
				<verse number="12">耶利米告諸方伯庶民、曰、予誠有是言、爾眾所共聞、然遣我言此者、乃耶和華也。</verse>
				<verse number="13">今當改爾所行、遵爾上帝耶和華之命、則耶和華所言降災之事、必能中止。</verse>
				<verse number="14">予今為爾所執、生死惟爾之命、</verse>
				<verse number="15">然爾當知、耶和華遣予告爾、誠有是事、如爾殺我、則殺無辜、陷爾及邑民於罪。</verse>
				<verse number="16">諸方伯庶民、告祭司先知、曰、此人藉我上帝耶和華之名而言、不可殺也。</verse>
				<verse number="17">民間長老數人遂起、告庶民之會曰、</verse>
				<verse number="18">當猶大王希西家之時、摩哩沙人米迦為先知、告猶大庶民曰、萬有之主耶和華曰、人將耕郇邑之地、有若田疇、耶路撒冷將變為瓦礫、斯殿之山、將為林藪。</verse>
				<verse number="19">猶大王希西家、與猶大庶民、未嘗加斯人以殺戮、惟敬畏耶和華、求其恩祐、故災害不果降、我今若殺耶利米、必罹禍災。</verse>
				<verse number="20">有基列耶林人、示罵雅子烏哩亞、藉耶和華名、言斯邑斯地必毀、與耶利米言無異。</verse>
				<verse number="21">約雅金王、與諸方伯武士、既聞斯言、欲謀殺之、烏哩亞知之則懼、逃於埃及、</verse>
				<verse number="22">約雅金王遣亞革破子利拿單、與從者數人、詣埃及、</verse>
				<verse number="23">曳烏哩亞出、至約雅金王前、殺之、棄尸於賤者之墓。</verse>
				<verse number="24">然沙番子亞希甘護翼耶利米、不許庶民殺之。</verse>
			</chapter>
			<chapter number="27">
				<verse number="1">約西亞子約雅金、始為王於猶大、耶和華諭耶利米云、</verse>
				<verse number="2">宜製縶與軛、懸於爾項、</verse>
				<verse number="3">有國使來自以東王、摩押王、亞捫王、推羅王、西頓王、至耶路撒冷、覲猶大王西底家、爾取縶與軛、使國使饋於列王、</verse>
				<verse number="4">告之曰、萬有之主以色列族之上帝耶和華云、爾當奏爾主、云、</verse>
				<verse number="5">我耶和華、以巨能大力、肇造寰宇、以及庶民百獸、以地錫人、惟我所欲。</verse>
				<verse number="6">我今以列邦予我僕、巴比倫王尼布甲尼撒、亦使野獸供役、</verse>
				<verse number="7">列國之人必服事之、爰及子孫、屆滅國之期而後已、厥後邦國眾多、列王顯赫、必使巴比倫王供其服役。</verse>
				<verse number="8">耶和華又曰、凡諸邦國、不肯服軛、事巴比倫王、尼布甲尼撒者、必以鋒刃、饑饉瘟疫罰之、翦滅務盡。</verse>
				<verse number="9">爾之先知、及卜筮、占夢、術數、巫覡、告爾云、爾勿服事巴比倫王、則勿聽。</verse>
				<verse number="10">若而人所言、誕妄而已、如爾信從、我必驅爾、遠離斯土、使爾殞沒。</verse>
				<verse number="11">耶和華又曰、凡諸邦國、歸誠巴比倫王、負軛服事、我必使彼留故土、安於隴畝、適於厥居。</verse>
				<verse number="12">耶利米以斯言奏猶大王西底家云、汝當歸誠巴比倫之君民、負軛服事、則可得生。</verse>
				<verse number="13">耶和華曾言、凡諸邦國、不肯服事巴比倫王、必以鋒刃、饑饉、瘟疫、使之淪喪今汝與民、何為自取死亡。</verse>
				<verse number="14">惟彼先知、言爾不必服事巴比倫王、所言誕妄、爾勿聽從。</verse>
				<verse number="15">耶和華未遣之、彼藉其名、所言詭譎、如爾信從、耶和華必驅爾、爰及先知與爾偕亡。</verse>
				<verse number="18">如彼誠先知、奉耶和華命、則可祈萬有之主耶和華、使其殿宇、及猶大王宮、耶路撒冷邑所遺之器皿、必不遷於巴比倫。</verse>
				<verse number="21">今我萬有之主以色列族之上帝耶和華言、我之殿宇、及猶大王宮、以及耶路撒冷邑所遺之器皿、</verse>
				<verse number="22">俱必遷於巴比倫、待我眷顧斯民之日、我則使人負載、返於斯土。</verse>
			</chapter>
			<chapter number="28">
				<verse number="3">昔巴比倫王尼布甲尼撒遷我殿之器皿、自斯邑至巴比倫、若二載之期已屆、我必返之於故土。</verse>
				<verse number="4">耶和華又曰、昔猶大王、約雅金子約雅斤、及猶大庶民、被擄至巴比倫、今我必返之斯土、蓋我已折巴比倫王之軛。</verse>
				<verse number="5">先知耶利米、在耶和華殿、當祭司庶民前、告先知哈拿尼亞、</verse>
				<verse number="6">曰、誠心所願、我望耶和華所行、一如爾言、其殿中之器皿、所擄之人民、自巴比倫返於斯土。</verse>
				<verse number="7">然我有言告爾、以及庶民、爾其諦聽。</verse>
				<verse number="8">粵稽古昔、爾我之前、有先知、或言眾國大邦、必遇戰鬥、遘災害、罹疫癘、</verse>
				<verse number="9">或言民得平康、苟其言有驗、則知其為耶和華所遣。</verse>
				<verse number="10">先和耶利米、懸軛於項、先知哈拿尼亞、為彼折之、</verse>
				<verse number="11">告眾民曰、耶和華云、二年之內、巴比倫王、尼布甲尼撒之軛、我必折之、勿許列邦供其役事。先知耶利米不置辨而去。</verse>
				<verse number="12">先知哈拿尼亞、既折先知耶利米項上之軛、耶和華諭耶利米曰、</verse>
				<verse number="13">爾以我命、往告哈拿尼亞云、所折者木軛也、必作鐵軛以代之。</verse>
				<verse number="14">蓋我萬有之主、以色列族之上帝耶和華云、我以鐵軛、置於列邦、使彼服事巴比倫王、尼布甲尼撒、亦使野獸供其服役。</verse>
				<verse number="15">先知耶利米告先知哈拿尼亞、曰、哈拿尼亞尚其聽之哉。耶和華未嘗遣爾、乃爾播傳誕妄、俾民信從。</verse>
				<verse number="16">故耶和華曰、爾既教民、逆予所命、故爾死期必在今年、不留於世。</verse>
				<verse number="17">是年七月、先知哈拿尼亞卒。</verse>
			</chapter>
			<chapter number="29">
				<verse number="4">萬有之主以色列族之上帝耶和華、告諸俘囚、惟爾俘囚、既遭遷徙、自耶路撒冷、至巴比倫、我使之然。</verse>
				<verse number="5">汝當建屋以棲身、栽園而食果。</verse>
				<verse number="6">娶妻室、育子女、子則娶媳、女則適人、可生子孫、以致繁衍、其數不減。</verse>
				<verse number="7">予俾爾為俘囚、至於斯邑、汝當求予、錫斯邑以平康、蓋斯邑綏安、爾亦得享。</verse>
				<verse number="8">萬有之主、以色列族之上帝耶和華曰、勿為爾中之先知、及卜筮所惑、占夢之言、亦勿聽從。</verse>
				<verse number="9">我耶和華未嘗遣彼、彼藉我名、所言誕妄。</verse>
				<verse number="10">耶和華曰、爾居巴比倫、歷七十年、厥後我眷顧爾、應我所許、使爾得歸故土、</verse>
				<verse number="11">耶和華又云、予待爾將若何、予自知之、欲錫平康、不加災害、終有可望。</verse>
				<verse number="12">爾禱告予、當祈求不輟、我必俯聞、</verse>
				<verse number="13">倘爾一心求予、則必可得。</verse>
				<verse number="14">耶和華又曰、我左右爾、返爾俘囚、昔我驅爾於列國、散爾於四方、後必撫集之、俾歸故土。</verse>
				<verse number="15">爾既曰、耶和華在巴比倫、振興先知、以訓迪予、</verse>
				<verse number="16">凡繼大闢為王、與斯邑之居民、未被俘囚者、</verse>
				<verse number="17">萬有之主耶和華曾言之、曰、我必罰之、戮以鋒刃、降以饑饉、斃以疫癘、視若劣果、不堪適口。</verse>
				<verse number="18">既以斯三者降罰其身、又必徙於天下萬邦、受人咒詛、不勝駭異、為人凌侮、時聞怨聲、</verse>
				<verse number="19">我數遣僕先知、訓迪有眾、惟彼不聽我言、與爾無異、故我罰之若此。</verse>
				<verse number="20">自耶路撒冷至巴比倫、為我所遷徙、使為俘囚者、宜聽我言。</verse>
				<verse number="21">我萬有之主、以色列族之上帝耶和華曰、有哥賴亞子亞哈、馬西雅、子西底家、藉我名以惑眾、我必付之於巴比倫王尼布甲尼撒手、俾就殺戮、爾目睹焉。</verse>
				<verse number="22">厥後猶大之民、俘囚於巴比倫者、凡咒詛必指斯二人為口實、曰、願耶和華使予敵人、若西底家 亞哈、為巴比倫王炙之以火。</verse>
				<verse number="23">因彼作惡於以色列族、淫人婦女。又藉我名、誘惑民人、違予所命、我耶和華鑒察之矣。</verse>
				<verse number="24">當告尼希蘭人示罵雅云、</verse>
				<verse number="25">萬有之主以色列族之上帝耶和華云、爾曾書達耶路撒冷居民、與馬西雅子祭司西番雅及眾祭司、書曰、</verse>
				<verse number="26">耶和華俾爾為祭司、以代耶何耶大、兼在耶和華殿為督、凡狂妄者流、自稱為先知、俾爾執之、囚之於獄、加以桎梏。</verse>
				<verse number="27">今亞拿突人耶利米、自稱為先知、爾曷弗督責焉。</verse>
				<verse number="28">蓋耶利米曾致書至巴比倫、告予曰、時日尚久、當建室以棲身、栽園而食果。</verse>
				<verse number="29">祭司西番雅、於先知耶利米前、展讀是書。</verse>
				<verse number="30">耶和華諭耶利米曰、</verse>
				<verse number="31">爾當致書、告諸俘囚者曰、尼希蘭人示罵雅、予耶和華未之遣也、彼傳言以惑眾、</verse>
				<verse number="32">故我云、必罰之、爰及苗裔、彼使人違我、故我錫福於斯民、彼不得享、彼之子孫、必絕滅於民間。</verse>
			</chapter>
			<chapter number="30">
				<verse number="1">以色列族之上帝耶和華、諭耶利米曰、</verse>
				<verse number="2">我所告爾者、筆之於書。</verse>
				<verse number="3">耶和華曰、時日將至、我必返以色列 猶大之俘囚、復歸我所錫其祖之地、據而有之。</verse>
				<verse number="4">耶和華以以色列、猶大之事言曰、</verse>
				<verse number="5">惟聞戰慄恐懼之聲、不聞歡樂之聲。</verse>
				<verse number="6">男子產育、未之有也、今見男子手捧腹、色乍青、若將產之婦、誠何故與。</verse>
				<verse number="7">嗚呼大難之日將屆、無可比儗、雅各家罹災禍、後必獲救。</verse>
				<verse number="8">萬有之主耶和華曰、予當斯時、將折懸項之軛、斷其縶維、不許異邦人役爾。</verse>
				<verse number="9">爾所崇事者、惟上帝耶和華、及我所振興夫繼大闢為君者。</verse>
				<verse number="10">耶和華又曰、我僕雅各家以色列族、勿懼、我拯救爾、爰及苗裔、使雅各家、來自遠方、脫於俘囚、將歸故土、俱享平康、不受恐喝。</verse>
				<verse number="11">耶和華又曰、我左右爾、拯救爾、我昔散爾於列邦、盡滅列邦、而爾不盡滅、乃我降災、責爾獨寛、</verse>
				<verse number="12">耶和華又曰、爾創傷未痊、殘缺未醫、</verse>
				<verse number="13">無人察視、裏其傷痕、敷以良藥、</verse>
				<verse number="14">雖有良朋、棄爾弗顧、因爾眾愆尤屢蹈、故我加爾以重傷、罹爾以嚴酷。</verse>
				<verse number="15">爾既遭難、何哭泣若此、因爾咎戾眾多、故予責爾、傷殘殊甚。</verse>
				<verse number="16">厥後噬爾者將見嚙、敵爾者將被虜、劫爾者將被盜、攘爾者將見奪。</verse>
				<verse number="17">耶和華又曰、維爾郇邑、昔雖棄之如遺、無人眷顧、我必醫爾、使得痊可。</verse>
				<verse number="18">耶和華又曰雅各幕見虜、余將返之、矜憫其宅、城邑雖成瓦礫、必復建造、宮闕雖已荒圮、必復其初、</verse>
				<verse number="19">揄揚懽忭之聲、由是而起、我使之繁衍、不復減損、顯其尊榮、不復衰微。</verse>
				<verse number="20">子孫之盛、仍如往昔、其會眾立於我前、凡虐遇之者、我必降罰、</verse>
				<verse number="21">耶和華又曰、其長者牧伯悉屬猶大、凡盡心求我者、我必使之進於前、為我僕從。</verse>
				<verse number="22">爾將為我民、我為爾上帝、</verse>
				<verse number="23">惟我震怒、使風驟起、飄搖震撼、罰彼惡徒、</verse>
				<verse number="24">我志未成、則怒不息、時至自知。</verse>
			</chapter>
			<chapter number="31">
				<verse number="1">耶和華曰、當斯之時、我為以色列族之上帝、彼為我民。</verse>
				<verse number="2">耶和華又曰、以色列族免鋒刃、遜於荒、沾我鴻恩、歸於福地、</verse>
				<verse number="3">民曰、昔耶和華顯現示我曰、我永愛爾、施爾以恆忍。</verse>
				<verse number="4">耶和華又曰、我必復建以色列國、譬彼處女、執鼗相從、舞蹈而出、忻喜懽忭、</verse>
				<verse number="5">在撒馬利亞山、爾可栽葡萄樹、園丁治之、以供食品。</verse>
				<verse number="6">時日將至、在以法蓮山之邏卒、將呼爾云、爾曹當起、登彼郇山、覲我上帝耶和華。</verse>
				<verse number="7">耶和華曰、爾居大邦、緣雅各家懽忭、大聲而呼、揄揚弗絕、播告曰、以色列族之遺民、蒙耶和華拯救、</verse>
				<verse number="8">我導之自北方、集之自地極、凡瞽者、跛者、及懷妊育子之人、莫不群至。</verse>
				<verse number="9">彼為我所導、必哭泣禱告而來、我為以色列族之父、以法蓮人為余冢子、我使彼履道坦坦、行於溪畔、無虞顛趾。</verse>
				<verse number="10">耶和華之言、異邦人宜聽之、復播揚於遠島之民、云、昔散以色列族者、今必聚而守之、如牧者守群畜焉、</verse>
				<verse number="11">蓋耶和華救雅各家、免為強暴所害。</verse>
				<verse number="12">使登郇山、聚會謳歌、因沐耶和華恩膏、有麥、有酒、有油、牛羊肥嫩、譬彼園囿、源泉不竭、欣喜懽忭、不復喪膽。</verse>
				<verse number="13">男女老幼、靡不踴躍、隨在懽欣、蓋我使人轉憂為喜、破愁為樂、後加慰藉。</verse>
				<verse number="14">我使祭司甘旨飫心、維彼庶民、沾予深恩、沐予厚惠。</verse>
				<verse number="15">耶和華曰、在拉馬聞悲泣、哀哭、重憂之聲、拉結氏哭子、以無存故、而不納慰。</verse>
				<verse number="16">耶和華曰、毋號哭、毋出涕、蓋爾子必返自敵國、產育之苦、終必得甘。</verse>
				<verse number="17">耶和華又曰、爾之終身、深可冀望、爾子將歸故土。</verse>
				<verse number="18">我聞以法蓮哭曰、昔予如放逸之犢、爾督責予、而我受責、爾耶和華乃我之上帝、俾我悛改。</verse>
				<verse number="19">我既悛改、悔於厥衷、我既受教、擊髀浩嘆、幼時已干罪戾、既長更負愆尤、含羞抱愧、無地可容。</verse>
				<verse number="20">耶和華曰、以法蓮豈非我之赤子、我所眷愛者哉、予責之、輒生憐念、予矜憫為懷、復加以撫恤。</verse>
				<verse number="21">以色列族與、當樹表立柱、以定趨向、思往轍、返故邑。</verse>
				<verse number="22">違逆之女、行止靡定、伊於胡底、女勝男子、世所罕聞、我耶和華將使之然。</verse>
				<verse number="23">萬有之主、以色列族之上帝耶和華曰、我既釋猶大俘囚、則在諸邑中、人必曰、維彼義室、維彼聖山、願耶和華錫以純嘏、</verse>
				<verse number="24">在猶大郊邑、必有農夫、牧豎、雜處其間、</verse>
				<verse number="25">蓋其力困憊、其心殷憂者、我必使之果腹、安居。</verse>
				<verse number="26">耶利米既寤、回思睡鄉甚樂。</verse>
				<verse number="27">耶和華曰、時日將至、我必使猶大族以色列家、生齒蕃衍、群畜孳息、</verse>
				<verse number="28">昔予曾專我心思、滅其邦國、毀其根株、屢降災害、今予亦必專我心思、建造之、栽植之焉。</verse>
				<verse number="29">當斯之時、人不復曰、父食酸果、而子齒酸。</verse>
				<verse number="30">人各因其罪、以致死亡、凡食酸果、其齒覺酸。</verse>
				<verse number="31">耶和華曰、時日伊邇、我與以色列族猶大家將立新約。</verse>
				<verse number="32">昔我佑厥祖導出埃及、與之立約為彼所爽、我擯之弗顧、今復立約、必不若是。</verse>
				<verse number="33">我必與以色列族、共立新約、我將以我律法、置其衷、銘其心、我為彼上帝、彼為我民。</verse>
				<verse number="34">耶和華曰、彼毋需誨其兄弟鄰里、使識耶和華、蓋自尊逮卑、莫不知予、我將赦其罪、不錄其愆。</verse>
				<verse number="35">耶和華晝使日華照爍、夜使星月交輝、永定其例、海水澎湃、叱之使靜、厥名萬有之主耶和華。</verse>
				<verse number="36">耶和華曰、如此定例可廢、則以色列族亦可為我所廢、不為邦國、歷世弗易。</verse>
				<verse number="37">耶和華又曰、如穹蒼可度、大地可測、則我念以色列族所為、必棄之如遺。</verse>
				<verse number="38">耶和華又曰、時日將至、我邑垣必復建、自哈拿業戍樓、至邑隅之門。</verse>
				<verse number="39">是門之前、凖平繩直、及伽立岡、繞至蛾亞。</verse>
				<verse number="40">棄尸之谷、置灰之所、暨諸田疇、至汲淪溪、又至東方、及馬門之隅、俱為聖地、以奉事予、不拔其根、毀其基、歷世弗替。</verse>
			</chapter>
			<chapter number="32">
				<verse number="1">猶大王西底家十年、即尼布甲尼撒王十八年、耶利米奉耶和華命、</verse>
				<verse number="2">當時巴比倫王帥師、圍耶路撒冷、先知耶利米幽於外獄、在猶大王宮側、</verse>
				<verse number="6">耶和華諭耶利米曰、</verse>
				<verse number="7">爾叔沙龍之子、哈拿滅將至、請爾贖其田疇、斯田在亞拿突邑、所當贖者、惟爾一人。</verse>
				<verse number="8">未幾、我叔之子哈拿滅、至外獄見我、應耶和華言、彼謂我曰、便雅憫地、亞拿突邑、我有田畝、所當贖者、惟爾一人、請為我贖之、業可歸爾、我聽此、知耶和華所使、</verse>
				<verse number="9">遂贖叔子哈拿滅之田、在亞拿突邑、計金八兩有半。</verse>
				<verse number="10">我書於簡、印之、使人為證、權金與之。</verse>
				<verse number="13">我於眾前、告巴錄曰、</verse>
				<verse number="14">萬有之主、以色列族之上帝耶和華曰、贖田有二簡為證、其一緘以印、其一則否、爾取之、藏於瓦器、存之至久。</verse>
				<verse number="15">蓋我萬有之主、以色列族之上帝耶和華曰、人返斯土、其宅第、園囿、田疇、可以復得。</verse>
				<verse number="16">我以鬻田之簡、遞於尼利亞子巴錄、後禱耶和華曰、</verse>
				<verse number="17">主耶和華與、爾以巨能大力肇造天地、詎有難行之事。</verse>
				<verse number="18">善者福之、至千百世、惡者禍之、自父及子、皇矣上帝、厥名萬有之主耶和華。</verse>
				<verse number="19">主之經綸、奇而難名、主之智慧、大而莫測、鑒察斯人、視其所為、而加賞罰。</verse>
				<verse number="20">昔在埃及、屢行異跡、使以色列族及異邦人、無不目睹、播揚爾名、至於今日。</verse>
				<verse number="21">爾施巨能、展大力、著異跡、行奇事、俾眾畏懼、救爾民以色列族、出於埃及。</verse>
				<verse number="22">昔汝曾與列祖發誓、以產乳與蜜之地、予厥子孫、</verse>
				<verse number="23">彼據而得之、不遵爾命令、不守爾律例、凡爾有命、彼不遵循、故爾降以禍災。</verse>
				<verse number="24">今敵築壘、勢甚危迫、攻城殆破、斯邑之人、戮以鋒刃、因以饑饉、重以疫癘、迦勒底人遂取邑垣、爾言有應、爾實鑒之。</verse>
				<verse number="25">耶和華上帝與、是邑既為迦勒底人所取、乃命我贖田疇、償之以金、使人作證何耶。</verse>
				<verse number="26">耶和華諭耶利米曰、</verse>
				<verse number="27">我乃億兆之上帝耶和華、詎有難行之事。</verse>
				<verse number="28">耶和華又曰、我必以斯邑付於巴比倫王尼布甲尼撒、及迦勒底人手、</verse>
				<verse number="29">攻陷斯邑而燬之、昔斯邑之民、曾在樓巔焚香、以奉巴力、灌奠以事他上帝、干我震怒、故火焚其樓。</verse>
				<verse number="30">耶和華又曰、以色列族及猶大家、肇造邦國以來、作惡不悛、造諸偶像、干予震怒、</verse>
				<verse number="31">自建此城、以迄今日、斯民也干予震怒、我遐棄之。</verse>
				<verse number="32">以色列族猶大家、爰及耶路撒冷居民、與厥王公、祭司先知、惟惡是作、攖予忿懥、</verse>
				<verse number="33">彼退縮不前、我則誨之諄諄、彼則聽我藐藐。</verse>
				<verse number="34">以可惡之物、置於我室、籲我名之所、加以污衊、</verse>
				<verse number="35">在便欣嫩谷、築巴力崇邱、焚子女於火、以奉魔洛、此我所嚴禁、所痛疾、彼所作不端、使猶大人陷於罪戾。</verse>
				<verse number="38">彼必為我民、我必為其上帝、</verse>
				<verse number="39">我必使之道同志合、共寅畏予、以徼福禧、奚及子孫、</verse>
				<verse number="40">我與之立約、使彼寅畏、不違逆予、我必不遐棄厥裔、惟降福祉、永世弗替。</verse>
				<verse number="41">我必專心致志、樂賜洪福、使恆居斯土。</verse>
				<verse number="42">耶和華曰、我於民間、既降以甚巨之災、必錫以所許之福。</verse>
			</chapter>
			<chapter number="33">
				<verse number="1">時耶利米猶在外獄、耶和華復命之曰、</verse>
				<verse number="2">作之者我、定之者我、我名耶和華、</verse>
				<verse number="3">爾籲我、我必應、示以經綸、神妙莫測、爾所未聞。</verse>
				<verse number="6">今我醫爾、使得痊可、加以平康、踐我前言。</verse>
				<verse number="7">我將返猶大家、以色列族之俘囚、復建邦國、與昔無異。</verse>
				<verse number="8">彼犯我屢矣、惟我將潔其罪惡、赦厥愆尤。</verse>
				<verse number="9">天下億兆、聞我降福於斯民、恆錫亨通、必忻喜懽忭、揄揚我名、戰慄寅畏。</verse>
				<verse number="12">萬有之主、耶和華曰、斯土諸邑、今變荒蕪、居民走獸、不得安處、將有牧場、維彼群羊、或寢或訛。</verse>
				<verse number="13">耶和華又曰、在山谷諸邑、南方諸邑、便雅憫地、耶路撒冷四周、猶大諸邑、群羊必為牧者所守。</verse>
				<verse number="14">耶和華又曰、我許以色列族猶大家之福、時至必有效驗。</verse>
				<verse number="15">當斯之時、必使仁義者興、長若枝柯、繼大闢為王、秉公行義於天下。</verse>
				<verse number="16">是時猶大家獲救、耶路撒冷人安居、王之名曰、耶和華、大施仁義、以拯我躬、遂以耶路撒冷為都。</verse>
				<verse number="17">耶和華又曰、大闢必有後、踐以色列國位。</verse>
				<verse number="18">祭司利未人、未嘗乏人、常獻燔祭禮物於我前。</verse>
				<verse number="19">耶和華諭耶利米曰、</verse>
				<verse number="20">我已立約、晝夜不失其時、如此約可廢。</verse>
				<verse number="21">則我與僕大闢約、言必有後、以踐國位、及我與利未人祭司約、言不乏人、以服事我、斯約亦可廢。</verse>
				<verse number="22">天象不可測、海沙不能度、我僕大闢之裔、及服事我之利未人必使繁衍、亦若是。</verse>
				<verse number="23">耶和華諭耶利米曰、</verse>
				<verse number="24">爾聞人言、昔耶和華所選之二族、今遐棄之、於是人藐視我民、不以為邦國、</verse>
				<verse number="25">惟我曰、我與晝夜立約、必不爽之、我定天地之例、必不廢之、</verse>
				<verse number="26">則雅各家及我僕大闢、豈可棄之如遺、必簡其子孫、使治亞伯拉罕、以撒、雅各後裔、蓋我必矜恤之、返其俘囚。</verse>
			</chapter>
			<chapter number="34">
				<verse number="3">爾必不得免、為人所執、解至巴比倫王前、詰問研究、被逮至巴比倫、</verse>
				<verse number="4">然爾猶大王西底家、宜聽我耶和華之言、我有定命、爾必不亡於刃、</verse>
				<verse number="5">爾將死於安樂、爾之列祖先王易簀之時、人爇芬芳之品、哭曰、哀哉我主、爾逝世、人焚香哭爾、亦若是。我耶和華已言之矣。</verse>
				<verse number="10">方伯庶民、既立當釋僕婢毋使供役之約、皆從之、</verse>
				<verse number="11">既而悔所釋之僕婢、仍使服事、</verse>
				<verse number="12">故耶和華使耶利米傳命曰、</verse>
				<verse number="13">以色列族之上帝耶和華云、昔爾祖在埃及為人服役、我導之出、與之立約、曰、</verse>
				<verse number="14">如購爾同族、希百來人為僕、事爾六年、既屆七年、例當釋之、然我有言、爾祖不傾耳以聽。</verse>
				<verse number="15">今爾曹悛改、行善於我前、於籲我名之室、共立盟約、釋諸同儕。</verse>
				<verse number="16">厥後爾曹易其素志、瀆我聖名、所釋之僕婢、仍使供役、</verse>
				<verse number="17">故耶和華曰、我有所命、爾不聽從、同儕同族、爾不縱之。則我必縱鋒刃以戮爾、縱饑饉以斃爾、縱疫癘以亡爾、散爾於列邦。</verse>
				<verse number="20">我必付之於敵手、將殲其生命、飛鳥走獸、食其尸骸、</verse>
			</chapter>
			<chapter number="35">
				<verse number="1">當猶大王約西亞子約雅金之時、耶和華諭耶利米云、</verse>
				<verse number="2">宜往哩甲家、使彼詣我殿、而登樓飲之以酒。</verse>
				<verse number="3">我於是攜哈巴洗尼孫、雅利米子耶沙尼、及其昆弟子孫、與哩甲全家、</verse>
				<verse number="4">詣耶和華殿、登上帝僕益大利子哈難之樓、樓之側為牧伯之室、樓之下為閽者、沙龍子馬西雅之室。</verse>
				<verse number="5">我以罍罇盛酒、置於哩甲子孫前、而勸之飲、</verse>
				<verse number="6">彼曰、我儕不飲、蓋我祖哩甲子約拿撻、禁予曰、爾及子孫、勿飲酒、歷世弗易。</verse>
				<verse number="7">勿建屋、勿播種、勿栽葡萄園、據而有之、畢生居於帷幕、則在羈旅之地、可享遐齡。</verse>
				<verse number="8">我祖哩甲子約拿撻所命、我與妻室子女、終身謹守、不敢嗜酒、</verse>
				<verse number="9">不建屋以居、無葡萄園、無田疇、無百種、</verse>
				<verse number="10">惟居帷幕、以遵我祖約拿撻之命。</verse>
				<verse number="11">適巴比倫王尼布甲尼撒、來攻斯土、我儕曰、恐迦勒底人、亞蘭人之軍旅害我、故當入耶路撒冷、於是我至耶路撒冷居焉。</verse>
				<verse number="14">哩甲子約拿撻、命其子孫、勿飲酒、子孫聽從、彼遵父命、迄今不飲、我誨爾曹、諄諄不已、惟爾不聽、</verse>
				<verse number="15">我數遣僕先知、告爾云、當改爾惡行、革爾非心、勿崇事他上帝、則可於我賜爾祖及爾之地、安居無虞。然爾不傾耳以聽。</verse>
				<verse number="16">哩甲子約拿撻之子孫、遵父遺命、斯民乃不聽從予、</verse>
				<verse number="17">我萬有之主、以色列族之上帝耶和華曰、猶大家、耶路撒冷居民、我命之而彼不聽、我召之而彼不應、故我有言降以災患、臨於其身、終必若是。</verse>
				<verse number="18">耶利米告哩甲家曰、萬有之主以色列族之上帝耶和華曰、因爾遵父約拿撻之命、守其誡、聽其令、</verse>
				<verse number="19">故哩甲子約拿撻必不乏人、侍我左右、歷世弗替。</verse>
			</chapter>
			<chapter number="36">
				<verse number="1">猶大王約西亞子約雅金四年、耶和華諭耶利米曰、</verse>
				<verse number="2">自約西亞之時、迄於今日、我所告爾、論以色列 猶大與眾國之語、爾當取卷、書之於上、</verse>
				<verse number="3">庶幾猶大人民、聞我降災、改厥惡行、望我赦宥。</verse>
				<verse number="4">耶利米召尼利亞子巴錄至、巴錄以耶利米所傳耶和華之語、書之於卷。</verse>
				<verse number="5">耶利米告巴錄曰、我囚於獄、不能詣耶和華殿。</verse>
				<verse number="6">禁食之日、猶大國人自眾邑、詣耶和華殿、爾當以我所傳耶和華之命、書之於卷者、誦於民前。</verse>
				<verse number="7">耶和華震怒、言欲降災於斯民、庶幾斯民悛改惡行、求耶和華恩焉。</verse>
				<verse number="8">尼利亞子巴錄悉遵先知耶利米所諭、在耶和華殿誦卷中之語。</verse>
				<verse number="9">猶大王約西亞子約雅金五年、九月、耶路撒冷居民、及來自猶大諸邑、至耶路撒冷者、播告於眾、當在耶和華前禁食。</verse>
				<verse number="10">時巴錄詣耶和華殿、入繕寫沙番子其馬哩室、在上院新門之側、以所書耶利米言朗誦之、俾民咸聽。</verse>
				<verse number="11">沙番孫、其馬哩子米該雅聽書所載耶和華之言、</verse>
				<verse number="12">則詣王宮、入繕寫之室、見繕寫以利沙馬、示罵雅子地來雅、亞革破子利拿單、沙番子其馬哩、哈拿尼亞子西底家、諸牧伯、咸坐於彼、</verse>
				<verse number="13">米該雅以巴錄誦書、庶民咸聽之事、</verse>
				<verse number="14">告諸牧伯遣古示曾孫、示利米孫、尼大尼子猶底、詣巴錄所告之、曰、以爾所誦之卷、攜之以至。尼利亞子巴錄執卷而至。</verse>
				<verse number="15">眾曰、坐、爾朗誦之、俾我諦聽。巴錄誦之、</verse>
				<verse number="16">眾聽畢、驚訝不已、告巴錄曰、我必以斯言奏王、</verse>
				<verse number="17">又詰之云、爾所書之言、果彼所述否、明以告我。</verse>
				<verse number="18">巴錄曰、斯言也、彼誠述之、我筆之於書。</verse>
				<verse number="19">諸牧伯告巴錄曰、爾與耶利米宜遁於僻地、勿俾人知。</verse>
				<verse number="20">諸牧伯藏其卷於繕寫以利沙馬之室、入朝覲王、以斯言奏之。</verse>
				<verse number="21">王遣猶底取卷以至、遂取之於繕寫以利沙馬室、誦於王前、諸牧伯侍側。</verse>
				<verse number="22">時屆九月、王坐禦寒之宮、前有爐火。</verse>
				<verse number="23">猶底誦三四篇、遂以削簡之刀割之、投之於爐、全卷悉焚。</verse>
				<verse number="24">王臣雖聽所誦之言、不知警、不裂衣、</verse>
				<verse number="25">利拿單、地來雅、其馬哩諫王、勿焚。王弗聽。</verse>
				<verse number="26">王使哈米勒子耶喇滅、押列子西勑亞、押鐵子示利米、執繕寫巴錄、先知耶利米、而賴耶和華秘匿之。</verse>
				<verse number="27">巴錄以耶利米言書於卷、既為王所焚、耶和華諭耶利米曰、</verse>
				<verse number="28">猶大王約雅金、既焚斯卷、爾當復取一卷、如前所言錄之、</verse>
				<verse number="29">奏猶大王約雅金曰、耶和華云、卷中有言巴比倫王必至、翦滅斯國、人民野獸、不得安居、爾不悅斯言、火焚其卷、</verse>
				<verse number="30">故耶和華論猶大王約雅金云、雖有後嗣、不得繼大闢之位、棄尸於外、晝暴之、夜寒之。</verse>
				<verse number="31">我必罰其罪、爰及子孫、臣僕、昔予有言、欲降災於耶路撒冷居民、猶大國人、而彼弗顧、今必使災速至。</verse>
				<verse number="32">昔書一卷、為猶大王約雅金所焚、耶利米復取一卷、畀繕寫尼利亞子巴錄、使書耶利米諸言、一如疇昔、更增言詞、其義畧同。</verse>
			</chapter>
			<chapter number="37">
				<verse number="1">巴比倫王尼布甲尼撒、立約西亞子西底家、為王於猶大、以代約雅金子約雅斤。</verse>
				<verse number="2">耶利米傳耶和華之言、王臣庶民、咸不聽從。</verse>
				<verse number="3">西底家王遣示利米子猶甲、與祭司馬西雅子西番雅、至耶利米、請曰、我之上帝耶和華、爾其代予祈求。</verse>
				<verse number="4">耶利米未下獄、猶與民往來、</verse>
				<verse number="5">迦勒底人圍耶路撒冷、聞法老軍旅、自埃及而至、遂撤圍。</verse>
				<verse number="6">耶和華諭耶利米曰、</verse>
				<verse number="7">以色列族之上帝耶和華云、猶大王既遣爾、諮諏於我、爾當告之曰、法老之軍旅、雖來輔翼、終歸埃及、</verse>
				<verse number="8">迦勒底人必復至、攻陷斯邑、取而焚之。</verse>
				<verse number="9">耶和華又曰、勿自欺云、迦勒底人將去、蓋彼無去志。</verse>
				<verse number="10">浸假攻爾之迦勒底人、為爾所擊、其軍中惟遺被傷之卒、偃於幕下、亦能起、燬斯邑。</verse>
				<verse number="11">迦勒底軍、既懼法老、撤圍而去、</verse>
				<verse number="12">耶利米欲離耶路撒冷、往便雅憫地、恢復舊業、</verse>
				<verse number="13">適出便雅憫門、閽長哈拿尼亞孫、示利米子以哩雅、執之曰、爾欲投迦勒底人乎。</verse>
				<verse number="14">耶利米曰、否、否、迦勒底人、我安肯降之。以哩雅不聽、仍執耶利米、解至牧伯、</verse>
				<verse number="15">牧伯怒、撻耶利米、在繕寫約拿單之室、有囹圄、幽之於彼。</verse>
				<verse number="16">耶利米下獄、囚於蠶室、居彼日久、</verse>
				<verse number="17">西底家召之出獄、令潛入其宮、問曰、耶和華有所命乎。耶利米曰、有、爾必解於巴比倫王手。</verse>
				<verse number="18">耶利米又奏西底家王曰、我未嘗得罪於王臣百姓、下我於獄曷故、</verse>
				<verse number="19">爾之先知預言、巴比倫王必不攻爾、侵伐斯土、今安在哉。</verse>
				<verse number="20">請我主我王、俯聽我求、勿使我復入繕寫約拿單之室、恐入則死。</verse>
				<verse number="21">西底家王命人幽耶利米於外獄、曰、於烘餅街、取餅一方、與之食、邑中餅盡、然後已。於是耶利米居於外獄。</verse>
			</chapter>
			<chapter number="38">
				<verse number="1">馬擔子示法提亞、巴述子其大利、示利米子猶甲、馬勒家子巴述、聞耶利米言、傳述於眾、</verse>
				<verse number="2">其言曰、仍居邑中者、必戮以鋒刃、因以饑饉、重以疫癘、惟出邑歸誠迦勒底人者、生命可保。</verse>
				<verse number="3">耶和華又曰、此邑必付於巴比倫王手、使彼帥師取之。</verse>
				<verse number="4">諸牧伯奏王曰、斯人所言、邑中武士百姓、無不喪膽、以若所云、於民不利、可殺之。</verse>
				<verse number="5">西底家王曰、權操諸爾、王莫能禦焉。</verse>
				<verse number="6">眾乃執耶利米、解於外獄、哈米勒子馬勒家室有井、以繩縋之下、井無水、惟有淤泥、耶利米遂淖於泥中。</verse>
				<verse number="7">王宮內豎古實人以伯米勒、聞人縋耶利米下井、知王坐於便雅憫門、</verse>
				<verse number="8">則出宮覲王曰、</verse>
				<verse number="9">我王與、我主與、有人作不端、下先知耶利米於眢井、在邑內食且無餅、況在井中、有不饑而死乎。</verse>
				<verse number="10">王諭古實人以伯米勒曰、當召三十人、乘先知耶利米未死、出之於井。</verse>
				<verse number="11">以伯米勒率眾、入王宮、於府庫中、取布之舊且敝者、繫之以繩、縋於井中、至耶利米所、</verse>
				<verse number="12">告之曰、以舊且敝之布、裹此二繩、置於腋下。耶利米如言而行。</verse>
				<verse number="13">於是人以繩曳耶利米、出之於井、使居外獄。</verse>
				<verse number="14">西底家王遣人、召先知耶利米至耶和華殿第三院、詰之曰、我有一語問爾、必毋隱。</verse>
				<verse number="15">耶利米奏西底家王曰、我告爾、爾必殺予、勸爾、爾必不聽。</verse>
				<verse number="16">西底家王私誓、謂耶利米曰、我指賜我生命之耶和華而誓、必不殺爾、不付爾於敵手。</verse>
				<verse number="17">耶利米乃奏西底家曰、萬有之主、以色列族之上帝耶和華云、如爾出邑、歸誠巴比倫王牧伯、則爾一家生命可保、斯邑不遭焚燬。</verse>
				<verse number="18">不然迦勒底人必焚此城、爾亦不能脫於其手。</verse>
				<verse number="19">西底家王告耶利米曰、猶大人已先歸誠於迦勒底人、我甚恐、若彼委我於猶大人、使凌辱予、則奈何。</verse>
				<verse number="20">耶利米曰迦勒底人必不委爾於彼、惟我所傳耶和華之命、爾其聽從、則可保生命、而納福祉。</verse>
				<verse number="21">如爾不出、則耶和華所示之言、更為王誦之。</verse>
				<verse number="22">猶大王宮所遺之女、必曳之出、至巴比倫王牧伯所、此女必訕爾云、爾之良朋誘爾、爾受其欺、見爾陷阱、不顧而逃。</verse>
				<verse number="23">人將曳爾妻子、見迦勒底人、爾亦不能脫其手、必為巴比倫王所獲、斯邑必焚以火、皆爾自取。</verse>
				<verse number="24">西底家王謂耶利米曰、毋以斯言示人、則可不死。</verse>
				<verse number="25">浸假牧伯聞王與爾言、來詰爾曰、爾所奏於王、王所語爾者、其言若何、明以告我、毋隱、則我不殺爾。</verse>
				<verse number="26">爾可答之曰、我求王勿使我復入約拿單之室、恐死於彼。</verse>
				<verse number="27">諸牧伯至耶利米所、問之。耶利米遵王所命而答、事竟不洩。</verse>
				<verse number="28">厥後耶路撒冷被陷之日、時耶利米猶在外獄。</verse>
			</chapter>
			<chapter number="39">
				<verse number="1">猶大王西底家九年十月、巴比倫王尼布甲尼撒帥師圍耶路撒冷、</verse>
				<verse number="2">十一年四月九日取之。</verse>
				<verse number="3">巴比倫王之牧伯、尼甲沙利泄、三甲尼破、宦官長撒西金、博士長尼甲沙哩設、又有王之牧伯數人、咸至坐於中門。</verse>
				<verse number="4">猶大王西底家與諸武士見此、則夤夜逃遁、有途近於王囿、有門在於二垣之間、由此以出、望平原而去、</verse>
				<verse number="5">迦勒底人帥師、追及之、於耶利哥平原執之、解至哈末地之立拉、以見巴比倫王尼布甲尼撒、請彼定擬。</verse>
				<verse number="6">巴比倫王在立拉、殺西底家之世子、使之目睹、猶大之家亦遭誅殛。</verse>
				<verse number="7">抉西底家之目、繫以銅索、被逮於巴比倫、</verse>
				<verse number="8">王宮民室、悉為迦勒底人所燬、墮耶路撒冷城垣。</verse>
				<verse number="9">侍衛長尼布撒喇擔、虜邑遺民、以及歸誠之卒、悉至巴比倫、</verse>
				<verse number="10">其尚留於猶大者、惟貧乏之民而已、賜之以葡萄園田畝。</verse>
				<verse number="11">巴比倫王尼布甲尼撒、以耶利米託之侍衛長尼布撒喇擔、諭之曰、</verse>
				<verse number="12">爾眷顧之、斷勿加害、惟視其所欲、而施之焉。</verse>
				<verse number="13">侍衛長尼布撒喇擔宦官長布尼殺班、博士長尼甲沙哩設、與巴比倫王諸牧伯、</verse>
				<verse number="14">遣人至外獄。召耶利米、使與沙番孫亞希甘子其大利同歸故土、居於民間。</verse>
				<verse number="15">耶利米猶在外獄之時、耶和華諭之曰、</verse>
				<verse number="16">往告古實人以伯米勒云、萬有之主以色列族之上帝耶和華云、我言降災於斯邑、必有效驗、俾爾目睹、</verse>
				<verse number="17">惟我耶和華、必拯救爾、不付於敵手。</verse>
				<verse number="18">爾惟我是賴、我手援爾、救爾生命、免於鋒刃、我耶和華已言之矣。</verse>
			</chapter>
			<chapter number="40">
				<verse number="1">猶大國人、耶路撒冷居民、被擄至巴比倫時、耶利米縲絏、雜眾中、至拉馬、侍衛長尼布撒喇擔釋之、厥後耶和華使耶利米以所遇之事臚陳如左。</verse>
				<verse number="4">我今解爾手桎、如爾欲偕我往巴比倫、我必眷顧爾、如爾不欲、何處無地、隨意可居。</verse>
				<verse number="5">耶利米未及答、侍衛長又曰、巴比倫王封沙番孫亞希甘子其大利、為猶大諸邑方伯、爾可歸之、與民偕居、否則任意而往、侍衛長饋以餱糧禮物、任其所之。</verse>
				<verse number="6">耶利米往密士巴、見亞希甘子其大利、與遺民同居。</verse>
				<verse number="7">武士長與潰卒逃於平原、聞巴比倫王封亞希甘子其大利為方伯、以未徙巴比倫之男女幼稚貧乏來歸、</verse>
				<verse number="8">尼大尼子以實馬利、迦哩亞二子、約哈難、約拿單、爰及單戶滅子西勑亞、與尼陀法人以匪諸子、馬迦人子耶沙尼、率眾至密士巴、見亞希甘子其大利。</verse>
				<verse number="9">沙番孫亞希甘子其大利與之發誓、曰、爾曹服事迦勒底人、亦歸誠巴比倫王、則勿驚懼、可居斯土、而亨通。</verse>
				<verse number="10">我駐密士巴、奉迦勒底人命、爾當釀酒、製油、斂夏時之果、藏之於器、在所得之邑、安居無虞。</verse>
				<verse number="11">在摩押、亞捫、以東、諸邑之猶大人、聞巴比倫王、遺猶大人國民數人、使沙番孫亞希甘子其大利為方伯。</verse>
				<verse number="12">則自所驅之處、返其故國至密士巴見其大利、釀酒斂果不可勝計。</verse>
				<verse number="13">迦哩亞子約哈難至密士巴、平原之武士長亦至、見其大利。</verse>
				<verse number="14">告之曰、亞捫王巴勒士遣尼大尼子以實瑪利殺爾、爾猶不知乎。亞希甘子其大利弗信。</verse>
				<verse number="15">迦哩亞子約哈難在密士巴、私語其大利、曰、容我往殺尼大尼子以實馬利、必無知之者、何可待其殺己、使歸爾之猶大人四散、猶大之遺民亦亡。</verse>
				<verse number="16">亞希甘子其大利告迦哩亞子約哈難曰、爾言以實馬利之事、出於妄誕、必不可行。</verse>
			</chapter>
			<chapter number="41">
				<verse number="1">七月、宗室以利沙馬孫、尼大尼子以實馬利、與王臣十人、至密士巴、見亞希甘子其大利、設宴待之。</verse>
				<verse number="2">以實馬利與同至十人偕起、各持利刃、於席間擊其大利殺之、斯人也、巴比倫王所立為方伯者。</verse>
				<verse number="3">在密士巴從其大利之猶大人、及迦勒底人、武士、悉被以實馬利所殺。</verse>
				<verse number="4">既殺其大利、無人知之。</verse>
				<verse number="5">詰旦有八十人、自示僉、示羅、撒馬利亞、而至、薙鬢裂衣、自毀其身、攜香品禮物、欲詣耶和華殿遺址。</verse>
				<verse number="6">尼大尼子以實馬利哭泣於途、出密士巴境迎之、曰、請爾來見亞希甘子其大利、</verse>
				<verse number="7">既至邑中、尼大尼子以實馬利率眾殺之、投尸於井、</verse>
				<verse number="8">其中有十人、告以實馬利曰、我有麰麥小麥、油與蜜、藏於田、毋殺予。於是釋之、不與同儕就戮。</verse>
				<verse number="9">昔亞撒王懼以色列王巴沙、鑿井以備不虞、今尼大尼子以實馬利、殺其大利眾、投尸於井。</verse>
				<verse number="10">在密士巴遺民、及公主、侍衛長尼布撒喇擔、所託亞希甘子其大利者、尼大尼子、以實馬利虜之、欲投亞捫。</verse>
				<verse number="11">迦哩亞子約哈難與武士長、聞尼大尼子、以實馬利所作之事、</verse>
				<verse number="12">則率眾欲與之戰、遇之於基遍、大川之濱。</verse>
				<verse number="15">惟尼大尼子以實馬利與從者八人、脫約哈難、反於亞捫。</verse>
				<verse number="16">尼大尼子以實馬利、既殺亞希甘子其大利、獲密士巴之民人、武士、婦女、幼稚宦豎、至基遍、迦哩亞子約哈難、與武士長、取之以歸。</verse>
				<verse number="17">俱來金罕旅所、近伯利恆之地、欲往埃及。</verse>
				<verse number="18">蓋尼大尼子以實馬利、既殺亞希甘子其大利、巴比倫王所立為方伯者、故約哈難及僕從、畏迦勒底人、逃之他方。</verse>
			</chapter>
			<chapter number="42">
				<verse number="1">迦哩亞子約哈難、何沙雅子耶散尼、與武士長、庶民、自尊達卑、</verse>
				<verse number="2">告先知耶利米云、我之庶民、昔眾今寡、爾所目睹、請爾代我遺民、祈爾之上帝耶和華、</verse>
				<verse number="3">示我當行之途、當為之事。</verse>
				<verse number="4">先知耶利米曰、應爾所請、我將祈爾之上帝耶和華、凡耶和華所應者、我必告爾、一無所隱。</verse>
				<verse number="5">眾告耶利米曰、凡爾之上帝耶和華命爾告我之事、我必遵行、望耶和華為證。</verse>
				<verse number="6">今我請爾、諮諏我之上帝耶和華、彼所命者、無論其得我心與否、我必聽從、望得亨通。</verse>
				<verse number="7">十日後、耶和華復諭耶利米。</verse>
				<verse number="8">耶利米召迦哩亞子約哈難與武士長庶民、由尊逮卑、告之曰。</verse>
				<verse number="9">爾曹遣我求以色列族之上帝耶和華、今耶和華曰、</verse>
				<verse number="10">昔我降災、今不復行、如爾仍居於斯土、我必建造爾、栽植爾、不毀爾邦國、不拔爾根株。</verse>
				<verse number="11">耶和華又曰、昔爾懼巴比倫王特甚、今毋庸懼、蓋我祐爾、脫爾於其手。</verse>
				<verse number="12">我矜恤爾、彼亦矜恤爾、令爾安居故土。</verse>
				<verse number="13">惟爾曰、我不居斯土、不聽我上帝耶和華之命、</verse>
				<verse number="14">必往埃及、恆居於彼、不見戰鬥、不聞角音、不遇饑饉、</verse>
				<verse number="15">今我萬有之主耶和華以色列族之上帝、告爾猶大遺民、如爾定志、必往埃及而居、</verse>
				<verse number="16">則爾所懼之鋒刃饑饉、踵爾之後、在埃及遇之、令爾死亡。</verse>
				<verse number="17">凡定志必往埃及、欲居於彼、必遇鋒刃、饑饉、癘疫、而亡、我既降災、必不得免、靡有孑遺。</verse>
				<verse number="18">萬有之主、以色列族之上帝耶和華又曰、昔我震怒、降災於耶路撒冷居民、今爾欲居埃及、我必震怒、降災於爾、且為人咒詛駭異、受人凌侮嗟訝、不得歸於故土。</verse>
				<verse number="19">耶利米曰、爾曹猶大遺民、耶和華諭爾、勿往埃及、予今日告爾、爾尚其知之。</verse>
				<verse number="20">昔爾請予、代爾祈禱爾之上帝耶和華、言凡我之上帝耶和華諭我、我必聽從、斯言也、非出乎誠心、</verse>
				<verse number="21">我之上帝耶和華遣我諭爾、今日告爾、爾不聽從、</verse>
				<verse number="22">必使爾於欲往居處之地、遇鋒刃、饑饉、疫癘而亡、爾當知之、無庸疑惑。</verse>
			</chapter>
			<chapter number="43">
				<verse number="1">耶利米以上帝耶和華所遣諭民之事宣言既竟、</verse>
				<verse number="2">何沙雅子亞薩哩亞、迦哩亞子約哈難、及驕侈之士、告耶利米曰、爾出言妄誕、我之上帝耶和華未嘗遣爾、告我云、勿往居埃及、</verse>
				<verse number="3">爾為尼利亞子巴錄所慫慂、加害乎我、付我於迦勒底人手、或見殺、或被虜、至巴比倫。</verse>
				<verse number="6">男女、幼稚、公主、先知耶利米、尼利亞子巴錄、俱為侍衛長尼布撒喇擔所託沙番孫、亞希甘子其大利者、</verse>
				<verse number="7">咸至埃及、答比匿邑、違耶和華命。</verse>
				<verse number="8">耶利米在答比匿時、耶和華諭之曰、</verse>
				<verse number="9">在答比匿邑、法老宮前、有陶瓦之所、爾以大石藏之於土、使猶大人目睹、</verse>
				<verse number="10">告之曰、萬有之主、以色列族之上帝耶和華云、我必使我僕、巴比倫王、尼布甲尼撒至此、置位張幕於藏石之所、</verse>
				<verse number="11">既至、必擊埃及人、或亡於疾病、或戮於鋒刃、或被虜而去。</verse>
				<verse number="12">我必使巴比倫王火埃及人上帝之龕、或焚或遷、以埃及之榮歸於一己、如牧者衣衣、後必安然他往。</verse>
				<verse number="13">埃及地伯示麥邑之偶像則毀之、埃及人上帝之殿則焚之。</verse>
			</chapter>
			<chapter number="44">
				<verse number="3">彼蹈愆尤、焚香服事他上帝、列祖與彼皆所未識、故干我震怒。</verse>
				<verse number="4">我遣僕先知、誨爾諄諄不已、我所痛疾者、爾莫行之、</verse>
				<verse number="5">彼不傾耳以聽、焚香服事他上帝、怙惡不悛。</verse>
				<verse number="6">故我震怒、降災於猶大諸邑、耶路撒冷逵衢、使之荒蕪傾圮、今日之事為證。</verse>
				<verse number="7">萬有之主以色列族之上帝耶和華曰、何為蹈此罪愆、使猶大男女、孩提、以及乳哺、為我所絶、靡有孑遺。</verse>
				<verse number="8">何為於所居埃及之地、造作偶像、焚香奉事他上帝、干我震怒、為我棄絶、為列邦人咒詛、凌侮、皆由自取。</verse>
				<verse number="9">昔於猶大國、耶路撒冷逵衢爾列祖作惡、猶大王與后亦然、爾與爾妻、更無不然、爾豈忘之乎。</verse>
				<verse number="10">至於今日、爾猶不知寅畏、不自怨艾、我所命列祖及爾之律例法度、不復遵從。</verse>
				<verse number="11">故我萬有之主、以色列族之上帝耶和華曰、我必罰汝、殲滅猶大族、</verse>
				<verse number="12">凡猶大遺民、其志已定、往居埃及、我將滅之、自尊逮卑、戮以鋒刃、因以饑饉、為人咒詛、駭異、受人凌侮、嗟訝、</verse>
				<verse number="13">昔我罰耶路撒冷居民、戮之以鋒刃、因之以饑饉、重之以疫癘、我加刑乎居埃及者、亦若是。</verse>
				<verse number="14">猶大遺民、思暫居埃及而後圖歸、卒不可得、其獲返者數人而已。</verse>
				<verse number="15">居埃及、八羅之猶大人、男女眾多、咸至耶利米所、中有男子、知婦女焚香服事他上帝、告耶利米曰、</verse>
				<verse number="16">爾藉耶和華名、傳諭於我、我不聽從、</verse>
				<verse number="17">我所欲者我必為之、昔我列祖、王公、在猶大諸邑、耶路撒冷逵衢焚香灌奠、奉事天后、當時咸得果腹、所遇亨通、不遘患難、</verse>
				<verse number="18">我不焚香灌奠奉事天后、我則缺乏、又遇鋒刃饑饉而亡。</verse>
				<verse number="19">諸婦女曰、昔我焚香、灌奠、為餅、以事天后、豈非我夫所許乎。</verse>
				<verse number="20">耶利米告諸男女、庶民、曰、</verse>
				<verse number="21">爾列祖王公、庶民、爰及爾躬、焚香於猶大諸邑、耶路撒冷逵衢、耶和華鑒察、憶念之、</verse>
				<verse number="22">見爾作惡、深堪痛疾不能復忍、故使爾土荒蕪、無人居處、為人詛咒駭異、今日之事為證。</verse>
				<verse number="23">然爾焚香、獲罪於耶和華、不聽命令、不遵律例、不守法度、不奉禮儀、故今遭殃。</verse>
				<verse number="24">耶和華又告庶民、及眾婦女、曰、猶大眾人、居埃及者、宜聽耶和華言。</verse>
				<verse number="25">萬有之主以色列族之上帝耶和華云、爾與婦女、欲行之事、已出於口、曰、我曾發願、焚香灌奠、奉事天后、必償我願、必行所欲、</verse>
				<verse number="26">今爾曹宜聽我耶和華言、我指己而誓、必不使居埃及之猶大人崇事我、稱我大名、</verse>
				<verse number="27">我意已定、降災爾躬、居埃及之猶大人、使戮於鋒刃、亡於饑饉、滅之殆盡、</verse>
				<verse number="28">其得脫於鋒刃、自埃及復歸猶大者、寥寥無幾、厥後猶大遺民、欲往居埃及者必知所應、何人之言、彼與抑我與。</verse>
				<verse number="29">耶和華又曰、我必罰爾、使爾知我言必有效驗、有兆堪徵。</verse>
				<verse number="30">我耶和華以埃及王法老 哈拉、付於敵手、如前日我以猶大王西底家、付於敵巴比倫王、尼布甲尼撒手。</verse>
			</chapter>
			<chapter number="45">
				<verse number="1">猶大王約西亞子約雅金四年、尼利亞子巴錄以耶利米所言、筆之於書、</verse>
				<verse number="2">厥後先知耶利米、以以色列族上帝耶和華之言、傳於巴錄、曰、</verse>
				<verse number="3">爾常言、嗚呼、耶和華增我憂愁、恐懼歔欷、不獲平康。</verse>
				<verse number="4">惟我耶和華告爾、曰、昔予建造斯邦、加以栽植、後必殲滅、拔其根株、</verse>
				<verse number="5">爾勿為己圖維大事、蓋我耶和華必降災於億兆、惟爾隨在可往、得救生命、我使之然。</verse>
			</chapter>
			<chapter number="46">
				<verse number="1">耶和華以列邦之事、諭耶利米、其言如左。</verse>
				<verse number="2">猶大王約西亞子約雅金四年、埃及王法老 尼哥帥師在百辣河濱、迦基密邑、為巴比倫王尼布甲尼撒所敗、先知耶利米以埃及軍國之事奉耶和華命而錄其詞曰、</verse>
				<verse number="3">干戈森列、臨陣戰鬥、</verse>
				<verse number="4">駕馬列騎、戴冑而立、礪戈矛、著戎衣。</verse>
				<verse number="5">耶和華曰、我觀其喪膽敗北、四周畏懼、武士戰北、逃遁維速、不顧其後。</verse>
				<verse number="6">疾趨者不及逃遁、強猛者不能免難、在彼北方、百辣河濱、顛躓傾覆、</verse>
				<verse number="7">彼之至也、勢若大河、波流洶湧、果為誰與、</verse>
				<verse number="8">埃及人至此、譬諸巨川、彼曰、我將汎濫於斯土、毀其邑、殲其民、</verse>
				<verse number="9">維爾武士、駕車乘馬、馳驟而至、古實人、弗人、俱執干戈、路得人、善挽強弓。</verse>
				<verse number="10">先知曰、今日萬有之主耶和華降災於敵、雪其夙忿、使之被戮於鋒刃、飲血若醉、蓋萬有之主耶和華在於北方、百辣河濱、大行誅殛。</verse>
				<verse number="11">埃及人往基列、求乳香藥品、雖多無益、必不得醫、</verse>
				<verse number="12">爾受凌辱、號呼之聲聞於列國、蓋傑士顛躓、淪胥以亡。</verse>
				<verse number="13">巴比倫王尼布甲尼撒將至、攻擊埃及、耶和華以是事告先知耶利米、曰、</verse>
				<verse number="14">當告埃及人、播揚斯言於蜜奪、挪弗、答比匿、云、當預為備、屹立不動、四周之民、亡於鋒刃。</verse>
				<verse number="15">爾之有能者、為我耶和華所驅、不能禦敵、俱遭淹沒。</verse>
				<verse number="16">群眾傾覆、自相蹂躪、曰、莫若旋師返國、不遭強者殺戮、</verse>
				<verse number="17">告埃及王法老云、戰鬥之事不敢與會。</verse>
				<verse number="18">萬有之主、耶和華曰、我指己而誓、敵至斯土、若山中有大泊、若海濱有加密、屹然峙立。</verse>
				<verse number="19">挪弗荒蕪、無人居處、旅於埃及者必預為備、恐見虜。</verse>
				<verse number="20">埃及人若美犢、有災至自北方、</verse>
				<verse number="21">彼以金募壯士、俱若肥牛、災害既臨、敗北而遁、不能禦敵。</verse>
				<verse number="22">埃及人聲細若蛇、敵人帥師來攻、若樵夫執斧伐木。</verse>
				<verse number="23">耶和華曰、彼雖眾多若蝗、不可勝數、亦當伐之、無異伐木。</verse>
				<verse number="24">埃及人惶遽、為北方之人所虜、</verse>
				<verse number="25">萬有之主、以色列族之上帝耶和華曰、我必罰埃及之挪 亞門、毀其上帝之像、誅王公法老、與凡恃法老之勢者、</verse>
				<verse number="26">付之於敵、巴比倫王、尼布甲尼撒、及其僕之手、厥後埃及之地有人居處、無與昔異、我耶和華已言之矣、</verse>
				<verse number="27">我僕雅各家以色列族勿懼、雖虜於遠方、我將救爾、使歸故土、得享平康、無人使爾恐懼。</verse>
				<verse number="28">耶和華又曰、我僕雅各家毋畏、予左右爾、我昔散爾於列邦、列邦雖滅、而爾不滅、乃我降災、責爾獨寛。</verse>
			</chapter>
			<chapter number="47">
				<verse number="1">法老未伐迦薩時、先知耶利米奉耶和華命、告以非利士人之事。</verse>
				<verse number="2">耶和華曰、大河自北至、勢若洪濤、泛濫斯土、諸邑民人、盡遭淹沒、號呼哭泣不已。</verse>
				<verse number="3">驊騮驕驕、車輪轟轟、聞其聲者無不喪膽、父不顧其子、</verse>
				<verse number="4">非利士人、鴿托遺民、推羅、西頓、所賴以得助者、耶和華敗之、絶其所恃、其日將至、</verse>
				<verse number="5">迦薩人已薙厥髮、亞實基倫已絶、谷之遺民自毀其身、伊於胡底。</verse>
				<verse number="6">耶和華之劍、何時入鞘、鋒藏不試。</verse>
				<verse number="7">耶和華既命之攻亞實基倫及海濱之人、焉能藏其鋒乎。</verse>
			</chapter>
			<chapter number="48">
				<verse number="1">萬有之主、以色列族之上帝耶和華、以摩押之事告眾、曰、尼破已遭糜爛、基烈亭已破、米士夾人畏葸抱愧、豈不哀哉。</verse>
				<verse number="2">摩押不被榮光在希實本有謀害之者、欲滅其國、末面傾圮、鋒刃隨其後。</verse>
				<verse number="3">自何囉念已聞殘賊攻擊之聲、</verse>
				<verse number="4">摩押已破、孩提哭泣、</verse>
				<verse number="5">陟路歙岡、號哭不已、下何囉念、哀號甚慘、聞於敵人、</verse>
				<verse number="6">若不遁逃自救、必如曠野之杜松。</verse>
				<verse number="7">因恃貨財、為人所擄、基抹之偶像被攘、其祭司牧伯、俱為俘囚。</verse>
				<verse number="8">殘賊者至、無邑不攻陵谷平原、遂至荒蕪、耶和華所言應矣。</verse>
				<verse number="9">摩押人遁逃、若藉羽翮、其城荒蕪、無人居處、</verse>
				<verse number="10">人加害於摩押、耶和華使之然、若有怠志、刃弗飲血、禍必不遠。</verse>
				<verse number="11">摩押肇造邦國以來、恆享承平、未嘗為人所虜、若酒有渣滓、不易尊罍、故臭味仍存、馨香不變。</verse>
				<verse number="12">耶和華曰、時日將至、我必使人傾之、罄其器皿、壞其革囊。</verse>
				<verse number="13">昔以色列族抱愧、因恃伯特利故也、摩押族因基抹故以致含羞、亦必若是。</verse>
				<verse number="14">豈可自誇、有能之士、善於戰鬥。</verse>
				<verse number="15">萬有之主、耶和華曰、摩押已遭糜爛、邑垣已燬、遴選之壯士、已被殺戮。</verse>
				<verse number="16">摩押之禍已在旦夕、其害伊邇。</verse>
				<verse number="17">四周之邑、與彼相識者、哭之曰、彼強且美、其杖已折。</verse>
				<verse number="18">居底本之女、自榮位而下、坐於無水之地、蓋殘害、摩押者、毀爾城垣。</verse>
				<verse number="19">亞囉耳居民、立於途側、瞻望遠方、詰逃避之男女、曰、其事若何。</verse>
				<verse number="20">摩押傾圮懷慙抱愧、爾當號哭、告於亞嫩、言摩押已亡、</verse>
				<verse number="21">災降於平原、何倫、雅夏撒、米法押、</verse>
				<verse number="22">底本、尼破、伯敵拉、太陰、</verse>
				<verse number="23">基烈亭、伯加末、伯米雲、</verse>
				<verse number="24">加畧、破斯喇、凡摩押之邑、無論遐邇、盡遭淪喪。</verse>
				<verse number="25">耶和華曰、摩押之角已斷、厥臂已折。</verse>
				<verse number="26">彼於我前、自負不凡、故必降罰、若醉以酒、至於哇吐、顛躓不起、為人訕笑。</verse>
				<verse number="27">昔爾訕笑以色列族、視之若盜賊、搖首戲侮。</verse>
				<verse number="28">摩押居民、當離城垣、藏於巖穴、譬彼班鳩、巢於洞口。</verse>
				<verse number="29">我聞摩押之民驕矜倨傲、縱恣無度、</verse>
				<verse number="30">我耶和華知彼盛怒、不從所言、彼雖誕妄、不能成事、</verse>
				<verse number="31">故我必為摩押邑號呼哭泣、為吉哈喇泄人哀聲甚慘。</verse>
				<verse number="32">實馬之葡萄、延及雅設、至於鹽海、殘賊者流、奪爾葡萄、攘爾夏果、我效雅設人哭泣不已。</verse>
				<verse number="33">昔在摩押良田、人咸欣喜、維踐酒醡、人常懽呼、今酒已竭、欣喜懽呼之聲、俱不復聞、</verse>
				<verse number="34">自希實本至以利亞利、大聲號泣、遍聞於雅哈斯、自瑣耳至何囉念其聲遙聞、與三歲之牛、長鳴相若、寧林水濱、亦已荒蕪。</verse>
				<verse number="35">耶和華曰、在摩押四境、無人陟崇邱、焚香奉事其上帝、我使之然。</verse>
				<verse number="36">先知曰、摩押與吉哈喇泄貨財既亡、我心戚戚、若簫聲之哀慘、</verse>
				<verse number="37">彼鬚髮盡薙、指掌毀傷、腰束麻帶。</verse>
				<verse number="38">耶和華曰、凡摩押樓巔衢側、必有哀哭之聲、蓋予摧折摩押、棄若敝物。</verse>
				<verse number="39">人將哭云、摩押已毀、敗北而抱愧、四周之人、譏笑而恐懼。</verse>
				<verse number="40">耶和華又曰、敵人將至、若鷹展翮、翱翔於摩押、</verse>
				<verse number="41">加畧已陷、城垣已取、摩押諸武士喪膽。若婦將娩。</verse>
				<verse number="42">摩押於我前、自負不凡、以致邦國翦滅。</verse>
				<verse number="43">耶和華又曰、予以驚懼、坎阱機檻、罰摩押人、</verse>
				<verse number="44">免於驚駭者、必陷於坎阱、出於坎阱者、必罹於機檻、屆期我必降災於摩押。</verse>
				<verse number="45">力憊而遁逃者、至希實本、望得庇蔭、今火自希實本出、焰自西宏發、焚摩押四境、燬喧呶者之首。</verse>
				<verse number="46">摩押人其有禍乎、崇事基抹者、俱已淪亡、爾之子女、俱為俘囚。</verse>
				<verse number="47">耶和華又曰、末期之日、我將返摩押俘囚、耶和華以摩押之事告眾、其言若此。</verse>
			</chapter>
			<chapter number="49">
				<verse number="1">耶和華以亞捫之事告眾、曰、以色列族豈無嗣子、崇事密君者、奚可強據伽得之地、而處其邑、</verse>
				<verse number="2">故耶和華曰、時日將至、我必使戰鬥之聲、聞於亞捫族之喇巴邑、城垣變為瓦礫、居民盡遭焚燬、以色列族、昔為敵所虜、後轉虜其敵。</verse>
				<verse number="3">埃邑傾圮、希實本人號呼、喇巴眾女、俱衣衰絰、躑躅於藩籬間、不勝哭泣、蓋密君見攘、其祭司牧伯俱為俘囚。</verse>
				<verse number="4">違逆之女、居於膏腴之谷、詡詡然以為已得貨財、無人犯我四境、然爾不可矜誇。</verse>
				<verse number="5">萬有之主耶和華曰、我自四周、使爾駭懼、驅逐爾曹、爾眾流亡、無人撫集。</verse>
				<verse number="6">耶和華又曰、厥後我將返亞捫人之俘囚。</verse>
				<verse number="7">萬有之主耶和華、以以東之事告眾、曰、在提慢豈無哲士、賢人、豈無智慧、豈無智謀、</verse>
				<verse number="8">底但居民、咸當逃遁、匿於曠野、蓋我降災於以掃、已屆其期。</verse>
				<verse number="9">如摘葡萄、必有所遺、如盜賊夜至、必饜其所欲而後已。</verse>
				<verse number="10">敵至以掃、盡窺其所藏、悉取其所有、子孫戚屬、以及比鄰、俱被攘奪、歸於烏有、我使之然。</verse>
				<verse number="11">凡爾孤子、我保全之、嫠婦恃我、我庇祐之。</verse>
				<verse number="12">耶和華又曰、不當遭罰者、已飲苦杯、則爾豈能免苦杯之罰乎。</verse>
				<verse number="13">耶和華又曰、我指己而誓、破斯喇必變荒蕪、諸邑傾圮、為人駭異、譏剌咒詛。</verse>
				<verse number="14">我耶和華告先知、遣使至列邦、使彼咸集、與破斯喇戰。</verse>
				<verse number="15">破斯喇與、我使爾卑微、為列邦所藐視。</verse>
				<verse number="16">爾居山巖、險隘、危迫之地、心志倨傲、至於自迷、爾巢雖高、譬彼神鷹、我耶和華必使爾降為卑。</verse>
				<verse number="17">以東必荒蕪、人過其地、見大災已降則為之驚異而作怨聲。</verse>
				<verse number="18">耶和華曰昔所多馬、蛾摩拉及其鄰邑傾圮、無人居處、以東亦必若是。</verse>
				<verse number="19">孰能與我比儗、孰能與我辯論、孰能為民牧、侍於我側我遴選之、以目會意、彼則疾趨、攻擊斯邦、譬彼獅子、因約但之水漲溢、出自河濱、遊於牧地、青草芊綿。</verse>
				<verse number="20">我耶和華已定厥志、欲攻以東、降罰提慢、即羊之小者、亦得而欺之、使其居處荒蕪。</verse>
				<verse number="21">彼傾圮而呼、聲聞紅海、震動大地。</verse>
				<verse number="22">其敵將至、若鷹展翮、翱翔於破斯喇、當斯之時、以東之武士喪膽、若婦將娩、</verse>
				<verse number="23">以大馬色之事、播告於眾、曰、哈末亞八已聞凶耗、恐懼喪膽、不勝戰慄、若海濤之未定。</verse>
				<verse number="24">大馬色人失志、欲旋師而遁、恐懼憂愁、若婦將娩。</verse>
				<verse number="25">斯邑也、昔為人所揄揚、所欣喜、今則棄之如遺。</verse>
				<verse number="26">萬有之主耶和華曰、當斯之時、壯者仆於逵衢、武士已遭殲滅。</verse>
				<verse number="27">必火大馬色城垣、毀便哈達宮殿。</verse>
				<verse number="28">巴比倫王尼布甲尼撒將伐基達夏朔諸國、耶和華以其事告眾、曰、爾曹當起、咸往基達、東方之眾、為爾所困。</verse>
				<verse number="29">虜其牛羊、奪其帷幕、獲其器皿、載於駱駝、取為己有、播告於眾、隨在驚惶。</verse>
				<verse number="30">耶和華曰、巴比倫王尼布甲尼撒、謀欲害爾、故夏朔居民遁逃、宜疾匿於曠野。</verse>
				<verse number="31">耶和華曰、彼民也、門不設楗、安居無虞、不與眾雜處、爾當攻之、</verse>
				<verse number="32">其駱駝群畜、爾可得之、薙鬚之四周者、我必散之於四方、使之遍罹禍患。</verse>
				<verse number="33">夏朔將變荒蕪、無人居處、為野犬之藪穴、歷代如此。</verse>
				<verse number="34">西底家始為王於猶大、耶和華以以攔事、告先知耶利米、曰、</verse>
				<verse number="35">萬有之主耶和華曰、以攔善射過人、我將折之、</verse>
				<verse number="36">我必使四周之風擊以攔人、散於四方、無國不至。</verse>
				<verse number="37">耶和華又曰、我既震怒、必降災於以攔、使之懼敵、亡於鋒刃、翦滅殆盡。</verse>
				<verse number="38">耶和華又曰、我必威加以攔滅其王公。</verse>
				<verse number="39">末期既屆、我必返以攔人俘囚、我耶和華已言之矣。</verse>
			</chapter>
			<chapter number="50">
				<verse number="1">耶和華以巴比倫及迦勒底之事、諭先知耶利米曰、</verse>
				<verse number="2">當立旌旆、告於列邦、播傳毋隱、曰、巴比倫已陷、巴勒抱愧、米羅達已折、諸偶像已毀。</verse>
				<verse number="3">民自北至、攻巴比倫、人民群畜、刧掠一空、地變荒蕪、無人居處。</verse>
				<verse number="4">耶和華又曰、當斯之時、以色列族、猶大家偕至、且哭且行、求其上帝耶和華、</verse>
				<verse number="5">俱望郇邑、勤詢厥路、歸誠於我、與我結約、歷世弗忘。</verse>
				<verse number="6">昔我民若亡羊、牧者誘之、迷於歧途、陟彼岡巒、忘厥棲止之所。</verse>
				<verse number="7">凡遇我民者、必吞噬之、敵曰、耶和華為斯民之福場、列祖所恃、今彼獲罪於主我噬之何害。</verse>
				<verse number="8">今我民當出巴比倫、離迦勒底地、若牡羊導群。</verse>
				<verse number="9">大邦之民、必率群眾、來自北方、攻巴比倫、列行伍、取邑垣、若善戰者、矢不虛發、我使之然。</verse>
				<verse number="10">耶和華又曰、迦勒底地為人侵奪、奪之者皆饜其欲。</verse>
				<verse number="11">昔迦勒底人殲滅我民、欣喜不勝、身肥體胖、若牛得蒭、若馬長嘶。</verse>
				<verse number="12">今巴比倫抱愧、大邑含羞、其地終為邱墟、有若沙漠。</verse>
				<verse number="13">因我耶和華震怒、巴比倫傾圮、變為荒蕪、無人居處、凡過之者、見其災害、必駭異而作怨聲。</verse>
				<verse number="14">巴比倫人獲罪於我、凡執矢、列行伍、圍巴比倫者、射之毋惜、</verse>
				<verse number="15">今我欲雪宿忿、視其所行而加報施、爾曹當鼓譟直前、毀其垣墉、傾其基址、使巴比倫投誠。</verse>
				<verse number="16">在巴比倫、播種者則滅之、刈禾者則殺之、旅其地者、懼利刃、逃四方、各歸故土。</verse>
				<verse number="17">以色列族若亡羊、為獅所驅、初為亞述王吞噬、後為巴比倫王尼布甲尼撒折骨。</verse>
				<verse number="18">萬有之主、以色列族之上帝耶和華曰、昔我罰亞述王、後必罰巴比倫王、及其土地、亦若是。</verse>
				<verse number="19">我必返以色列族於故土、於加密巴山、牧守群羊、於以法蓮、基列地、而得果腹。</verse>
				<verse number="20">耶和華又曰、所遺之民、我必赦宥、當是之時、以色列族、猶大家、所有罪戾、歸於烏有、雖求其疵、亦不可得、</verse>
				<verse number="21">耶和華又曰、違逆之邦、當降以罰、滅之務盡、循我所命。</verse>
				<verse number="22">戰鬥殺伐之聲、聞於斯土。</verse>
				<verse number="23">昔巴比倫滅天下、若鎚摧物、今巴比倫被折、列國為之驚駭。</verse>
				<verse number="24">巴比倫人逆我耶和華、故我設坎阱、乘彼不覺、陷於其中。</verse>
				<verse number="25">我萬有之主耶和華、在迦勒底、啟我府庫、出我器械、以雪我忿、以成我事。</verse>
				<verse number="26">迦勒底之敵國、自地極來、攻開其倉廩、城垣變為瓦礫、滅之務盡、毋遺蹤跡、</verse>
				<verse number="29">巴比倫人驕其心志、逆以色列族之聖主耶和華、故召弓人矢人、圍巴比倫、不許逃遁、視其所為而報之。</verse>
				<verse number="30">耶和華曰、當是時、壯者偃於逵衢、武士俱亡。</verse>
				<verse number="31">萬有之主耶和華曰、驕志之人、降災之日伊邇、我必攻爾。</verse>
				<verse number="32">驕者將顛躓、無人扶翼、我火其邑、四周焚燬。</verse>
				<verse number="33">我萬有之主耶和華曰、以色列族、暨猶大家、為人暴虐、見擄於敵、不復釋之。</verse>
				<verse number="34">我萬有之主耶和華、奮其大能、加以拯救、必伸其冤、歸於福地、使巴比倫人、戰慄不勝。</verse>
				<verse number="35">耶和華曰、災降於迦勒底、巴比倫、及其牧伯哲士。</verse>
				<verse number="36">災降於卜筮之輩、使之愚蠢、悍勇之卒、使之怯懦。</verse>
				<verse number="37">災降於車馬、以及異族、使之喪膽、無異婦女。災降於貨財、被人刧掠。</verse>
				<verse number="38">災降於江湖、使之立涸、斯土之人、服事偶像、舉國若狂。</verse>
				<verse number="39">故暴獸野犬、雌雄鴕鳥、必巢其中、無人居處、歷代若此。</verse>
				<verse number="40">耶和華曰、昔所多馬 蛾摩拉、及其鄰邑、為我上帝所傾圮、無人居處、斯邑亦必若是。</verse>
				<verse number="41">大邦之邑、來自北方、列王勃興、至自地極、</verse>
				<verse number="42">執弓持戟、殘忍不慈、聲若海濤、乘馬列陳、攻巴比倫人。</verse>
				<verse number="43">巴比倫王聞聲喪膽、憂心戚戚、若婦將產。</verse>
				<verse number="44">孰能與我比儗、孰能與我辯論、孰能為民牧侍於我側、我遴選之、以目會意、彼則疾趨、攻擊斯邦、譬彼獅子、因約但之水漲溢、出自河濱、遊於牧地、青草芊綿。</verse>
				<verse number="45">我耶和華已定厥志、攻巴比倫、降罰迦勒底、即羊之小者、亦得而欺之、使其居處荒蕪。</verse>
				<verse number="46">巴比倫傾圮而呼、聲聞列邦、震動大地。</verse>
			</chapter>
			<chapter number="51">
				<verse number="1">耶和華曰、我使狂風、攻擊巴比倫、以及違予之人、</verse>
				<verse number="2">降災之日、我必遣人圍巴比倫、使其邦國空虛、若舉扇揮塵、</verse>
				<verse number="3">執弓矢者攻之、著戎衣者戮之、勿惜其壯士、盡殲其軍旅、</verse>
				<verse number="4">被殺者殞於迦勒底、被刺者仆於逵衢。</verse>
				<verse number="5">以色列族、及猶大家、違其聖主上帝、罪遍四境、然萬有之主耶和華、必不棄之如遺。</verse>
				<verse number="6">今耶和華報巴比倫、以雪宿忿、凡欲自救者、必出斯邑、庶或免罹災害。</verse>
				<verse number="7">巴比倫若金斝、耶和華執之、使天下列邦飲之而醉狂。</verse>
				<verse number="8">今巴比倫傾頽崩毀、為之舉哀、求乳香以醫厥疾。</verse>
				<verse number="9">我儕欲醫巴比倫而不得、其禍滔天、上沖霄漢、我今去之、各歸故土。</verse>
				<verse number="10">耶和華賜我得救、當詣郇邑、述我上帝耶和華之經綸。</verse>
				<verse number="13">巴比倫人、居於水濱、多得貨財、禍害已至、為人所虜。</verse>
				<verse number="14">萬有之主耶和華、指己而誓、曰、我使敵至、若蝗眾多、號呼攻爾。</verse>
				<verse number="15">我以大能、創造大地、以智慧奠定寰宇、展布穹蒼、</verse>
				<verse number="16">我命既出、霧起地極、雲集穹蒼、電閃雨下、風藏府庫、我能出之。</verse>
				<verse number="17">維彼偶像、崇之者愚蠢、鑄之者蒙羞、偶像偽物、生氣不存、</verse>
				<verse number="18">悉無靈爽、妄人所作、天災一至、與眾偕亡。</verse>
				<verse number="19">雅各所崇之上帝不若是、彼造萬物、簡以色列族為民、萬有之主耶和華其名也。</verse>
				<verse number="20">爾米太王、若我巨椎。若我武備、用汝伐列邦、殲眾庶、</verse>
				<verse number="21">使爾斃其馬、駕馬者見殺、使爾毀其車、乘車者被戮。</verse>
				<verse number="22">男女老幼、壯士處女、皆為爾所喪敗。</verse>
				<verse number="23">爾殛牧人、刲其群羊、爾誅農夫、擊其二牛、牧伯長者、為爾所淪亡、</verse>
				<verse number="24">耶和華曰昔巴比倫 迦勒底人、在郇邑作惡、為爾目睹、我必報之。</verse>
				<verse number="25">耶和華曰、爾巴比倫邑若山、天下黎庶、遭爾淪喪、我將舉手攻爾、推爾磛巖、焚爾峰巔、</verse>
				<verse number="26">無石可為屋隅基址、使爾荒蕪、歷代若是。</verse>
				<verse number="27">當舉旌旆於斯土、吹角於民間、使列邦攻之、會集亞喇臘、米尼、亞實基拿人、立武夫長、使驍騎咸至、若蝗眾多。</verse>
				<verse number="28">使米太君民、牧伯長者、與其眾庶、攻巴比倫、</verse>
				<verse number="29">使民戰慄、蓋我耶和華已定厥志、攻巴比倫、使之荒蕪、無人居處斯言必應。</verse>
				<verse number="30">巴比倫武士不敢出戰、堅守城垣、已喪厥膽、有若婦女、敵人驟至、燬宅第、折門楗。</verse>
				<verse number="31">使者絡繹而來、告巴比倫王曰、</verse>
				<verse number="32">邑已陷、津已塞、葦已焚、武士戰慄。</verse>
				<verse number="33">萬有之主、以色列族之上帝耶和華曰、巴比倫人若穀場、其期已屆、必遭蹂躪、不日穡時至焉。</verse>
				<verse number="36">耶和華曰、我必伸爾冤、為爾雪忿、惟彼泉源、我必涸之、</verse>
				<verse number="37">使巴比倫邑、變為瓦礫、野犬穴之、無人居處、為眾駭異、時聞怨聲。</verse>
				<verse number="40">我殺戮之、若牡綿羊、牡山羊、爰及羔羊。</verse>
				<verse number="41">示殺、巴比倫已陷、億兆所譽之邑已取、列邦見之、無不駭愕、</verse>
				<verse number="42">巨川漲溢、淹巴比倫波濤覆之、</verse>
				<verse number="43">四境荒蕪、變為曠野、無人居處、人蹤罕至。</verse>
				<verse number="44">我在巴比倫必罰彼勒、所吞者使哇而出之、列邦不復歸巴比倫、其城垣傾覆、我使之然。</verse>
				<verse number="45">我民當出巴比倫、各保生命、免我震怒、</verse>
				<verse number="46">歲有浮言、長者搆兵、鬥聲聞於斯土、爾勿喪膽、勿恐懼。</verse>
				<verse number="47">斯後我必降災於巴比倫偶像、通國懷羞、邑眾被戮。</verse>
				<verse number="48">耶和華曰、敵人至自北方、攻巴比倫、天地萬物、謳歌不已。</verse>
				<verse number="49">昔巴比倫殺以色列族、後其四境居民見戮於人、亦若是。</verse>
				<verse number="50">惟爾選民、不亡於刃、當往勿遲、雖在遠邦、追念耶和華、思耶路撒冷不置。</verse>
				<verse number="51">其見異邦人入耶和華聖殿、加以凌辱、則曰、我見之含羞抱愧。</verse>
				<verse number="52">耶和華曰、後日我必降災於巴比倫偶像、使遍地傷痍者、咨嗟歎息。</verse>
				<verse number="53">耶和華曰、巴比倫雖築高垣、上凌霄漢、我必使敵破之、</verse>
				<verse number="54">隨在皆聞巴比倫、迦勒底喪敗之音、</verse>
				<verse number="55">蓋我耶和華滅巴比倫、邑中譁然、聲若波濤洶湧、我平息之。</verse>
				<verse number="56">攻巴比倫壯士淪喪、強弓已折、蓋我耶和華上帝雪忿報仇若此。</verse>
				<verse number="57">萬有之主耶和華曰、我將使其牧伯哲士、齒長之儒、有能之輩、嗜酒酩酊、忽致長眠、永不得醒。</verse>
				<verse number="58">萬有之主耶和華又曰、巴比倫城垣雖廣必毀、邑門雖高必焚、昔役列邦之民、竭力築此、後必盡燬、歸於烏有。</verse>
				<verse number="61">告西勑亞曰、爾至巴比倫時、必讀斯書、</verse>
				<verse number="62">當言於耶和華曰、爾言必滅斯邦人民畜群、刧掠一空、地變荒蕪、歷代若此、</verse>
				<verse number="63">言竟則繫書於石、投之百辣河中。</verse>
				<verse number="64">曰耶和華降災於巴比倫、使彼困乏、沉而不浮、有如此書、於是耶利米之言畢矣。</verse>
			</chapter>
			<chapter number="52">
				<verse number="1">西底家乃立拿人、耶利米女哈母達所出、年二十有一、即位於耶路撒冷、凡歷十一年、</verse>
				<verse number="2">行惡於耶和華前、效約雅金所為、</verse>
				<verse number="3">故耶和華怒耶路撒冷、猶大之民、咸驅逐之、西底家叛巴比倫王。</verse>
				<verse number="4">九年十月十日、巴比倫王尼布甲尼撒率師、至耶路撒冷、於其四周、建營築壘以攻擊、</verse>
				<verse number="5">困苦其邑、至於西底家王十一年、</verse>
				<verse number="6">四月九日、邑民糧罄饑甚。</verse>
				<verse number="9">解至哈末之立拉、見巴比倫王、王斷其事。</verse>
				<verse number="10">巴比倫王在立拉殺西底家諸子、使其目睹、亦殺猶大諸牧伯、</verse>
				<verse number="11">巴比倫王抉西底家目、繫以銅索、解至巴比倫、幽於囹圄至死不赦。</verse>
				<verse number="12">巴比倫王尼布甲尼撒十九年、五月十日、其臣僕侍衛長尼布撒喇擔至耶路撒冷、</verse>
				<verse number="13">燬耶和華殿、王宮宦第、及耶路撒冷民室、</verse>
				<verse number="14">侍衛長率迦勒底軍、墮耶路撒冷城垣之四周、</verse>
				<verse number="15">侍衛長尼布撒喇擔虜邑中所遺之貧民、及降巴比倫者、</verse>
				<verse number="16">惟遺貧民、使修理葡萄園、耕植其田。</verse>
				<verse number="17">耶和華殿中銅柱盆座、巨盤、俱為迦勒底人所毀、攜其銅至巴比倫、</verse>
				<verse number="18">其釜、鍫、剪、鼎、及諸銅器、以供役事者、悉攜之去、</verse>
				<verse number="19">其杯棬、其盤、其盂、其鼎、其燈臺、其剪、其壺、及金銀諸器、俱為侍衛長所取。</verse>
				<verse number="20">昔所羅門、為耶和華殿、造諸銅器、不能權其輕重、即二柱、一巨盤、盆座下銅牛十二、</verse>
				<verse number="21">每柱高丈有八尺、四周丈有二尺、其柱維空、厚約四指、</verse>
				<verse number="22">每柱有銅頂、高五尺、欄杆石榴圍其四周、悉以銅鑄、</verse>
				<verse number="23">櫺上雕石榴之形、各方九十六、與角共計之、數約一百。</verse>
				<verse number="24">侍衛長擄祭司西勑亞、祭司之次者西番雅、與閽者三人。</verse>
				<verse number="25">城中擄轄武士之宦豎一、王之近臣七、軍中之繕寫兼掌民數者一、及民眾六十、</verse>
				<verse number="28">尼布甲尼撒七年、擄猶大民三千有二十三、</verse>
				<verse number="29">十八年、擄八百三十有二、</verse>
				<verse number="30">二十三年侍衛長尼布撒喇擔、自耶路撒冷擄猶大民七百四十五、共計四千六百。</verse>
				<verse number="31">猶大王約雅斤被虜之三十七年、十二月二十五日、巴比倫王以未米羅達即位、乃出猶大王約雅斤於獄、</verse>
				<verse number="32">撫恤之、使其位高出於同在巴比倫列王之右、</verse>
				<verse number="33">更易其衣、每食與共、以畢其生。</verse>
				<verse number="34">巴比倫王日賜以糈糧、終身不匱。</verse>
			</chapter>
		</book>
		<book number="25">
			<chapter number="1">
				<verse number="1">維昔郇邑、居民眾多、今則不勝寂寞兮、昔為大國、今若嫠婦兮、昔也列邦為彼所制、今則為人供役、能勿悲兮。</verse>
				<verse number="2">彼終夕流涕、沾濡盈睫兮、良朋雖多、慰藉無人兮、我以彼為良朋、彼以我為仇敵兮。</verse>
				<verse number="3">猶大被虜、服役維艱、居於異邦、未獲安康兮、災厄已臨、敵人追襲兮。</verse>
				<verse number="4">大會既屆、無人詣郇邑兮、逵衢荒寂、邑門零落兮、祭司吁嗟、處女憂愁、邑眾困苦兮。</verse>
				<verse number="5">郇民屢犯、耶和華責之兮、敵人亨通、挾制邑民、虜其赤子兮。</verse>
				<verse number="6">郇邑之女、頓喪婉孌之姿兮、維彼牧伯、若失蒭之鹿兮、無力戰鬥、為敵追襲兮。</verse>
				<verse number="7">耶路撒冷民既罹災害、爰念疇曩之安樂兮、今為敵虜、援手無人兮、遇斯患難、為敵姍笑兮。</verse>
				<verse number="8">耶路撒冷民、愆尤叢集、主遐棄之兮、昔雖尊崇、今則裸體、為人藐視、彼亦欷歔而退兮。</verse>
				<verse number="9">其衣污衊、不念厥終、故遭非常之傾圮、而慰藉無人兮、彼曰、敵加困苦、望耶和華眷顧兮。</verse>
				<verse number="10">彼所欣慕者、敵人取之兮、主命異族不得與會、彼反入聖所、郇民目擊兮。</verse>
				<verse number="11">邑眾咨嗟、願舍欣羨之物、以求糈糧、庶堪果腹兮、郇民曰、今予受辱、望耶和華眷顧兮。</verse>
				<verse number="12">耶和華震怒、降災我躬、爾曹過此、見予哀慘、無所比儗、乃不為意兮。</verse>
				<verse number="13">火自天降、入予骨髓兮、彼張網羅、以顛予趾、使予退卻、終日震驚、瞻盡喪兮。</verse>
				<verse number="14">維予犯罪、主加以軛、懸於我項、使力廢弛兮、付我於敵不能自救兮。</verse>
				<verse number="15">主集列邦之民、會伐我猶大、我有能之士、遭其蹂躪、我勇敢之卒、惕服其威兮、我之處女被踐、若踐酒醡兮。</verse>
				<verse number="16">緣此我為哭泣、潸然出涕、蓋慰者遠去、不加拯救兮、敵人勝予、子民煢獨兮。</verse>
				<verse number="17">郇民舉手、慰藉無人兮、耶和華使雅各諸敵、環而攻之、彼視耶路撒冷、若污衊之婦兮。</verse>
				<verse number="18">耶和華無不義、我違其命、故罹重罰、壯士處女、俱為俘囚、爾曹黎庶、見我憂愁兮。</verse>
				<verse number="19">我招良朋、不副予望、祭司長老、惟求糈糧、以果其腹兮、求而不得、亡於邑中兮。</verse>
				<verse number="20">我蹈重愆、外遭殺戮、內則死亡兮、予也懷憂特甚、中心慘怛、望耶和華眷顧兮。</verse>
				<verse number="21">維彼人斯、聞予嗟嘆、不加慰藉、敵聞爾降災於予、反增喜色、爾已定命、降災於彼、與余無異言、必有應兮。</verse>
				<verse number="22">昔予有罪、爾降以罰、今予喪瞻、長歎不已兮、彼有罪戾、爾鑒察之、罰彼毋緩、與我無異兮。</verse>
			</chapter>
			<chapter number="2">
				<verse number="1">主怒郇邑、愁雲慘淡、以色列雖榮光焜耀、若躋穹蒼、必下墮於地兮、雖為駐蹕之所、亦所弗惜兮。</verse>
				<verse number="2">雅各全家為耶和華殲滅、不加矜恤兮、震怒猶大、墮其城垣、使邑傾圮、喪其邦家、辱其牧伯兮。</verse>
				<verse number="3">怒既震烈、斷以色列角、不援之於敵手兮、雅各之家、為火所焚、滅其四周、烈焰殊張兮。</verse>
				<verse number="4">怒烈如火、挽弓若敵、舉手若仇兮、凡在郇邑、可以娛目者、則殺戮之兮。</verse>
				<verse number="5">主視民若敵、吞噬以色列兮、毀其宮室、墮其城垣、使猶大民憂愁靡已兮。</verse>
				<verse number="6">主之殿宇、彼摧折之、若毀園中之亭榭兮、民會之所、亦俾其荒圮兮、昔在郇邑有大會之時、有安息之日、今盡遺忘、耶和華使之然兮、主赫斯怒、則王公祭司為所藐視兮。</verse>
				<verse number="7">主棄祭臺、遺聖所、以其殿宇、付於敵人兮、使彼兆民、號呼於耶和華殿、與大會之日無異兮、</verse>
				<verse number="8">耶和華欲墮郇邑、主畫準繩、滅之毋惜兮、城堞邑垣、傾圮偕亡兮。</verse>
				<verse number="9">邑門已墮門楗已折、王公牧伯、羈留於異邦、律例不講、維彼先知莫睹耶和華異象兮。</verse>
				<verse number="10">郇邑長老坐於塗炭、緘口無言、首蒙灰、腰束麻、耶路撒冷處女、俯首至地兮。</verse>
				<verse number="11">我民流亡、孩提之子、哺乳之兒、喪於逵衢兮、我目流涕、中心惻怛、不啻肝腦之塗地兮。</verse>
				<verse number="12">赤子如傷、仆於逵衢、失魂於母懷、乃詰母曰百穀旨酒安在兮。</verse>
				<verse number="13">耶路撒冷之民、郇邑之女、爾之禍患、大若滄海、孰能醫爾兮、予將何詞何譬、用慰爾心矣。</verse>
				<verse number="14">爾之先知所傳、惟虛惟狂、未癉爾惡、免爾見虜、彼之所述、惟尚妄誕、以惑人兮。</verse>
				<verse number="15">凡過耶路撒冷者、鼓掌搖首、作怨憤之聲、曰、天下素稱華國樂土者、非此邑乎。</verse>
				<verse number="16">敵口孔張、切齒憤聲、曰、我所望者、今日之事、斯邑吞噬、我所目睹兮。</verse>
				<verse number="17">昔耶和華所定之事、今已為之、言無不應、彼傾爾邑、不加矜恤、使敵崢嶸、勝爾而喜兮。</verse>
				<verse number="18">郇邑之民、當籲於主、痛哭流涕、無間晝夜、潸然不已兮。</verse>
				<verse number="19">夜未央兮、當起號呼、更初屆兮、當於主前、吐其衷曲、爾之赤子、已為餓殍、仆於逵衢、爾當舉手於上、求其矜恤兮。</verse>
				<verse number="20">耶和華兮、請爾視之、所責者誰、婦之初娩、自食其子、祭司先知、見戮於聖所兮。</verse>
				<verse number="21">老幼仆於逵衢、壯士處女、亡於鋒刃、當爾震怒之時、戮之而不惜兮。</verse>
				<verse number="22">耶和華震怒之期已屆、四周禍至、無能逃遁兮、我所撫育者、敵盡殺之、靡有孑遺兮。</verse>
			</chapter>
			<chapter number="3">
				<verse number="1">主怒余責予、備嘗艱苦、惟余一人兮。</verse>
				<verse number="2">導予入幽暗之途、非光明之域兮。</verse>
				<verse number="3">彼屢害予、終日不息兮。</verse>
				<verse number="4">肌膚槁枯、骨骸摧折兮、</verse>
				<verse number="5">彼沮尼余、如荼如瞻、四面皆是兮。</verse>
				<verse number="6">置我於暗地、與久死之人無異兮。</verse>
				<verse number="7">藩籬四圍、使我不出、繫我以鐵索兮。</verse>
				<verse number="8">我雖籲呼、不得升聞兮。</verse>
				<verse number="9">以石塞途、使我行於曲徑兮。</verse>
				<verse number="10">主欲執余、有若熊獅、伏於密林兮。</verse>
				<verse number="11">忽搏噬予、傷予喪予兮、</verse>
				<verse number="12">張弓發矢、以我為的兮。</verse>
				<verse number="13">弢中之箭、入我腎腸兮。</verse>
				<verse number="14">人姍笑予、日作歌以譏刺兮。</verse>
				<verse number="15">主使予食苦荼、餐茵蔯兮。</verse>
				<verse number="16">嚙沙石、折余齒兮、陷灰中、氣難息兮。</verse>
				<verse number="17">不可得兮平康、不復見兮福祉。</verse>
				<verse number="18">我曰、予力困憊、不復望耶和華兮。</verse>
				<verse number="19">余也追思禍患、回憶苦境、如荼如膽兮。</verse>
				<verse number="20">予心思之、殷憂靡已兮。</verse>
				<verse number="21">予復憶念、猶可望兮。</verse>
				<verse number="22">耶和華仁慈是尚、不廢矜憫、故予不亡兮、</verse>
				<verse number="23">矜憫日新、仁義無涯兮。</verse>
				<verse number="24">予自謂得耶和華佑、猶可冀望兮。</verse>
				<verse number="25">凡瞻望耶和華、求沾恩澤者、耶和華善視之兮。</verse>
				<verse number="26">惟耶和華是賴、望其拯救、必蒙福祉兮。</verse>
				<verse number="27">自幼負軛、猶以為幸兮。</verse>
				<verse number="28">既負重任、默然獨坐兮。</verse>
				<verse number="29">頭搶泥塗、庶有企望兮。</verse>
				<verse number="30">人欲批其頰。則以頰應之、懷羞隱忍兮。</verse>
				<verse number="31">主棄人、不終棄兮。</verse>
				<verse number="32">雖令人懷憂、必加矜恤、仁澤靡涯兮、</verse>
				<verse number="33">主責民、非其心兮。</verse>
				<verse number="37">未得主命、誰能言而有應兮。</verse>
				<verse number="38">禍福之來、俱由至上者定之兮。</verse>
				<verse number="39">人生於世、犯罪愆、受撲責、何怨之有。</verse>
				<verse number="40">當省察我行、歸誠耶和華兮。</verse>
				<verse number="41">當拱手立志、祈求天上上帝兮。</verse>
				<verse number="42">予蹈罪愆、爾不赦宥兮。</verse>
				<verse number="43">爾赫斯怒。督責予躬、加以殺戮、不復矜恤兮。</verse>
				<verse number="44">維爾所在、有雲蔽之、我禱於上、不得升聞兮。</verse>
				<verse number="45">爾之視予、若被污穢、受世俗之塵垢兮。</verse>
				<verse number="46">敵口孔張、吞噬我兮。</verse>
				<verse number="47">我常驚駭、罹於陷阱、殲滅殆盡兮。</verse>
				<verse number="48">斯民彼戮、我目流淚而不止兮。</verse>
				<verse number="49">澘然出涕、晝夜不息兮。</verse>
				<verse number="50">望耶和華、自天垂顧兮。</verse>
				<verse number="51">邑民淪喪、我淚盈睫、至於患疾兮。</verse>
				<verse number="52">敵人追予、出於無因、若鳥被逐兮。</verse>
				<verse number="53">下我於井、置石於上、幾絶我生命兮。</verse>
				<verse number="54">水滅我頂、我曰命絶兮。</verse>
				<verse number="55">我於井中、籲耶和華名兮。</verse>
				<verse number="56">予曰爾其聽我歔欷、不復充耳、我之祈禱、庶得上聞兮。</verse>
				<verse number="57">我既禱爾、爾眷顧予、命余勿懼兮。</verse>
				<verse number="58">主伸我冤、救我生命兮。</verse>
				<verse number="59">我受屈抑、耶和華鑒之、伸我之冤兮。</verse>
				<verse number="60">敵痛疾予、謀害予、爾亦鑒之兮。</verse>
				<verse number="61">彼凌侮予、腹誹予、爾亦聞之兮。</verse>
				<verse number="62">無日不詈予、靡刻不謀予、爾亦知之兮。</verse>
				<verse number="63">彼或坐或起、作歌以刺我兮。</verse>
				<verse number="64">耶和華兮、視彼所為、而加報施兮。</verse>
				<verse number="65">以帕蒙心、今加以咒詛。</verse>
				<verse number="66">盛怒追襲、絶於耶和華之天下兮。</verse>
			</chapter>
			<chapter number="4">
				<verse number="3">野犬猶哺其子、我民之婦、殘忍難堪、若曠野之鴕鳥兮、</verse>
				<verse number="4">哺乳之嬰、厥口甚渴、齦閉舌卷兮、孩提求餅、無人擘而予之兮。</verse>
				<verse number="5">素飫肥甘者、今亡於逵衢兮、昔衣絳袍、為人提抱者、今偃於糞壤兮。</verse>
				<verse number="6">昔所多馬人蹈罪愆、忽致傾圮、非人使然兮、今我民犯罪遭刑、較彼尤甚兮。</verse>
				<verse number="7">昔彼顯宦、皜皜無比、若雪之白、若乳之潔、色若珊瑚、體若青玉兮。</verse>
				<verse number="8">今其容變黑、形消骨立、有若枯木、至彼市廛、無人識之兮。</verse>
				<verse number="9">寧殞於鋒刃、不願死於饑饉、土產已絶、日漸衰微兮。</verse>
				<verse number="10">維彼婦女、素懷矜恤、今民淪喪、烹子而食兮。</verse>
				<verse number="11">耶和華震怒、大發厥憤、重降其災、火焚郇邑、燬厥址基兮。</verse>
				<verse number="12">敵入耶路撒冷邑門兮、是事也列王億兆、素所不信兮。</verse>
				<verse number="13">先知祭司、蹈於罪愆、殺義人於邑中、故遭此事兮。</verse>
				<verse number="14">彼若瞽者、往來於市、血染其衣、人不能捫兮。</verse>
				<verse number="15">人叱之曰、去之去之、遍體血污、手不可捫、既流亡於異邦、異邦人曰、勿旅於此兮。</verse>
				<verse number="16">耶和華怒而散之、不復眷顧、祭司長老、失其尊崇兮。</verse>
				<verse number="17">郇民曰、我冀鄰邦、以手援予、引領徒勞、望眼欲穿兮。</verse>
				<verse number="18">敵襲予後、不敢行於市廛、生命幾絶、末期伊邇兮。</verse>
				<verse number="19">追予之人、捷於飛鷹、襲予於山巔、設伏於曠野兮。</verse>
				<verse number="20">耶和華所沐以膏、我所賴以得生、至異邦中、望其庇蔭者、今陷於坎阱兮。</verse>
				<verse number="21">以東人居於烏士、毋庸喜樂、惟此苦杯、必為爾飲、以致酩酊、裸爾身體兮。</verse>
				<verse number="22">郇邑之民、所犯罪愆、今已遭刑、不復被虜、惟彼以東、必彰其穢跡、降以重災兮。</verse>
			</chapter>
			<chapter number="5">
				<verse number="1">予遘災受辱、望耶和華眷顧兮。</verse>
				<verse number="2">異邦之人據我土、處我室兮。</verse>
				<verse number="3">子無父、母無夫兮。</verse>
				<verse number="4">欲求薪水、非金莫得兮。</verse>
				<verse number="5">我項服役、勤勞不息兮。</verse>
				<verse number="6">予與埃及、亞述夙有盟約、望得果腹兮。</verse>
				<verse number="7">予之列祖、蹈於愆尤、遂致殞滅、今予負其罪戾兮。</verse>
				<verse number="8">僕婢制我、援手無人兮。</verse>
				<verse number="9">惕其鋒刃、遜於曠野、捨身以餬口兮。</verse>
				<verse number="10">饑饉特甚、膚黑若爐兮。</verse>
				<verse number="11">在郇邑、猶大城、敵辱婦女兮。</verse>
				<verse number="12">牧伯之手、高懸於上、長老之容、失其尊嚴兮。</verse>
				<verse number="13">使壯者旋磨、幼穉負薪而偃仆兮。</verse>
				<verse number="14">長老不坐門側、少壯不作音樂兮。</verse>
				<verse number="15">心不欣喜、昔則踴躍、今則悲歌兮。</verse>
				<verse number="16">冕去我首、我蹈罪愆、深可悲痛兮。</verse>
				<verse number="17">予因此瞻喪目矇兮。</verse>
				<verse number="18">郇山荒蕪、狐狸游兮。</verse>
				<verse number="19">耶和華兮、爾乃永生、爾國靡暨兮。</verse>
				<verse number="20">何為忘我、遐棄我躬、日久月長兮、</verse>
				<verse number="21">耶和華兮、使我歸誠爾、可返故土、使復振興、與昔無異兮。</verse>
				<verse number="22">曷遐棄我、怒予靡已兮。</verse>
			</chapter>
		</book>
		<book number="26">
			<chapter number="1">
				<verse number="4">我見飄風自北驟至、亦有大雲、若火炎炎、焜耀四周、雲中有光、若磨礱之金。</verse>
				<verse number="5">又有四靈物、其狀彷佛似人、</verse>
				<verse number="6">各有四面、四翼、</verse>
				<verse number="7">足直若犢蹄、藻采輝耀、若金已經磨礱、</verse>
				<verse number="8">翼下四旁有人手、四靈物有面有翼、</verse>
				<verse number="9">其翼相連、隨其所往、無需回顧、直行以前、</verse>
				<verse number="10">右之容若人與獅、左之容若牛與鷹、四靈物之容若此、</verse>
				<verse number="11">諸靈物二翮高展、交相比接、二翮蔽身、</verse>
				<verse number="12">隨神所感而往、直行以前、無需回顧、</verse>
				<verse number="13">狀若熾炭、明若燈光、火繞靈物、光射若電、</verse>
				<verse number="14">靈物往反、若電閃爍。</verse>
				<verse number="15">我觀靈物之下有輪、輪有四面、</verse>
				<verse number="16">色若黃玉、四輪之式維一、其狀其法、則二輪交互。</verse>
				<verse number="17">行時四面皆可、隨其所往、無需返轅、</verse>
				<verse number="18">輪之四面、甚高可畏、遍環有目。</verse>
				<verse number="19">靈物行、輪亦行、靈物起、輪亦起焉。</verse>
				<verse number="22">靈物首上、穹蒼展布、色若水晶、其狀可畏、</verse>
				<verse number="23">穹蒼之下、諸靈物各張其翮、交相比接、左右各有二翮、以蔽其身。</verse>
				<verse number="24">靈物行時、其翮有聲、我聞之、若波濤澎湃、若群眾喧譁、若霹靂震轟、靈物止時、其翮下垂。</verse>
				<verse number="25">靈物立而垂翮時、首上穹蒼有聲出焉。</verse>
				<verse number="26">首戴穹蒼、其上有形若座、色如青玉、座上有形、彷佛似人、</verse>
				<verse number="27">我見坐者、自腰以上、色若磨礱之金、四周狀若火、自腰以下、狀亦若火、焜耀四周、</verse>
				<verse number="28">其焜耀之下、若下雨之時、雲中虹見、耶和華榮光煥發、其狀若是、我一見之、俯伏於地、彼與我言、予聞其聲矣。</verse>
			</chapter>
			<chapter number="2">
				<verse number="1">其聲曰、人子、爾宜屹立、我將命汝。</verse>
				<verse number="2">言時、其神感予、使我屹立、聞其所言、</verse>
				<verse number="3">曰、人子、我遣汝至以色列族、彼所行忤逆、自列祖迄今、干犯罪戾、</verse>
				<verse number="4">剛愎性成、我遣爾、以我耶和華上帝之命告之、</verse>
				<verse number="5">彼忤逆之流、無論聽否、必知先知已至其中。</verse>
				<verse number="6">惟爾人子、毋庸畏葸、彼悖逆殘賊、爾居其中、若與蠍同處、勿懼其言、毋畏其威。</verse>
				<verse number="7">彼甚悖逆、爾當以我言告之、無論聽否、</verse>
				<verse number="8">惟爾人子、宜聽我言、爾毋若彼悖逆、爾當啟口、食我所賜。</verse>
				<verse number="9">我見有手、手執卷、</verse>
				<verse number="10">展於我前、內外皆有文字、錄曰、悲哀、患難、慘怛。</verse>
			</chapter>
			<chapter number="3">
				<verse number="1">又告我曰、人子、所獲者食之、當食此卷、往見以色列族、以我言相告。</verse>
				<verse number="2">我啟口食卷、隨彼所使。</verse>
				<verse number="3">彼曰、人子、我以卷賜爾、食之果腹。我食之、尚在口中、味甘若蜜。</verse>
				<verse number="4">彼告我曰、人子、往見以色列族、以我言相告。</verse>
				<verse number="7">惟以色列族、剛愎性成、不聽我命、不從爾言。</verse>
				<verse number="8">我使爾容甚剛、顙甚堅、與彼無異、</verse>
				<verse number="9">我使爾額堅剛、過於鐵石、彼悖逆之流、毋庸懼之、勿畏其威。</verse>
				<verse number="10">又告我曰、人子、我所語爾之言、必耳聞心思、</verse>
				<verse number="11">爾之同族、今已被虜、爾往見之、以我耶和華上帝之言相告、無論聽否。</verse>
				<verse number="12">神感予、使遊象外、予聞有聲、震轟於後、曰、耶和華駐蹕之所、其榮可美。</verse>
				<verse number="13">靈物之翼、交相比接、有輪偕行、其聲轟轟、我聞之矣。</verse>
				<verse number="14">耶和華之神、大感於予、遊於象外、我心激烈、意甚惻怛、</verse>
				<verse number="17">我令爾為戍卒、稽察以色列家、爾聽我言、代我示民。</verse>
				<verse number="18">我言惡人必死、如爾不示之、使彼悛改、以獲生命則彼惡人、將死於罪、而我亦必罰爾。</verse>
				<verse number="19">如爾示惡人、而彼怙過不悛、則彼雖死於罪、爾可免於刑罰。</verse>
				<verse number="20">如義人棄善作惡、我任其陷罪、至於死亡、彼所為之善不復繫念、死於罪戾、爾既不示之、我亦必罰爾。</verse>
				<verse number="21">如爾示義人、使不犯罪、聽爾訓悔、彼可得生、爾亦無咎、</verse>
				<verse number="22">耶和華之神復感我、曰、往於平原、我與爾言。</verse>
				<verse number="23">我往平原、見耶和華之榮光、與昔基八河濱所見無異、我俯伏於地。</verse>
				<verse number="24">其神感我、使我屹立、告我曰、爾當入室、閉戶不出、</verse>
				<verse number="25">人子、人必繫爾以縲絏、不容出戶、</verse>
				<verse number="26">我使爾舌卷、瘖不能言、維彼悖逆之流、毋庸督責、</verse>
				<verse number="27">後余啟示爾、爾口能言、播傳我命、告彼悖逆之家、聽者任之、不聽者亦任之。</verse>
			</chapter>
			<chapter number="4">
				<verse number="1">惟爾人子取瓦、置於前、以耶路撒冷城、圖刻於上、</verse>
				<verse number="2">環攻其城、建崇臺、築營壘、發鎚、欲破之、</verse>
				<verse number="3">取鐵釜、置於鐵垣、在爾與城間、以此圍城、困迫特甚、以上所圖、堪以為兆、示以色列族。</verse>
				<verse number="4">爾身左側以卧、為以色列族負罪、視爾偃卧之日數幾何、則爾負其罪亦若是。</verse>
				<verse number="5">以色列族獲罪三百九十年、我使爾負其罪、當歷三百九十日。</verse>
				<verse number="6">其數既盈、爾身當右側以卧、負猶大家之罪、歷四十日、一日以抵一年。</verse>
				<verse number="7">爾必面嚮耶路撒冷圖、而袒其臂、為攻城之兆。</verse>
				<verse number="8">我將束縛爾、使爾能不反側、至城陷之日乃已。</verse>
				<verse number="9">爾必取小麥、麰麥、巨豆、細豆、黍與粗麥、置於一器、以之為餅、爾身側卧、凡歷三百有九十日其時爾必食之。</verse>
				<verse number="10">權衡輕重、日食十兩、隨時而食。</verse>
				<verse number="11">當量水隨時而飲、一升有半、</verse>
				<verse number="12">爾食麥餅、必以人之糞壤炊之、使眾目擊。</verse>
				<verse number="13">耶和華曰、我驅以色列族、散於異邦、必使食不潔之餅、亦若此、</verse>
				<verse number="14">我曰、我主耶和華與、我未嘗不潔、自幼迄今、自斃之畜、噬傷之獸、未嘗果腹、可惡之物、未嘗入口。</verse>
				<verse number="15">主曰、爾炊餅、我許爾取牛糞、以代人矢、</verse>
				<verse number="16">又曰、人子、吾必使耶路撒冷人、養生之餅匱乏、將權餅而食、量水而飲、不敢少過、中心危懼、</verse>
				<verse number="17">待餅水俱絶、互相觀望、因罪而亡。</verse>
			</chapter>
			<chapter number="5">
				<verse number="1">惟爾人子、必取利刃、薙其鬚髮、權衡輕重而分之、</verse>
				<verse number="2">待城陷之日、必取髮三分之一、焚於邑中、以三分之一割之以刀、以三分之一散之四方、我亦襲之以刃、</verse>
				<verse number="3">爾當以髮少許、半繫於矜、</verse>
				<verse number="4">半投之火、焚之務盡、蓋必有火出、焚以色列全家、</verse>
				<verse number="5">主耶和華又曰、以上皆指耶路撒冷而言、昔我置其邑民於列國中。</verse>
				<verse number="6">我之律例法度、彼不遵從、而反作惡、較列邦尤甚、</verse>
				<verse number="7">故主耶和華曰、因爾違逆、不遵我律例、不守我法度、較列邦尤甚、列邦有善政、亦弗恪從、</verse>
				<verse number="8">故主耶和華曰、我必攻爾、降災於爾、使列邦目睹、</verse>
				<verse number="9">因爾所為、深堪痛疾、我必降罰、自古迄今、至於後世、未有若此之甚。</verse>
				<verse number="10">我降災於爾邑、使父子相食、遺民散於四方。</verse>
				<verse number="11">主耶和華又曰、我指己而誓、因爾以可惡之物玷我聖所、故我必使人民減少、不加矜憫。</verse>
				<verse number="12">爾民三分之一、必亡於瘟疫饑饉、三分之一、必亡於鋒刃、三分之一、必散於四方、我亦襲之以白刃、</verse>
				<verse number="13">怒既奮發、則雪予忿、使爾知予所言者、因熱中而言之、所行者、因憤烈而行之。</verse>
				<verse number="14">我使爾國荒涼、如是之甚、四周列邦及過爾地者、無不駭異、共相姍笑。</verse>
				<verse number="15">我怒憤烈、降以重災、使四方之民譏笑侮慢、以爾之事為可戒可異、我耶和華已言之矣。</verse>
				<verse number="16">俾爾饑饉、日漸匱乏、絶爾餱糧、滅爾生命、如亡以毒矢、</verse>
				<verse number="17">不第降以饑饉、亦使暴獸攘爾子女、又使瘟疫鋒刃、臨於爾邦、耶和華已言之矣。</verse>
			</chapter>
			<chapter number="6">
				<verse number="1">耶和華諭我曰、</verse>
				<verse number="2">人子、當指以色列山、而言未來事、</verse>
				<verse number="3">曰、以色列山岡、宜聽主耶和華之言、我耶和華必使鋒刃、臨爾山岡、侵爾陵谷、圮爾崇邱、</verse>
				<verse number="6">爾居邑將荒蕪、爾崇邱將傾圮、爾祭壇將被毀、爾偶像將見斫、凡爾所作、歸於烏有、</verse>
				<verse number="7">爰殺庶民、使知我乃耶和華。</verse>
				<verse number="8">爾散於列邦、中有遺民、得脫鋒刃、我使之然。</verse>
				<verse number="9">昔斯民違逆予、狥心目所欲、崇拜偶像、使予懷憂、故我使彼為俘囚、流離列國、免難之民繫念我躬、為所作之惡、自怨自艾、</verse>
				<verse number="10">使彼知我乃耶和華、昔言降災、要非虛詞。</verse>
				<verse number="11">主耶和華謂先知曰、爾當敢掌頓足云、以色列族多行不義、深堪痛疾、必遇鋒刃、饑饉疫癘而亡、</verse>
				<verse number="12">遠者必死於瘟疫、近者必死於鋒刃、所遺於邑中者必困苦難堪、死於饑饉、以雪我忿、</verse>
				<verse number="13">爰在高岡之巔、茂林之下、祭壇之側、昔焚香祭偶之所、惟見尸骸與偶像、共相枕藉、以是可知我乃耶和華、</verse>
				<verse number="14">我必舉手使其居處荒蕪、較特拉之野尤甚、俾知我乃耶和華。</verse>
			</chapter>
			<chapter number="7">
				<verse number="1">耶和華諭我曰、</verse>
				<verse number="2">人子、我耶和華指以色列地而言、斯土四境、末期已屆、</verse>
				<verse number="5">耶和華又曰、患難絡繹以至。</verse>
				<verse number="6">末期既屆、所伏之禍機、突起攻擊、</verse>
				<verse number="7">爾民罹災、次第以及、爾之日期已屆、患難之日伊邇、山林之間、不聞歡樂之聲、</verse>
				<verse number="10">爾之日期已至、災亦次第及爾、驕侈者將至、以杖擊爾、芽櫱已萌、花蕊盡發、</verse>
				<verse number="11">彼居心殘暴、勃然以興、責彼惡徒、所有群眾、靡有孑遺、哭之者迄無一人、</verse>
				<verse number="12">日時伊邇、災及斯眾、購者毋庸喜、鬻者毋庸憂、</verse>
				<verse number="13">鬻者雖保生命、亦不得返於故土、蓋所傳默示、指眾而言、必無不應、維彼惡人、所作者偽、心常戚戚、</verse>
				<verse number="14">我既怒斯眾、雖吹角使戰、無人臨陣、</verse>
				<verse number="15">外有鋒刃、內有瘟疫饑饉、在田者亡於鋒刃、在邑者亡於饑饉瘟疫。</verse>
				<verse number="16">或有免於難者、各自怨艾、逃避於山、若斑鳩歸谷、</verse>
				<verse number="17">手疲膝倦、懦弱若水、</verse>
				<verse number="18">以麻束腰、盡薙首髮、蒙羞抱愧、戰慄之至。</verse>
				<verse number="19">我怒之日、彼棄金銀於逵衢、欲救其命、欲果其腹、欲安其心、亦屬無益、昔作惡以得之、今使之顛躓。</verse>
				<verse number="20">以金玉為飾、驕志頓生、遂用之以作可惡之像、故我使民棄之如遺、</verse>
				<verse number="21">亦使遠方之強暴攘奪之、蔑視之、</verse>
				<verse number="22">我亦遐棄斯民、使強暴者入我聖所、加以瀆玩。</verse>
				<verse number="23">斯土之民、尚殺戮、行刧奪、遍於邑郊、故當作鐵索。以為被擄之兆、</verse>
				<verse number="24">我將使異邦之惡者至、據其宅第、玷其聖所、滅其所挾以誇人者。</verse>
				<verse number="25">殘賊伊邇、人求平康而不得、</verse>
				<verse number="26">禍患風聞、絡繹而至、人求先知之默示、然祭司已無律例、長老已無智謀。</verse>
				<verse number="27">王公哀慘、牧伯驚駭、庶民喪膽、我視其所行、降以重罰、使知我乃耶和華。</verse>
			</chapter>
			<chapter number="8">
				<verse number="1">約雅斤被擄之六年、六月五日、我坐於室、猶大長老坐於前、主耶和華之神感予、</verse>
				<verse number="2">我瞻望之、厥狀若火、自腰以下、若火炎炎、自腰以上、輝光丕著、若磨礱之金。</verse>
				<verse number="3">彼所舉者、其狀若手、執余首髮、我為神所感、升於天地間、恍惚若睹異象、導我至耶路撒冷之內門、其門向北、見有偶像、上帝所斷不容以匹己者、</verse>
				<verse number="4">我亦見以色列族上帝之榮光、與在平原異象中所見、無以異也。</verse>
				<verse number="5">彼諭我曰、人子、北向而瞻望、我見、北方、祭壇門內有偶像、是上帝所不容以匹己者、</verse>
				<verse number="6">又諭我曰、人子、爾觀以色列族在此、所行不義、深堪痛疾、使我去聖所甚遠、然爾將見可惡之事、較此尤甚。</verse>
				<verse number="7">遂導我至院門、我見壁有隙、</verse>
				<verse number="8">彼諭我曰、人子、宜鑿此壁、予鑿之、見一門。</verse>
				<verse number="9">彼曰、爾入得見、彼眾在此、所作不端、深可疾焉。</verse>
				<verse number="10">予入而觀之、有不潔之獸、昆蟲之狀、及以色列族所拜諸偶像、繪於壁四周、</verse>
				<verse number="11">偶像之前、以色列族長老七十人咸立、撒番子雅散雅亦在其中、各執爐炷香、烟篆繚繞若雲。</verse>
				<verse number="12">主諭我曰、人子盍觀以色列族長老、暗室所為、咸入偶像之所、自謂耶和華不加鑒察、耶和華已遐棄斯民。</verse>
				<verse number="13">主諭我曰、爾可更觀其所作、愈堪深疾、較此尤甚。</verse>
				<verse number="14">遂導我至耶和華殿北門、在彼有婦女群坐、為大母斯哀泣。</verse>
				<verse number="15">主謂我曰、人子、爾盍觀此、爾可更觀其所作、愈堪深疾、較此尤甚。</verse>
				<verse number="16">遂導我入耶和華殿內院、我見門內廡下祭壇之間、有二十五人、背耶和華殿、東向拜日、</verse>
				<verse number="17">主謂我曰、人子、盍觀猶大人在此所為、深堪痛疾、是非細故、遍行強暴、干我震怒、以枝自塞其鼻、</verse>
				<verse number="18">故我怒憤烈、不加矜憫、滅之務盡、彼雖大聲籲呼於上、我必不應。</verse>
			</chapter>
			<chapter number="9">
				<verse number="1">我聞主大聲呼曰、操斯邑刑賞之權者、當執殺人之器而來。</verse>
				<verse number="2">有六人至、自北之崇門、各執殺人利器、中有一人、身衣枲衣、腰懸墨盂、咸入殿中、立於銅臺之側。</verse>
				<verse number="5">又聞主告五人曰、爾曹踵枲衣者之後、遍邑殺戮、勿加矜憫、殲滅務盡、</verse>
				<verse number="6">老幼、處子、孩提、婦女、俱當誅殛、惟有印誌者勿殺、殺必聖所為始。乃自殿前之長老始。</verse>
				<verse number="7">主曰、殿中院內、誅戮人民、勿懼其玷、然後出殿、以殲邑眾。五人聽命。</verse>
				<verse number="8">他人見殺、惟我獨留、俯伏於地、呼曰、我主耶和華、震怒耶路撒冷、豈欲滅以色列遺民、俾無噍類乎。</verse>
				<verse number="9">主曰、以色列族、猶大家、罪戾甚重、殺人遍地、舉邑違逆、自謂耶和華不加鑒察、耶和華已遐棄斯土、</verse>
				<verse number="10">故我必視其所行、降以重罰、不復矜宥、滅之無俾遺種。</verse>
				<verse number="11">衣枲懸墨盂者復曰、余已遵命而行。</verse>
			</chapter>
			<chapter number="10">
				<verse number="1">我觀𠼻𡀔［口氷］上、穹蒼之中、有狀若座、色若青玉、</verse>
				<verse number="2">主告枲衣者曰、爾至𠼻𡀔［口氷］下、四輪間、盛炭於手、散之邑上。枲衣者往、我目睹之、</verse>
				<verse number="3">其人入殿、𠼻𡀔［口氷］在殿右、雲覆內院。</verse>
				<verse number="4">耶和華之煌榮、自𠼻𡀔［口氷］移至殿門、雲華盈殿、耶和華之煌榮、燦爛於院。</verse>
				<verse number="5">𠼻𡀔［口氷］展翮、其聲聞於外院、若雷震轟、</verse>
				<verse number="6">主命枲衣者、至𠼻𡀔［口氷］四輪間取火、遂往立於輪側、</verse>
				<verse number="7">一𠼻𡀔［口氷］舉手、在諸𠼻𡀔［口氷］間取火、以畀枲衣、枲衣者取之而出。</verse>
				<verse number="8">我觀𠼻𡀔［口氷］翼下、有人手之狀、</verse>
				<verse number="9">我亦觀𠼻𡀔［口氷］側有四輪、各有一輪、色若黃玉、</verse>
				<verse number="10">四輪之式相同、二輪交互、</verse>
				<verse number="11">行時四面皆可、隨其所往、毋需返轅、所向往則輒至、不偏左右。</verse>
				<verse number="12">𠼻𡀔［口氷］渾身、前後手翮、有目殆遍、四輪亦若是。</verse>
				<verse number="13">我聞有聲呼曰、旋轉斯輪。</verse>
				<verse number="14">𠼻𡀔［口氷］各有四面、一即𠼻𡀔［口氷］、二若人、三若獅、四若鷹、</verse>
				<verse number="15">諸𠼻𡀔［口氷］飛騰於上、昔在基八河濱、我所見之靈物即此、</verse>
				<verse number="16">𠼻𡀔［口氷］行、輪亦偕行、𠼻𡀔［口氷］展翮欲騰於上、輪亦不離其側、</verse>
				<verse number="17">𠼻𡀔［口氷］行止舉動、輪皆隨之、蓋靈物之神亦感其輪。</verse>
				<verse number="18">耶和華之榮煌、離殿門、覆𠼻𡀔［口氷］上、</verse>
				<verse number="19">𠼻𡀔［口氷］展翮飛騰、我目睹之、𠼻𡀔［口氷］離殿、輪在其側、各立於耶和華殿之東門、以色列上帝之榮煌、焜耀其上。</verse>
				<verse number="20">昔在基八河濱、以色列族上帝之下、所見之靈物即此、我知為𠼻𡀔［口氷］、</verse>
				<verse number="21">各有四面四翼、翼下有人手之狀。</verse>
				<verse number="22">昔在基八河濱、所見之容貌形狀、與此相同、各直行以前。</verse>
			</chapter>
			<chapter number="11">
				<verse number="1">我為神所感、遊於象外、導至耶和華殿之東門、見門外有二十五人、中有牧伯押說子耶沙尼、及庇拿雅子比喇底、</verse>
				<verse number="2">主諭我曰、人子、彼眾在邑中、謀為不軌、</verse>
				<verse number="3">云、此邑若鼎、我儕若肉、我當建室、而居其中、禍不及予。</verse>
				<verse number="4">惟爾人子、當傳我命、預述遘災之事、</verse>
				<verse number="5">耶和華之神遂感於我、告我曰、我耶和華云、爾以色列族、心所思、口所言、我知之矣。</verse>
				<verse number="6">爾殺人盈城、逵衢尸骸枕藉、</verse>
				<verse number="7">故我耶告華曰、爾既殺人、其尸若肉、斯邑若鼎、惟我逐爾於外。</verse>
				<verse number="8">主耶和華又曰、爾懼鋒刃、我以鋒刃擊爾、</verse>
				<verse number="9">逐爾出邑、付於異邦人、降災爾躬。</verse>
				<verse number="10">以色列族接壤之地、必罹禍患、亡於鋒刃、使知我乃耶和華。</verse>
				<verse number="11">斯邑不可為鼎、爾曹不可為肉、以色列族接壤之地、我必降災、</verse>
				<verse number="12">使知我乃耶和華、蓋爾不遵我律例、不守我法度、乃從四周列邦之所為。</verse>
				<verse number="13">余傳命之時、庇拿雅子比喇底死、予俯伏於地、大聲呼曰、耶和華與、豈欲翦滅以色列族、靡有孑遺乎。</verse>
				<verse number="14">耶和華又諭我曰、</verse>
				<verse number="15">人子、耶路撒冷居民告爾同儕同族、以色列族全家、云、耶和華駐蹕之所、爾曹離逖之、惟我得斯土而居焉。</verse>
				<verse number="16">爾當告之曰、我耶和華雖驅斯民於遠邦、散之於異族、亦必於所至之地暫施扞禦。</verse>
				<verse number="17">復告之曰、我耶和華必自離散之所、撫集爾眾、使以色列族之地、仍能恢復。</verse>
				<verse number="18">爾曹得返故土、凡我所痛疾之物、棄之務盡、</verse>
				<verse number="19">我賦以一心、惟新其神、去其頑梗之心、賜以易化之心、</verse>
				<verse number="20">必使遵我律例、守我法度、彼為我民、我為彼上帝。</verse>
				<verse number="21">我所痛疾之事、彼仍妄為、我必視其所行、降以重罰、我耶和華已言之矣。</verse>
				<verse number="22">𠼻𡀔［口氷］遂展其翮、四輪在側、以色列族上帝之榮煌、焜耀於上、</verse>
				<verse number="23">俱離城邑、立於東山。</verse>
				<verse number="24">我感上帝之神、遊於象外、至迦勒底地、見被擄之眾、於是目所睹之異象、上昇於天、</verse>
				<verse number="25">我以耶和華言播告被擄之眾。</verse>
			</chapter>
			<chapter number="12">
				<verse number="1">耶和華諭我曰、</verse>
				<verse number="2">人子、爾居違逆者中、彼有目視而不明、有耳聽而不聰、</verse>
				<verse number="3">故爾人子、必預為備、將行遷徙、當在晝時、俾違逆者目睹、庶或思而悔之。</verse>
				<verse number="4">爾當晝時檢什物、若將遷徙、夕時出門、若被俘囚、使眾目睹。</verse>
				<verse number="5">鑿壁以遁、由此徙物、俾眾目睹、</verse>
				<verse number="6">爾乘昏夜、負物而出、蒙面而行、不見所至之地、俾眾目睹、蓋我置爾為以色列族之兆。</verse>
				<verse number="7">我遵命而行、晝檢什物、若被俘囚、夕時鑿壁、將乘昏夜、負物而出、使眾目睹。</verse>
				<verse number="8">詰朝耶和華諭我云、</verse>
				<verse number="9">人子、以色列違逆之家問爾何為、</verse>
				<verse number="10">爾當以我耶和華之命告之曰、此乃耶路撒冷之君、及以色列全家、將來之兆。</verse>
				<verse number="11">爾當告之曰、我為兆以示爾、我所為者、其後爾亦必若是、必移貨財、被擄而去、</verse>
				<verse number="12">君將負荷、乘夜而出、鑿壁以遁、行必蒙面、不得見其地、</verse>
				<verse number="13">我張網羅、罹之於中、曳至迦勒底之巴比倫、雖死於彼、亦不得見其地。</verse>
				<verse number="14">彼之左右、爰及軍旅、我必散之於四方、襲之以白刃、</verse>
				<verse number="15">既散之於列邦、令彼曉然、我乃耶和華。</verse>
				<verse number="16">我必遣數人、得免鋒刃、饑饉瘟疫、使之旅於列邦、自言其非、深可痛疾、使知我乃耶和華。</verse>
				<verse number="17">耶和華又諭我曰、</verse>
				<verse number="18">人子、爾當食餅飲水、慄慄危懼、</verse>
				<verse number="19">告斯土之民曰、主耶和華言、耶路撒冷邑、及以色列居民、虐遇斯眾、致地荒蕪、食餅飲水、不敢少過、中心危懼、</verse>
				<verse number="20">邑將傾圮、地將荒蕪、使知我乃耶和華。</verse>
				<verse number="21">耶和華又諭我曰、</verse>
				<verse number="22">人子、以色列國人、奚用諺語云、時日遲延、先知之言不應。</verse>
				<verse number="23">爾當告之云、我耶和華、必使以色列族、不復用此諺語、乃爾當言、時日伊邇、先知之言必應。</verse>
				<verse number="24">此後在以色列邦、必無虛偽之異象、無憑之卜筮、</verse>
				<verse number="25">蓋我耶和華言而有應、原不濡滯、我既言之、爾違逆者、尚存之日、必見效驗、我耶和華已言之矣。</verse>
				<verse number="26">耶和華又諭我曰、</verse>
				<verse number="27">人子、以色列家常言、爾所見之異象、指後來之事、其禍尚遠、不及我躬。</verse>
				<verse number="28">故爾告之云、我耶和華所言必不濡滯、應驗伊邇、我耶和華已言之矣。</verse>
			</chapter>
			<chapter number="13">
				<verse number="1">耶和華諭我云、</verse>
				<verse number="2">以色列族先知、中心思維、造為幻境、人子、爾當預言、後必降災、使聽耶和華言。</verse>
				<verse number="3">主耶和華曰、彼偽先知、未睹異象、心有所思、而言虛幻、禍必不遠。</verse>
				<verse number="4">以色列族乎、爾之先知、譬彼野狐。</verse>
				<verse number="5">耶和華降災、以色列族、遭侵伐、城垣見毀、其時爾之先知、不敢爭先禦敵、</verse>
				<verse number="8">故我耶和華、有言、因爾所見虛幻、所言誕妄、必降以罰、</verse>
				<verse number="9">維彼先知、見虛偽之異象、占無憑之卜筮、我亦罰之、不入我民之會、不錄於以色列之籍、亦不反其土地、使知我乃耶和華。</verse>
				<verse number="10">蓋彼先知、誘惑我民、謂有平康、平康不至、若作垣墉、一人築之、而他人以不堅緻之泥塗之。</verse>
				<verse number="11">爾當告塗之者云、淫雨必下、大雹必降、飄風驟起、擊而傾之、</verse>
				<verse number="12">垣既傾矣、人將詰爾云、爾所塗者安在。</verse>
				<verse number="13">主耶和華又曰、我怒震烈、忿氣殊張、必使飄風摧之、淫雨大雹撼之、毀之務盡。</verse>
				<verse number="14">爾所塗之墉、我必毀之、使盡傾圮。址基畢露、爾曹偕沒、使知我乃耶和華。</verse>
				<verse number="17">民中婦女、所言皆臆說、人子、爾當告之云、</verse>
				<verse number="18">主耶和華曰、製枕以枕肱、作巾以蔽首、欲陷人於罪者、其有禍乎、爾既陷人於罪、豈能自免於難乎。</verse>
				<verse number="19">爾欲得一掬之麥、一方之餅、迷惑我民、聽爾妄誕、偽託我名、民之不當死者、爾言必死、當死者、爾言必生、</verse>
				<verse number="20">故我耶和華曰、爾製枕誘惑斯民、我必奪之、救爾所陷之人、</verse>
				<verse number="21">亦裂爾巾、以救我民、不為爾所陷、使知我乃耶和華。</verse>
				<verse number="22">作善者流、我不使之殷憂、爾述妄誕、使彼中心戚戚、維彼惡人、爾言必生、使心剛愎、恆作惡事、終不悛改、</verse>
				<verse number="23">故虛偽之異象、爾不得復睹、無憑之卜筮、爾不得復占、我必救民於爾手、使知我乃耶和華。</verse>
			</chapter>
			<chapter number="14">
				<verse number="1">以色列長老數人、咸來詣我、坐於我前。</verse>
				<verse number="2">耶和華諭我曰、</verse>
				<verse number="3">人子、斯人之於偶像、中則崇敬之、外則瞻禮之、自陷於惡、豈得諮諏於我乎。</verse>
				<verse number="4">故爾當以我耶和華之命、播告斯眾、曰、以色列族之於偶像、中則崇敬之、外則瞻禮之、自陷於惡、後就先知、諮諏於我、我耶和華、必視其偶像之多寡、而降以罰、</verse>
				<verse number="5">使以色列族內自訟、因其背我、崇敬偶像。</verse>
				<verse number="6">當告以色列族曰、主耶和華命爾棄偶像、勿崇可惡之物、</verse>
				<verse number="9">如先知迷眩其心、傳言於眾、我耶和華聽其然、後必降罰、絕之於我民以色列族中。</verse>
				<verse number="10">其各人必負罪、信偽先知言者、罪與偽先知同科、</verse>
				<verse number="11">使以色列族、不復背我、不染污俗、乃可為我民、而我為其上帝、我耶和華已言之矣。</verse>
				<verse number="12">耶和華又諭我曰、</verse>
				<verse number="13">人子、凡有民人、輒蹈愆尤、犯罪於我、我必罰之、使其餅餌匱乏、人畜饑餓、致於死亡、</verse>
				<verse number="14">雖挪亞、但以理、約百三人旅其中、躬行仁義、亦止救一己之生命而已。</verse>
				<verse number="15">如我使暴獸侵噬其國、致之荒蕪、人蹤罕見、</verse>
				<verse number="16">雖斯三人居其中、我耶和華指己而誓、其國荒蕪之日、彼止能救一己之命、不能救其子女。</verse>
				<verse number="17">如我降以鋒刃、使其國人畜、悉行翦滅、</verse>
				<verse number="18">雖此三人居其中、我耶和華指己而誓、彼止能救一己之命、不能救其子女。</verse>
				<verse number="19">如我使瘟疫、流布其國、震怒特甚、加以殺戮、人與畜無噍類焉、</verse>
				<verse number="20">雖有挪亞、但以理、約百居其中、我耶和華指己而誓、彼為善者止能救一己之命、不能救其子女。</verse>
				<verse number="21">主耶和華又曰、我使四災降於耶路撒冷、鋒刃、饑饉、暴獸、瘟疫、使人畜靡有孑遺、其害豈非尤重乎。</verse>
				<verse number="22">如其邑尚有遺民、所留子女必遭俘囚、至爾同擄之所、使爾見其所為、知我降災於耶路撒冷、而怨心悉平、</verse>
				<verse number="23">爾見其所為、知我降災、非出無因、則爾怨悉平、我耶和華已言之矣。</verse>
			</chapter>
			<chapter number="15">
				<verse number="1">耶和華諭我曰、</verse>
				<verse number="2">人子、葡萄之樹、豈得於林中眾木、等量齊觀乎。</verse>
				<verse number="3">其木不適於用、不能作釘藉以懸物、</verse>
				<verse number="4">人投之火、焚其兩端、並燬其中、安能適於用哉、</verse>
				<verse number="5">其木尚全、猶難適用、既焚之後、復何所用。</verse>
				<verse number="6">主耶和華曰、若林木中、有葡萄樹、投之於火、別無所用、我視耶路撒冷居民亦若是。</verse>
				<verse number="7">我必罰之、降以重災、既出燄山、復入火坑、使知我乃耶和華。</verse>
				<verse number="8">以色列民蹈愆尤、故其地必荒蕪、我耶和華已言之矣。</verse>
			</chapter>
			<chapter number="16">
				<verse number="1">耶和華諭我曰、</verse>
				<verse number="2">人子、使耶路撒冷人知其所為、深可痛疾。</verse>
				<verse number="3">我耶和華告爾耶路撒冷民云、爾之為爾、若女子生於迦南、以亞摩哩人為父、赫人為母、</verse>
				<verse number="4">生時不斷臍、不澡身、不施以鹽、不裹以衣、</verse>
				<verse number="5">矜恤爾善待爾者、迄無一人、乃生之日、人棄於田、生命難保。</verse>
				<verse number="6">我過時、見爾染血、幾遭蹂躪、則賜爾生、染血之時、我賜爾生。</verse>
				<verse number="7">我使爾漸長、若林樹萌芽、爾體窈窕、容顏韶秀、乳堅髮長、猶無衣以蔽體。</verse>
				<verse number="8">主耶和華曰、我過而見汝、若女及笄、我以裾覆爾、締結姻盟、于歸乎我。</verse>
				<verse number="9">我洗爾以水、去爾污衊、沐爾以膏、</verse>
				<verse number="10">衣爾以繡、以貂皮作履、以棉為巾幗、以絲為長服、</verse>
				<verse number="11">加以首飾、著釧於手、垂金於項、</verse>
				<verse number="12">置環於鼻、懸珥於耳、戴冕於首、備極華美、</verse>
				<verse number="13">以金銀飾爾之體、以棉絲絺繡、被爾之身、以麵及蜜與油、果爾之腹、遂成艷麗、邦國之興、亦若是。</verse>
				<verse number="14">主耶和華又曰、爾有殊色、榮煌赫奕、名震列邦、我使之然。</verse>
				<verse number="15">惟爾自恃其美、聲名洋溢、故縱私欲、無論何人、隨在與之行淫。</verse>
				<verse number="16">爾取衣服、五彩俱備、飾諸崇坵、狥欲而行、自昔迄今、未有若此、後亦無有。</verse>
				<verse number="17">爾亦取我所賜之金銀珍寶、作人之像、狥欲而行、</verse>
				<verse number="18">覆之以繡衣、以我之膏油、及芬芳之品、置於其前、</verse>
				<verse number="19">以我賜爾養生之麵、及油與蜜、陳於其前、以為芬馥、誠有斯事、我耶和華已言之矣。</verse>
				<verse number="20">我賜爾生子女、爾以子女獻而焚之、爾狥欲若此、豈為細故。</verse>
				<verse number="21">爾殺我子女、焚之以火、以敬偶像。</verse>
				<verse number="22">爾狥欲行淫之時、不憶在昔、若女初生、裸體染血。</verse>
				<verse number="23">主耶和華又曰、爾之禍災、重於山嶽、行惡若此、猶不知警、</verse>
				<verse number="24">在諸逵衢作高臺、以為妓室、</verse>
				<verse number="25">爾於市廛、遍築高臺、招彼途人、與己行淫、爾雖殊色、人厭而棄之矣。</verse>
				<verse number="26">埃及鄰邦、淫風流行、爾狥欲與私、干我震怒、</verse>
				<verse number="27">故我降災、減爾糈糧、非利士人、羞爾淫行、深為厭惡、故以我爾付於其手。</verse>
				<verse number="28">爾行淫無度、故與亞述人私、大縱厥欲、靡有底止。</verse>
				<verse number="29">在迦南行淫、至於迦勒底、亦不知足。</verse>
				<verse number="30">主耶和華曰、爾行此事、有若淫婦、既無羞惡之心、又精神之頓耗。</verse>
				<verse number="31">爾在逵衢、特搆高臺、以為妓室、妓在圖利、爾則不專於利、</verse>
				<verse number="32">譬彼淫婦、背夫而私人、</verse>
				<verse number="33">居恆之時、人以金予娼、惟爾以金贈於所懽、使四方咸歸、</verse>
				<verse number="34">爾與他婦行淫、本甚懸殊、無人從爾、予以爾金、爾反以金予人、若是則爾與他婦不同可知矣、</verse>
				<verse number="35">爾為娼妓、宜聽我言、</verse>
				<verse number="36">我耶和華曰、因爾崇拜可惡之偶像、殺子女以獻、亦施金與所歡、行淫無度、</verse>
				<verse number="37">故我必使爾所娛悅之人、集於一處、與爾所憎者偕居、既集之後、我必裸爾體、使眾目睹。</verse>
				<verse number="38">我必罰爾、與背夫之婦、殺子之母同科、我怒甚烈、使爾飲刃、</verse>
				<verse number="39">我必付爾於敵手、摧爾妓室、毀爾高臺、去爾衣服、奪爾珍寶、俾爾裸體。</verse>
				<verse number="40">群眾環攻、擊爾以石、殺爾以刃、</verse>
				<verse number="41">焚爾宅第、降罰爾身、使眾女目睹、然後爾不得行淫、無金予人、</verse>
				<verse number="42">如此我怒將息、不復憤烈。</verse>
				<verse number="43">主耶和華曰、爾不憶曩日、干我震怒、故必降罰、使爾所行、可惡之事、不復再蹈。</verse>
				<verse number="44">諺曰、女效母尤、後人必引此以指爾。</verse>
				<verse number="45">爾之所為、若以亞摩哩人為父、赫人為母、爾母厭夫棄子、爾效其尤、爾姊妹厭夫棄子、爾亦效其尤。</verse>
				<verse number="46">爾之姊撒馬利亞及其眾女、居於爾左、爾之妹所多馬及其眾女、居於爾右、</verse>
				<verse number="47">爾視其所為、尚為細故、效其愆尤、猶為不足、更作不義、深堪痛疾。</verse>
				<verse number="48">爾妹所多馬、及其眾女所為、與爾暨眾女較之、猶不為已甚、我耶和華固言之矣。</verse>
				<verse number="49">爾姊所多馬、與其眾女、所犯之罪、即驕傲、饕餮、逸志、不恤貧乏、</verse>
				<verse number="50">詡詡自誇、干我所痛疾之事、故我不得不去之。</verse>
				<verse number="51">撒馬利亞人、蹈於愆尤、未及爾之半、乃爾較彼、多行不義、則撒馬利亞之過為尤細。</verse>
				<verse number="52">爾責姊妹、適以取辱、蓋爾所為、較彼尤甚、彼之過較爾為輕、故爾當蒙羞抱愧。</verse>
				<verse number="53">越在後日、所多馬與撒馬利亞、及其眾女、我將返其俘囚、當時亦必返爾俘囚、</verse>
				<verse number="54">爾遭患難、爾姊妹見之、怨心悉平、則爾必自慙其素行。</verse>
				<verse number="55">爾之姊妹、所多馬、與撒馬利亞、及其眾女、恢復故土、當時爾及眾女、亦可恢復故土。</verse>
				<verse number="58">使爾負行淫之罪、我耶和華已言之矣。</verse>
				<verse number="59">主耶和華又曰、爾爽盟約、予必因爾所行以報之。</verse>
				<verse number="60">昔爾幼穉、我與爾立約、今予追憶之、更申前約、永世弗替。</verse>
				<verse number="61">以爾姊妹賜爾為女、不循舊約、爾受之時、則追憶所為、而蒙羞恥。</verse>
				<verse number="62">我必堅我約、使知我乃耶和華、</verse>
				<verse number="63">待我與爾復和、則爾當憶昔所為、抱慙不已、不敢自伐、我耶和華已言之矣。</verse>
			</chapter>
			<chapter number="17">
				<verse number="1">耶和華諭我曰、</verse>
				<verse number="2">人子、當設譬示以色列族、以隱語相試、</verse>
				<verse number="3">當告之云、耶和華曰、巨鷹有翼、碩大無朋、毛羽豐健、文彩斑斕、集於利巴嫩、柏香木之高枝、為其所折、</verse>
				<verse number="4">弱幹為其所斷、移至貿易之地、置於輻輳之區、</verse>
				<verse number="5">亦取斯土之葡萄種、播於良田、若楊柳植於溪濱、</verse>
				<verse number="6">日漸生長、枝葉蔓延、其巔不高、枝向乎鷹、根結於土、遂發巨幹、其葉葱蘢、</verse>
				<verse number="7">又有巨鷹、其翼甚大、毛羽豐健、葡萄發根株、長枝幹、以向此鷹、望其灌溉、若農之治田。</verse>
				<verse number="8">葡萄栽於良田、植於水濱、發枝結果、成為佳種。</verse>
				<verse number="9">爾當傳我耶和華之命、曰、斯葡萄豈得枝繁葉盛、鷹將拔其根、所發之枝必槁、毋庸巨邦眾民、刪其根株、</verse>
				<verse number="10">葡萄雖為人所植、不復向榮於園囿之中、為東風來搖撼、盡為枯槁。</verse>
				<verse number="11">耶和華諭我曰、</verse>
				<verse number="12">當告違逆之族、云、爾知是乎、巴比倫王至耶路撒冷、虜其王公牧伯、至於巴比倫、</verse>
				<verse number="13">與王子結約、加以盟誓、取其世家為質、</verse>
				<verse number="14">使國為卑、不復振興、但守盟約、猶可自保。</verse>
				<verse number="15">乃王子背巴比倫王約、遣使至埃及、欲其率軍馬以至、彼行是事、豈能亨通、豈能免難、爽約之人、豈能獲救。</verse>
				<verse number="16">我耶和華指己而誓、王子既為巴比倫王所立、藐視其主、爽其盟約、則必至巴比倫而沒、</verse>
				<verse number="17">敵既築壘建營、欲滅邑眾、法老雖率旅眾多、以助其戰、亦必不利、</verse>
				<verse number="18">蓋王子於立約之後、不以盟誓為重、而爽其約、故不能免難。</verse>
				<verse number="19">主耶和華又曰、彼藐視約言、而背我命、我指己而誓、必罰其罪、</verse>
				<verse number="20">罹之以網羅、陷之以坎阱、曳至巴比倫、在彼降災、以罰其罪、</verse>
				<verse number="21">彼及流亡之眾、爰及軍旅、必殞於刃、遺民星散、使知我耶和華已言之矣。</verse>
				<verse number="22">主耶和華又曰、我必取柏香木之高枝、栽之於囿、在弱幹中、更取柔條、栽之高嶺、</verse>
				<verse number="23">即以色列山岡、使長枝結果、為柏香木之佳種、使羽族咸棲其上、得其庇蔭。</verse>
				<verse number="24">我耶和華使高木為低、使低木為高、使青者為枯、使枯者復茂、則郊原諸木、皆知言之行之者、惟我耶和華而已。</verse>
			</chapter>
			<chapter number="18">
				<verse number="1">耶和華諭我曰、</verse>
				<verse number="2">爾指以色列地常云父、食酸果、子齒覺酸、用此諺語曷故。</verse>
				<verse number="3">我耶和華指己而誓、爾在以色列地勿復用此諺語。</verse>
				<verse number="4">惟我操世人之權、無論父子、犯者必死。</verse>
				<verse number="5">如人為義行善。</verse>
				<verse number="6">不食岡巒之祭品、不敬以色列族所崇偶像、不淫人妻、妻癸水至、不與同寢、</verse>
				<verse number="7">不虐遇人、不攘奪人、受人質即反之、饑者供以食、裸者被以衣、</verse>
				<verse number="8">貸人金、不取利、不迫索、與人交、不作惡、恆為善、</verse>
				<verse number="9">遵我禮儀、守我法度、真實無妄、斯為義人、必保其生、我耶和華已言之矣。</verse>
				<verse number="12">虐遇貧乏、強暴是作、不反質、崇敬偶像、多行不義、</verse>
				<verse number="13">深堪痛疾、子母是權、迫索是為、若此者生命豈能保乎、既作不端、必就死地、不保其生、自取罪戾、</verse>
				<verse number="14">如此惡人有子、見父作惡、思改其行、</verse>
				<verse number="15">不食岡巒之祭品、不敬以色列族所崇偶像、不淫人妻、</verse>
				<verse number="16">不虐遇人、不攘奪人、受人質、即反之、使饑者得飽、裸者不寒、</verse>
				<verse number="17">不挾制貧乏、不取利、不迫索、遵我禮儀、守我法度、若此者、不可因父之罪並加誅殛、必全其生命。</verse>
				<verse number="18">然其父殘暴、強據同儕、作惡於民間、則必蹈罪而亡。</verse>
				<verse number="19">爾曹曰、子負父罪曷故、如人子為義、守我法度則可保生、</verse>
				<verse number="20">犯者必死、子不負父罪、父不負子罪、善者必獲善報、惡者必獲惡報。</verse>
				<verse number="21">如惡人悛改素行、守我禮儀、孳孳為義、則可保生、不就死地、</verse>
				<verse number="22">其所作之惡、不復追憶、乃因其善、必保其生、</verse>
				<verse number="23">主耶和華曰、維彼惡人、自取死亡、豈我所悅、我豈不以悛改得生為悅乎。</verse>
				<verse number="24">如善人去善就惡、行諸不義、我所痛疾者、豈得保生乎、其所行之善、不復追憶、既犯罪作惡、必使之亡。</verse>
				<verse number="25">爾言我耶和華所行、不尚正直、以色列族宜聽我言、我所行者、惟秉大公、爾所為者、尚存偏頗。</verse>
				<verse number="26">善人去善作惡、則必因其所為、置諸死地。</verse>
				<verse number="27">如惡人悛改素行、孳孳為義、則可得生、</verse>
				<verse number="28">因其思慮、悛改厥惡、則保其生、不就死地。</verse>
				<verse number="29">以色列族常言、我耶和華所為、不尚正直、爾以色列族乎、我所行者、惟秉至公、爾所為者、不能無私。</verse>
				<verse number="30">我耶和華必鞫以色列族、視人所為、降以刑罰、故當悛改、免陷於罪、以致滅亡。</verse>
				<verse number="31">以色列族乎、當革爾惡行、新爾心神、奚為自取其死。</verse>
				<verse number="32">人死於罪、我所不悅、故當悛改、保爾生命、我耶和華已言之矣。</verse>
			</chapter>
			<chapter number="19">
				<verse number="1">爾當為以色列牧伯作哀歌、</verse>
				<verse number="2">曰、爾母將何以譬之、有若牝獅、伏於眾獅間、撫育稚獅。</verse>
				<verse number="3">中有一獅、日漸長大、能搏物噬人、</verse>
				<verse number="4">列國聞之、陷以坑阱、繫以鐵索、曳至埃及。</verse>
				<verse number="7">遨遊宮室、蹂躪城郭、遂致荒蕪、居人聞其吼聲、靡不恐懼。</verse>
				<verse number="8">四周列邦、張以網羅、陷以坎阱、</verse>
				<verse number="9">繫以鐵索、曳至巴比倫王、囚於獄中、由是以色列山、不復聞其吼聲。</verse>
				<verse number="10">爾母若葡萄樹、植於溪濱、灌溉有資、枝葉葱蘢、</verse>
				<verse number="11">株幹堅強、堪作長者之杖、可謂枝繁幹偉矣。</verse>
				<verse number="12">忽拔其根、擲之於地、其果為東風所暴、枝幹摧折、遂致枯槁、焚之以火、</verse>
				<verse number="13">乃移其根、植於無水之野、</verse>
				<verse number="14">枝葉為火焦灼、燬其果實、無堅強之株幹、可謂長者之杖、此則大可憫焉。</verse>
			</chapter>
			<chapter number="20">
				<verse number="1">約雅斤被擄之七年、五月十日、以色列族長老數人咸集、諮諏耶和華、坐於我前、</verse>
				<verse number="2">耶和華諭我曰、</verse>
				<verse number="3">人子、當告以色列族長老、云、主耶和華曰、爾來諮諏於我、我指己而誓、不許爾與我言。</verse>
				<verse number="4">人子、爾當責之、使知自昔以來、彼祖所作、我已痛疾。</verse>
				<verse number="5">爾當告之云、主耶和華曰、越在疇昔、我顯現於埃及、遴選以色列族雅各家、與之盟誓、曰、我耶和華、為爾之上帝、</verse>
				<verse number="6">既立盟誓、導爾祖出埃及、至產乳與蜜之地、其地為列國所羨美、我素所選者、</verse>
				<verse number="7">斯時我諭之曰、我乃耶和華、爾之上帝、爾當棄可惡之物、勿因埃及之偶像、自染污衊、</verse>
				<verse number="8">惟彼違逆、不從我命、不棄可惡之物、不毀埃及之偶像、故爾祖尚在埃及時、我已憤怒甚烈、欲降災其躬、</verse>
				<verse number="11">俾知我禮儀法度、有人遵從、則可得生、</verse>
				<verse number="12">亦立我安息日、於我及彼之間為徵、俾知我乃耶和華、使之成聖。</verse>
				<verse number="13">然以色列族在曠野、違逆乎我、不遵我禮儀、犯我安息日、浸假有人守我法度、則可保生、惟彼藐視之、故我自謂、必在曠野、震怒斯眾、滅之務盡。</verse>
				<verse number="14">夫我所以不加殲滅者、恐列國之人、以我僅導斯民出於埃及、必將藐視我名。</verse>
				<verse number="15">彼尚在曠野、我誓不導之入產乳與蜜之地、斯地列國所羨美。</verse>
				<verse number="16">彼藐視我法度、不遵我禮儀、犯我安息日、心崇偶像。</verse>
				<verse number="17">然我猶加矜憫、不忍殲滅、不使殞沒於曠野、</verse>
				<verse number="18">當彼在曠野時、我告其子孫曰、勿效列祖之尤、勿從其所行、勿拜其所崇之偶像、自致污衊、</verse>
				<verse number="19">我乃耶和華、爾之上帝、當遵我禮儀、從我法度、</verse>
				<verse number="20">守我安息日、可為爾我間作徵、俾知我乃耶和華、爾之上帝。</verse>
				<verse number="21">子孫背我、不遵我禮儀、犯我安息日、如有人守我法度、則可保生、惟彼不守、故我自謂、必在曠野、震怒斯眾、滅之務盡。</verse>
				<verse number="22">夫我所以不加殲滅者、恐列國之人、以我僅導斯民出於埃及、必將藐視我名、</verse>
				<verse number="25">彼從不善之例、失保生之法、我聽其然、</verse>
				<verse number="26">彼獻初胎男子、焚之以火、我聽其污衊、使地荒蕪、俾知我乃耶和華。</verse>
				<verse number="27">惟爾人子、當告以色列族云、主耶和華曰、爾之列祖、更蹈罪愆、欺我太甚、</verse>
				<verse number="28">我導之入迦南、踐我誓言、彼見高巒茂林、遂獻祭奉禮、焚香灌奠、干我震怒。</verse>
				<verse number="29">我雖責之曰、臨登崇坵奚為、迄今民登崇坵、不易其俗。</verse>
				<verse number="30">故爾當告以色列族云、主耶和華曰、列祖狥欲、崇拜偶像、爾何效尤、自取污衊。</verse>
				<verse number="31">以色列族乎、爾獻子女、焚之以火、崇事偶像、自沾污衊、今日乃來問我、我耶和華、指己而誓、不許爾與我言。</verse>
				<verse number="32">爾欲效異邦人尤、崇拜木石、我必不姑容、</verse>
				<verse number="35">導爾至人蹤罕至之地、在彼指斥爾非、</verse>
				<verse number="36">與昔在埃及曠野、斥爾祖之非無異、我耶和華、已言之矣。</verse>
				<verse number="37">我必循舊約、牧爾治爾、</verse>
				<verse number="38">凡違逆我者、必出乎爾中、去其所旅之邦、不得歸以色列地、使知我乃耶和華。</verse>
				<verse number="39">主耶和華曰、爾曹以色列族、今而後有不從我命者、我聽其崇奉偶像、然不許爾既奉偶像、復獻禮物于我、瀆玩我聖名。</verse>
				<verse number="40">主耶和華曰、以色列全家、居斯土者、必於我聖岡、以色列地高巒、崇事乎我、在彼獻禮物、奉初產、作聖事、俱遵我命、我必納之。</verse>
				<verse number="41">爾雖散於列邦、我必撫集爾、納爾馨香、受爾崇敬、使異邦人目睹、</verse>
				<verse number="42">昔我誓以以色列地賜爾列祖、我使爾恢復、俾知我乃耶和華、</verse>
				<verse number="43">在彼追憶、爾所行污衊之事、自怨自艾。</verse>
				<verse number="44">主耶和華曰、以色列族乎、我待爾大度寛容、爾之惡行妄為、我不苛以較量、爾既明此、則知我乃耶和華。</verse>
				<verse number="45">耶和華諭我曰、</verse>
				<verse number="46">人子、爾當望南方、指南郊之林、而言未來事、曰、</verse>
				<verse number="47">南郊之林、宜聽耶和華之言、主耶和華曰、我必燃火林間、凡爾樹木、或青或枯、焚之務盡、其燄不滅、自南及北、四周盡燬、</verse>
				<verse number="48">眾人皆知、我耶和華所燃、不得撲滅。</verse>
				<verse number="49">以西結曰、主耶和華與、人以我言、皆為隱語。</verse>
			</chapter>
			<chapter number="21">
				<verse number="1">耶和華諭我曰、</verse>
				<verse number="2">人子、爾當遙望耶路撒冷、指以色列地之聖所、而言未來事、</verse>
				<verse number="5">使億兆知、我耶和華拔刃出鞘、必不復韜、</verse>
				<verse number="6">惟爾人子、歔欷太息、至於斷腸、令人目睹。</verse>
				<verse number="7">如彼問爾、何為太息、必曰、因風聞將來之事、眾人喪膽、手疲膝倦、懦弱如水、禍患迫至、主耶和華已言之矣。</verse>
				<verse number="8">耶和華又曰、</verse>
				<verse number="9">人子、當傳我命曰、磨礪鋒刃、光芒四射。</verse>
				<verse number="10">鋒既利而行殺戮、光華閃爍、孰敢存喜樂之心哉、我民不畏杖箠、必擊以刃、</verse>
				<verse number="11">加以磨礱、淬其光芒、俾殺人者執而用之。</verse>
				<verse number="12">人子、爾當呼號哭泣、以刃擊以色列君民、百姓驚駭恐遭飲刃、故當擊髀浩嘆。</verse>
				<verse number="13">主耶和華曰、既以艱難試我民、彼又不畏長上、其國必致淪亡。</verse>
				<verse number="14">惟爾人子、當鼓爾掌、言未來事、使刃三至、殺戮人民、入諸密室、誅滅大人。</verse>
				<verse number="15">我以鋒刃攻諸邑門、使人喪膽、使邑傾圮、蓋鋒刃閃爍、以備殺戮、</verse>
				<verse number="16">其刃指揮莫定、或左或右、隨其方向、</verse>
				<verse number="17">我必鼓掌、以雪我忿、我耶和華已言之矣。</verse>
				<verse number="18">耶和華又諭我曰、</verse>
				<verse number="19">人子、爾圖繪巴比倫王軍旅出國、至歧途、有衢可達二邑、</verse>
				<verse number="20">一至亞捫之喇巴、一至猶大之耶路撒冷城垣。</verse>
				<verse number="21">蓋巴比倫王躑躅歧途、不知所之、故卜以矢、問偶像、察牲肝、以決從違。</verse>
				<verse number="22">據繇辭、當右往耶路撒冷、發鎚破之、厥口孔張、大聲號呼、欲行殺戮、復發鎚攻門、建營築壘。</verse>
				<verse number="23">耶路撒冷人既與法老盟、則以巴比倫之卜筮為不足信、巴比倫王追憶其背約之罪、必取其邑。</verse>
				<verse number="24">主耶和華曰、巴比倫王知爾背約、厥罪昭彰、所為不善、故為敵所取。</verse>
				<verse number="27">斯國必一滅、再滅、而復滅、不克振興、待當王者至、則我賜之。</verse>
				<verse number="28">惟爾人子、當以未來事語人、云、亞捫人凌辱以色列族、故主耶和華曰、鋒刃已拔、加以磨礪、光芒閃爍、殺戮人民。</verse>
				<verse number="29">卜筮所占、惟尚虛妄、欲使爾與惡者偕亡、尸相枕藉、蓋降罰之日已至。</verse>
				<verse number="30">鋒刃既拔、不復入鞘、我必於爾生長之地殺爾、</verse>
				<verse number="31">我怒憤烈、降災爾躬、付爾於殘忍殺戮者之手、</verse>
				<verse number="32">人必爇爾若薪、殺爾於斯土、使名泯沒、我耶和華已言之矣。</verse>
			</chapter>
			<chapter number="22">
				<verse number="1">耶和華諭我曰、</verse>
				<verse number="2">人子、彼邑之民、惟嗜殺人、爾當責之、使知所作不端、為我所痛疾。</verse>
				<verse number="3">爾當言、主耶和華曰、斯邑之民、殺人無度、作諸偶像、污衊其身、今降災之日已至矣。</verse>
				<verse number="4">爾殺人作偶像、自取罪戾、自玷厥身、禍患之日伊邇、我使列邦異族、咸姍笑爾、</verse>
				<verse number="5">邑民作亂、臭名播於四方、遐邇之人、無不譏刺。</verse>
				<verse number="6">以色列牧伯、居於爾中、竭力殺人、</verse>
				<verse number="7">斯邑之人、藐視父母、凌侮旅人、強暴孤寡。</verse>
				<verse number="8">藐視聖物、犯安息日。</verse>
				<verse number="9">揚虛誕以殺人、食岡巒之祭品、行諸淫亂、</verse>
				<verse number="10">烝父繼室、妻癸水至、與之同寢、</verse>
				<verse number="11">淫人之妻、亂子婦、淫姊妹、</verse>
				<verse number="12">受賄以殺人、取利追索、棄我耶和華。</verse>
				<verse number="13">爾貪非義之利、草菅人命、我見之憤恨鼓掌。</verse>
				<verse number="14">我耶和華已言、必降災於爾、爾豈不膽喪手疲乎、</verse>
				<verse number="15">我必散爾於列邦異族中、使爾不復淫亂。</verse>
				<verse number="16">爾既罹慘報、為異邦人目睹、則必知我乃耶和華。</verse>
				<verse number="17">耶和華諭我曰、</verse>
				<verse number="18">人子、我視以色列族若渣滓、彼在爐中、若銅鐵錫鉛焉、亦與銀之渣滓無異。</verse>
				<verse number="19">主耶和華曰、因爾無異渣滓、故必使爾入耶路撒冷城、集於一處、</verse>
				<verse number="20">猶聚銀與銅鐵鉛錫於爐、鼓紅燄以鎔之、我怒憤烈、亦必集爾於邑中、鎔爾務盡。</verse>
				<verse number="23">耶和華諭我曰、</verse>
				<verse number="24">人子、當告以色列族曰、斯土不潔、震怒之日、甘霖不沛、</verse>
				<verse number="25">偽先知同謀、若獅狂吼、斷傷人、吞噬人、得其珍寶、使邑中嫠婦不可勝數、</verse>
				<verse number="26">祭司干犯律例、玩瀆聖物、聖與不聖、潔與不潔、不為剖別、我之安息日、不復恪守、棄我於民中、</verse>
				<verse number="27">邑中之牧伯若狼、行其殘害、肆其吞噬、以獲不義之利。</verse>
				<verse number="28">先知所見者、虛偽之異象、所占者無憑之卜筮、自謂傳耶和華之命、然我未嘗示之、若作垣墉、以不堅緻之泥塗之、</verse>
				<verse number="29">斯土之民、虐遇人、強暴人、挾制貧乏、侮慢羈旅、</verse>
				<verse number="30">我稽察之、欲得一人、可補藩籬、可塞垣隙、立於我前、代民祈求、免我殲滅、亦不可得。</verse>
				<verse number="31">故震怒憤烈、降災於眾、視其所為而報之、我耶和華已言之矣。</verse>
			</chapter>
			<chapter number="23">
				<verse number="1">耶和華諭我曰、</verse>
				<verse number="2">人子、昔有二女、一母所生、</verse>
				<verse number="5">亞何拉於歸之後、戀愛鄰邦亞述人、與之行淫。</verse>
				<verse number="6">亞述人衣紫顯爵之宦、有能之輩、岐嶷男子、乘馬而至。</verse>
				<verse number="7">亞何拉見亞述丁男、戀愛殊深、與之行淫、崇其偶像、染其污衊。</verse>
				<verse number="8">當其盛年、在埃及行淫、為男擁抱、自玷厥躬、及其中年、猶不悛改、</verse>
				<verse number="9">故我付之於所懽亞述人手、</verse>
				<verse number="10">裸其身體、據其子女、殺之以刃、降諸禍患、遺臭於眾婦間。</verse>
				<verse number="11">厥妹亞何利巴見此、則狥欲行淫、較姊尤甚。</verse>
				<verse number="12">戀愛鄰邦亞述人、顯爵之宦、有能之輩、岐嶷男子、乘馬盛服而至。</verse>
				<verse number="13">我見其被玷與姊無異、</verse>
				<verse number="14">亞何利巴增其惡行、見迦勒底人像、繪於墻壁、塗以丹艧、</verse>
				<verse number="15">佩博帶、冠華冠、俱若軍長、迦勒底之巴比倫所出、</verse>
				<verse number="16">見則懽然、遣使至迦勒底、</verse>
				<verse number="17">巴比倫人就之、登榻行淫、婦既被玷、則厭其所懽、</verse>
				<verse number="18">彼狥欲行淫若此。我則憾之、與憾其姊無異。</verse>
				<verse number="19">亞何利巴更增淫行、當其盛年、在埃及穢德彰聞、至於今日、惡念依然陡起、</verse>
				<verse number="20">戀其所懽、其體雄偉、無異驢焉、</verse>
				<verse number="21">壯時在埃及行淫、任男擁抱、至於今日、惡念依然陡起。</verse>
				<verse number="22">今亞何利巴、宜聽主耶和華之言、爾之所懽、為爾厭憎者、我必使之四方攻爾、</verse>
				<verse number="23">迦勒底之巴比倫人、比割人、書亞人、哥亞人、及諸亞述顯爵之宦、有能之輩、岐嶷男子、有名軍長、乘馬而至。</verse>
				<verse number="24">率軍旅、興干戈、擐甲胄、乘車馬、我將付爾於其手、聽其所處。</verse>
				<verse number="25">我怒既盛、使敵強暴爾、加以劓刵之刑、殺爾居民、擄爾子女、所有孑遺、焚之以火。</verse>
				<verse number="26">又將褫爾衣裳、攘爾珍寶、</verse>
				<verse number="27">使爾不犯淫行、不復戀亞述人、不再蹈埃及前愆、</verse>
				<verse number="28">主耶和華曰、爾所憾所惡者、我必付爾於其手。</verse>
				<verse number="29">彼必害爾、奪爾貨財、使爾裸體、俾人咸知、爾行淫無度。</verse>
				<verse number="30">我降斯罰、因爾狥欲、從異邦人、拜厥偶像、為其所玷、</verse>
				<verse number="31">爾既效姊尤、我必以其爵鴆爾。</verse>
				<verse number="32">主耶和華曰、爾姊之爵、既巨且深、多盛酖酒、爾必飲之、為人姍笑、</verse>
				<verse number="33">爾姊撒馬利亞之爵、令人恐懼、駭愕、酩酊憂傷、</verse>
				<verse number="34">爾必飲之務盡、乃碎爵割乳、我耶和華已言之矣。</verse>
				<verse number="35">主耶和華又曰、因爾違逆予、遐棄予、必負爾行淫之罪。</verse>
				<verse number="36">主耶和華諭我曰、人子、當責亞何拉、亞何利巴、使知其咎、為我所痛疾、</verse>
				<verse number="37">彼行淫殺人、崇拜偶像、以我所賜之男子、焚之於火、以敬偶像、</verse>
				<verse number="38">更行諸惡、即於是日、污衊我聖所、犯我安息日、</verse>
				<verse number="39">既殺子女、獻於偶像、當日入我聖所、殿中作惡、以玷污之。</verse>
				<verse number="40">爾遣使至遠方、招人咸集、人既就爾、爾則澡身修容、加以首飾、</verse>
				<verse number="41">坐於華床、肆筵設席、以獻我之馨香膏油、陳於席上、</verse>
				<verse number="42">人眾安逸、呼於爾側、亦有曠野之示巴人、著釧於手、戴冕於首、甚為美麗。</verse>
				<verse number="43">我曰、行淫之婦、歷年已久、孰欲與之行淫乎。</verse>
				<verse number="44">人果入室、與二淫婦亞何拉、亞何利巴交。</verse>
				<verse number="45">為義之人、必罰斯婦之罪、與淫行殺人者同科。</verse>
				<verse number="46">主耶和華曰、我必率眾、攻斯二女、攘奪劫掠之、</verse>
				<verse number="47">擊之以石、殺之以刃、戮其子女、焚其宅第、</verse>
				<verse number="48">使斯土之人不染淫風、俾眾女不效爾尤、</verse>
				<verse number="49">爾既行淫、崇拜偶像、必負罪遭刑、俾知我乃耶和華。</verse>
			</chapter>
			<chapter number="24">
				<verse number="1">約雅斤被擄之九年、十月十日、耶和華諭我曰、</verse>
				<verse number="2">人子、爾當記錄是日、今日巴比倫王、攻耶路撒冷、</verse>
				<verse number="3">當罕譬而喻、以示違逆之家、曰、主耶和華曰、置鼎於火、盛之於水、</verse>
				<verse number="6">主耶和華曰、斯邑之民、殺人無度、禍必不遠、可比沸鼎、其銹常在、不為洗滌、鼎中數方之肉、取之以出、毋庸遴選。</verse>
				<verse number="7">邑民殺人、血跡現於石上、不瘞於土、</verse>
				<verse number="8">故我赫斯怒、以罰其罪、使彼之血、亦流石上、不瘞於土。</verse>
				<verse number="11">留空鼎於火上、而炙其銅、以去污穢、以燬銹跡。</verse>
				<verse number="12">欲淨斯鼎、力瘁心勞、鼎銹斑駁、去之不易、故炙以火、</verse>
				<verse number="13">邑民行淫、至於污衊、我欲滌之、不肯成潔、故依然染污、待予降災、以雪我忿、</verse>
				<verse number="14">我耶和華既言之必行之不食言、不回志、不加矜憫、視爾所為、而降重罰、我耶和華已言之矣。</verse>
				<verse number="15">耶和華諭我曰、</verse>
				<verse number="16">人子、我必使爾所愛之妻、忽焉而亡、爾勿哀哭、勿下淚、</verse>
				<verse number="17">為死者毋揚爾聲、毋露爾首、毋去爾履、毋掩爾口、毋食苦餅。</verse>
				<verse number="18">以西結曰、我朝與民言、而夕妻死、詰朝、我循命而行。</verse>
				<verse number="19">民問我曰、爾有斯舉、與我何與、請以告我。</verse>
				<verse number="20">耶和華諭我曰、</verse>
				<verse number="21">爾當告以色列家云、主耶和華曰、我之聖所、爾素以為榮、素所欣慕者、余必使之被玷、爾所遺之子女、必亡以刃。</verse>
				<verse number="22">以西結所為者、爾必為之、不掩爾口、不食苦餅。</verse>
				<verse number="23">不露爾首、不去爾履、不哀不哭、爾之衍尤、日漸消亡、彼此想嚮、而唁其喪。</verse>
				<verse number="24">以西結於爾為徵、視其所為、爾必為之、斯事既成、爾必知我乃主耶和華。</verse>
				<verse number="25">人子、越至後日民所倚賴、所欣慕之聖所、爰及子女、我必棄之如遺。</verse>
				<verse number="26">浸假有人得免於難、至於爾前。以此相告。</verse>
				<verse number="27">爾可啟口、勿復緘默、以示免難之人、使知爾為徵、我乃耶和華。</verse>
			</chapter>
			<chapter number="25">
				<verse number="1">耶和華諭我曰、</verse>
				<verse number="2">人子、望亞捫族、而言未來事、</verse>
				<verse number="3">曰、爾亞捫人、宜聽我言、主耶和華曰、昔予之聖所被玷、以色列族荒蕪、猶大家盡被俘囚、爾見之則曰吁哉。</verse>
				<verse number="4">故我必使東方之人、據爾四境、建室廬於其間、必食爾果、飲爾乳、</verse>
				<verse number="5">我必使喇巴為駝廄、亞捫地為牧場、俾知我乃耶和華。</verse>
				<verse number="6">主耶和華又曰、爾見以色列民遭難、則鼓掌頓足、欣喜不勝。</verse>
				<verse number="7">故我必舉手、付爾於異邦、為彼所攘奪、絕爾於列國中、俾知我乃耶和華。</verse>
				<verse number="8">主耶和華曰、摩押、西耳之人、譏訕猶大言彼無異異邦。</verse>
				<verse number="9">摩押四境、已築城垣、民以為榮、即伯耶西末、巴力免、基烈亭、我必破之、</verse>
				<verse number="10">使東方之人得焉、昔我翦滅亞捫、不得與列邦相埒。</verse>
				<verse number="11">後必降災於摩押、使知我乃耶和華。</verse>
				<verse number="12">主耶和華曰、以東攻猶大以雪其忿、干犯於我。</verse>
				<verse number="13">故我耶和華必擊以東、俾人畜俱無噍類、使提慢荒蕪、底但人飲刃、</verse>
				<verse number="14">我震怒以東、必使我民以色列族、侵伐其土地、以雪我忿、使知我實降是災、我耶和華已言之矣。</verse>
				<verse number="15">主耶和華曰、非利士人藏匿舊怨、中心叵測、以害我民、</verse>
				<verse number="16">故我耶和華必擊非利士人、殺基利族、海濱居民、殲滅殆盡、</verse>
				<verse number="17">大降患難、重罰其罪、使知我耶和華實降是災。</verse>
			</chapter>
			<chapter number="26">
				<verse number="1">約雅斤被擄之十一年、正月朔耶和華諭我曰、</verse>
				<verse number="2">人子、昔耶路撒冷遭難之日、推羅之人譏之、曰、吁哉、民出入之所、其邑已破、民必歸余、皆屬我矣。</verse>
				<verse number="3">故主耶和華曰、我必罰推羅、使列邦攻之、若海水泛濫、</verse>
				<verse number="4">傾推羅城垣、毀其戍樓、散其塵埃、使為光潔之磐。</verse>
				<verse number="5">巋然峙於海中、為張網之所、所有貨財、為民攘奪、我耶和華已言之矣、</verse>
				<verse number="6">推羅屬邑、在平原者、必亡於刃、俾知我乃耶和華。</verse>
				<verse number="7">主耶和華曰、我必使諸王之王、巴比倫王尼布甲尼撒、來自北方、簡其車馬、率其軍旅、以攻推羅、</verse>
				<verse number="8">平原屬邑、必亡以刃、築壘建營、多置干戈、攻推羅城、</verse>
				<verse number="9">以槌破城垣、以斧斫戍樓。</verse>
				<verse number="10">城垣既破、邑門既啟、敵人驟入、萬馬奔騰、塵埃蔽邑、乘者號呼、車輪轟轟、宮室震動。</verse>
				<verse number="11">維彼逵衢、遭馬足之蹂躪、維彼人民、攖鋒刃而殺戮、雖地利險峻、亦無不破。</verse>
				<verse number="12">敵攘貨財、毀華宮、破壁垣、木石塵土、俱投水中、</verse>
				<verse number="13">謳歌必息、琴瑟不聞、我使之然、</verse>
				<verse number="14">惟留磐巔、張網之所、厥後不復建城於此、我耶和華已言之矣。</verse>
				<verse number="15">主耶和華告推羅曰、爾之城垣傾圮、被傷者號呼、居民見殺、洲島聞之、豈不震動。</verse>
				<verse number="16">海濱君王、將下其位、解其麗服、去其繡裳、戰慄危懼、坐於塗炭、</verse>
				<verse number="17">眾作哀歌云、有名之邑、在彼海中、素稱鞏固、舟楫薈萃之所、鄰邦無不惕伏、今已傾圮、</verse>
				<verse number="18">海島之民、見爾傾頹、歸於烏有、靡不震驚。</verse>
				<verse number="19">主耶和華曰、我使爾邑荒蕪、無人居處、使海水漲溢淹爾、</verse>
				<verse number="20">我使爾居民、俱落深淵、歸於幽邈、陷於地下、無異久葬之人、斯後我使福邦復興、爾邑無人居處、</verse>
				<verse number="21">我使爾邑歸於烏有、雖索之而莫得、凡見爾若此、必致恐懼、我耶和華已言之矣。</verse>
			</chapter>
			<chapter number="27">
				<verse number="1">耶和華諭我曰、</verse>
				<verse number="2">人子、爾當指推羅而作哀歌、</verse>
				<verse number="3">告推羅云、主耶和華曰、惟爾推羅、居於海口、洲島之民、輻輳於此、自稱至美、</verse>
				<verse number="4">爾邑四面環海、創建宏麗、</verse>
				<verse number="5">舟以西匿松為板、以利巴嫩柏香木為檣、</verse>
				<verse number="6">以巴山橡為櫂、以基底島之黃楊木、飾以象牙、為坐板、</verse>
				<verse number="7">以埃及文繡之棉為旆、以以列沙島紫赤布為幬、</verse>
				<verse number="8">西頓 亞發人為爾舟子、推羅之哲人、為爾辨水道、</verse>
				<verse number="9">其八之人、諳練巧捷彌爾舟隙、海舶與其舟人、至爾邑以通商、</verse>
				<verse number="10">巴西路得、弗人、在爾行伍、為爾武士、於爾邑中、列其干戈、懸其兜鍪、使爾顯榮、</verse>
				<verse number="11">亞發人為軍旅、守城垣、迦末人守爾戍樓、四周列干、以揚爾威、</verse>
				<verse number="12">爾既富有、大失人攜銀、鐵、錫、鉛、易於市廛、</verse>
				<verse number="13">雅番、土八、米設人、與爾貿易、販鬻婢僕、及銅製之器皿、</verse>
				<verse number="14">陀伽馬族驅馬牽騾、至於爾市、</verse>
				<verse number="15">底但人、與洲島諸民、與爾通商、鬻象牙烏木、</verse>
				<verse number="16">亞蘭人欲得爾所製之物、故攜紅玉、赤布、絺繡、枲衣、珊瑚、琅玕、易於爾市、</verse>
				<verse number="17">猶大、以色列族與爾貿易、鬻米匿之麥、餅餌、蜜、油、乳香、</verse>
				<verse number="18">大馬色人欲購爾所造之物、財貨眾多、故攜黑本之酒、白羊之毛、來相貿易、</verse>
				<verse number="19">但民與雅番人往來於爾市、攜光鐵肉桂、菖蒲以鬻之、</verse>
				<verse number="20">底但人至、購襯車之氈、</verse>
				<verse number="21">亞喇伯、與基達人、赴爾市廛、牽羊羔、牡綿羊、牡山羊、售之於人、</verse>
				<verse number="22">示巴、喇馬人、與爾貿易、市芬芳之品與金玉、</verse>
				<verse number="23">哈蘭、干尼、埃田、示巴、亞所、吉抹人、與爾通商、</verse>
				<verse number="24">市諸貨財、紫衣絺繡以柏香木為匱、繫以絲繩、中藏麗服、鬻之於市、</verse>
				<verse number="25">大失舟人、往來爾市、爾在海中、富有尊榮。</verse>
				<verse number="26">爾之舟師、陷爾於難、東風狂暴、毀爾於海中。</verse>
				<verse number="27">爾傾圮之日、則平日之蓄積、市廛之貨財、掌舵者、辨水道者、彌舟隙者、商賈武士、及爾中居民、俱溺於海、</verse>
				<verse number="28">辨水道之人、大聲號呼、震動邑郊。</verse>
				<verse number="29">凡撥櫂者、駕舟者、辨水道者、必棄舟登岸、</verse>
				<verse number="30">無不痛哭、其聲甚慘、蒙灰於首、坐於塗炭。</verse>
				<verse number="31">盡薙厥髮、束麻於身、緣爾困苦、其聲甚哀、</verse>
				<verse number="32">哭時必作哀歌、曰、推羅傾圮矣、昔居海中、無所比儗、</verse>
				<verse number="33">爾之貨財饒足、自海而至、天下君民、獲富者甚眾、</verse>
				<verse number="34">遇海水汎濫、淹爾於波濤、其時爾邑傾圮、居民殞亡、</verse>
				<verse number="35">洲島之民、為爾駭愕、其王恐懼、憂形於色、</verse>
				<verse number="36">四方商賈、作怨憤之聲、見爾淪亡、恐懼不勝。</verse>
			</chapter>
			<chapter number="28">
				<verse number="1">耶和華又諭我曰、</verse>
				<verse number="2">人子、當告推羅王云、主耶和華曰、爾中心驕泰、自謂可匹上帝、其邑在海中、若上帝位、爾雖自謂可匹上帝、終屬凡民、非上帝也。</verse>
				<verse number="3">爾自謂智過於但以理、無所隱於汝、</verse>
				<verse number="4">以爾智慧、得諸貨財、藏金銀於府庫、</verse>
				<verse number="5">巧於貿易、日臻富厚、因而心驕、</verse>
				<verse number="6">故主耶和華曰、因爾自謂、可匹上帝、</verse>
				<verse number="7">我必率異邦之強暴者至、拔其鋒刃、爾以巧捷所作奇麗之物、彼必毀之、物著光華者、彼必滅之、</verse>
				<verse number="8">使爾陷於深淵、殺戮爾身、投於海中。</verse>
				<verse number="9">爾被殺之時、豈得自謂可匹上帝、爾既見殺、則屬凡民、非為上帝明矣。</verse>
				<verse number="10">爾必被異邦人所殺、與不潔者偕亡、我耶和華已言之矣。</verse>
				<verse number="11">耶和華又諭我曰、</verse>
				<verse number="12">人子、當為推羅王作哀歌、曰、主耶和華曰、爾若至美之玉、以巧捷之技、雕琢為印、美麗無儔、</verse>
				<verse number="13">爾可比古人在埃田上帝囿、以珍寶為飾、即瑪瑙、淡黃玉、金鋼石、黃玉、碧玉、璧玉、青玉、紅寶玉、葱珩、俱嵌於金、爾生之日、鼗簫兼備。</verse>
				<verse number="14">爾若𠼻𡀔［口氷］、高展其翮、施其庇護、我使之然、爾若祭司、胸飾寶玉、光輝燦爛、遨遊我聖山。</verse>
				<verse number="15">爾踐王位、始有善政、後遷於惡、</verse>
				<verse number="16">因貿易繁盛、遂至強暴、陷於罪戾、爾既污衊、我必逐爾出我聖岡、不許爾復為𠼻𡀔［口氷］、施其庇護、為燦爛之玉、輝光四照、</verse>
				<verse number="17">爾因美麗、中心驕泰、亦因光彩、失其智慧、故我必傾圮爾、使列王目睹。</verse>
				<verse number="18">爾之貿易、不秉大公、多陷罪戾、瀆玩聖所、故我必縱火於爾邑、其燄炎炎、使為灰燼、俾眾目睹。</verse>
				<verse number="19">民間素識爾者、見爾歸於無有、則恐懼駭愕。</verse>
				<verse number="20">耶和華又諭我曰、人子、</verse>
				<verse number="21">當指西頓、而言未來事、曰、</verse>
				<verse number="22">主耶和華曰、西頓與、我必罰爾、彰我公義、既降災於爾、使爾敬余、則知我乃耶和華。</verse>
				<verse number="23">我必使癘疫流行、使四方敵至、加以鋒刃、遍爾逵衢、殺爾居民、使知我乃耶和華。</verse>
				<verse number="24">昔以色列族為四方之民所辱、若刺荊觸棘、今則無有、俾知我乃耶和華。</verse>
				<verse number="25">主耶和華曰、今以色列族、民人星散、我必撫集、俾居我所賜僕雅各之土、恆恭敬予、使異邦目睹、</verse>
				<verse number="26">昔在四方、有人凌辱我使、我必降之以災、使我民建室栽園、安居於斯、無人加害、則知我乃耶和華。</verse>
			</chapter>
			<chapter number="29">
				<verse number="1">約雅斤被擄之十年、十月十二日、耶和華諭我曰、</verse>
				<verse number="2">人子、指埃及王法老、及埃及四境、而言未來事。</verse>
				<verse number="3">主耶和華曰、埃及王法老、若河中巨鱷、自謂我鑿江河、足供己用、我必罰爾、</verse>
				<verse number="4">以圈貫爾之頰、河中諸魚、附於爾鱗、隨爾俱出、</verse>
				<verse number="5">余必擲爾於郊野、投諸魚於荒邱、不能復至於河、為走獸飛鳥所食、</verse>
				<verse number="8">故主耶和華曰我必使利刃臨於爾國、人獸俱被殲滅、</verse>
				<verse number="9">埃及王自謂鑿斯河、足供己用、故予必使埃及荒蕪、俾知我乃耶和華。</verse>
				<verse number="10">我必降災於爾、及爾江河、使埃及國盡成荒墟、自蜜奪至敘以尼古實接攘之區、</verse>
				<verse number="11">人跡獸蹄、不經斯土、民不棲止、凡歷四十年。</verse>
				<verse number="12">我必使埃及民人、散處於列國、異邦他邑既變邱墟、埃及通國、及其邑郊、靡地不然、歷四十年。</verse>
				<verse number="13">主耶和華曰四十年後、埃及之民、我必撫集之、使至自列邦。</verse>
				<verse number="14">反其俘囚、歸於八羅、仍旋桑梓、然其國不能昌大。</verse>
				<verse number="15">埃及在列國中、將微弱不振、使其戶口凋殘、不得統理他國。</verse>
				<verse number="16">以色列家必不復賴埃及人、既憶前事、中心悛悔、俾知我乃上帝耶和華。</verse>
				<verse number="17">約雅斤被擄之二十七年、正月朔、耶和華諭我曰、</verse>
				<verse number="18">人子、巴比倫王、尼布甲尼撒勞師興眾、以攻推羅、負載辛勤、故首為去髮、肩為去皮、無一人不若是、王與軍旅攻城、未得犒勞、</verse>
				<verse number="19">故主耶和華曰、我必以埃及眾庶之貨財、賜於巴比倫王、尼布甲尼撒、以犒其軍。</verse>
				<verse number="20">主耶和華曰、彼為我供役服勞、我必以埃及地賜之、以為賞勞、</verse>
				<verse number="21">當是時、我必使以色列族、崢嶸其角、亦必使爾先知、得啟口於民間、俾知我乃耶和華。</verse>
			</chapter>
			<chapter number="30">
				<verse number="1">耶和華又諭我曰、</verse>
				<verse number="2">人子、當言未來事曰、主耶和華云、禍日將屆、爾當號泣不已、</verse>
				<verse number="3">其日伊邇、晦冥慘淡、耶和華降災於異邦、其日伊適、</verse>
				<verse number="4">鋒刃臨於埃及、患難至於古實、址基既毀、億兆被戮、遺民見擄、</verse>
				<verse number="5">古實、呂彼亞、呂氐亞與異邦族類、及古巴之民、同盟之輩、俱亡以刃、</verse>
				<verse number="6">耶和華曰、必折埃及驕泰之心、自蜜奪至敘以尼、俱亡以刃、助埃及者亦必敗北、我耶和華已言之矣。</verse>
				<verse number="7">列邦諸邑、俱至荒蕪、埃及與助之者亦然。</verse>
				<verse number="8">我燃火於埃及、凡助之者、既被殲滅、則知我乃耶和華。</verse>
				<verse number="9">古實人安居無恐、斯時我必遣使駕舟、至其地、令彼震驚哀痛、與埃及降災之日無異、其日伊邇。</verse>
				<verse number="10">主耶和華曰、我必藉巴比倫王尼布甲尼撒之手、使埃及眾庶俱亡、</verse>
				<verse number="11">巴比倫王之軍旅、列邦所畏懼、我必率之、以殲斯土、拔利刃攻埃及、隨在殺人、</verse>
				<verse number="12">我必涸埃及之川流、以其國付惡人之手、使異邦人、荒蕪其地、使其物產歸於烏有、我耶和華已言之矣。</verse>
				<verse number="13">主耶和華又曰、我必斫其偶像、使不存於挪弗、埃及無君、庶民恐懼、</verse>
				<verse number="16">又必火焚埃及、使汛民哀痛、挪必毀裂、挪弗日遭困苦、</verse>
				<verse number="17">亞文、比伯實之壯士必亡於刃、邑民被擄、</verse>
				<verse number="18">我必使答比匿變為晦冥、昔埃及之人、使他邦眾庶臣服奔走、故我折其軛、使變光華為黯淡、若雲蔽覆、且使女子被擄、</verse>
				<verse number="19">我降災於埃及、俾知我乃耶和華。</verse>
				<verse number="20">約雅斤被擄之十一年、正月七日、耶和華諭我曰、</verse>
				<verse number="21">人子、我已折埃及王法老之肱、不裹其傷。不敷以藥、不纏以布、使彼力廢、難執利刃。</verse>
				<verse number="22">主耶和華曰、我必降災於埃及王法老、昔折一肱、其一尚健今並折之、使刃墮地、</verse>
				<verse number="23">我必使埃及之人、散處異邦列國、</verse>
				<verse number="24">使巴比倫王膂力剛強、俾執我刃、折法老二肱使其嘆息於敵前、若人被重傷、而嘆息焉。</verse>
				<verse number="25">我必使巴比倫王手、其力倍加、使法老手不勝疲倦、既以我刀、畀巴比倫王、使擊埃及、則知我乃耶和華。</verse>
				<verse number="26">我必使埃及民人、散處於異邦列國、俾知我乃耶和華。</verse>
			</chapter>
			<chapter number="31">
				<verse number="1">約雅斤被擄之十一年、三月朔、耶和華諭我曰、</verse>
				<verse number="2">人子、當問埃及王法老、及其庶民爾有威可畏、誰能比儗。</verse>
				<verse number="3">試觀亞述王、若利巴嫩之柏香木、其枝葱蒨、其幹扶疏、其杪高不可及、</verse>
				<verse number="4">四面環溪、灌溉有資、故柯幹甚巨、高大無比、林叢諸木、無不得水之利、</verse>
				<verse number="5">既蒙灌溉、超於群木、枝繁葉茂、長柯森發、</verse>
				<verse number="6">飛鳥結巢於其枝、走獸生產於其蔭、大國之民、居於下、亦受其庇。</verse>
				<verse number="7">根在水濱、故枝葉葱蒨、長柯森發、</verse>
				<verse number="8">上帝囿之柏香木、不能出其上、松樹不及其長條、楓樹不及其弱幹、上帝囿中、眾木雖美、不得與之頡頏、</verse>
				<verse number="9">枝葉向榮、葱蒨可悅、我使之然、上帝囿中諸木、亦嫉其高、</verse>
				<verse number="10">耶和華曰、彼譬喬木、其葉蓁蓁、心志驕泰、</verse>
				<verse number="11">故我委於異邦之強暴、俾治其罪、我亦加以驅逐、</verse>
				<verse number="12">異邦之強暴、斫以斧斤、散枝於山谷、折幹於溪濱、天下居民、失庇蔭而他往、</verse>
				<verse number="13">飛鳥棲於幹上、走獸伏於枝中、</verse>
				<verse number="14">使天下林木、植於水旁、勿誇其株高幹偉、枝葉蓁蓁、喬木森然、終必枯萎、偃於下土、與人之歸墓無異、</verse>
				<verse number="15">主耶和華曰、我使柏香木枯萎、是日也、深淵源泉、為之立涸、以示悲哀、利巴嫩之木枯槁、以發憂恨。</verse>
				<verse number="16">我斫柏香木使下幽冥之所、與歸墓者無異、列邦人民、聞其下墜之聲、靡不震動、埃田林木、與利巴嫩之佳樹、素得灌溉、後至枯槁、見其隕落、則怨心悉平、</verse>
				<verse number="17">昔此林叢、受其庇蔭、乃遭摧折、彼異邦人得王庇護、忽被斬伐、下於幽冥之所、亦若是、</verse>
				<verse number="18">埃及王譬諸柏香木、森然高大、欣然向榮、堪與埃田木頡頏、必遭斬伐、下幽冥之所、與眾木無異、王必亡於刃、與不潔者同科、王即法老、王及眾庶、受災如此、我耶和華已言之矣。</verse>
			</chapter>
			<chapter number="32">
				<verse number="1">約雅斤被擄之十二年、十二月朔、耶和華諭我曰、</verse>
				<verse number="2">人子、當為埃及王法老作哀歌、告之曰爾若獅之伏於民間、若鱷之居於海中、出入江河、足亂波濤、使水混濁、</verse>
				<verse number="3">主耶和華曰、我必率眾、張我羅網、曳爾出水、</verse>
				<verse number="4">委爾於岸、棄爾於郊、使飛鳥棲爾側、走獸飽爾血、</verse>
				<verse number="5">以爾肉置於山崗、以爾身填於陵谷、</verse>
				<verse number="6">以爾血瀝於斯土、山澤之間、無不殆遍、</verse>
				<verse number="7">戮爾之時、我必以雲蔽天、日月星辰、韜其輝光、</verse>
				<verse number="8">天象晦冥、不能燭照爾土、我耶和華已言之矣。</verse>
				<verse number="9">天下列邦、爾未嘗與之通聞問、我使之聞爾敗亡、則必憂心戚戚、</verse>
				<verse number="10">君民眾多、見我揮劍、罰爾之日、必畏懼駭愕、恐喪生命、戰慄不已、</verse>
				<verse number="13">埃及河濱、群獸必亡、厥後人足獸蹄、不復混濁其水、</verse>
				<verse number="14">河水澄清、其流若油、我耶和華已言之矣。</verse>
				<verse number="15">我使埃及土地荒蕪、絕其所產、滅其居民、則知我乃耶和華。</verse>
				<verse number="16">主耶和華曰、列邦群民、必為埃及眾庶作哀歌、號泣其事。</verse>
				<verse number="17">約雅斤被擄之十二年、十二月望日、耶和華諭我曰、</verse>
				<verse number="18">人子、當言未來事、曰、埃及眾庶、與諸名邦、必遭敗北、下窀穸、入陰府、爾當為之作哀歌曰、</verse>
				<verse number="19">爾與不潔者流、同歸陵塚、則爾昔日婉孌超群、卒安在哉、</verse>
				<verse number="20">異邦之民、已亡於刃、埃及眾庶、以蹈利刃、曳至窀穸、</verse>
				<verse number="21">強悍之輩、不潔之民、亡於鋒刃、俱下陰府、見埃及王及助之者、亦至於斯、必與之言、</verse>
				<verse number="24">在彼有以蘭、及其眾旅、素使人恐懼、今亡以刃、抱愧蒙羞、下於窀穸、偃仆其側、與不潔者無異。</verse>
				<verse number="25">埃及眾庶、素令人悚惶無地、今也、抱愧蒙羞、俱亡於刃、下窀穸、入陰府、偃仆於以蘭之側、與不潔者無異。</verse>
				<verse number="26">在彼有米設、土八、及其眾旅素令人恐懼、今亡於刃、偃仆於側、與不潔者同科、</verse>
				<verse number="27">維彼二國、昔令英雄、悚然駭懼今與不潔之武士同亡、手執利器、首枕白刃、下陰府、負罪戾、</verse>
				<verse number="28">爾埃及人亦必敗亡、殲以鋒刃、與不潔者同科、</verse>
				<verse number="29">在彼有以東王公、膂力雖剛、亦亡於刃、下於窀穸、與不潔者同科、</verse>
				<verse number="30">在彼有北方之王、及西頓居民、素有巨能、今懷懼抱愧、下於窀穸、與不潔之人、亡於刃者同科。</verse>
				<verse number="31">主耶和華曰、法老及其軍旅、俱亡於刃、見異邦人、同陷陰府、則怨心悉平。</verse>
				<verse number="32">法老及其軍旅、素予人恐懼不勝、我聽其然、今亡於刃、與不潔者同科、我耶和華已言之矣。</verse>
			</chapter>
			<chapter number="33">
				<verse number="1">耶和華又諭我曰、</verse>
				<verse number="2">人子、當告民曰、如我於邦國、降以鋒刃之災、則民簡境內一人、置為戍卒、</verse>
				<verse number="3">戍卒見刃將至、吹角以警眾、</verse>
				<verse number="4">凡聞角音、不知警畏、刃至而殺之、其罪歸己、</verse>
				<verse number="5">彼聞角音、不知警畏、其罪歸己、警畏者生命可救、</verse>
				<verse number="6">如戍卒見刃將至、不吹角以警眾、刃至而殺人、則彼死於罪愆、而戍卒亦遭刑罰。</verse>
				<verse number="7">人子、我使爾為戍卒、稽察以色列家、必聽我命、代我示民、</verse>
				<verse number="8">我謂惡人必死、以告乎爾、如爾不示之、使彼悛改、則惡人將死於罪、而爾不能免於刑罰、</verse>
				<verse number="9">如爾示惡人、使彼悛改、彼仍怙過不悛則死於罪、而爾得免、</verse>
				<verse number="10">人子、當告以色列家云、爾曹常言我任罪戾、日漸消亡、豈能得生、</verse>
				<verse number="11">然主耶和華曰、我指己而誓、我不以人作惡致死為悅、惟以人悛惡得生為悅、故爾以色列家當改厥惡、何必蹈於死亡、</verse>
				<verse number="12">人子、當告民云、如善人陷罪、不因前善而獲救、惡人悛改、不因舊惡而殞亡、</verse>
				<verse number="13">我言善人必生、如彼自恃其善、陷罪觸法、則其前善、必不復憶、因其作惡、必置之死、</verse>
				<verse number="14">我言惡人必死、如彼悛改、惟善是行。</verse>
				<verse number="15">受人質則反之、盜人物則償之、不復為惡、遵我法度、以望得生、則生命可保、死所不臨。</verse>
				<verse number="16">不復念其舊惡、因彼眾善奉行、則必獲生。</verse>
				<verse number="17">爾民常言主耶和華所為、不秉大公、實眾所為偏頗。</verse>
				<verse number="18">善人去善作惡、則因其所為、置諸死地、</verse>
				<verse number="19">惡人悛改素行、孳孳為義、則可得生、</verse>
				<verse number="20">以色列族常言我耶和華所為、不尚正直、我必鞫爾、察爾所為。</verse>
				<verse number="21">先知云、我儕被擄之十二年、十月五日、有一人免難、至自耶路撒冷、告我云、城陷矣。</verse>
				<verse number="22">前夕免難之人未至、耶和華之神感我、使我言此、詰朝、免難者至、我則啟口、不復緘默。</verse>
				<verse number="23">耶和華諭我曰、</verse>
				<verse number="24">人子、以色列地荒墟、居民常言亞伯拉罕一人、能得斯土、我儕既眾、豈不能據而有之、</verse>
				<verse number="25">爾當告之云、主耶和華曰、肉常有血、爾曹食之、崇敬偶像、殘害人命、豈能據有斯土、</verse>
				<verse number="26">爾恃鋒刃、作可惡之事、玷人妻室、詎能得土、</verse>
				<verse number="27">爾先知當告之云、主耶和華曰、我指己而誓、維彼眾民、居於邱墟、必亡於刃、處於郊野、必噬於獸、藏於城垣巖穴、必斃於疫癘、</verse>
				<verse number="28">以色列族恆誇其能、我必使彼、不能矜詡、令其山岡原隰、俱變荒坵、人蹤罕至、</verse>
				<verse number="29">彼作不端、我所痛疾、必使其地、凄涼寂寞、俾知我乃耶和華、</verse>
				<verse number="30">人子、爾民在垣墉之側、門閾之間、彼此相語、指爾而言曰、來聽耶和華所傳之諭、</verse>
				<verse number="31">彼既至、坐於爾前、若我民然、聽爾言而不行、口所言則愛爾不置、其心貪婪、</verse>
				<verse number="32">彼聞爾言、若聞善謳者、發其清歌善樂者、操其妙音、彼聽爾言、而弗遵行、</verse>
				<verse number="33">是事既成、我言已應、則可知先知已至民間。</verse>
			</chapter>
			<chapter number="34">
				<verse number="1">耶和華諭我曰、</verse>
				<verse number="2">人子、當傳我命、責以色列族之牧者曰、主耶和華云、以色列族之牧者、自顧其身、不牧群羊、禍必不遠矣。</verse>
				<verse number="3">爾以羊酪為飲、羊毛為衣、羊既肥腯、宰而烹之、其餘置之弗顧、</verse>
				<verse number="4">弱者不扶持之、疾者不醫痊之、傷者不裹其痕、驅至遠方者、不復招集、迷於歧路者、不復追尋、乃待之以強暴、處之以殘忍、</verse>
				<verse number="5">牧者不加眷顧、故羊星散、為野獸所吞噬。</verse>
				<verse number="6">我羊迷於山岡、行於高巒、散於遍境、覓之者迄無一人、</verse>
				<verse number="7">故爾眾牧者、宜聽耶和華之言、</verse>
				<verse number="8">我耶和華指己而誓、因牧者自顧其身、不牧群羊、若無牧然、羊既喪、不知追尋、使羊為人所攘奪、為獸所吞噬。</verse>
				<verse number="11">主耶和華曰、我必求我羊、</verse>
				<verse number="12">譬彼牧者、見羊四散、則追之不已、我必追我羊、羊值晦冥之際、散於四方、我必加拯救、</verse>
				<verse number="13">我民散於列邦、我必撫集之、使彼旋歸故土、以以色列山岡、膏腴之壤、大河之濱、為其牧地、</verse>
				<verse number="14">我必豢養之、俾適樂郊、以色列高岡之巔、爰有羊牢、以之賜彼、使之偃卧於樂嘉之苑、齧蒭於芳草之場、即以色列族之山也。</verse>
				<verse number="15">我必牧羊、使之孔安、我耶和華已言之矣。</verse>
				<verse number="16">迷於歧途者、我必追之、為人驅逐者、我必反之、裹其傷殘、扶其荏弱、強者肥者、我亦護之、俾群羊咸被德澤、</verse>
				<verse number="17">惟爾群羊、我耶和華有言、必於牲畜中區別美惡、牡綿羊牡山羊、犂然分明。</verse>
				<verse number="18">爾食於芳苑、猶為細故、又將蹂躪之乎、爾飲於清溪、猶為細故、又將混濁之乎。</verse>
				<verse number="19">我之群羊所食、惟爾已踐之苑、所飲、惟爾既濁之水、</verse>
				<verse number="20">故我耶和華曰、肥羊瘦羊間、我將明鞫其故、</verse>
				<verse number="21">荏弱之羊、爾肩摧之、角抵之、使之星散、</verse>
				<verse number="22">故我必救我群羊、不遭虐遇、我將於牲畜間、詳加鞫問、</verse>
				<verse number="23">我將簡一牧以養之、即我僕大闢、彼必豢養群羊、為善牧焉。</verse>
				<verse number="24">我耶和華為其上帝、我僕大闢為其侯伯、我耶和華已言之矣、</verse>
				<verse number="25">我必結約、恆賜平康、驅猛獸於斯土、即在郊原林樹之間、亦得咸若、或寢或訛。</verse>
				<verse number="26">在彼山林、及我聖岡之四周我必賜以純嘏、使時雨降、甘霖沛焉。</verse>
				<verse number="27">樹結果、地產物、安居斯土、斯時也、我民為人服役、我折其軛、脫於彼手、則可知我乃耶和華。</verse>
				<verse number="28">自茲以後、爾不復為異邦人所攘奪、野獸所吞噬、民必安居、不遭震駭。</verse>
				<verse number="29">我必使有名者興、長若枝柯、使斯土之民、不復饑饉、不為異邦人凌辱。</verse>
				<verse number="30">主耶和華曰、以色列族、可知我耶和華、乃其上帝、彼為我民、恆蒙眷佑。</verse>
				<verse number="31">我之群羊、即爾世人、我乃爾之上帝、我耶和華已言之矣。</verse>
			</chapter>
			<chapter number="35">
				<verse number="1">耶和華又諭我曰、</verse>
				<verse number="2">人子、當指西耳山、而言未來事、</verse>
				<verse number="3">云、主耶和華曰、我必舉手、責西耳山、使變荒蕪。</verse>
				<verse number="4">城邑傾頹、四郊寂寞、俾知我乃耶和華。</verse>
				<verse number="5">以色列族、爾素所銜憾、彼受刑罰、遭患難、其日既屆、爾則加以鋒刃、戮其民人、</verse>
				<verse number="6">故我耶和華指己而誓、爾既以殺人為悅、余必追襲、殲爾務盡、</verse>
				<verse number="7">使西耳山岡、變為沙礫之場、往來之眾、俱遭翦滅、</verse>
				<verse number="8">亡於刃者、不可勝數、山谷河濱、尸相枕藉、</verse>
				<verse number="9">爾之邦國、恆為荒墟、爾之城邑、無人居處、俾知我乃耶和華。</verse>
				<verse number="10">爾當言以色列猶大必歸於我、我得其土、不知彼二國者、為我耶和華所眷祐、</verse>
				<verse number="11">故我耶和華指己而誓、因爾娼嫉我民、銜憾無已、俾爾遭慘報、我必罰爾、而施恩我民、</verse>
				<verse number="12">昔爾口出惡言、指以色列山云、彼既荒蕪、余必滅之、我聞斯言、必降以罰、俾知我乃耶和華。</verse>
				<verse number="13">爾詡詡然自誇不已、違逆乎我、我已聞之矣。</verse>
				<verse number="14">主耶和華曰、萬姓臚歡之際、必俾爾土、忽變荒蕪、</verse>
				<verse number="15">以色列地既成荒邱、爾西耳山以東四境、靡不悅懌、故我使爾荒蕪、俾知我乃耶和華。</verse>
			</chapter>
			<chapter number="36">
				<verse number="1">人子、當指以色列山岡、而言未來事、云、以色列山岡、宜聽耶和華言、</verse>
				<verse number="2">主耶和華曰、敵云、亙古以來、有彼崇邱、今為我所得、豈不快哉、</verse>
				<verse number="3">爾當以我言告之云、主耶和華曰、敵縱橫噬、使山荒寂、為他邦之人所得、虛誕之徒、播其流言、</verse>
				<verse number="4">故以色列山宜聽我言、主耶和華告諸山岡溪谷、其地素有邑郊、今變荒蕪、為他邦之人所奪、加以譏刺、</verse>
				<verse number="5">我耶和華曰、他邦之民、以東諸族、中心叵測、喜得我地、驅逐居民、我怒憤烈、將加譴責、</verse>
				<verse number="8">惟爾以色列山岡、必萌芽結果、為我以色列民之用、其時伊邇、</verse>
				<verse number="9">我必眷顧爾、俾得耕耘。</verse>
				<verse number="10">在斯山岡、我必使以色列全家、生齒繁衍、不可勝數、諸邑雖遭傾圮、必復建造、</verse>
				<verse number="11">我必使人民眾多、牲畜孳息、居於斯山、民既旋歸故土、較之於昔、待之愈厚、使知我乃耶和華。</verse>
				<verse number="12">我必使我民以色列族、遨遊斯山、得為恆業、今也、人蹤罕至、後則不然、</verse>
				<verse number="13">主耶和華曰、人常言人居斯土、必受其害、人蹤罕至、</verse>
				<verse number="14">故我耶和華曰、人居斯土、必不受害、昔則人蹤罕至、今也不然、</verse>
				<verse number="15">異邦之人、不復譏刺、斯土不復見辱、人蹤不復罕至、我耶和華已言之矣。</verse>
				<verse number="16">耶和華諭我曰、</verse>
				<verse number="17">人子、昔以色列族在故土、其素行有玷斯邦、我視之若不潔之婦、異室以居、</verse>
				<verse number="18">彼殘害人命、崇拜偶像、玷污斯土、故我震怒憤烈、</verse>
				<verse number="19">散之於異邦族類、視其所為、而降其罰。</verse>
				<verse number="20">彼至異邦、玩瀆我名、自稱耶和華之民、出於聖地、</verse>
				<verse number="21">我之聖名、我珍惜之、以色列族在異族中、乃玩瀆之。</verse>
				<verse number="24">我必撫集爾曹、來自異邦、反爾故土、</verse>
				<verse number="25">以清水灑爾、使爾為潔、凡拜偶像行淫穢之事、均滌除焉。</verse>
				<verse number="26">以新心賜爾、去其頑梗之性、賜以易化之心、</verse>
				<verse number="27">以我神賦爾、使爾遵我禮儀、守我法度、</verse>
				<verse number="28">昔以斯土賜爾祖、今必使爾居之、俾爾為我民、我為爾上帝、</verse>
				<verse number="29">去爾污衊、必使五穀繁多、饑饉不至、</verse>
				<verse number="30">果實纍然、土產豐登、不因饑饉、為異邦人所辱、</verse>
				<verse number="31">爾追念曩時之惡行、為我所痛疾、則必自怨自艾。</verse>
				<verse number="32">耶和華曰、以色列族、爾作不端、當自懷慙、我施斯恩、非為爾故、爾其知之。</verse>
				<verse number="33">主耶和華曰、我既滌爾愆尤、則傾圮之邑、可復建造、俾爾居處、</verse>
				<verse number="34">斯土荒蕪、過者所目睹、今必復耕耘、</verse>
				<verse number="35">旁觀者必曰、昔也、斯土荒蕪、今則若埃田之囿、斯邑傾圮、今則建造、有人居處、</verse>
				<verse number="36">四方鄰國、必知我耶和華、之傾圮者建造、荒蕪者開墾、我言之、必行之。</verse>
				<verse number="37">主耶和華曰、我雖令斯人、生齒眾多、若畜孳息、然以色列族要當求我、</verse>
				<verse number="38">昔大會之日、聖民群詣耶路撒冷厥後傾圮之邑、人咸集焉、俾知我乃耶和華。</verse>
			</chapter>
			<chapter number="37">
				<verse number="1">我為耶和華神所感、恍惚中若睹異象、導我至谷、谷中骸骨殆遍、</verse>
				<verse number="2">使我四周巡察、見骨不勝數、甚為枯槁、散於谷中。</verse>
				<verse number="3">主謂我曰、人子、此骨可復生乎、我曰主耶和華、爾知之矣。</verse>
				<verse number="4">又謂我曰、當告斯骨云、爾枯骨與宜聽耶和華言、</verse>
				<verse number="5">主耶和華曰、我必以氣噓爾、使爾復生、</verse>
				<verse number="6">我必束爾以筋絡、長爾以肌膚、通爾以呼吸、可得復生、俾知我乃耶和華。</verse>
				<verse number="7">我遵命而行、遂有震動之聲、骨相聚合、</verse>
				<verse number="8">但見筋聯膚生、惟不能呼吸、</verse>
				<verse number="9">主謂我曰、人子爾當呼風曰主耶和華曰、氣息當至、來自四方、使斯死者、呼吸潛通、則可復生、</verse>
				<verse number="10">我遵命而行、氣息遂至使死者呼吸而復生、皆立於前、不可勝數、</verse>
				<verse number="11">主謂我曰、人子、此骨譬諸以色列全家、彼曰我命已喪、我骨已枯、我望已絕。</verse>
				<verse number="12">爾當告之曰、主耶和華云、我民與、我必啟爾窀穸、使爾出墓、導歸以色列地、</verse>
				<verse number="13">耶和華曰、我啟爾窀穸、使爾出墓、則知我乃耶和華。</verse>
				<verse number="14">我必以神賦爾、使爾復生、歸爾故土、則知我乃耶和華、我言之、必行之。</verse>
				<verse number="15">耶和華諭我曰、</verse>
				<verse number="16">人子、爾當取一簡、書曰、猶大及同居之以色列族、又取一簡、書曰約瑟之以法蓮及同居之以色列族、</verse>
				<verse number="17">以二簡同執、合為一簡、</verse>
				<verse number="18">如民問爾曰、作此何為、請以告我、</verse>
				<verse number="19">則當告之曰、主耶和華云、我必取約瑟之以法蓮族、與同居之以色列支派、使與猶大族相聚、合為一族、</verse>
				<verse number="20">爾所書之簡、當執於手、俾眾目睹、</verse>
				<verse number="21">告之曰、主耶和華曰、我必導以色列族來自異邦、至自四方、歸於故土、</verse>
				<verse number="22">在以色列山岡、我使之合為一邦、為一王所治理、自此而後、不復為二國二民、</verse>
				<verse number="23">不復事偶像、以玷其身、不作非義、為我痛疾、四境之內、彼素作惡、我必加拯救、使成潔清、可為我民、我為其上帝、</verse>
				<verse number="24">我僕大闢必為其王、斯眾統轄於一牧、遵我法度、守我禮儀、</verse>
				<verse number="25">昔以斯土賜我僕雅各、列祖居之、厥後使斯民居之、爰及子孫、歷世弗替、我僕大闢、必為其君、其國靡暨。</verse>
				<verse number="26">我必與之立約、恆賜平康、使斯民居處綏安、生齒繁衍、置我聖所於其中、永世不廢、</verse>
				<verse number="27">我聖室既在其中、我必為其上帝、以彼為我民、</verse>
				<verse number="28">異邦之民、見我聖所、恆駐蹕於其地、則必知我耶和華、以以色列族為聖民焉。</verse>
			</chapter>
			<chapter number="38">
				<verse number="1">耶和華諭我曰、</verse>
				<verse number="2">人子、爾當指馬各、米設、土八之君角、而言未來事、曰、</verse>
				<verse number="3">主耶和華云、米設、土八之君角、我必責爾、</verse>
				<verse number="4">以圈貫爾之頰、隨意轉輾、我曳爾出境、及爾軍旅、駕馬乘騎、著戎衣、執干戈、持利刃、不可勝數、</verse>
				<verse number="5">巴西、古實、呂彼亞、俱執干櫓、戴兜鍪、</verse>
				<verse number="6">坷滅及其軍旅、北方之陀伽馬族、及其軍旅、又有眾庶、為爾左右、</verse>
				<verse number="7">爾及同盟者、當預為備、爾統率之、</verse>
				<verse number="8">以色列山久變荒蕪、今免干戈之擾、庶民和集、來自四方、安居斯土、越至於後、歷日既久、爾必至而攻伐之、</verse>
				<verse number="9">爾及軍旅從者無數、將猝然而至、若颶風驟至、若天雲蔽覆、</verse>
				<verse number="10">主耶和華曰、斯時也爾心將萌惡念云、</verse>
				<verse number="11">地無城郭、吾必侵伐之、民安逸樂、吾必攻擊之、維彼城垣不築、門楗俱無、</verse>
				<verse number="12">昔斯地變為荒邱、今則有人居處、來自列邦、聚貨財、養牲畜、安居斯土、我攻伐之、攘奪其物、</verse>
				<verse number="13">示巴 底但、大失之商旅及其猛士、將詰爾云、爾集斯眾、非欲劫貨財、攘金銀、擄牲畜乎、</verse>
				<verse number="14">惟爾人子、當告角曰、主耶和華云、我民以色列族安居、爾知之、</verse>
				<verse number="15">遂自北方來、率眾無數、驍騎眾多、</verse>
				<verse number="16">若雲覆地、伐我民以色列族、越至末日、爾攻斯土、我聽其然、厥後我必撻伐爾、以彰公義、異邦靡不目睹、俾知我之為我、</verse>
				<verse number="17">主耶和華曰、越在疇昔、我示我僕以色列族之先知、諭以未來事、言我將任敵攻伐斯眾、非爾其誰、</verse>
				<verse number="18">主耶和華曰、越至後日、角攻以色列地時、我赫斯怒、</verse>
				<verse number="19">我怒震烈、已出斯言、曰以色列地必有震動。</verse>
				<verse number="20">海魚飛鳥、走獸昆蟲、及天下億兆、見我顯現、則必戰慄、山嶽崩頹、城垣傾圮、</verse>
				<verse number="21">主耶和華曰、我在山岡、必使刃至、殺戮角眾、使自相攻擊、</verse>
				<verse number="22">蹈鋒刃、罹疫癘、降霪雨、下大雹、硫磺騰燄、厥火炎炎、罰角之軍旅眾庶、</verse>
				<verse number="23">使人尊我崇我、列邦目睹、俾知我乃耶和華。</verse>
			</chapter>
			<chapter number="39">
				<verse number="1">惟爾人子、指角而言云、主耶和華曰、米設、土八之君角、</verse>
				<verse number="2">爾出北方、攻以色列山後、即使爾旋轅返斾、</verse>
				<verse number="3">爾左手執弓、我將奪之、爾右手取矢、我使之隕地、</verse>
				<verse number="4">爾及軍旅、與爾庶民、將亡於以色列山、鷙鳥野獸、吞噬爾肉、我使之然、</verse>
				<verse number="5">爾將亡於郊原、我耶和華已言之矣。</verse>
				<verse number="6">我將火焚馬各、使洲島安居者、俱遭烈燄、俾知我乃耶和華。</verse>
				<verse number="7">我將使我民以色列族、知我聖名、不復玩瀆、使異邦人、皆知我乃以色列族之聖主耶和華、</verse>
				<verse number="8">主耶和華曰、我所言之日、今已屆矣、事已驗矣、</verse>
				<verse number="9">以色列眾邑之民、必出取敵之干戈弓矢杖梃、用以為炊、歷至七年、</verse>
				<verse number="10">毋庸拾薪於田、伐木於林、惟燒器械、昔則見攘於人、今則攘人、昔則見擄於人、今則擄人、我耶和華已言之矣。</verse>
				<verse number="11">是日也、在以色列地東海之谷、往來之所、我必使角眾尸相枕藉、人埋於此、稱其谷曰哈門角、過之者無不掩鼻。</verse>
				<verse number="12">以色列家、葬尸歷至七月、乃蕆其事、地始潔清、</verse>
				<verse number="13">斯土居民、封其尸骸、我得尊榮、以是日為吉日、我耶和華已言之矣。</verse>
				<verse number="14">必簡數人、晝夜巡行、見未葬之尸、則復瘞埋、又歷七月、斯地始潔。</verse>
				<verse number="15">過斯土者、見人骸骨、則為之誌、待葬者瘞之於哈門角谷、</verse>
				<verse number="16">遂以哈門亞名邑、人潔斯土、必如是以行。</verse>
				<verse number="17">主耶和華曰、人子、當告飛鳥走獸云、我行殺戮於以色列山爾當至自四方、噬肉飲血、</verse>
				<verse number="18">食武士之肉、飲邦君之血、大小牛羊、俱已肥腯、至自巴山者、爾可吞噬、</verse>
				<verse number="19">既戮眾民、爾可食脂飲血、以果爾腹、至於饜飫、</verse>
				<verse number="20">凡駕馬之武夫、乘輿之猛士、俱賜爾食、我耶和華已言之矣。</verse>
				<verse number="21">我必彰公義、施巨力、降罰斯眾、使異邦人目睹、</verse>
				<verse number="22">自此而後、以色列族必知我乃耶和華、</verse>
				<verse number="23">異邦人亦知以色列族被擄、因其愆尤、獲罪於我、故我遐棄之、付於敵手、俱亡於刃、</verse>
				<verse number="24">我察其罪戾孔多、身染污衊、而遐棄之。</verse>
				<verse number="25">耶和華曰、斯後我必反雅各俘囚、矜憫以色列全家、大顯我聖名、</verse>
			</chapter>
			<chapter number="40">
				<verse number="3">導我至彼、見有人容色若銅、麻繩與量度之杖、立於門前、</verse>
				<verse number="4">告我曰、人子、我導爾至此、將以物示爾、爾當目睹耳聞心思、以所見者、播告以色列家、</verse>
				<verse number="5">殿外四周有垣、其人執杖、杖長六尺、尺計長自肘至指、再加一掌、量度其垣、高廣各一杖、</verse>
				<verse number="6">至於東門、拾級登階、量其門閾、深計一杖、</verse>
				<verse number="9">又量門內之廊、深八尺、其柱方廣二尺、</verse>
				<verse number="10">東門之小室、左右各三、深廣相同室旁左右各有柱、大小相同、</verse>
				<verse number="11">門內之衢、廣一丈、長一丈三尺、</verse>
				<verse number="12">左右之室深廣各六尺、其前有陛、廣一尺、</verse>
				<verse number="13">門與兩旁之室、總計之、廣二丈五尺、左右有門各相向、</verse>
				<verse number="14">眾門柱數、合而計之、廣六尺、門柱四周、中留隙地、</verse>
				<verse number="15">由外門達內門、以及後廊、其深五丈、</verse>
				<verse number="16">門內左右小室、及室旁之柱、各有窗、閉以斜櫺、後廊之內亦有窗、柱上刻棗樹之狀、</verse>
				<verse number="17">其人導我入外院墻內四周、以石鋪地、其上有室、數共三十、</verse>
				<verse number="18">門外兩旁、亦以石鋪地、地勢較院內稍卑、</verse>
				<verse number="19">其人量院、自東門外至內院前、深十丈、</verse>
				<verse number="20">外院北向之門、量其深廣、</verse>
				<verse number="21">門內左右、各有三室、其柱其廊、與東門之室、深廣相同、門與室總計之、深五丈、廣二丈五尺、</verse>
				<verse number="22">其窗其廊、及所刻棗樹之狀、俱循東門之式、階有七級、歷之以上、有廊在後、</verse>
				<verse number="23">內院有門、與外院北門相向、無異東方、自外院之門、至內院之門、深十丈、</verse>
				<verse number="24">其人導我至院之南、在彼有門、遂量度之、其柱其廊、與他門深廣相同、</verse>
				<verse number="25">門與廊四周有窗、製同北門、門與室總計之、深五丈、廣二丈五尺、</verse>
				<verse number="26">階有七級、歷之而上、其後有廊、柱上左右、刻棗樹之狀、</verse>
				<verse number="27">自內院之門、達外院南門、量之、得十丈、</verse>
				<verse number="28">其人導我由南門入內院、遂量內院之門、</verse>
				<verse number="31">門前有廊、與外院相向、柱上刻棗樹之狀、階有八級、歷之以上、</verse>
				<verse number="32">遂導我至內院東向、量度其門、</verse>
				<verse number="33">其室、其柱、其廊、深廣與外院之門無異、門與廊四周有窗、門與室總計之、深五丈、廣二丈五尺、</verse>
				<verse number="34">門前有廊、與外院相向、柱上刻棗樹之狀、階有八級、歷之以上、</verse>
				<verse number="37">門前有廊、與外院相向、柱上刻棗樹之狀、階有八級、歷之以上、</verse>
				<verse number="38">門旁有柱、中空如小室、燔祭之品、滌於斯、</verse>
				<verse number="39">門外之廊、左右各有二几、凡獻燔祭與贖罪之祭者、宰牲於上、</verse>
				<verse number="40">廊外階之兩旁、各有二几、</verse>
				<verse number="41">門旁左右、各四几、共八几、宰牲於上、</verse>
				<verse number="42">階之兩旁各有燔祭之几二、以雕石為之、長廣各一尺五寸、高一尺、凡欲宰燔祭及贖罪之祭者、置其器於上。</verse>
				<verse number="43">有鈎闊約一掌、釘於廊之四周、几上置胙肉、</verse>
				<verse number="44">其人導我入內院之門、見有二室、一在北門側南向、一在南門側北向、</verse>
				<verse number="45">其人告我曰、南向之室、守殿之祭司居之、</verse>
				<verse number="46">北向之室、守壇之祭司利未後裔、撒督子孫、凡詣前服事耶和華者居之。</verse>
				<verse number="47">遂量內院、長廣俱十丈、其院維方、殿前有祭壇、</verse>
				<verse number="48">其人導我入殿前之廊、左右立石柱二、徑各五尺、柱之隅自外至內、兩旁各三尺、</verse>
				<verse number="49">廊廣二丈、深一丈一尺、欲入之者、必歷階級而上、石柱之旁、復有木柱、左右各一。</verse>
			</chapter>
			<chapter number="41">
				<verse number="1">其人導我入殿、左右各有石柱、量之各徑六尺、</verse>
				<verse number="2">門闕廣一丈、門旁左右、各五尺、共計殿廣二丈、深四丈。</verse>
				<verse number="3">遂進內殿、量其門橛、徑二尺、門廣六尺、門旁各七尺、</verse>
				<verse number="4">其人量後殿、深廣各二丈、廣與前殿相同、告我云、此至聖之所。</verse>
				<verse number="5">遂量殿墻六尺、殿之四周、有眾小室各廣四尺、</verse>
				<verse number="6">室有三層、每層計之、得室三十、殿墻四周、又有小墻、附墻遍築眾室、不與殿墻相接、</verse>
				<verse number="7">上層之室、愈高愈廣、四周之室皆若是、眾室之中、自下層至上層、緣梯曲折而登、</verse>
				<verse number="8">我觀殿之四周、眾小室自下至上、各高一杖、即六尺、</verse>
				<verse number="11">自小室至隙地、有二門、一南向、一北向、殿墻四周、有陛廣五尺、</verse>
				<verse number="12">隙地西向有廡、深七丈、廣九丈、四周之墻、厚五尺、</verse>
				<verse number="13">遂量殿長十丈、殿旁隙地與廡及墻、亦長十丈、</verse>
				<verse number="14">殿前隙地、東向亦十丈、</verse>
				<verse number="15">殿後隙地、及兩廡各廣十丈、</verse>
				<verse number="16">內殿前廊門橛窗櫺與環殿三層之室、門橛相向、自地及窗、俱蓋以板、</verse>
				<verse number="19">左則貌似人、右則狀若獅、各向棗樹、殿之四周皆如是、</verse>
				<verse number="20">門旁之墻自殿及巔、雕𠼻𡀔［口氷］與棗樹之狀、</verse>
				<verse number="21">殿之門柱、形製維方、聖所之前、其狀亦若是、</verse>
				<verse number="22">有木臺高三尺、長廣俱二尺、其角其旁、俱以木為、其人告我曰、此乃耶和華之臺、</verse>
				<verse number="23">外殿與聖所、各有二門、</verse>
				<verse number="24">門之左右各有雙扉、</verse>
				<verse number="25">門上雕𠼻𡀔［口氷］、與棗樹之狀、與墻上無異、殿門以巨木為閾、</verse>
				<verse number="26">廊左右有窗、雕棗樹之狀、環殿之室與陛、亦若是。</verse>
			</chapter>
			<chapter number="42">
				<verse number="1">遂導我至外院、自北入廡、其廡在殿旁隙地之北、</verse>
				<verse number="2">廣十丈、深五丈、其門向北。</verse>
				<verse number="3">內院有隙地、深二丈、外院有鋪石之處、其間有臺三層、</verse>
				<verse number="4">室前有道、長十丈、廣十尺、其門北向、</verse>
				<verse number="5">上層之室最狹、上層之臺、較中下者愈寛、</verse>
				<verse number="6">臺有三層、不立柱、不與外院相同、上層之室、較中下者愈狹、</verse>
				<verse number="7">廡前有墻、與外院諸室相向、長五丈、</verse>
				<verse number="8">廡前有室、與外院相向、亦長五丈、共計十丈、</verse>
				<verse number="9">此室之下有門東向、可自外院由此而入、</verse>
				<verse number="10">外院墻側南向、殿旁隙地之前、亦有廡、</verse>
				<verse number="11">其室與室前之道、長廣與北廡無異、出入之門、與前式相同、</verse>
				<verse number="12">廡前有室南向、東方亦有門、自墻前可通廡內之道。</verse>
				<verse number="13">其人告我云、隙地前南北之廡、俱為聖室、詣耶和華之祭司、可在彼食聖物、即贖罪之祭品、以及禮物、蓋此廡至聖、</verse>
				<verse number="14">祭司入廡、不可自聖所往外院、欲出外必先解供職之聖衣、更衣他衣、雜於眾中、</verse>
				<verse number="15">其人量內殿既竟、導我至東門、量院四周、</verse>
				<verse number="16">以杖量東方、長五百丈、</verse>
				<verse number="17">以杖量北方、長五百丈、</verse>
				<verse number="18">以杖量南方、長五百丈、</verse>
				<verse number="19">以杖量西方、長五百丈、</verse>
				<verse number="20">其量四方有墻環繞、長廣各五百丈、使聖所與俗地相隔。</verse>
			</chapter>
			<chapter number="43">
				<verse number="1">嗣後其人導我至東門、</verse>
				<verse number="2">以色列上帝之榮光、自東而至、聲若波濤澎湃、光極輝煌、燦爛於地、</verse>
				<verse number="3">昔我於異象中、至耶路撒冷言此邑必敗、及在基八河濱、亦有所見、與今所目睹者、無以異也、我見之、俯伏於地、</verse>
				<verse number="4">耶和華之煌榮、由東門入殿、</verse>
				<verse number="5">我為神所感、導我入內院、見耶和華之煌榮、充盈殿宇、</verse>
				<verse number="6">我與其人偕立時、聞殿中有聲、若與我言、</verse>
				<verse number="7">謂我曰、人子、此即我位、為我駐蹕之所、我必永居以色列族中、蓋以色列族君民、不復縱私欲、築崇坵、葬王尸於殿側、玩瀆我聖名、</verse>
				<verse number="8">昔斯民以其殿之門柱門橛與我殿之門柱門橛相連、惟間以壁、恆作不端、玷我聖名、故我震怒、殲滅殆盡、</verse>
				<verse number="9">今當遠棄淫行、不葬王尸於殿側、我則恆居其中、</verse>
				<verse number="12">山巔四周、乃至聖之所、此乃殿之法度、</verse>
				<verse number="13">祭壇之長廣如左、尺計長自肘至指、再加一掌、壇基有三層、下層高深各一尺、四周有緣、廣一掌、此乃壇之外式、</verse>
				<verse number="14">中層高二尺、深一尺、上層高四尺、深一尺、</verse>
				<verse number="15">壇高四尺、壇上有四角、</verse>
				<verse number="16">壇長廣各一丈二尺、其式維方、</verse>
				<verse number="17">基之中層長廣各一丈四尺、四周有緣、廣半尺、基之下層、深一尺、階級自東而上、</verse>
				<verse number="18">其人告我云、人子、主耶和華曰、人既作壇獻燔祭、灑血於上、其禮儀如左、</verse>
				<verse number="19">主耶和華曰、利未後裔、撒督子孫、俱為祭司、詣前以奉事我、爾必以犢一予之、為贖罪之祭、</verse>
				<verse number="20">取血釁壇四角、基之四旁、緣之四周、使壇成潔、</verse>
				<verse number="21">牽贖罪之犢、至聖所之外、預定之所、燔之於火、</verse>
				<verse number="22">翌日必獻山羊之羔、純潔是務、為贖罪之祭、以潔斯壇、與用牛之法無異、</verse>
				<verse number="25">歷七日、必獻山羊一、為贖罪之祭、又獻犢一、牡綿羊一、純潔是務、</verse>
				<verse number="26">歷七日、當潔祭壇以供其職、</verse>
				<verse number="27">屆八日、而後祭司當獻燔祭禮物於壇、我耶和華必悅納之。</verse>
			</chapter>
			<chapter number="44">
				<verse number="1">其人導我至外院之東門、見門已闔、</verse>
				<verse number="2">耶和華謂我曰、我耶和華、以色列族之上帝、既入斯門、厥後門必闔、恆不啟、人不得擅入、</verse>
				<verse number="3">惟君王可坐其內、在我前食餅、由門廊出入、</verse>
				<verse number="4">其人導我入北門殿前、我見耶和華之煌榮、充盈殿宇、俯伏於地、</verse>
				<verse number="5">耶和華謂我曰、人子、我以聖殿之法度禮儀、示爾、當慎爾觀聽、知殿出入之所、</verse>
				<verse number="6">當告以色列族違逆者云、主耶和華曰、以色列族與、爾所作不端、罪惡貫盈、</verse>
				<verse number="7">彼異邦人身心不潔、爾導之入我聖所、以玷我室、爾雖獻餅餌血膋、亦作不端、背我盟約、</verse>
				<verse number="8">爾不守我聖所、乃使他人代之、因以取利。</verse>
				<verse number="9">主耶和華曰、以色列族中有異邦人、身心不潔者、不得入我聖所、</verse>
				<verse number="10">昔以色列族背我、崇拜偶像、利未人亦背我、遂負罪戾、</verse>
				<verse number="11">彼在聖所、可供役事、守殿之門、為民宰牲、立於其前、以供役事、</verse>
				<verse number="12">既崇事偶像、誘以色列族陷於愆尤、故我耶和華指己而誓、必加以罪、</verse>
				<verse number="13">不詣我前、供祭司之職、不在至聖之所、近我聖物、必因所作不端、含羞抱愧、</verse>
				<verse number="14">惟守殿門、供其役事、則無不可。</verse>
				<verse number="15">主耶和華曰、昔以色列族背我、利未後裔撒督子孫、咸為祭司、守我聖所、彼可詣前、以奉事我、獻脂與血、</verse>
				<verse number="16">入我聖所、近我聖几、以供其職、</verse>
				<verse number="17">彼入內院供役、彼衣枲衣勿衣羊毛、</verse>
				<verse number="18">上戴枲冠、下服枲褲、凡致汗之衣、不服於身、</verse>
				<verse number="19">出與眾雜處、必解供職之衣、置之聖室、更衣他衣、如衣俗服、不能行祭司之事、</verse>
				<verse number="20">勿薙首、勿長髮、惟修以翦、</verse>
				<verse number="21">祭司入內院、不可飲酒、</verse>
				<verse number="22">嫠婦棄婦、勿娶、必娶以色列族之處女、或他祭司之嫠婦、</verse>
				<verse number="23">當教我民、必別聖與不聖、潔與不潔、</verse>
				<verse number="24">有訟事、必當鞫問、遵我法度、在大會中必守我禮儀、法度、以我安息日為聖日、</verse>
				<verse number="25">祭司勿近尸骸、恐自玷其身、惟為父母子女兄弟未嫁之姊妹、則可、</verse>
				<verse number="30">凡土所產之初實、人所獻之禮物、悉歸祭司、新麥為屑、亦予祭司、純嘏臨於爾家、</verse>
				<verse number="31">凡自斃斷傷之禽獸、祭司不食。</verse>
			</chapter>
			<chapter number="45">
				<verse number="1">爾掣籤分地為業、當以一區獻耶和華、以為禮、長二萬五千杖、廣一萬杖、區內四周、俱為聖地、</verse>
				<verse number="2">其中有區、長廣各五百尺、其式維方、以為聖所、四周五十尺、以為隙地。</verse>
				<verse number="3">當量聖地、長二萬五千杖、廣一萬杖、中有聖所、及至聖之室、</verse>
				<verse number="4">祭司詣耶和華前、在聖所供役、可得斯地、以為聖所、及己宅第、</verse>
				<verse number="5">斯地也、長二萬五千杖、廣一萬杖、凡殿中供役之利未人、可得一區、建室二十、</verse>
				<verse number="6">聖地相向之所、當畵一區、長二萬五千杖、廣五千杖、使以色列全家、建邑於此、</verse>
				<verse number="7">聖地邑城、附近之所、東西兩旁、當畵二區、為君王所得、其長與聖地東西之界相同。</verse>
				<verse number="8">以色列地有王畿、以餘地予以色列族、循其支派而分之、故君不侵牟民利、</verse>
				<verse number="9">主耶和華曰、爾以色列君畿內所產、足以自供、勿強暴攘奪、惟孳孳然行仁為義、</verse>
				<verse number="10">權量法度、悉秉至公、</verse>
				<verse number="11">石斗之制、維務均平、十斗為一石。</verse>
				<verse number="12">十錢為一兩、三十兩為二斤、</verse>
				<verse number="13">爾當獻之禮物如左、麰麥、小麥、六石中獻一斗、</verse>
				<verse number="14">油六百斤中獻六斤、</verse>
				<verse number="15">在以色列沃土、二百羔中獻一羔、為燔祭以贖罪、亦獻禮物、及酬恩之祭、我耶和華已言之矣。</verse>
				<verse number="16">國民以此物數、納於以色列王、王為之進獻、</verse>
				<verse number="17">凡節期月朔安息日、及以色列族大會之時、君王必備燔祭禮物、及酬恩之祭、酒以灌奠、為以色列民贖罪、</verse>
				<verse number="18">主耶和華曰、正月朔、必獻犢、純是務、以潔聖所、</verse>
				<verse number="19">祭司取血、釁殿之柱、壇之四基、及內院門橛、</verse>
				<verse number="20">正月七日、為彼蚩氓、誤干我命、亦必獻犢、贖民罪而潔殿宇、</verse>
				<verse number="21">正月十四日、為逾越節、七日守節期、食無酵餅、</verse>
				<verse number="22">是日君王必備犢一、為己及庶民獻之、為贖罪之祭、</verse>
				<verse number="23">歷節期之七日、備犢七、牡綿羊七、惟潔是務、以為燔祭、亦必日備山羊之羔、為贖罪之祭、</verse>
				<verse number="24">為各犢各牡綿羊、備麵六斗、油六斤、以為禮物、</verse>
				<verse number="25">七月望必守節期、歷七日、獻贖罪之祭、燔祭禮物、及油、俱遵前數。</verse>
			</chapter>
			<chapter number="46">
				<verse number="1">主耶和華曰、六日間、民操作、必閉內院之東門、安息日及月朔必啟、</verse>
				<verse number="2">君王入內、由是門之廊、立於門闕、祭司獻燔祭酬恩祭之時、君王必拜於門閾、然後出、惟門不闔、迨夕乃闔、</verse>
				<verse number="3">安息日月朔、庶民必詣是門崇拜耶和華、</verse>
				<verse number="4">安息日君王必獻綿羊羔六、牡綿羊一、純潔是務、以為燔祭、奉耶和華、</verse>
				<verse number="5">為牡綿羊獻麵六斗油十斤、以為禮物、為眾羔羊、各隨其力之所給、</verse>
				<verse number="6">月朔必獻犢一、綿羊羔六、牡綿羊一、純潔是務、</verse>
				<verse number="7">為各犢各牡綿羊、獻麵六斗、油六斤、為禮物、為眾羔羊隨其力之所給、</verse>
				<verse number="8">君王出入之道、必由門廊、</verse>
				<verse number="9">大會之時、庶民欲詣耶和華前以崇拜、凡入北門者、必由南門而出、入南門者必由北門而出、其出不由所入之門、必由相對之門、</verse>
				<verse number="10">君王亦在民中、偕民出入、</verse>
				<verse number="11">大會節期、為各犢各牡綿羊、獻麵六斗、油六斤、為禮物、為眾羔羊隨其力之所給、</verse>
				<verse number="12">如君欲樂輸燔祭酬恩之祭、奉耶和華、人必啟東門、遂供燔祭酬恩之祭、與安息日無異、君王既出、人必闔。</verse>
				<verse number="13">每晨必獻未盈歲之羔、純潔是務、以為燔祭、奉耶和華、</verse>
				<verse number="14">每晨必備麵一斗、雜以油三斤四兩、獻為禮物、循耶和華常例、</verse>
				<verse number="15">每晨當備羔羊禮物膏油、恆為燔祭、</verse>
				<verse number="16">主耶和華曰、如君王錫土於子、則其土歸子統轄、為其恆業、</verse>
				<verse number="17">如王以土地錫於臣僕、則其土必歸臣僕、越屆禧年、乃歸君王、爰及子孫、</verse>
				<verse number="18">君王欲以土賜子、必取畿輔之地、勿強奪民業、逐民出邑、使星散於四方、</verse>
				<verse number="19">其人導我入、由門旁之道、詣祭司北向之室、見其西亦有室宇、</verse>
				<verse number="20">遂告我云、祭司潔民之時、不可攜贖罪之祭、以及禮物、迨至外院、乃烹於此室、</verse>
				<verse number="21">其人導我至外院、巡行院之四隅、每隅有小院、</verse>
				<verse number="22">長四丈、廣三丈、其式維一、</verse>
				<verse number="23">小院四周有眾室、內有烹飪之所、</verse>
				<verse number="24">其人告我云、庶民獻祭、殿之供役者、烹肉於此。</verse>
			</chapter>
			<chapter number="47">
				<verse number="1">其人導我至殿門、其殿東向、門閾之下、水滃然以出、流於東方、由殿右壇南而來、</verse>
				<verse number="2">遂導我出北門、折而至東門之外、見水出於右、</verse>
				<verse number="3">執繩之人、往東量百丈、導我涉水、其水沒脛、</verse>
				<verse number="4">又量百丈、導我涉水、其水沒膝、再量百丈、導我涉水、其水沒腰。</verse>
				<verse number="5">又量百丈、其水成河、我不得濟、蓋水泛濫、可泅而不能涉矣。</verse>
				<verse number="6">遂告我云、人子、爾見此乎、</verse>
				<verse number="7">遂導我至河濱、見河左右、林木叢雜、</verse>
				<verse number="8">其人告我云、此水流至東方、過野入海、海為之甘、</verse>
				<verse number="9">河流所至、盡成甘泉、水族滋生、魚尤蕃衍、不可勝數、水之所滙、百物生焉、</verse>
				<verse number="10">自隱其底至隱客連、漁人張網得魚、五色俱備、魚族繁多、不亞大海、</verse>
				<verse number="11">其淤下之澤、依然斥鹵、</verse>
				<verse number="12">河濱左右、結果之樹、其葉經歲不凋、其果取之不竭、因水出於聖所、月必有果、果可為食、葉堪入藥。</verse>
				<verse number="13">主耶和華曰、爾得斯土、循以色列支派、其界如左、約瑟必得二區、</verse>
				<verse number="14">昔我發誓、以斯土錫爾列祖、爾必共分而得之、</verse>
				<verse number="15">北界自大海之希得倫、至西撻、</verse>
				<verse number="16">哈末、庇囉達、大馬色哈末間之十喇音、耗蘭旁之哈撒哈底干、</verse>
				<verse number="17">近大馬色界之哈撒以喃、至哈末界、此乃北界。</verse>
				<verse number="18">東界自耗蘭大馬色 基列、沿以色列地之約但至東海、此乃東界。</verse>
				<verse number="19">南界自大馬及迦鐵之米利巴水、至大海、此乃東界。</verse>
				<verse number="20">西界大海、自南方至哈末相向之地、此乃西界。</verse>
				<verse number="21">必以斯土、循以色列支派而分之、</verse>
				<verse number="22">當掣籤分與爾民、旅爾中之異邦人生子、必與以色列本族無異、俱得土以為恆業、</verse>
				<verse number="23">異邦人旅於各支派中、必於此得業、我耶和華已言之矣。</verse>
			</chapter>
			<chapter number="48">
				<verse number="1">支派之業如左、但所得者在北界、自東至西、由希得倫至哈末、哈撒以喃、北向大馬色之界、</verse>
				<verse number="2">亞設所得者、在但之南、其界自東至西、</verse>
				<verse number="3">納大利所得者、在亞設之南、其界自東至西、</verse>
				<verse number="4">馬拿西所得者、在納大利之南、其界自東至西、</verse>
				<verse number="5">以法蓮所得者、在馬拿西之南、其界自東至西、</verse>
				<verse number="6">流便所得者、在以法蓮之南、其界自東至西、</verse>
				<verse number="7">猶大所得者在流便之南、其界自東至西、</verse>
				<verse number="8">在猶大之南、自東至西、為獻地、長二萬五千杖、廣如他區聖所在其中、</verse>
				<verse number="9">所獻耶和華之地、必長二萬五千杖、廣一萬杖、</verse>
				<verse number="10">祭司所得之聖地、自南至北、二萬五千杖、自東至西、一萬杖、耶和華之聖所在其中、</verse>
				<verse number="11">昔以色列族及利未人背我、惟撒督子孫、咸為祭司、不背乎我、潔身而守我室、故得此地、</verse>
				<verse number="12">所獻之地、附利未界者、必歸祭司、為至聖之域、</verse>
				<verse number="13">祭司之地、相向之所、其地利未人得之、長二萬五千杖、廣一萬杖、</verse>
				<verse number="14">此區獻於耶和華、為聖地、利未人不可鬻之、又不可易之、其土產之初實、不可歸於他人、</verse>
				<verse number="15">利未人得地二萬五千杖、附其地者又有一區、廣五千杖、可為俗地、建邑搆廬於其中、</verse>
				<verse number="16">其量如左、東西南北、方四千五百杖、</verse>
				<verse number="17">邑郊四周、廣二百五十杖、</verse>
				<verse number="18">附聖區之餘地、東西各一萬杖、其土所產、以供邑中役事之人、</verse>
				<verse number="19">邑中役事者、必自以色列眾支派中簡之、</verse>
				<verse number="20">所獻之地、與邑地共計之、四方得二萬五千杖、</verse>
				<verse number="21">聖地與邑地、二萬五千杖、中有聖室、東西更有餘地、皆為王畿、</verse>
				<verse number="22">自猶大界至便雅憫界、為利未人業、與建邑之地、其東西之地為王畿、</verse>
				<verse number="23">其餘支派所得如左、聖地南、自東至西、為便雅憫之地、</verse>
				<verse number="24">便雅憫之南、自東至西、為西面之地、</verse>
				<verse number="25">西面之南、自東至西、為以薩迦之地、</verse>
				<verse number="26">以薩迦之南自東至西、為西布倫之地、</verse>
				<verse number="27">西布倫之南、自東至西、為伽得之地、</verse>
				<verse number="28">伽得之界、在南方、自大馬至迦鐵之米利巴水、至大海、</verse>
				<verse number="29">主耶和華曰、此乃以色列地、爾當掣籤、分與諸支派為業、</verse>
				<verse number="30">邑之北方、四千五百杖、</verse>
				<verse number="31">邑門循以色列支派之名、北向有三門、曰流便、曰猶大、曰利未、</verse>
				<verse number="32">邑之東方、四千五百杖、亦有三門。曰約瑟、曰便雅憫、曰但、</verse>
				<verse number="33">邑之南方、四千五百杖、有三門、曰西面、曰以薩迦、曰西布倫、</verse>
				<verse number="34">邑之西方、四千五百杖、有三門、曰伽得、曰亞設、曰納大利、</verse>
				<verse number="35">邑之四周、一萬八千杖、是日以後、邑名曰耶和華駐蹕之所。</verse>
			</chapter>
		</book>
		<book number="27">
			<chapter number="1">
				<verse number="1">猶大王約雅金三年、巴比倫王尼布甲尼撒環攻耶路撒冷、</verse>
				<verse number="2">其勝猶大王約雅金也、耶和華聽之、遷上帝殿中器皿之半、返於示拿、藏於其上帝殿旁之庫、</verse>
				<verse number="3">王諭宦官長押比拿、簡以色列王宗室、以及閥閱之家數人、</verse>
				<verse number="6">中有猶大族四人、名但以理、哈拿尼亞、米沙利、亞薩哩亞、</verse>
				<verse number="7">宦官長為易其名、稱但以理曰伯底沙撒、稱哈拿尼亞曰沙得臘、稱米沙利曰米煞、稱亞薩哩亞曰、亞伯尼坷、</verse>
				<verse number="8">但以理立志、不以王之糈糧酒醴、破其戒、求宦官長為之辭、</verse>
				<verse number="9">但以理蒙上帝祐、令沾恩矜恤於宦官長、</verse>
				<verse number="10">宦官長告但以理曰、我畏我主我王、彼賜糈糧酒醴、如見爾曹形容憔悴、不及同儕、則必喪我元、</verse>
				<verse number="11">宦官長使酒正統理但以理、哈拿尼亞 米沙利 亞薩哩亞四人、但以理告之曰、</verse>
				<verse number="12">僕試食蔬飲水、至於十日、</verse>
				<verse number="13">後觀我容、較食王之糈糧者、果何若、則依所見而行、</verse>
				<verse number="14">酒正許之、如其言而試之、閱十日、</verse>
				<verse number="15">見其容較食王糈糧、尤為雄壯、丰度超群、</verse>
				<verse number="16">酒正乃去糈糧酒醴、食以菜羹、</verse>
				<verse number="17">上帝賦四子以聰明智慧、文字靡不諳通、但以理備悉異象、善解夢兆、</verse>
				<verse number="18">王預定日期、召諸人入朝、其期既屆、宦官長引之見王、</verse>
				<verse number="19">王與之言、知但以理、哈拿尼亞、米沙利、亞薩哩亞四人之才、莫之與京、於是侍於王前、</verse>
				<verse number="20">王聆其智慧之言、知彼較通國之博士賢人、尤為明哲、且十倍之、</verse>
				<verse number="21">逮古列元年、但以理猶存於世。</verse>
			</chapter>
			<chapter number="2">
				<verse number="1">尼布甲尼撒二年、王獲夢、中必憂疑、不得寢、</verse>
				<verse number="2">召諸博士賢人、巫覡太史、既至王前、王命、占夢、</verse>
				<verse number="3">曰、我獲一夢、中心鬱陶、欲知其夢而無由、</verse>
				<verse number="4">太史以亞蘭方言、呼王千歲曰、請以夢告僕、僕占其兆、</verse>
				<verse number="5">王曰、我已有命、如爾不以夢告我、示我以兆、必剖爾體、使爾室為厠、</verse>
				<verse number="6">如以夢告我、示我以兆、必大賚爾、尊榮爾、言之勿遲、</verse>
				<verse number="7">曰、請王以夢告僕、僕占其兆、</verse>
				<verse number="8">王曰、我知爾明知我命、故為遲延、</verse>
				<verse number="9">爾第欲欺余、不以夢告我、作緩圖之想、然我命已出、決無再更、爾當以夢告我、則我知爾能占其兆、</verse>
				<verse number="10">太史對曰、斯事天下無有能知者、且未聞君王牧伯、以此詰博士賢人太史者也、</verse>
				<verse number="11">王所問、人難以對、其惟上帝能之、而上帝不與人交。</verse>
				<verse number="12">王大怒、命取巴比倫諸哲士、置之大辟。</verse>
				<verse number="13">王詔既頒、將戮哲士、遍索但以理、及其同儕、亦將加戮、</verse>
				<verse number="16">但以理見王、求緩其期、當以夢兆入告、</verse>
				<verse number="17">但以理歸告同儕哈拿尼亞、米沙利、亞薩哩亞曰、</verse>
				<verse number="18">宜求天上上帝施恩、以此秘奧、默示我儕、以免我儕與巴比倫哲士、同就駢戮、</verse>
				<verse number="19">既夕、上帝於異象中、以秘奧示但以理、但以理祝天上上帝、</verse>
				<verse number="20">曰、上帝智能俱備、當頌美之、永世靡暨、</verse>
				<verse number="21">主限時日、升降君王、使賢者有智、哲者明慧、</verse>
				<verse number="22">以秘奧之事示人、光暗無不灼知、</verse>
				<verse number="23">我祝謝列祖之上帝、賜我智能、以王夢示我、應我所求、</verse>
				<verse number="24">亞畧奉王命、將殺諸哲士、但以理見之云、勿戮、引我見王、我必以夢兆告王、</verse>
				<verse number="25">亞畧亟使但以理見王、奏曰、我得猶大俘囚之中一人、能以夢兆告王、</verse>
				<verse number="26">但以理又名伯底沙撒王問曰、我夢與兆、爾能詳述乎。</verse>
				<verse number="27">對曰、王所問之事、哲人賢者、博士太史、不能告王、</verse>
				<verse number="28">惟天上上帝、以秘奧示人、今將以末日之事告王、王卧於榻、中宵得夢、我試言之、</verse>
				<verse number="29">王寢時、思未來事、上帝能顯諸隱、以末日之事示王、</verse>
				<verse number="30">非我較天下人有智、惟上帝以此秘奧示我、遣我以兆告王、使王追憶前事、</verse>
				<verse number="31">王夢巨像、極其輝煌、立於王前、甚可畏懼、</verse>
				<verse number="32">像首鑄以兼金、胸臂以銀為之、腹與股則皆銅所作、</verse>
				<verse number="33">其脛為鐵、其足半鐵半泥、</verse>
				<verse number="34">又見一石、非人手所鑿、擊像半鐵半泥之足而碎之、</verse>
				<verse number="35">時鐵泥銅銀、與金俱碎、若夏時穀場之糠、為風飄揚、頓失無所、擊像之石、成為大山、遍盈天下、</verse>
				<verse number="36">其夢若是、今以其兆告王、</verse>
				<verse number="37">天上上帝、賜爾秉國之鈞、能力俱備、榮光丕著為諸王之王、</verse>
				<verse number="38">天下居民、野獸飛鳥、歸王掌握、所夢金首、即爾是也、</verse>
				<verse number="39">後有國振興、不能與爾國頡頏、又後一國若銅、主治天下、</verse>
				<verse number="40">最後一國、剛強若鐵、鐵能服百物而碎之、眾國皆為所破、</verse>
				<verse number="41">爾見足指半鐵半泥、其國必分、爾見鐵雜於泥、其國之半、亦剛強若鐵、</verse>
				<verse number="42">足指半泥半鐵、其國亦半強半弱、</verse>
				<verse number="43">爾見鐵與泥相雜、其國人必與異邦人相參、彼此不合、猶鐵不與泥合、</verse>
				<verse number="44">當彼列王之時、天上上帝、更使一國振興、永世靡暨、不為他國所取、蠶食列邦、恆存不廢、</verse>
				<verse number="45">爾見石由山出、非人手所鑿、凡鐵銅金銀與泥、皆為其所摧、此乃至大之上帝、以未至之事示王、其夢乃定、其兆不易、</verse>
				<verse number="46">王聞言、俯伏拜但以理、命獻禮物香品、以崇奉之、</verse>
				<verse number="47">告但以理曰、爾之上帝、能以斯秘奧、宣示於爾、誠為諸上帝之上帝、諸王之主、能闡幽微、物無遁情、</verse>
				<verse number="48">王於是尊崇但以理、加以重賚、封為巴比倫方伯、眾哲士長、</verse>
				<verse number="49">但以理求王使沙得臘、米煞、亞伯尼坷、治理巴比倫之事、但以理待命御閽。</verse>
			</chapter>
			<chapter number="3">
				<verse number="1">尼布甲尼撒王銷金鑄像、高六丈、廣六尺、立於巴比倫土喇平原之所、</verse>
				<verse number="2">召方伯州牧、顯宦刑官、筦庫之士、刀筆之吏、諳法之師、與眾邑宰俱至、欲釁所鑄之像、</verse>
				<verse number="3">百官既集、立於像前、將行釁禮、</verse>
				<verse number="4">遒人大聲呼曰、民人族姓、王命爾曹、</verse>
				<verse number="5">聞角鼗琴瑟笙簫樂器之音、即當伏拜尼布甲尼撒王所鑄之金像、</verse>
				<verse number="6">不然、立投爾於洪爐、</verse>
				<verse number="7">維時民人族姓、聽角鼗琴瑟笙簫樂器之音、一時齊作、咸俯伏拜王所立之金像、</verse>
				<verse number="8">有迦勒底人趨前控告猶大人、</verse>
				<verse number="9">見王呼千歲曰、</verse>
				<verse number="10">王頒詔於眾、凡聞角鼗琴瑟笙簫樂器之音、當俯伏崇拜金像、</verse>
				<verse number="11">不然、必投之洪爐、</verse>
				<verse number="12">今有猶大人沙得臘、米煞、亞伯尼坷、王封之治巴比倫、乃不事爾之上帝、不拜爾所立之像、是不遵王命也、</verse>
				<verse number="13">王大怒、命曳三人至、</verse>
				<verse number="14">王曰、沙得臘、米煞、亞伯尼坷、爾三人不事我之上帝、不拜我所立之金像、故方我命乎、</verse>
				<verse number="15">今爾聽角鼗琴瑟笙簫樂器之音、咸當俯伏拜我所鑄之像、則可、不然、即投爾於洪爐、諸上帝中孰一能救爾於我手、</verse>
				<verse number="16">沙得臘、米煞、亞伯尼坷對曰、我儕自有說、</verse>
				<verse number="17">我所事之上帝、能救我於洪爐、脫我於王手、</verse>
				<verse number="18">即不然、我亦不事王之上帝、拜王所立之金像、</verse>
				<verse number="19">王怒益甚、勃然變色、使爇洪爐、較常者燄烈七倍、</verse>
				<verse number="20">命軍中壯士束縛三人、投諸洪爐、</verse>
				<verse number="21">三人受縛、不去上下內外之衣、投於洪爐、</verse>
				<verse number="22">王命孔亟、洪爐倍熱、壯士反為烈燄所燬、</verse>
				<verse number="23">三人既被縛、擲於洪爐、</verse>
				<verse number="24">頃之王忽驚起、問諸議士曰、我非取三人、縛投火中乎、僉曰然、</verse>
				<verse number="25">王曰、我今見四人、不縛不傷、遨遊火中、其一貌若上帝子、</verse>
				<verse number="26">王近洪爐之側、曰、沙得臘、米煞、亞伯尼坷、至上上帝之僕、當出、於是三人俱從火出、</verse>
				<verse number="27">方伯州牧邑宰、與王之議士大和會、觀斯三人、火焰不傷、首髮不炙、衣不變色、火燎之臭、亦未之有、</verse>
				<verse number="28">王曰、沙得臘、米煞、亞伯尼坷、賴其上帝、余雖降命、彼寧焚其身、不拜他上帝、故上帝遣使救援、當頌美不已。</verse>
				<verse number="29">我今頒詔命、諸民人族姓、凡瀆沙得臘、米煞、亞伯尼坷之上帝者、必剖其體、以其室為厠、蓋無他上帝、能救人若此。</verse>
				<verse number="30">王於是特舉三人居顯爵、處於巴比倫邑。</verse>
			</chapter>
			<chapter number="4">
				<verse number="1">尼布甲尼撒王、頒詔天下、曰、願民人族姓、咸得平康、</verse>
				<verse number="2">至上上帝、行異跡奇事、施於我躬我欲述之、</verse>
				<verse number="3">上帝之經綸、大而無比、其國鞏固、永世靡暨、</verse>
				<verse number="4">我尼布甲尼撒晏處深宮、時值昇平、</verse>
				<verse number="5">忽得一夢、致余畏懼、宵闌輾轉、中心鬱伊、</verse>
				<verse number="6">爰召巴比倫諸哲士、咸詣我前、俾以夢兆告余、</verse>
				<verse number="7">於是博士賢人、太史卜師、咸集、余告以所夢、彼不能解其兆焉、</verse>
				<verse number="8">既而但以理至、彼循我上帝之名、稱曰伯底沙撒、為至聖上帝之神所感、余即以夢告之曰、</verse>
				<verse number="9">博士長伯底沙撒、我知爾感於至聖上帝之神、凡秘奧之事、爾能明晰、無事三思、我所得之夢、其兆維何、願明以告我、</verse>
				<verse number="10">我中宵偃卧、夢樹生於地、其高莫及、</verse>
				<verse number="11">生長堅剛、高凌霄漢、天下之人、皆得仰而見之、</verse>
				<verse number="12">其葉蓁蓁、厥果纍纍、百物得而果腹、野獸伏於其蔭、飛鳥巢於其枝、</verse>
				<verse number="13">我卧於榻、夢聖使者、巡察者、自天而降、</verse>
				<verse number="14">大聲呼曰、斬其柯、斫其枝、摧其葉、摘其果、使其下獸不得伏、其上鳥不能棲、</verse>
				<verse number="15">斷枝剩幹、猶留於地、斯樹譬諸斯人、束以銅鐵、委其草萊之間、為夜露所沾濡、使之嚙蒭、無異野獸、</verse>
				<verse number="16">使其赤子之心、陡變豺狼之念、待七年既屆、</verse>
				<verse number="17">聖使者、巡察者已定命若此、使天下之人、皆知至上者、秉其鈞衡、在乎寰區之內、隨意昇降、以賤為貴、治理民人、</verse>
				<verse number="18">我尼布甲尼撒已得此夢、國中哲士、咸不能解其兆、惟爾伯底沙撒為至聖上帝之神所感、盍以兆告余、</verse>
				<verse number="19">但以理亦名伯底沙撒、一聞我言、不覺驚駭竟晷、中心鬱陶、余曰、伯底沙撒勿為余夢及兆、鬱伊不止、對曰、願此夢之兆、應於敵人、勿為王躬之咎、</verse>
				<verse number="20">爾見林木生長堅剛、高可干霄、天下人民、咸得仰而見之、</verse>
				<verse number="21">樹葉葱蘢、果實殷繁、百物食之賴以果腹、野獸蹲伏蔭下、飛鳥棲止於枝巔、</verse>
				<verse number="22">斯樹即王、爾既長大、堅剛無比、高大及乎九宵、權能延乎四極、</verse>
				<verse number="23">王見巡察者、聖使者、自天而降云、斫樹務盡、惟留根株、斯樹譬諸斯人、縛之以銅鐵、委之於草萊、為宵露所沾濡、與野獸同寢處、迨七年既屆、</verse>
				<verse number="24">我試以其兆告王、至上之主、其命已定、</verse>
				<verse number="25">人將驅逐我主我王、不復與人偕處、乃與獸同居、俾爾嚙蒭、無異於牛、為露所侵、待及七年、使知至上者、操寰區之柄、以國畀人、悉隨其意、</verse>
				<verse number="26">聖使者既命根株、則王躬必無害、迨王覺悟、知權自天操、而國可復、</verse>
				<verse number="27">我今勸王棄惡歸善、矜憫貧乏、則享綏安、庶幾恆久、</verse>
				<verse number="28">我尼布甲尼撒所遭、悉應斯言、</verse>
				<verse number="29">十二月終、我遊於巴比倫殿、</verse>
				<verse number="30">自謂此非巴比倫大城、我所建造者乎、我以之為國都、顯我能、彰我榮、</verse>
				<verse number="31">言未竟、自天有聲曰、上帝有命、爾將失國、</verse>
				<verse number="32">當驅逐爾、不與人偕居、而與獸錯處、嚙蒭若牛、以待七年之屆、俾知至上者、操權於寰區、隨意昇降、</verse>
				<verse number="33">我即於斯時、遭此災患、倏被驅逐、不與人居、嚙蒭若牛、身為露所霑濡、首髮長若鷹翮、指甲利若鳥爪、</verse>
				<verse number="34">其日既屆、我尼布甲尼撒仰觀乎天、心復靈慧、頌美至上永生之主、其國靡暨、永世弗替、</verse>
				<verse number="35">斯世之億兆、藐乎其小、有如無物、天下軍旅、地下人民、上帝隨意而作、其取之、孰能禦之、其為之、孰能詰之、</verse>
				<verse number="36">是時我得靈慧、光復舊物、尊榮赫耀、我之議士牧伯、再謁見我、我國復立、威儀郁郁、</verse>
				<verse number="37">故我尼布甲尼撒、頌美稱譽天王、其所為者惟秉大公、真實無妄、惟驕其志者、上帝使之卑微。</verse>
			</chapter>
			<chapter number="5">
				<verse number="1">伯沙撒王、肆筵設席、召有爵位者千人、咸赴王讌、與眾同飲、</verse>
				<verse number="4">飲時、頌美金銀銅鐵木石所造諸上帝、</verse>
				<verse number="5">忽有人手之指顯現、書文字於王宮粉壁、燭臺相向之所、王見之、</verse>
				<verse number="6">勃然變色、中心鬱陶、腰骨閃損、兩股戰栗、</verse>
				<verse number="7">大聲召諸博士、太史、卜師、巴比倫哲士咸至、王告之曰、有能讀斯文字、解其義者、身衣緋衣、項繫金索、為國之相、職居其三、</verse>
				<verse number="8">哲士入、文字不能識、奧義不能明、</verse>
				<verse number="9">王甚鬱陶、色變移時、百官驚駭、</verse>
				<verse number="10">太后聞王與百官之言、乃詣宴室曰、願王千歲、毋庸鬱陶變色、</verse>
				<verse number="11">國中有人、爾祖之時、為至聖上帝之神所感、具聰明、有智慧、與上帝之智無異、爾祖尼布甲尼撒王位之為博士賢人太史卜師之長、</verse>
				<verse number="12">其名但以理、王稱之曰伯底沙撒、心靈性敏、能解夢兆、能明隱語、剖析疑義、今可召之、必能解其意焉。</verse>
				<verse number="13">但以理見王、王曰、昔我祖虜猶大之俘囚、至於國中、爾但以理果在其中乎、</verse>
				<verse number="14">我聞爾為上帝之神所感、聰明智慧、超於儕輩、</verse>
				<verse number="15">今諸博士賢人入朝、使讀斯文、解斯義、咸不能焉。</verse>
				<verse number="16">我聞爾善解秘奧、釋疑竇、爾果能讀斯文、解斯義、則必身衣緋衣、項繫金索、為國之相、職居其三、</verse>
				<verse number="17">但以理曰、大賚我所不取、爾賞可畀他人、我必讀斯文、而解其義、</verse>
				<verse number="18">王請聽余、至上上帝、以國威尊榮、賜爾祖尼布甲尼撒、</verse>
				<verse number="19">因其威儀、億兆族姓、戰慄於前、生殺昇降、皆出王衷、</verse>
				<verse number="20">既驕奢其心、剛愎其志、乃黜王位、去其尊榮、</verse>
				<verse number="21">心若豺狼、為人驅逐、不與人居、而與野驢錯處、齧蒭若牛、沾濡於露、待知至上之上帝、操世之權、以國畀人、悉隨其意、</verse>
				<verse number="22">爾伯沙撒乃先王之孫、雖知此事、不卑以自牧、</verse>
				<verse number="23">惟驕其志、逆天之主、命取厥殿之器、王公后妃、用之飲酒、譽揚金銀銅鐵木石所造之上帝、彼不見不聞、不識不知、至於賜爾呼吸、整爾步履之上帝、爾反不頌美之、</verse>
				<verse number="24">故上帝遣使、以手顯現、書此文字、</verse>
				<verse number="25">其文曰、咪呢咪呢、［口底］［口結］［口庇］嘞、</verse>
				<verse number="26">咪呢即數之之義、上帝數爾國祚、使爾永終、</verse>
				<verse number="27">［口底］［口結］即衡之之義、上帝衡爾、知有所缺、</verse>
				<verse number="28">［口庇］嘞即分之之義、上帝分裂爾邦、以畀米太、巴西、</verse>
				<verse number="29">伯沙撒大賚但以理、以緋衣被其身、以金索繫其項、更頒詔、命發國相、職居其三、</verse>
				<verse number="30">是夕迦勒底王伯沙撒、為敵所殺、</verse>
				<verse number="31">米太人大利烏得迦勒底地而王之、時年六十有二。</verse>
			</chapter>
			<chapter number="6">
				<verse number="1">大利烏立州牧百二十人、治理國事、</verse>
				<verse number="2">更立三監督、糾察其弊、不使國家有損、但以理為監督長、</verse>
				<verse number="3">但以理心甚靈慧、王使之綜理、監督州牧、職居宰輔、統轄全土、</verse>
				<verse number="4">監督州牧、伺但以理之隙、欲因其治之不善、而訟之於王、惟但以理竭其忠忱、無疵可摘、</verse>
				<verse number="5">彼此相告曰、但以理恆遵上帝禮儀、非指此一端、則不得其故以訟之、</verse>
				<verse number="6">監督州牧、群集謁王、咸呼千歲、曰、</verse>
				<verse number="7">國之宦豎、方伯州牧、議士民長會議、欲定律例、三旬之間、惟王是求、凡稟上帝求世人者、必投之獅穴、</verse>
				<verse number="8">請王印誌頒詔、以為常典、循米太、巴西人之法、不可變更、</verse>
				<verse number="9">王乃頒詔、鈐以印誌、</verse>
				<verse number="10">但以理聞王已鈐印誌、則歸啟牖、向耶路撒冷屈膝曲跽、日凡三次、循其常例、禱告祝謝上帝、</verse>
				<verse number="11">百官和會、見但以理禱告其上帝、</verse>
				<verse number="12">詣王前告曰、吾王綸綍已傳、印誌已鈐、三旬之內、惟王是祈、凡禱上帝、求世人者、必投之獅穴、是事豈不有諸、王曰、有諸、當循米太、巴西之例、其命不可改。</verse>
				<verse number="13">眾又告王曰、猶大之俘囚但以理者、不尊崇王、不遵王命、祈求上帝、日凡三次、</verse>
				<verse number="14">王聞言不悅、欲救但以理、中心籌畫、至於日沒、</verse>
				<verse number="15">百官復入奏於王曰、王知循米太、巴西之法、既頒斯詔、不可變更、</verse>
				<verse number="16">王命取但以理投諸獅穴、告但以理曰、爾恆事上帝、上帝必復援手、</verse>
				<verse number="17">人移石塞穴、王封以國璽、又鈐以百官之印、明其不易、</verse>
				<verse number="18">王返宮、竟夕不食不寐、撤音樂。</verse>
				<verse number="19">翌日王夙興、趨至獅穴、</verse>
				<verse number="20">哀呼但以理曰、上帝之僕但以理、爾恆事上帝、上帝果能脫爾於獅口乎、</verse>
				<verse number="21">但以理曰、願王千歲、</verse>
				<verse number="22">我之上帝、鑒我無辜、未嘗違逆乎王、遣使箝獅口、俾我免遭吞噬、</verse>
				<verse number="23">王欣喜不勝、命取但以理出穴、蓋但以理信其上帝、雖居獅穴、亦不受害、</verse>
				<verse number="24">王命曳訟但以理之人、及其妻孥、投於獅穴、未至穴中、獅即嚙之、斷傷其肢體、</verse>
				<verse number="25">大利烏王詔告天下億兆族姓曰、願得平康、</verse>
				<verse number="26">我諭通國民人、當寅畏但以理之上帝、彼為永生之上帝、其國靡暨、永世弗替、</verse>
				<verse number="27">彼能救人、布其經綸、遍於寰區、救但以理不為獅所殘害、</verse>
				<verse number="28">大利烏在位之時、及巴西王古列御國之際、但以理享其亨通焉。</verse>
			</chapter>
			<chapter number="7">
				<verse number="1">巴比倫王伯沙撒元年、但以理假寐於榻、得夢遂誌其事、以述於人、</verse>
				<verse number="2">曰我宵闌得夢、見四方之風、相搏於大海、</verse>
				<verse number="3">四獸甚巨、自海而出、狀各殊異、</verse>
				<verse number="4">其一若獅、有翼若鷹翮、我目睹之際、其翼見折、如人立地、若有人性、</verse>
				<verse number="5">次獸若熊、口露三巨牙、屹立於傍、有命之曰、起、吞噬眾民、</verse>
				<verse number="6">又見一獸、其形若豹、背生四翼、亦有四首得秉大權、</verse>
				<verse number="7">時夜未央、又見一獸、剛強可畏、鐵齒甚巨、肆其吞噬、骨肉斷傷、其餘悉遭蹂躪、獸有十角、與前三獸、大相殊異、</verse>
				<verse number="8">我見十角之間、忽生小角、先生三角之根、為其所拔、小角有目、若人有口能言、惟自矜誇、</verse>
				<verse number="9">我見座位已備、亙古不易之主獨坐、衣皜如雪、髮白如綿、位若烈焰、車輪迅速、若火之熛、</verse>
				<verse number="10">火燎於前、奔走者盈千千、侍側者逾萬萬、鞫事已備、典册盡展、</verse>
				<verse number="11">我見小角出言誇詡、獸因此故、而被殺戮、焚尸於火、</verse>
				<verse number="12">餘獸失權、生存片晷、</verse>
				<verse number="13">我中宵得夢、見乘天雲者、貌若人子、詣亙古不易者之前、</verse>
				<verse number="14">凡國之鈞衡輝耀、皆俾其所得、使億兆族姓事之、其國靡暨、永世不廢、</verse>
				<verse number="15">我但以理以所見者、中心鬱陶、戚戚然不勝懷憂、</verse>
				<verse number="16">我詣傍立者所、以詰其實、彼解其義、告我曰、</verse>
				<verse number="17">四巨獸即四王、必出於世、</verse>
				<verse number="18">惟至上者之聖民、將獲其國、永世靡暨。</verse>
				<verse number="19">我欲知後出之獸、何為異於他獸、殊堪畏懼、鐵牙銅爪、吞噬無厭、蹂躪其餘、</verse>
				<verse number="20">首有十角、又有一角、能勝前之三角、其角有目有口、出矜詡之詞、其狀強於同類、</verse>
				<verse number="21">我見斯角與聖民鬥、而角反獲捷、</verse>
				<verse number="22">迨亙古不易、至上之主至、為其聖民伸冤、屆期、以國賜之、</verse>
				<verse number="23">傍立者曰後出之獸、即塵世之第四國也、異於他國、吞噬蹂躪、撓亂天下、</verse>
				<verse number="24">其十角即將興之十王、又有王興異於前者、將服三王、</verse>
				<verse number="25">彼王自誇、違逆至上之主、困苦其聖民、欲改時易法、聖民為其所制、歷一載、又逾二載、又半載、</verse>
				<verse number="26">然上帝必鞫之、奪其國柄、滅之務盡、</verse>
				<verse number="27">由是萬邦綏服、上帝歷世靡暨、至上之主、以普天下之國政大權、賜其聖民、</verse>
				<verse number="28">告我者其言如此、我但以理中心鬱陶、憂形於色、藏諸五內。</verse>
			</chapter>
			<chapter number="8">
				<verse number="1">伯沙撒三年、我但以理又見異象、</verse>
				<verse number="2">恍惚間若在以攔國書山殿、烏來河濱、</verse>
				<verse number="3">我仰觀異象、見牡綿羊立於河濱、先後生二角、其角甚高、後生之角、較先生者尤高聳、</verse>
				<verse number="4">吾見牡綿羊、以角抵觸、向西向南、又向北、惟所欲為、至於茁壯、群獸莫之能禦、得免其害、</verse>
				<verse number="5">余圖維之際、見牡山羊自西而來、遍行天下、迅速若飛、頞際有大角、</verse>
				<verse number="8">當牡山羊猛悍強壯之時、巨角忽折、復生四大角、東西南朔、各據一方、</verse>
				<verse number="9">四角之一、復生小角、遂成強大、東南二境、以及樂郊、為其所據、</verse>
				<verse number="10">樂郊之祭司、無異天上之軍旅、穹蒼之列宿、小角強大、施其巨能、勝彼列宿、擲之於地、而蹂躪之。</verse>
				<verse number="11">妄自誇詡、違逆天軍之主、去其日獻之祭、傾其聖所、</verse>
				<verse number="12">民既犯罪、眾祭司與日獻之祭品、俱為敵虜、真實之理、不許宣播、敵之所為、悉遂其欲、</verse>
				<verse number="13">我聞聖使相語曰、民犯罪戾、都城遭毀、日獻之祭品、悉已棄捐、聖所祭司、俱遭蹂躪、所見之異象、將應於何時、</verse>
				<verse number="14">曰、在二千三百日以後、聖所復成潔清。</verse>
				<verse number="15">我但以理目睹異象、深求其義、有立我前者、其貌若人、</verse>
				<verse number="16">聞鳥來河濱、有聲呼云、加伯列、當以異象之意、明示斯人、</verse>
				<verse number="17">彼至我所、我懼俯伏於地、彼曰人子宜曉然所見之異象、乃指末日之事、</verse>
				<verse number="18">彼與我言、我俯伏於地、魂不附體、彼撫余、使我起立、</verse>
				<verse number="19">曰我以末期之災示爾、屆期必有是事、</verse>
				<verse number="20">爾所見二角之牡綿羊、即米太、巴西列王、</verse>
				<verse number="21">長毛之牡山羊、即雅番王、頞際巨角、即其元王、</verse>
				<verse number="22">巨角既折、四角代立、其義曰、其國必分為四、不能與前國比權量力、</verse>
				<verse number="23">四國末時、罪惡貫盈、又有王興、其貌莊嚴、中藏詭謀、</verse>
				<verse number="24">能力甚強、悉遂其欲、其戰勝也、以謀不以力、有能有德之國、俱遭其翦滅、甚屬非常、</verse>
				<verse number="25">以詭譎克敵、心志驕侈、承平之際、殲滅眾民、違逆諸君之君、其敗亡也、豈由於人哉。</verse>
				<verse number="26">所見之異象、論其日數、真實無妄、爾鈐以印、日久必應、</verse>
				<verse number="27">我但以理喪失其魂、致染疾病、久之始愈、然後起立、而務王事、我以所見之異象、不勝駭愕、識其兆者、迄無一人。</verse>
			</chapter>
			<chapter number="9">
				<verse number="3">我禁食衣麻蒙灰、仰首禱告我主上帝、</verse>
				<verse number="4">自陳罪戾、求我之上帝耶和華曰、至大之主上帝、深可畏懼、凡敬愛乎主、恪守律法、則爾矜憫之、必踐所言、</verse>
				<verse number="5">我儕犯罪作惡、違爾律例、棄爾禮儀、</verse>
				<verse number="6">爾臣僕諸先知、藉爾之名、告我王公祖父國民之語、我不聽從、</verse>
				<verse number="7">主秉公義、惟我儕猶大人耶路撒冷居民、以色列族眾、無論遐邇、因犯罪愆、為爾驅逐、星散於四方、俱當含羞、今日之事為證。</verse>
				<verse number="8">我與我王公列祖、獲罪乎主、必當抱愧蒙羞、</verse>
				<verse number="9">我主我上帝矜憫為懷、恆加赦宥、</verse>
				<verse number="10">我儕違逆、不遵我之上帝耶和華、不從爾臣僕諸先知訓我之律例、</verse>
				<verse number="11">我以色列眾犯爾律法、不遵爾命、我既獲罪、故爾僕摩西律例所載之咒詛、臨於我躬、</verse>
				<verse number="12">爾素責我、及我士師、必降大災、今已應矣、降罰耶路撒冷、較天下民尤嚴、</verse>
				<verse number="13">摩西律例所載諸災、加乎我躬、我猶不禱告我上帝耶和華、未悛我前愆、未學爾真理、</verse>
				<verse number="14">故耶和華專其心思、降災於我、蓋我之上帝耶和華、恆秉大公、見我不遵命、遂降禍患、</verse>
				<verse number="15">我主上帝、昔用巨能、導爾民出埃及、爾名播揚、逮於今日、我儕獲罪於爾、</verse>
				<verse number="16">我與我祖陷於罪戾、故耶路撒冷居民、為眾姍笑、今求我主、以恩賚我、息爾憤怒、不罰爾聖山耶路撒冷、</verse>
				<verse number="17">我上帝之聖所荒蕪、求爾垂顧、以彰主榮、應僕所祈、</verse>
				<verse number="18">我之上帝與、我儕祈禱、非為我義、乃為爾仁慈、求爾垂聽斯邑、為籲爾名之所、今已荒圯、爾其鑒察焉、</verse>
				<verse number="19">斯邑斯民、皆屬上帝、望主垂聽、望主赦宥、望主助余勿緩、以彰爾榮、</verse>
				<verse number="20">我自陳愆尤、並述以色列族之罪、為彼聖山、求我上帝耶和華、</verse>
				<verse number="21">昔我於異象中、目睹加伯列、今獻夕祭祈禱之時、加伯列迅速而飛、前來撫余、</verse>
				<verse number="22">告我曰、但以理我來賜爾聰明智慧、</verse>
				<verse number="23">爾蒙眷顧、始禱之時、我奉命蒞臨、俾爾知所見異象之意、</verse>
				<verse number="24">爾民與聖邑、上帝預定其期、以七日為期、而復以七日相乘、以遏罪惡、以除祭品、贖民前愆、彰大義於萬世、則以所見異象有應、至聖之主、必沐以膏、</verse>
				<verse number="25">我告爾一事、爾當知詔建耶路撒冷、逮及受膏之君至、必有七日、復乘以七、更有七日、復乘以六十二、築城修道、必在患難之時、</verse>
				<verse number="26">七日復乘以六十二之後、受膏之主見戮、援手無人、迄乎後日、異邦之君咸至、毀城郭、傾聖所、若為洪水所淹、戰爭不息、則殺戮不已、</verse>
				<verse number="27">最後七日、主必與眾民立約、七日之間、祭祀將不復行、殘賊可惡之物、立於聖地、所定之災、必有應驗、終至荒蕪。</verse>
			</chapter>
			<chapter number="10">
				<verse number="1">巴西王古列三年、但以理亦名伯底沙撒、夢得默示、確然不爽、其後困苦之事、不可勝計、思之良久、始明其意、</verse>
				<verse number="2">當是時、我但以理懷憂、歷三七日、</verse>
				<verse number="3">不御珍錯、不食酒肉、不沐以膏、待盈三七日之期、</verse>
				<verse number="4">正月二十四日、我在希底結大河之濱、</verse>
				<verse number="5">仰觀一人、衣枲衣、腰束烏法兼金、</verse>
				<verse number="6">身若黃玉、容若閃電、目若明燈、手足若磨礱之銅、聲若群眾諠譁、</verse>
				<verse number="7">我但以理獨見此異象、同在之人、目不能睹、戰慄不已、遁逃自匿、</verse>
				<verse number="8">留我獨在、見此異象、其大無外、魂不附體、容貌失色、氣力盡廢、</verse>
				<verse number="9">我聞其聲、伏地喪魂、</verse>
				<verse number="10">有手撫余、我得曲跽、以掌抵地、</verse>
				<verse number="11">彼告我曰、上帝所眷愛之但以理、我奉命語爾、爾當起立、聽我所言、我聞此不勝戰慄、強起而立、</verse>
				<verse number="12">彼告我曰、但以理勿懼、自爾詣上帝前、卑以自牧、欲留心知未來事、上帝聽爾所祈、遣我就爾、</verse>
				<verse number="13">巴西國君阻我二十一日、我為之羈留、厥後上君米加勒助我、</verse>
				<verse number="14">乃得涖至、以末期之事、爾民所遭者、指示於爾、所見異象、久必有應、</verse>
				<verse number="15">我聞言面地、不敢措辭、</verse>
				<verse number="16">有貌若人者、捫我口、我始啟口告之曰、我主、我見異象、中心殷憂、至魂喪失、</verse>
				<verse number="17">氣力悉廢、僕焉得與主言、</verse>
				<verse number="18">貌若人者復至撫余、使余力增、</verse>
				<verse number="19">曰、上帝所眷愛者勿懼、當獲平康、心志益堅、我聞言頓壯、曰、主壯余志、請與我言、</verse>
				<verse number="20">彼曰我至爾所、非無故也、頃必復至、巴西與其君鬥、厥後雅番君將至、</verse>
				<verse number="21">經籍所載、信而有徵、我將示爾、助余者惟爾君米加勒而已。</verse>
			</chapter>
			<chapter number="11">
				<verse number="1">又曰、昔米太王大利烏元年、我嘗左右米加勒、使其力健、</verse>
				<verse number="2">今我涖臨、以確然之事、指示於爾、厥後在巴西國更有三王崛興焉、後起之君、尤為富饒、因其貨財眾多、舉兵以攻雅番、</verse>
				<verse number="3">又有大王崛興、秉國之鈞、任意而行、</verse>
				<verse number="4">強壯之時、忽遭喪敗、其國必分為四、東西南朔、各據一方、國不傳子、不能與前王比權量力、其國必敗、他人得之、</verse>
				<verse number="5">先王之大臣、據南方之地、日漸強大、又有一王、秉國之鈞、較前王尤盛、</verse>
				<verse number="6">越數年、南王之公主、嫁於北王、二王相和、以立盟約、公主之力衰、北王之權解、公主之子女嬪妃、以及侍從、盡為敵虜、</verse>
				<verse number="7">族姓一人、將繼其位、大率軍旅、攻北王之城而克之、</verse>
				<verse number="8">取其上帝之像、金銀器皿、遷於埃及、較諸北王、享國尤永、</verse>
				<verse number="9">南王既伐北方、而反其國、</verse>
				<verse number="10">北王二子、大興師旅、其一遍擊四境、勢若洪濤驟至、攻其城邑、</verse>
				<verse number="11">南王震怒、復與北王戰、北王率眾以拒、南王敗之、</verse>
				<verse number="12">南王既殲眾敵、心志驕侈、雖敗敵軍數萬、終不能久享承平、</verse>
				<verse number="13">越數年、北王復至、其旅若林、較昔倍之、所備輕重、不可勝數、</verse>
				<verse number="14">當是時列邦群起、以攻南王、爾民間蟊賊、自高其志、終取敗亡、應先知之言、</verse>
				<verse number="15">北王既至、築營建壘、取鞏固之邑、南王率其精銳之士、無能扞禦、</verse>
				<verse number="16">北王任意而作、莫之能禦、亦至樂郊、以成其志、</verse>
				<verse number="17">悉起國中兵、得善民為輔翼、以公主下嫁南王、欲蠱其心、公主雖往、不從父志、</verse>
				<verse number="18">厥後北王、攻諸洲島、多取之、然有牧伯、必洒斯恥、反辱北王、</verse>
				<verse number="19">北王旋國入城、不久殞沒、歸於烏有、</verse>
				<verse number="20">繼位者在樂郊、摧稅甚苛、無怒無鬥、不日殞亡、</verse>
				<verse number="21">又繼位者、所行卑賤、不宜踐位、乃因時值承平、以諂諛而得國、</verse>
				<verse number="22">大軍勁旅、及同盟之君、為其所滅、若洪水之淹物。</verse>
				<verse number="23">結約之後、彼行詭譎、其兵雖寡、亦能獲勝、</verse>
				<verse number="24">膏腴之壤、為彼所得、敢作敢為、勝於祖父、既得貨財、悉頒左右、設詭謀以得邑、歷時不久、</verse>
				<verse number="25">豪氣勃發、大率軍旅、攻擊南王、南王率眾與之大戰、北王善運其謀、南王之戰不利、</verse>
				<verse number="26">食其糈糧者背之、軍旅四散、多被殺戮、</verse>
				<verse number="27">二王各懷異志、筵宴之間、誑辭是尚、所謀不利、蓋末期未至、</verse>
				<verse number="28">北王多得貨財而歸、欲爽聖約、所欲既遂、乃返其國、</verse>
				<verse number="29">屆期又至南方、不如初至次至之遂欲、</verse>
				<verse number="30">基底之舟攻之、使之心憂敗北而歸、怒守聖約之人、與背聖約者互通音問、</verse>
				<verse number="31">基底大興干戈、犯鞏固之聖所、去其日獻之祭品、置殘賊可惡之物於彼、</verse>
				<verse number="32">爽約之人、被其諂媚、惟崇上帝者、猶為剛強、</verse>
				<verse number="33">民中哲士、將誨厥眾、恆遭鋒刃、火焰、其人被俘、其物見虜。</verse>
				<verse number="34">遭難之時、少得扶助、從其教者雖眾、然亦有詐偽之流、</verse>
				<verse number="35">民中之哲者、將受患難、以試乎眾、使民潔白、至於所定之期至、</verse>
				<verse number="36">彼國之王、惟所欲為、自驕其志、藐視諸上帝、口出惡言、瀆諸上帝之上帝、所欲悉遂、迨上帝怒民之期已屆、所定之事、必有應焉、</verse>
				<verse number="37">斯王不崇列祖之上帝、不許嫁娶、自為超乎諸上帝、不復崇敬、</verse>
				<verse number="38">惟敬護邑之上帝、雖列祖亦所不識、反獻金銀寶石珍珠焉、</verse>
				<verse number="39">厥後以諸尊榮、崇敬異邦之上帝、扞護邑城、同敬之人、必使治眾、分土得利、</verse>
				<verse number="40">末期既屆。南王將擊斯國之王、北王亦率其車馬、駕其艘舶、若風驟至、如水泛濫、擾亂其邦、</verse>
				<verse number="41">侵伐樂郊、覆亡眾國、惟以東、摩押、及亞捫、貴顯之臣、得免於難、</verse>
				<verse number="42">後擊他國、而埃及不得免焉、</verse>
				<verse number="43">埃及之金銀珍珠、以及寶物、悉為北王所虜、呂彼亞、古實之民、為其侍從、</verse>
				<verse number="44">聞東與北之信音、中心不安、盛怒而旋、悉殲其眾、</verse>
				<verse number="45">二海之間、爰有聖山、尊榮無比、敵至、張宮帷於斯、後必殞亡、援手無人。</verse>
			</chapter>
			<chapter number="12">
				<verse number="1">斯時必有大難、自生民以來、越之於今、未之有也、大君米加勒必將崛興、扞衛爾民、凡名錄於册者、必蒙拯救。</verse>
				<verse number="2">長眠於地下者、其數甚眾、必甦而起、得永生者有之、受永辱者有之、</verse>
				<verse number="3">有智慧具備、訓眾歸善者、必輝光若天、朗耀若星、永世弗替。</verse>
				<verse number="4">爾但以理謹秘斯書、鈐之以印、末期既屆、眾將察之、益其識見、</verse>
				<verse number="5">我但以理見旁立者、又有二人、河之左右各一、</verse>
				<verse number="6">有問河濱枲衣者曰、此數奇事何時得驗、</verse>
				<verse number="7">河濱枲衣者、舉左右手、向天指永生之主、誓曰、必歷一載、又逾二載、又半載、既散聖民、諸事咸應、</verse>
				<verse number="8">我聞言、不明其旨、曰、我主與、究其委當若何、曰、</verse>
				<verse number="9">但以理往哉、斯言秘密、俱鈐以印、以俟末期之至、</verse>
				<verse number="10">眾經諳鍊、以致潔白、智慧既得、自必昭然、惡者所行乖戾、終必不明。</verse>
				<verse number="11">自去日所獻之祭品、置殘賊可惡之物於彼、必閱一千二百九十日、</verse>
				<verse number="12">凡待至一千三百三十五日者、可蒙福祉、</verse>
				<verse number="13">爾往哉、末期既屆、爾可安其故業焉。</verse>
			</chapter>
		</book>
		<book number="28">
			<chapter number="1">
				<verse number="1">猶大國烏西亞、約擔、亞哈士、希西家相繼在位、及以色列國約轄子耶羅破暗在位時、耶和華諭別哩子何西、</verse>
				<verse number="2">耶和華首告何西曰、斯土之民、狥其私欲、違逆乎我、爾娶淫婦而生子、人必被其子以惡名、</verse>
				<verse number="3">何西娶滴拉音女坷滅、懷妊生子。</verse>
				<verse number="4">耶和華曰、可命名耶斯烈、昔耶戶殺人於耶斯烈、我將報之於俄頃、使以色列族國祚不長、</verse>
				<verse number="5">當日在耶斯烈谷、我將折以色列族之弓、</verse>
				<verse number="6">婦再懷妊、生女、主曰、可命名囉路哈馬、蓋我必棄以色列家、不加矜憫、</verse>
				<verse number="7">我將矜憫猶大家、非以弓刃戰鬥車騎救援、乃以我能拯之、</verse>
				<verse number="8">婦為其女斷乳、再妊生子、</verse>
				<verse number="9">主曰、可命名囉亞米、蓋爾曹非我民、我非爾上帝、</verse>
				<verse number="10">越至於後、以色列族其數必如海沙、不能斗量籌算也、今我語人曰、爾非我民、異日將稱為永生上帝眾子、</verse>
				<verse number="11">猶大族與以色列族、將合一處、簡立一長、自異邦而歸、耶斯烈受祐之日、稱其日為大日。</verse>
			</chapter>
			<chapter number="2">
				<verse number="1">爾小子、當稱兄弟曰亞米、稱姊妹曰路哈馬、</verse>
				<verse number="2">當告爾母、彼非我妻、我非其夫、彼當去淫行、勿為男擁抱、</verse>
				<verse number="3">恐我去其衣、若初生之日、置之曠野、地無勺水、口渴而死、</verse>
				<verse number="4">我妻所出者、皆私於人而生、我不加愛、</verse>
				<verse number="5">此子之母狥欲、所作之事、言之甚醜、彼曰、我之所懽、予我飲食、贈我枲綿、饋我酒油、我必從之、</verse>
				<verse number="6">故我圍以藩籬、使不得出、築以垣墉、使不得踰、</verse>
				<verse number="7">彼欲從所懽、而不能、遍索弗得、遂曰我憶昔所懽、其贈余者、多於今日、故必歸之、</verse>
				<verse number="8">彼不知所得之五穀酒油金銀、皆我所畀、彼反獻於巴力、</verse>
				<verse number="9">故此酒穀膏油必奪之、不供其用、棉枲之衣必取之、不容蔽體、</verse>
				<verse number="10">俾其所懽、咸知其淫行、援手無人、</verse>
				<verse number="11">彼之節期月朔、安息大會以及歡樂之事、我必使之咸止、</verse>
				<verse number="12">彼有葡萄樹、無花果、以為所懽投贈、我必奪之、俾獸吞嚙、變為荒園、</verse>
				<verse number="13">耶和華曰、越在疇昔、斯民焚香、奉事巴力、違逆乎我、譬彼婦女、以耳環金索、修飾自好、從其所懽、故我必加以罰、</verse>
				<verse number="14">厥後我勸迪斯民、導之於野、以善言慰藉、</verse>
				<verse number="15">又給之以葡萄園、在亞割之谷、望故鄉而作謳歌、與肇邦之日、出自埃及無異。</verse>
				<verse number="16">耶和華曰、當斯之時、爾必以我為夫、不以主稱我、</verse>
				<verse number="17">爾素所稱為主者、我必使爾頓忘其名、</verse>
				<verse number="18">斯時我不使我民有野獸飛鳥昆蟲之害、亦不使斯邦有弓刃戰鬥之虞、民得安居。</verse>
				<verse number="21">耶和華曰、斯時天祈我、我聽之、地祈天、天聽之、</verse>
				<verse number="22">穀酒與油祈地、地聽之、耶斯烈民祈穀酒與油、穀酒與油聽之。</verse>
				<verse number="23">我必使斯民、居斯土、昔不矜恤、後必矜恤之、昔不稱之為民、後必稱之為我民、彼稱我為上帝。</verse>
			</chapter>
			<chapter number="3">
				<verse number="1">耶和華告我曰、維彼淫婦、從其所歡、爾眷愛之、以色列族從事他上帝、所奉之酒、彼樂飲焉、余愛斯民亦若是、</verse>
				<verse number="2">我即以金七兩有半、麰麥九石、贈於斯婦、</verse>
				<verse number="3">告之曰、爾當恆與我居、不可行淫、勿從他人、我養贍爾、</verse>
				<verse number="4">以色列族無王公、無祭祀、無公服、不奉雕柱、不事偶像、</verse>
				<verse number="5">後必歸誠、求其上帝耶和華、及其王大闢、迨至末日、寅畏耶和華、頌其仁慈。</verse>
			</chapter>
			<chapter number="4">
				<verse number="1">以色列族、宜聽耶和華言、斯土之人、不識上帝、不言真實、不以矜憫為懷、故耶和華、將鞫斯民。</verse>
				<verse number="2">彼妄發誓詞、專事誑言、淫人妻室、奪人貨財、殺戮人民、流血四境、</verse>
				<verse number="3">故土地荒蕪、居民凋喪、野獸飛鳥海魚、俱必滅亡、</verse>
				<verse number="4">規諫無人、民逆祭司、</verse>
				<verse number="5">晝時庶民殞沒、夕時先知偕亡、京都傾圮、</verse>
				<verse number="6">民不知道、以至滅亡、惟爾祭司、厭棄真理、故我棄爾、不為祭司、爾既忘我法度、我不佑爾後人、</verse>
				<verse number="7">祭司愈多、愈犯罪愆、故我將使其榮為辱、</verse>
				<verse number="8">我民犯罪、獻贖罪之祭、祭司食犧牲、反行惡事、從心所欲、</verse>
				<verse number="9">故我必罰之、祭司庶民、不復置辨、俱降以災、</verse>
				<verse number="10">彼不崇我耶和華、過飽則臟腑傷、過淫則生育寡、</verse>
				<verse number="11">淫行酒醴、喪人心術、</verse>
				<verse number="12">我民縱欲、棄我上帝、厥心昏昧、問偶像、卜以籤、望其應對、</verse>
				<verse number="13">彼獻祭於山巔岡巒、見橡櫟楊柳、枝葉垂蔭、焚香於下、故女不貞、妻不節、</verse>
				<verse number="14">彼與淫婦、同獻祭祀、故其妻女、雖不節不貞、亦不降罰、無道之民、終必淪亡、</verse>
				<verse number="15">以色列族縱欲行淫、猶大族勿效其尤、勿詣吉甲、勿至伯亞文、否則猶謂崇敬我耶和華可乎。</verse>
				<verse number="16">以色列族若崛強之牛、退縮不前、我耶和華必放之曠野、若無牧之羔、</verse>
				<verse number="17">以法蓮族專事偶像、我始聽之、</verse>
				<verse number="18">彼縱飲無度、恆作淫行、民牧所好、可醜之事、</verse>
				<verse number="19">狂風擊其四境、俾知所獻之祭品、適足增羞。</verse>
			</chapter>
			<chapter number="5">
				<verse number="1">祭司與以色列族、及王宗室、群聽我言、爾設坎阱於密士巴、張網羅於大泊山、故我必罰爾、</verse>
				<verse number="2">爾肆行殺戮、罪戾尤深、必加譴責、</verse>
				<verse number="3">以法蓮 以色列所行、我已灼知、豈容稍隱、以法蓮行淫、以色列污衊、</verse>
				<verse number="4">不壹志歸我、惟狥私欲、不識我耶和華、</verse>
				<verse number="5">以色列族驕侈、惡跡已彰、必與以法蓮偕亡、猶大族亦必與之俱喪、</verse>
				<verse number="6">彼牽牛羊、求我耶和華、我遐棄之、求而不得、</verse>
				<verse number="7">彼違逆乎我、狎妓生子、待屆月朔、彼及所有、俱必淪亡、</verse>
				<verse number="8">在其庇亞、喇馬當吹角、在伯亞文號呼、當告便雅憫族敵將追襲。</verse>
				<verse number="9">患難之日、以法蓮地必變荒蕪、我以將來之事、示以色列支派、</verse>
				<verse number="10">猶大牧伯、與遷徙界址者無異、故我必降災、若水浩浩、</verse>
				<verse number="11">以法蓮樂從不義之命、故為人虐取、遭人強暴、</verse>
				<verse number="12">我必使以法蓮漸亡、如衣之被蠹、使猶大家殘蝕、如木之已朽。</verse>
				<verse number="13">以法蓮、猶大知被毀傷、則以法蓮遣人至亞述、求救於敵國之王、而不能療其疾、</verse>
				<verse number="14">我必若獅臨以法蓮、若稚獅至猶大、斷傷百物而去之、亦取所得、援手無人、</verse>
				<verse number="15">我必棄斯民、而歸我所、迨其自陳己罪、求沾我恩、窘迫之際、竭力求予。</verse>
			</chapter>
			<chapter number="6">
				<verse number="1">彼必曰、耶和華既戕我、必醫痊我、既擊我、必彌縫我、莫若歸之、</verse>
				<verse number="2">二三日之後、彼將甦我、使我復興、與之偕生。</verse>
				<verse number="3">我必黽勉以從耶和華之道、彼之祐我、若晨光之朗耀、若春雨之潤澤。</verse>
				<verse number="4">主曰、以法蓮 猶大、我將何如視爾、爾之敬虔、有若朝雲、立見其散、有若晨露、立見其晞、</verse>
				<verse number="5">故我使先知傳命、必加殺戮、我必降災、若光閃爍、</verse>
				<verse number="6">我欲矜恤、不欲祭祀、寧崇我道、毋獻燔祭、</verse>
				<verse number="7">彼爽約若亞當、居處斯土、違逆乎我、</verse>
				<verse number="8">在基列遍境、惡事是作、殺戮是為、</verse>
				<verse number="9">眾祭司如群盜、伏於示劍之途、肆行殺戮、行淫不悛、</verse>
				<verse number="10">在以色列家所行奇惡、我見之矣、以法蓮行淫、以色列污衊、</verse>
				<verse number="11">我欲使民、恢復舊業、而不得不降災於猶大。</verse>
			</chapter>
			<chapter number="7">
				<verse number="1">主曰、我欲醫以色列族、斯時也、以法蓮撒馬利亞罪惡彰明、彼詭詐攘奪、群盜自外侵伐。</verse>
				<verse number="2">夫我念其惡行、彼之中心、昧然弗覺也、彼之所為、我鑒察之、不能遁於我前、</verse>
				<verse number="3">彼行詭詐、違逆乎余、王公欣喜、</verse>
				<verse number="4">眾人慾念大熾、如炊麵之器、為膳夫炙熱、麵團酵發、毋庸復炙。</verse>
				<verse number="5">我王誕辰、百官飲酒逾量、遂至疾病、王喜與侮慢者為伍、</verse>
				<verse number="6">百官設伏害人、心熱若炊餅之器、終夜蓄怒、至於清晨、憤氣勃發、如火炎炎、</verse>
				<verse number="7">庶民心熱、若炊麵之器、牧伯見燬、數王殞亡、其中無人籲我。以法蓮族散於列邦、</verse>
				<verse number="8">以法蓮譬諸炊餅、不反必致焦灼、</verse>
				<verse number="9">彼與異邦人爭競、已竭其力、而彼不自覺、首髮斑白、而彼不自知、</verse>
				<verse number="10">以色列族驕侈日甚、惡跡昭彰、竟不歸誠我耶和華、不求恩寵、</verse>
				<verse number="11">以法蓮族無知、蠢然若鴿、或呼埃及人、或就亞述人望其扶持、</verse>
				<verse number="12">斯時我將張網陷之、有若飛鳥、必加譴責、應我前言、</verse>
				<verse number="13">彼遺棄我、違逆我、禍必不遠、我欲救之、彼反挾詐諼、</verse>
				<verse number="14">彼當寢之際、籲呼於我、中心不誠、和會之時、祈求酒穀、違逆乎我、</verse>
				<verse number="15">我無論責之助之、彼終叛余、</verse>
				<verse number="16">彼所歸誠者、非至上之主、如弦絕弓反、口出妄言、諸牧伯亡於鋒刃、為埃及人姍笑。</verse>
			</chapter>
			<chapter number="8">
				<verse number="1">又曰、民爽我約、干我律例、爾當吹角告眾、敵王將至、如鷹速飛、攻我耶和華殿。</verse>
				<verse number="2">斯時也、以色列族籲余曰、我之上帝、我儕尊崇爾、</verse>
				<verse number="3">然以色列族棄善、必為敵人追襲、</verse>
				<verse number="4">彼所簡之王、所立之牧、非我所悅、以金銀作偶像、必為我所殄絕。</verse>
				<verse number="5">撒馬利亞人拜犢像、作可惡之事、我深痛疾、爾不向善、伊於何底、</verse>
				<verse number="6">作斯犢像者、以色列之工人也、彼非上帝、故必見毀、</verse>
				<verse number="7">彼所播者風、所穫者颶風、其所植者、不秀不實、即其有秋、必為異邦人所食、</verse>
				<verse number="8">以色列國必見殲滅、其民必流離於異邦、譬諸器皿、不為所人娛玩、</verse>
				<verse number="9">昔以法蓮往亞述、以金贈於所歡、猶之野驢、欲求其牡、</verse>
				<verse number="10">彼雖饋金於異邦、我必使異邦人聚其族而困之、俾服役於王公、暫懷憂戚、</verse>
				<verse number="11">以法蓮多築祭壇、獲罪於我、自取其戾、</verse>
				<verse number="12">我之經綸、載於律例、以指示之、彼反以為無與於己、</verse>
				<verse number="13">所當獻者、彼獻於我、自食其胙、我耶和華不以為悅、必念其惡、而降以罰、彼將求援於埃及、</verse>
				<verse number="14">以色列族蔑視造化之主、自建殿宇、猶大族益築城垣、我將焚其城、燬其殿焉。</verse>
			</chapter>
			<chapter number="9">
				<verse number="1">先知曰、以色列族毋庸欣喜、同於異邦人、蓋爾曹狥欲、違逆上帝、在彼穀場、望人投贈、</verse>
				<verse number="2">穀場酒醡、不得果腹、所釀不遂所欲、</verse>
				<verse number="3">耶和華之地、不容爾居、以法蓮必往埃及、在亞述食不潔之物、</verse>
				<verse number="4">不許爾灌奠、奉事耶和華、如行灌奠、不蒙悅納、所獻祭品、視若喪家之物、凡食之者、俱蒙不潔、所得糈糧、僅足一己之用、故無餘獻耶和華之殿。</verse>
				<verse number="5">大會之日、當奉事耶和華、斯時爾將何如、</verse>
				<verse number="6">斯民遠往、以避災害、瘞其尸者、埃及人、葬其骨者、摩弗人、昔以金置田廬、藉以娛目、迄今草萊蔓延、荊棘叢生、</verse>
				<verse number="7">降災罰惡、其日已屆、以色列族必知之、因犯罪惡、蓄怨不已、故彼冒為先知、佯托感神、卒見愚蠢、而發狂疾、</verse>
				<verse number="8">以法蓮他求應援、不恃我上帝、彼偽先知、備設羅網、專陷齊民、居於他上帝殿、蓄怨不已、</verse>
				<verse number="9">昔在其庇亞民犯罪戾、今陷惡尤深、主念其罪、必降以罰、</verse>
				<verse number="10">上帝曰、昔我得以色列族、如曠野遇葡萄、視爾列祖、如初熟之無花果、然彼往巴力比耳、崇拜可惡之物、我於是痛絕之、與所崇之物無異、</verse>
				<verse number="11">以法蓮人不懷妊、不生產、榮光將失、若鳥速飛、</verse>
				<verse number="12">如有生育、我必使之短折、不得成人、我遐棄斯民、禍必不遠、</verse>
				<verse number="13">以法蓮若推羅、居於佳境、所生之子、必為人所殺、</verse>
				<verse number="14">先知曰、耶和華將何以處之、必使之胎不生子、乳不哺兒。</verse>
				<verse number="15">耶和華曰、彼在吉甲、所作不端、為我深憾、因其惡行、牧伯違命、我將驅之於我室、不加眷顧。</verse>
				<verse number="16">以法蓮族遭難、其根已槁、不復結果、雖產愛子、我將殄絕、</verse>
				<verse number="17">彼不聽余、故我棄之、使之流離於異域。</verse>
			</chapter>
			<chapter number="10">
				<verse number="1">先知曰、以色列族若葡萄樹、枝葉蓁蓁、果實纍纍、結果愈繁、築壇愈多、田疇益肥美、偶像益壯麗、</verse>
				<verse number="2">以色列族咸懷二心、必遭重罰、傾其祭壇、毀其偶像。</verse>
				<verse number="3">民曰、不畏耶和華、故無君上、如有王公、其奈我何、</verse>
				<verse number="4">先知曰、斯民立約誑辭是尚、故災害必降、譬諸茵蔯、生於田疇、</verse>
				<verse number="5">撒馬利亞人在伯亞文、奉事犢像、彩色剝落、祭司戰慄、庶民殷憂、</verse>
				<verse number="6">犢像必遷於亞述、獻於敵王、以法蓮必受凌辱、以色列思昔所謀、含羞抱愧、</verse>
				<verse number="7">撒馬利亞王將遭殲滅、若片木浮於水上、</verse>
				<verse number="8">亞文有崇坵、以色列族陟之、以犯罪愆、故斯邱必荒蕪、荊棘叢生於祭壇、崇事之人、將對山曰壓余、對陵曰掩余。</verse>
				<verse number="9">耶和華曰、昔在其庇亞、以色列族犯罪、至於今、若出一轍、余將降災於惡人、其庇亞之民豈能逭罰、</verse>
				<verse number="10">故我必加譴責、使異邦人和會、為犯二罪、虜之以去、</verse>
				<verse number="11">以法蓮若馴伏之犢、善於碾穀、其項甚美、置軛於上、使以法蓮曳車、猶大耕耘、雅各鋤地、</verse>
				<verse number="12">宜種仁義、則獲恩寵、開墾土壤、斯時當求耶和華、望彼誨爾以仁義、</verse>
				<verse number="13">爾昔所耕者罪惡、今所穫者過失、爾素詐詭、自伐其能、恃其壯士、今取其戾、</verse>
				<verse number="14">爾民必叛、毀爾城邑、昔殺慢與伯亞比勒戰、毀其城垣、使母與嬰孩、相捽而死、爾城見毀、亦若是。</verse>
				<verse number="15">爾在伯特利、多行不義、主必使爾敗北、以色列王忽致殞亡。</verse>
			</chapter>
			<chapter number="11">
				<verse number="1">以色列族孩提之時、我已愛之、視之若子、召之出埃及、</verse>
				<verse number="2">迄今召之愈殷、背之愈甚、獻祭於巴力、焚香於偶像、</verse>
				<verse number="3">以法蓮譬諸赤子、我扶之翼之、漸能步履、撫字倍至、而彼不知、</verse>
				<verse number="4">我以仁愛為繩、繫爾導爾、弛爾重軛、益爾糈糧、</verse>
				<verse number="5">彼乃不歸誠於我、故我使之不得往埃及、而為亞述所統轄、</verse>
				<verse number="6">彼謀不軌、城邑必破於鋒刃、牧伯必遭乎翦滅、</verse>
				<verse number="7">我民心偏、專背我旨、先知呼民、歸我至上之主、崇我者迄無一人、</verse>
				<verse number="8">以法蓮乎、我安忍舍爾、以色列乎、我焉肯棄爾、豈能視爾若押馬、敗爾若西編、我回厥志、慈愛之念、頓發於中、</verse>
				<verse number="9">我不憤怒降災、不滅以法蓮、我乃上帝、非若世人、我至聖之主、駐蹕於爾中、我不怒爾、</verse>
				<verse number="10">我耶和華喑鳴叱咤、威若猛獅、我民疾趨、自西而至、歸誠乎我、</verse>
				<verse number="11">彼將疾趨、至自埃及、如鳥之翔、來自亞述、若鴿之飛、俾居厥所、我耶和華已言之矣。</verse>
				<verse number="12">我至聖之主、誠愨是懷、以法蓮、以色列事余、中藏詐偽、猶大族歸我、常有貳心。</verse>
			</chapter>
			<chapter number="12">
				<verse number="1">以法蓮族詭詐暴虐、日甚一日、與亞述人結約、貢油於埃及、猶之餐風而追東風、</verse>
				<verse number="2">耶和華將鞫猶大族、視雅各所為、降彼以罰、</verse>
				<verse number="3">昔雅各執兄踵而出胎、既有能力、得志於上帝、</verse>
				<verse number="4">得志於天使、涕泣以求恩、後在伯特利、遇上帝與之言、</verse>
				<verse number="5">萬物之上帝、厥名耶和華、歷世為誌、</verse>
				<verse number="6">爾當仁義是行、矜憫為懷、歸誠上帝、恆求不已、</verse>
				<verse number="7">以法蓮為商賈、權衡不公、虐取人財為悅、</verse>
				<verse number="8">自稱富有、以為所得之貨財、由於勤勞、未嘗蹈於罪戾、</verse>
				<verse number="9">我耶和華爾之上帝、昔導爾出埃及、後必使爾居帷幕、與大會之日無異、</verse>
				<verse number="10">我叠顯異象、屢使先知罕譬而喻、以告斯民、</verse>
				<verse number="11">斯民在基列、犯罪愆、尚虛妄、在吉甲獻祭牛、在隴畝築祭壇、多若邱壘、</verse>
				<verse number="12">昔雅各、以色列遁於亞蘭、供其服役、以牧群畜、而後有室、</verse>
				<verse number="13">後我耶和華使先知導以色列族出埃及、扞護斯民、</verse>
				<verse number="14">然以法蓮所為、深可痛疾、干主震怒、故主不宥其殺人之罪、所作醜行、必取罪戾。</verse>
			</chapter>
			<chapter number="13">
				<verse number="1">昔以色列族中、惟以法蓮為最著、出一言而眾懾、後崇巴力、蹈愆尤、大權旁落、</verse>
				<verse number="2">今為惡益甚、匠人以巧捷之技、鎔銀鑄像、祭司命眾、敬彼犢像、接吻以為禮、</verse>
				<verse number="3">故彼必若朝雲、立見其散、又若晨露、立見其晞、若穀場之糠、為颶風飄揚、猶之炊烟、騰於牖外。</verse>
				<verse number="4">昔斯民出自埃及、我耶和華為爾上帝、我外無他救主、爾當勿崇他上帝、</verse>
				<verse number="5">昔在曠野無水之地、我垂顧爾、</verse>
				<verse number="6">我養斯民、使得果腹、遂驕其志、忘我弗顧、</verse>
				<verse number="7">故我遇斯民、若獅若豹、伏視耽耽、</verse>
				<verse number="8">我必涖臨、若喪子之熊、我必毀其胞絡、若牝獅吞噬其肉、若野獸斷傷其體、</verse>
				<verse number="9">以色列族乎、爾自取戾、惟望可得救、</verse>
				<verse number="10">昔爾求我、欲得王公、護爾城邑、今爾王安在、士師安在、</verse>
				<verse number="11">爾國之王、我怒而立之、復怒而廢之、</verse>
				<verse number="12">以法蓮之罪、我心誌之、無時或忘、</verse>
				<verse number="13">彼必艱辛、譬彼產婦、分娩甚難、譬彼嬰孩、濡滯於子宮之間、不知其危、</verse>
				<verse number="14">我將援之於陰府、脫之於死亡、消死亡之害、免陰府之災、不易此志、</verse>
				<verse number="15">以法蓮雖在昆弟之中、最為昌熾、我耶和華必使東風來自曠野、使其泉源立涸、彼之寶器、盡為敵虜、</verse>
				<verse number="16">撒馬利亞人獲罪於上帝、故必荒蕪、亡於鋒刃、其嬰孩將相捽而死、其孕婦必刳剔而亡。</verse>
			</chapter>
			<chapter number="14">
				<verse number="1">以色列族因蹈愆尤、遂致殞沒、當歸誠爾之上帝耶和華、</verse>
				<verse number="2">籲告之曰、請宥我愆、加以恩寵、口為頌祝、以代牲牷。</verse>
				<verse number="3">我不求救於亞述、不恃驍騎、不稱所作之像為我上帝、無父之子、惟爾矜憫、</verse>
				<verse number="4">主曰斯民也、雖背逆余、心猶愛之、必息我怒、而醫其疾、</verse>
				<verse number="5">我將潤澤以色列、若降以甘露、使彼結蕊如百合花、其根蟠曲、若利巴嫩樹、</verse>
				<verse number="6">枝葉蓁蓁、美若橄欖、其氣芬芳、若利巴嫩木、</verse>
				<verse number="7">為我庇蔭者必生芽、如五穀、萌櫱如葡萄、聲名籍籍如利巴嫩之酒、</verse>
				<verse number="8">以法蓮族與偶像何涉、我垂念之、使之扶疏若松、賴我而結實、</verse>
				<verse number="9">誰有智慧、可悉其情、孰具聰明、可知其道、耶和華之途、無不正、義人履之、罪人蹶焉。</verse>
			</chapter>
		</book>
		<book number="29">
			<chapter number="1">
				<verse number="1">比都耳子約耳得耶和華默示、曰、</verse>
				<verse number="2">長老居民、尚其聽之哉、我將有言、乃爾父及今所未聞也、</verse>
				<verse number="3">當告若子若孫歷代毋忘、</verse>
				<verse number="4">維彼蝗蟲、食爾禾稼、其食餘、次至者食之、有餘、三至者食之、又有餘、四至者食之、</verse>
				<verse number="5">釀酒無資、既醉者醒而哭泣、欲飲者哀號不已、</verse>
				<verse number="6">異族犯境、強而且眾、不可勝數、其齒若牡獅、</verse>
				<verse number="7">其牙若牝獅、折我葡萄樹、剝我無花果、去皮現質、</verse>
				<verse number="8">委而棄之、爾當哀哭、若女未笄而字人、夫沒、身衣衰絰、</verse>
				<verse number="9">禮物灌奠、不獻於耶和華殿、維彼祭司、在耶和華前、供其役事者、不勝號泣。</verse>
				<verse number="10">田畝荒蕪、邦國號呼、五穀已盡、酒釀已罄、膏油已匱、</verse>
				<verse number="11">土產已絕、麰麥小麥、歸於烏有、農夫含羞、場師抱愧、</verse>
				<verse number="12">葡萄之樹全枯、無花果樹憔悴、石榴棗樹、蘋果林木、無不凋零、民間懽樂、變為憂戚、</verse>
				<verse number="13">禮物灌奠、不入上帝殿、故祭司當衣衰絰、供役祭壇者當號泣、奉事我上帝者、入室衣麻、永夕不解、</verse>
				<verse number="14">使人禁食、必守大會、集長老居民、入爾上帝耶和華之殿、呼籲耶和華、</verse>
				<verse number="15">嗚呼哀哉、耶和華降災、其日伊邇、全能之主、殲滅是邦、</verse>
				<verse number="16">維我億兆、糈糧已絕、上帝殿中、歡樂已止、</verse>
				<verse number="17">種播土壤、枯而不萌、五穀不登、倉廩空虛、遂至損壞、</verse>
				<verse number="18">六畜無苑、宛轉哀鳴、群羊皆斃、</verse>
				<verse number="19">火燬牧場、林木皆焚、我無所望、惟籲耶和華、</verse>
				<verse number="20">溪河其涸、牧場盡燬、野獸仰望於上。</verse>
			</chapter>
			<chapter number="2">
				<verse number="1">耶和華之日伊邇、在彼郇邑、為我聖山吹角甚厲、使民震動、</verse>
				<verse number="2">是日晦冥、幽深玄遠、異族將至、既強且眾、有若黎明、豁然開朗、自古迄今、至於後世、未有若是之甚、</verse>
				<verse number="3">其所至者前後若火、炎炎不已、未來之前、斯土與埃田相埒、既去之後、邦國變為曠野、得免於難者、卒無一人、</verse>
				<verse number="4">其狀若馬、疾行若騎、</verse>
				<verse number="5">若車轟轟、震越山巔、若火焚稈、熚爆有聲、譬彼勁敵、列陳以戰、</verse>
				<verse number="6">人見其將至、悚惶變色、</verse>
				<verse number="7">維彼群眾疾行、若雄師攀城、若勇士成列而前、不失行伍、</verse>
				<verse number="8">不相擁擠、各行直徑、雖蹈鋒刃、亦不受傷、</verse>
				<verse number="9">邑中馳驟、攀垣登屋、能入窗牖、猶之盜賊、</verse>
				<verse number="10">其來之時、天地震動、日月晦冥、星辰無光、</verse>
				<verse number="11">耶和華出令、有眾禀命、營壘甚廣、軍威甚壯、耶和華降災之日、甚為可畏、孰能禦之、</verse>
				<verse number="12">耶和華曰、爾當一心歸誠乎我、禁食、號哭、悲哀、</verse>
				<verse number="13">當裂肺肝、毋裂衣服、歸誠爾之上帝耶和華、我以仁慈為念、矜憫為懷、恆忍靡已、施恩格外、所言降災之事、必能中止、</verse>
				<verse number="14">望我回厥志、畀以純嘏、則爾得以禮物灌奠、獻我於耶和華。</verse>
				<verse number="15">吹角號令郇邑、使人禁食、以守大會、</verse>
				<verse number="16">和會斯民、自老及幼、至於乳哺之子、即新娶者與新婦、亦當出室、</verse>
				<verse number="17">祭司在耶和華前、供厥役事、當於廡下祭壇間、澘然出涕、曰、耶和華與、斯民也、本屬乎爾、求爾寛宥、不致蒙羞、為異邦人所統轄、異邦人凌侮之、曰、爾之上帝安在、亦奚以為、</verse>
				<verse number="18">耶和華必為斯土熱中、矜憫其民、</verse>
				<verse number="19">應其所祈、曰、我將施爾以穀酒、爾畀以膏油、使爾果腹、不復為異邦人凌辱、</verse>
				<verse number="20">敵人至自北方、妄自尊大、其前茅則向東海、其後勁則向西海、我必掃除之、驅逐於曠野、使其臭氣流布、腥聞於上、</verse>
				<verse number="21">我民勿畏、欣喜懽忭、我耶和華大展作為、</verse>
				<verse number="22">六畜毋懼、維彼牧場、庶草萌芽、維彼叢林、百木森森、無花果葡萄樹、結實纍纍、</verse>
				<verse number="23">郇邑之民、賴爾之上帝耶和華、欣喜懽忭、春雨秋霖、無不時若、同於前日、我使之然、</verse>
				<verse number="24">穀場之小麥、既豐且盈、巨盎之酒油、既多且溢、</verse>
				<verse number="25">昔我降飛蝗若大軍、凡有四隊、土之所產、食之務盡、厥後我必以豐年賜爾、</verse>
				<verse number="26">爾食而果腹、見我經綸、神妙莫測、必頌美我耶和華上帝、蓋我民永不抱愧、</verse>
				<verse number="27">俾爾知我乃爾之上帝耶和華、其外無他、駐蹕於以色列族中、我民永不抱愧、</verse>
				<verse number="28">末日、我將以我神賦萬人、俾爾子女、言未來事、幼者見異象、老者兆於夢、</verse>
				<verse number="29">當日我將以我神賦於僕婢、</verse>
				<verse number="30">我將示奇事於天上地下、若血、若火、若烟、</verse>
				<verse number="31">日變晦冥、月為血色、我耶和華顯赫之日隨至、</verse>
				<verse number="32">凡籲我名者必得救在郇山、及耶路撒冷、我所召之遺民、必得救援、我耶和華已言之矣。</verse>
			</chapter>
			<chapter number="3">
				<verse number="1">當斯時也、我將返猶大、耶路撒冷之俘囚、</verse>
				<verse number="2">亦必和集萬邦、至約沙法谷、而降以罰、因其驅逐我以色列之民、散於四方、分我土地、以予眾。</verse>
				<verse number="3">彼掣籤得我之民、以童易妓、以女易酒、</verse>
				<verse number="4">爾推羅、西頓、與非利士四境、與我何與、爾豈欲禦我乎、如爾禦我、我必速禦爾、報爾所為、</verse>
				<verse number="5">爾刧我金銀、奪我珍器、入爾宮殿、</verse>
				<verse number="6">以猶大及耶路撒冷人鬻於雅番族、遷至遠方、</verse>
				<verse number="7">爾雖鬻之於遠方、我必使之旋歸、報爾所為、</verse>
				<verse number="8">以爾子女、鬻於猶大、復鬻於示巴遠方之民、我耶和華已言之矣。</verse>
				<verse number="9">當告異邦之人曰、興干戈、募猛士、使武夫麕至、</verse>
				<verse number="10">以犂為刀、以鐮為戈、弱者自強、</verse>
				<verse number="11">異邦之人、無不和會、其至甚速、耶和華之武士、亦必涖臨、</verse>
				<verse number="12">異邦人當儆醒、至約沙法谷、在彼我坐堂皇、以鞫億兆、</verse>
				<verse number="13">百穀已熟、當刈以鐮、酒醡已盈、巨盎將溢、當踐以足、民之罪惡亦若是、</verse>
				<verse number="14">眾集於谷、以受刑罰、我耶和華亦至斯谷、降災於眾、其日伊邇、</verse>
				<verse number="15">日月晦冥、星辰無光、</verse>
				<verse number="16">在彼郇山及耶路撒冷、我耶和華傳命、其聲叱咤、天地震動、維彼選民、以色列族、我輔助之、為其棲身之所、</verse>
				<verse number="17">俾知我乃耶和華、駐蹕於郇之聖山、是時耶路撒冷、必為聖邑、異邦人不復侵伐、</verse>
				<verse number="18">當斯時也、山出甘醴、嶺流乳酪、猶大百川、水流不息、維彼泉源、湧於我殿、灌溉矢亭之谷、</verse>
				<verse number="19">昔埃及、以東之民、虐遇猶大族、在猶大地殺戮無辜、故二國必荒蕪變為曠野、</verse>
				<verse number="20">惟猶大及耶路撒冷有民居處、永世弗替、</verse>
				<verse number="21">維爾敵人始我未嘗降罰、後必討其罪、蓋我耶和華駐蹕於郇邑。</verse>
			</chapter>
		</book>
		<book number="30">
			<chapter number="1">
				<verse number="1">猶大王烏西亞、以色列王約轄子耶羅破暗時地震、前二年、提哥亞眾牧中、有亞麼士得默示、言以色列民之事、曰、</verse>
				<verse number="2">在彼郇邑、耶路撒冷、耶和華降命、其聲叱咤、牧場寂寞、加密山巔荒蕪、</verse>
				<verse number="3">耶和華曰、大馬色人犯罪、至三至四、更以鐵器擊基列民人、故我必罰其罪、</verse>
				<verse number="4">火焚哈泄家、燬便哈達之宮殿。</verse>
				<verse number="5">又曰、我將破大馬色之關、誅必甲亞文之居民、戮伯埃田之執政、遷亞蘭人於吉地。</verse>
				<verse number="6">耶和華又曰、迦薩人犯罪、至三至四、且虜民甚眾、鬻於以東、我必罰其罪、</verse>
				<verse number="7">火焚迦薩城垣、燬其宮殿。</verse>
				<verse number="8">又曰、我必滅亞實突之居民、絕亞實基倫之執政、降罰於以革倫、使非利士人淪胥以亡。</verse>
				<verse number="9">耶和華又曰、推羅犯罪、至三至四、更以俘囚、鬻於以東、不念舊約、以修和好、故我必罰其罪、</verse>
				<verse number="10">火焚推羅城垣、燬其宮殿。</verse>
				<verse number="11">耶和華又曰、以東犯罪、至三至四、更逐兄弟、擊之以刃、絕無矜憫、挾怨傷人、藏怒不已、故我必罰其罪、</verse>
				<verse number="12">火焚提慢、燬破斯喇之殿。</verse>
				<verse number="13">耶和華又曰、亞捫犯罪、至三至四、更刳剔基列之孕婦、恢廓土壤、故我必罰其罪、</verse>
				<verse number="14">火焚喇巴城垣、燬其宮殿、戰鬥之日、大聲疾呼、勢若狂飆驟起、</verse>
				<verse number="15">君王見虜、牧伯為俘、我耶和華已言之矣。</verse>
			</chapter>
			<chapter number="2">
				<verse number="1">耶和華又曰、摩押犯罪、至三至四、更焚以東王之骸骨、有若煮灰、故我必罰其罪、</verse>
				<verse number="2">火焚摩押、燬加畧宮殿、敵人吹角、鼓譟號呼、摩押人淪胥以亡、</verse>
				<verse number="3">摩押之牧伯士師、必見殲滅、我耶和華已言之矣。</verse>
				<verse number="4">耶和華又曰、猶大犯罪、至三至四、更藐視我法度、不守我禮儀、其祖奉事虛偽、彼亦昏迷於道、故我必罰其罪、</verse>
				<verse number="5">火焚猶大、燬耶路撒冷宮殿、</verse>
				<verse number="6">耶和華又曰、以色列犯罪、至三至四、更鬻義人以得金、以貧者易履、故我必罰其罪、</verse>
				<verse number="7">貧者蒙灰、彼猶貪得之、人已遭困乏、更使迷途、父子聚麀、瀆我聖名、</verse>
				<verse number="8">彼取人之衣為質、陳於祭壇之前、偃卧於上、彼罰人供酒、飲於其上帝殿、</verse>
				<verse number="9">昔彼未至斯土、亞摩哩人居之、高若柏香木、強為橡樹、我剝其果、絕其根、盡歸殲滅、</verse>
				<verse number="10">我亦導斯民、自埃及歷曠野、凡四十年、使得亞摩哩人之地、</verse>
				<verse number="11">耶和華又曰、以色列族乎、我在爾庶民間、簡人為先知、在爾幼稚中、選人以離世故、是事豈不有諸、</verse>
				<verse number="12">爾使離世故者飲酒、使為先知者、不播訓言、</verse>
				<verse number="13">我必壓爾躬、若滿載之車壓物、</verse>
				<verse number="14">疾趨者不得避難、強勁者其力廢弛、有能者不能自救、</verse>
				<verse number="15">執弓者不能禦敵、捷足者不得免禍、乘馬者不得救援、</verse>
				<verse number="16">當是日壯士之中、勇敢特稱者、必裸而逃、我耶和華已言之矣。</verse>
			</chapter>
			<chapter number="3">
				<verse number="1">以色列族乎、我耶和華昔導爾出埃及、今乃責爾、爾其聽之、</verse>
				<verse number="2">天下億兆、我惟爾是顧、故爾犯罪、我必加刑、</verse>
				<verse number="3">二人不和、豈可偕行、</verse>
				<verse number="4">未曾攫物、牡獅豈得吼於林、稚獅豈得應於洞、</verse>
				<verse number="5">地上不設機檻、飛鳥豈能自陷、鳥未被陷、機豈得發、</verse>
				<verse number="6">邑中吹角、民豈得不懼、邑中有禍、豈非我耶和華使之然乎、</verse>
				<verse number="7">主耶和華所作、必啟示其僕先知、</verse>
				<verse number="8">牡獅咆哮、誰不惶悚、耶和華傳命、敢不宣布之乎。</verse>
				<verse number="11">故主耶和華曰、必有敵人、環攻斯土、破爾城垣、毀爾宮殿、</verse>
				<verse number="12">耶和華又曰、譬彼牧童、脫羊二足一耳、出於獅口、以色列族居撒馬利亞及大馬色、若偃卧於床隅、必蒙救援亦若是、</verse>
				<verse number="13">萬有之主耶和華上帝曰宜聽斯言、告彼雅各家。</verse>
				<verse number="14">我罰以色列族時、亦必降災於伯特利祭壇、斷其四角、毀之於地、</verse>
				<verse number="15">涼室溫宮、俱必傾圮、象牙之宅、崇峻之第、俱歸烏有、我耶和華已言之矣。</verse>
			</chapter>
			<chapter number="4">
				<verse number="1">爾居撒馬利亞山、若巴山之牛、虐遇貧窮、挾制困乏、索酒縱飲者、今聽我言、</verse>
				<verse number="2">耶和華至聖之主、指己而誓云、將來敵必以鈎取爾、以魚鈎取爾之子、驅爾於宮闕、</verse>
				<verse number="3">爾由城竇而逃、向前遄征、我耶和華已言之矣。</verse>
				<verse number="6">耶和華又曰、我使爾邑中、糈糧匱乏、齒間絕食、爾尚不歸誠於我、</verse>
				<verse number="7">耶和華又曰、秋前三月、我不降雨、惟雨一邑、他邑不雨、惟潤一田、他田不潤、遂致荒蕪、</verse>
				<verse number="8">二三邑之民、遊至此邑、思欲飲水、不遂所求、爾尚不歸誠於我。</verse>
				<verse number="9">耶和華又曰我使風暴五穀、細弱特甚、爾圃中之菜、園中之葡萄、無花果、橄欖樹、為蝗蟲食盡、爾尚不歸誠於我。</verse>
				<verse number="10">耶和華又曰、我使瘟疫、傳染遍境、與埃及無異、殺爾丁男、擄爾馬匹、爾之營壘、腥羶撲鼻、爾尚不歸誠於我。</verse>
				<verse number="11">耶和華又曰、昔我上帝傾圮所多馬蛾摩拉、爾中數人、亦遭隕越、其餘得救、如脫於火、爾尚不歸誠於我、</verse>
				<verse number="12">故我必降爾以罰、以色列族乎、爾之上帝將臨汝、必預為備、思何以當之、</verse>
				<verse number="13">昔我造山作風、使晝往夜來、陟諸崇坵、推測人意、萬有之主耶和華、我名也。</verse>
			</chapter>
			<chapter number="5">
				<verse number="1">先知曰、以色列族乎、我為爾作哀歌、尚其聽之哉、</verse>
				<verse number="2">以色列族之處女、一蹶不能復起、仆於斯土、無人扶翼。</verse>
				<verse number="3">主耶和華曰、以色列邑民昔出卒千人、今不過百人、昔出卒百人、今不過十人、</verse>
				<verse number="4">耶和華告以色列族云、求我則得生、</verse>
				<verse number="5">毋求伯特利毋往吉甲、毋至別是巴、蓋吉甲人必見遷移、伯特利必歸烏有、</verse>
				<verse number="6">惟求我耶和華則可得生、否、我必涖臨約瑟家、如火炎炎、焚燬四境、凡在伯特利者、不得撲滅、</verse>
				<verse number="7">爾不秉公、不行義、反使人茹荼飲酖、</verse>
				<verse number="8">今當求我、我造昴參諸宿、變陰翳為光明、轉白晝為昏夜、使海水泛濫於地、我名耶和華。</verse>
				<verse number="9">我翦滅有能之輩、毀其城垣、若光激射、</verse>
				<verse number="10">凡在公庭、正言讒論、督責人者、為人所憾、</verse>
				<verse number="11">爾蹂躪貧乏、橫征麥稅、雖以雕石建廣廈、不得居其中、雖以葡萄栽嘉園、不得飲其酒、</verse>
				<verse number="12">我知爾罪戾繁多、愆尤滋大、困逼義人、而受賄賂、在彼公庭、枉法害貧、</verse>
				<verse number="13">斯時遭難、智者緘口、</verse>
				<verse number="14">爾當遷善避惡、則可得生、萬有之主耶和華祐爾、以應爾所言、</verse>
				<verse number="15">惡惡好善、在彼公庭、秉諸公義、庶幾萬有之主耶和華、矜憫約瑟之遺民。</verse>
				<verse number="16">萬有之主耶和華上帝曰、在逵衢、人必椎心、在陋巷、人必哀呼、使農夫哭泣、使善作哀歌者椎心、</verse>
				<verse number="17">蓋我遍行通國、使在葡萄園中、無不哀哭、我耶和華已言之矣。</verse>
				<verse number="18">我耶和華之日、其象若何、幽暗無光、爾曹欲其速至、禍不遠矣。</verse>
				<verse number="19">譬諸人避獅而遇熊、入室附壁、為蛇所嚙、</verse>
				<verse number="20">耶和華之日、豈能陰翳、絕少光明、幽深玄遠、毫不明徹、</verse>
				<verse number="21">爾設節期、我所深憾、爾立大會、我甚不悅、</verse>
				<verse number="22">雖獻燔祭禮物、我不悅納、雖供肥犢為酬恩之祭、我不眷顧、</verse>
				<verse number="23">謳歌之聲、撤於我前、琴瑟之音、我不欲聞、</verse>
				<verse number="24">宜行公平、有如川流、當為仁義、溥若淵泉。</verse>
				<verse number="25">以色列族乎、爾在曠野、凡歷四十年、非以牲牷祭品、奉獻於我哉、</verse>
				<verse number="26">何爾又肩摩落之龕、作基文之像、爾上帝之星、而崇拜之乎、</verse>
				<verse number="27">我將徙爾於大馬色外、我萬有之主耶和華已言之矣。</verse>
			</chapter>
			<chapter number="6">
				<verse number="1">以色列國雄長列邦、其中有名之人、為民所歸、然在郇邑、耽於逸樂、在撒馬利亞山、宴然居處、其禍必不遠矣、</verse>
				<verse number="2">可往甲尼至哈末大邑、又至非利士人迦特、徧加巡察、豈有他國、較此國尤尊榮、豈有他境、較爾境尤延袤、</verse>
				<verse number="3">居位之人、所行暴虐、以為報應之理、甚屬茫昧、</verse>
				<verse number="4">寢於象牙之榻、卧於棲息之床、羔則取之於群、犢則執之於牢、供其饜飫、</verse>
				<verse number="5">彈琴作歌、製樂器、一如大闢、</verse>
				<verse number="6">以最巨之盂、盛酒醴、以至貴之油、膏肌膚、於約瑟之難、毫不矜憫、其禍必不遠矣。</verse>
				<verse number="7">寢於床第者、不聞懽呼之聲、必先他人、徙於遠方。</verse>
				<verse number="8">耶和華指己誓曰、我耶和華為萬有之主、維彼雅各、我深疾其顯榮、不悅其殿宇、將遐棄斯邑、以及居民、</verse>
				<verse number="9">如一宅之中、猶留十人、亦必死亡、</verse>
				<verse number="10">親戚取其尸骸、而焚以火、問室中之人、尚有人與爾共處否、若曰否、必曰爾當緘口、勿稱耶和華名、</verse>
				<verse number="11">蓋耶和華曾言必毀其室家、巨細不分、</verse>
				<verse number="12">磐巖之上、豈可使馬馳驟、使牛耕耘乎、聽訟之所、當秉公義、惟爾使人茹荼飲酖、</verse>
				<verse number="13">爾以虛浮之事、妄自誇詡、自謂力猛、足以勝人、</verse>
				<verse number="14">我萬有之主耶和華、必使他國勃然興起、為爾以色列族之敵、自哈末之道、至曠野之河、使爾困苦難堪焉。</verse>
			</chapter>
			<chapter number="7">
				<verse number="1">民間蒭蕘、為王所刈、後復萌糵、斯時也、主耶和華以一事示予、草甫萌芽、而蝗蟲生、主使之然、</verse>
				<verse number="2">蝗嚙草既盡、我曰、主耶和華與、祈爾寛宥、雅各衰微、能久存乎。</verse>
				<verse number="3">耶和華乃回厥志、曰、此災可免。</verse>
				<verse number="4">耶和華復以一事示予、以火罰民、深淵悉涸、所得之地、成焦土焉。</verse>
				<verse number="5">我曰、主耶和華與、祈爾中止、雅各衰微、能久存乎。</verse>
				<verse number="6">耶和華乃回厥志、曰、此災可免、</verse>
				<verse number="7">使以一事示予、爰有墻垣、循準繩而建築、主執準繩、立於其上。</verse>
				<verse number="8">耶和華謂我曰、亞麼士爾觀何物。對曰、準繩、曰、我不復宥以色列族、必絜以準繩、削之務盡、</verse>
				<verse number="9">以撒之崇坵必傾圮、以色列之聖所必荒蕪、我將以刃擊耶羅破暗家。</verse>
				<verse number="10">伯特利之祭司亞馬謝、遣人至以色列王耶羅破暗曰、亞麼士在以色列族中謀叛、播散流言、國將不堪、</verse>
				<verse number="11">蓋亞麼士常言耶羅破暗必死於刃、以色列族必遷於他方、</verse>
				<verse number="12">亞馬謝告亞麼士曰、先見者與、宜循於猶大、在彼可得餬口、宣播言詞、</verse>
				<verse number="13">毋在伯特利播言、此處王之聖所、宮闕在焉。</verse>
				<verse number="14">亞麼士曰、我非先知、亦非先知之子、我乃牧牛羊、摘桑葚者、</verse>
				<verse number="15">我守群畜、耶和華選我、告我曰、當播言於我民、以色列族中、</verse>
				<verse number="16">今耶和華有言、爾其聽哉、我宣訓言、告誡以色列族、以撒家、而爾禁止、</verse>
				<verse number="17">故耶和華曰、爾妻將為妓於城中、爾之子女、蹈刃而亡、爾之田畝、以繩量度、分於眾人、爾身必死於污俗、以色列族亦被遷於遠方。</verse>
			</chapter>
			<chapter number="8">
				<verse number="1">耶和華又以事示予、夏時之果、盛之於筐、</verse>
				<verse number="2">問曰、亞麼士爾觀何物、曰、一筐盛以夏果、耶和華曰、我民以色列族、末期已屆、不復加以寛宥。</verse>
				<verse number="3">主耶和華又曰、降災之日、謳歌於宮闈者、無不號呼、尸骸枕藉、隨在棄擲、人緘厥口、</verse>
				<verse number="4">貧者所有、爾尚貪之、使窮乏之民、俱就渝亡、今聽我言、</verse>
				<verse number="5">爾常言月朔安息日、何不速過、則可糶穀市麥、升斗則欲其小、權衡則欲其重、以是欺人、</verse>
				<verse number="6">以金市窮民、以履易貧者、以朽穀鬻於人。</verse>
				<verse number="7">耶和華指雅各之顯榮而誓云、彼之所為、我永弗忘、</verse>
				<verse number="8">地必震動、民必哀號、土壤墳起、忽復下陷、若埃及之河、漲而復退。</verse>
				<verse number="9">耶和華曰、當斯時也、我必於亭午、使日沉西、白晝晦冥、遍地不見、</verse>
				<verse number="10">吉日變為愁慘之時、謳歌變為悲傷之語、各束以麻、各薙其髮、終日哀哭、若喪獨子。</verse>
				<verse number="11">主耶和華又曰、時日將至、必使斯土之民、如饑如渴、非欲食餅飲水、乃慕耶和華之道、</verse>
				<verse number="12">人必遨遊、自湖至海、自北至東、求我耶和華之道、而不能得、</verse>
				<verse number="13">當是日、美女壯士、口舌煩渴、喪失其魂、</verse>
				<verse number="14">撒馬利亞之民、奉事犢像、而犯罪愆、人反指之而誓曰、但之上帝永生、別是巴之上帝永生、故必殞亡、永不振興。</verse>
			</chapter>
			<chapter number="9">
				<verse number="1">主立於壇側、我觀之、聞其詞曰、擊柱頂、震門橛、俱當損毀、壓於眾首、眾之子孫、我必加誅戮、逃匿者無人、得免者無人、</verse>
				<verse number="2">雖入陰府、我必取之、雖升天堂、我將降之、</verse>
				<verse number="3">雖匿於加密之巔、我將搜而出之、雖藏於大海之底、我必使蛇嚙之、</verse>
				<verse number="4">雖為敵所擄、我必使刃殺之、我恆鑒察、爾惟加以災害、不加以福祉、</verse>
				<verse number="5">我萬有之主耶和華擊斯土之民、使之喪膽、哀哭不已、土壤墳起、若埃及之河、漲而復退、</verse>
				<verse number="6">我作明宮於天、鑿幽谷於地、使海水泛濫於天下、厥名耶和華。</verse>
				<verse number="7">耶和華又曰、以色列族乎、我豈不能待爾若古實人乎、昔我導以色列族出埃及、亦導非利士人自鴿托、導亞蘭人自吉地。</verse>
				<verse number="8">耶和華又曰斯民犯罪、我耶和華所目睹、必加翦滅、雅各之家、我滅之猶有孑遺、</verse>
				<verse number="9">我必使以色列族散於列邦、若簸揚於篩、一粒之穀、不使隕落、</verse>
				<verse number="10">閭閻之惡人、自謂禍不及己者、俱必亡於鋒刃、</verse>
				<verse number="11">大闢之宅、已傾圮矣、今而後、我將復起之、而彌其隙、復起其頹垣、而再建之、與昔無異、</verse>
				<verse number="12">使以東之遺民、及奉我名之異邦人、俱歸我民、我耶和華言之、必行之、</verse>
				<verse number="13">耶和華曰、越至將來、人方穫稻之時、田疇已可耕矣、人方播種之期、葡萄已可踐矣、山出甘醴、嶺流新釀、</verse>
				<verse number="14">我必反我民以色列族之俘囚、傾圮之邑、復建而居之、栽葡萄園而飲其酒、治苑囿而食其果、</verse>
				<verse number="15">我以斯土賜斯民、必使恆居、不撥其本、我耶和華、爾之上帝、已言之矣。</verse>
			</chapter>
		</book>
		<book number="31">
			<chapter number="1">
				<verse number="1">阿巴底得主耶和華默示、言以東之事、曰、我聞耶和華、言遣使者至列邦、使彼咸起、與以東戰鬥。</verse>
				<verse number="2">維爾以東、我使之卑微、在列邦中為人所藐視、</verse>
				<verse number="3">爾居山巖高險之地、心志倨傲、至於自迷、自謂無人、能降爾為卑、</verse>
				<verse number="4">爾雖高飛、譬諸神鷹、結巢於星間、我耶和華必俾爾下墜、</verse>
				<verse number="5">爾之遭禍、何其甚哉、如盜賊夜至、必饜其所欲而後已、如摘葡萄、必有所遺、</verse>
				<verse number="6">以掃族所藏者、為人遍索、</verse>
				<verse number="7">與爾結盟者、遷爾出境、與爾和好者、施謀勝爾、與爾共食者、設機檻以陷爾、親之者弗智孰甚。</verse>
				<verse number="8">耶和華曰、當斯時也、我必在以東、其邦賢人、殲之殆盡、以掃族中、必無哲士、</verse>
				<verse number="9">提慢之壯士、不勝恐懼、以掃之居民、咸遭誅殛、</verse>
				<verse number="10">昔雅各家與以掃族、兄弟也、尚加以虐遇、故必抱愧、淪胥以亡、</verse>
				<verse number="11">當日爾立於旁、見異邦人入其軍旅、入其邑門、為耶路撒冷人掣籤、爾若與同謀、</verse>
				<verse number="12">向爾昆弟猶大、為人薄待、爾奚可旁觀、彼幾攖殺戮、爾奚可欣喜、彼備嘗困苦、爾奚可加以悔慢、</verse>
				<verse number="13">我民遘難、所遭孔迫、爾奚可入其邑門、彼罹災害、爾奚可攘其貨財、</verse>
				<verse number="14">如有免於難者、爾奚可立於險隘之區、絕其歸途、如有遺民、爾奚可因其艱難之日、付於敵手、</verse>
				<verse number="15">耶和華督責列邦、其日伊邇、必視爾所為、以加諸爾、爾所作之事、必報應於一身、</verse>
				<verse number="16">昔猶大人居我聖山、而飲苦杯、列邦之人、亦必群飲、且飲且啜、歸於死亡、</verse>
				<verse number="17">郇山聖地、遺民歸之、雅各家必復其舊業、</verse>
				<verse number="18">雅各家必若火、約瑟家必若焰、以掃族必若稈、焚之務盡、以掃之家、靡有子遺、我耶和華已言之矣。</verse>
				<verse number="19">南方之人、必得以掃山、平原之民、將據非利士人地、亦得以法蓮、撒馬利亞田疇、便雅憫人將得基列、</verse>
				<verse number="20">以色列族之俘囚、居於迦南地者、將得撒勒法、耶路撒冷之俘囚、居於西法喇者、將得南方之邑、</verse>
				<verse number="21">必有救者、在彼郇山、治理以掃山、國之鈞衡、則歸耶和華焉。</verse>
			</chapter>
		</book>
		<book number="32">
			<chapter number="1">
				<verse number="1">耶和華諭亞米太子約拿曰、</verse>
				<verse number="2">我鑒察尼尼微大邑、作惡已甚、爾往責之、</verse>
				<verse number="3">約拿欲離耶和華駐蹕之所、避於大失、遂詣約帕、有舟將往大失、附之以行、而給舟子以值、離耶和華駐蹕之所。</verse>
				<verse number="4">耶和華使大風驟起、海盪甚、舟幾溺、</verse>
				<verse number="5">舟子恐懼、各求其上帝、盡棄所載以輕舟、約拿假寐於艙、</verse>
				<verse number="6">船長就之曰、何為酣睡、盍醒而起、禱爾之上帝、庶乎上帝眷顧我儕、以免死亡。</verse>
				<verse number="7">舟人曰、莫若掣籤、觀我儕今日遭禍、伊誰之故、乃掣籤而取約拿。</verse>
				<verse number="8">眾曰、我儕因何遭禍、明以告我、爾何國何民、自何至、作何事。</verse>
				<verse number="9">曰、我希百來人、素所敬畏者、天上之上帝耶和華、陸地滄海、皆其所造、</verse>
				<verse number="10">今欲去耶和華駐蹕之所、逃避於外。眾聞言則懼、曰、何可去也。</verse>
				<verse number="11">又曰、今海震盪愈甚、當若何待爾、則風浪可息。</verse>
				<verse number="12">曰、取我身擲於海、則海之震盪立止、蓋我知緣我之故、爾遭颶風。</verse>
				<verse number="13">眾力鼓櫂近岸、波濤洶湧、不得至、</verse>
				<verse number="14">遂禱耶和華曰、耶和華隨意而作、勿為斯人、使我殞亡、如我擲之於海、勿視我若殺無辜。</verse>
				<verse number="15">遂取約拿投之於海、海之震盪、立即恬靜、</verse>
				<verse number="16">舟人由是甚畏耶和華、獻祭輸願、</verse>
				<verse number="17">耶和華使巨魚吞約拿、約拿在魚腹、三日三夜。</verse>
			</chapter>
			<chapter number="2">
				<verse number="1">約拿自魚腹中、禱其上帝耶和華曰、</verse>
				<verse number="2">我遭患難、呼籲耶和華、蒙爾憶念、余自陰府號呼、望爾垂聽、</verse>
				<verse number="3">爾擲我於深淵、海水環繞、波濤淹沒、</verse>
				<verse number="4">子率爾吐詞、見絕於爾、然余猶望爾之聖殿、</verse>
				<verse number="5">波濤淹余、深淵環余、</verse>
				<verse number="6">海帶裹首、我下山基、地穴陷余、永不得出、惟我之上帝耶和華、免我死亡、</verse>
				<verse number="7">我喪膽時追憶耶和華、禱告乎爾、望爾聖殿、</verse>
				<verse number="8">凡賴虛偽者、棄厥恩主、</verse>
				<verse number="9">惟我蒙耶和華救援、必獻酬恩之祭、輸我所願。</verse>
				<verse number="10">耶和華遂命巨魚吐約拿得登於岸。</verse>
			</chapter>
			<chapter number="3">
				<verse number="1">耶和華復命約拿曰、</verse>
				<verse number="2">往尼尼微大邑、以我所言告眾。</verse>
				<verse number="3">約拿遵耶和華命、往尼尼微、夫尼尼微邑甚廣、城之四周、三日始徧、</verse>
				<verse number="4">約拿入城、歷一日之程、呼曰、尼尼微邑、不過四十日、必傾圮矣。</verse>
				<verse number="5">尼尼微人信上帝、使眾自尊逮卑、禁食衣麻、</verse>
				<verse number="6">尼尼微王聞言下位、解衣衣麻、坐於塗炭。</verse>
				<verse number="7">王與諸侯出諭、遍尼尼微邑曰、人與六畜牛羊、俱勿食糧、飲水、</verse>
				<verse number="8">俱必衣麻、懇籲上帝、眾當去惡、勿虐人民、</verse>
				<verse number="9">庶幾上帝或回厥志、而息其怒、使我不亡。</verse>
				<verse number="10">於是眾民、咸去舊惡、上帝鑒察之、乃回厥志、災不果降。</verse>
			</chapter>
			<chapter number="4">
				<verse number="1">約拿怒不悅、</verse>
				<verse number="2">禱耶和華曰、我在故土、逆料有此、故遁於大失、我知爾仁慈之上帝、矜憫為懷、恆忍不已、弗加災害、</verse>
				<verse number="3">今求耶和華取我生命、願死勿生、</verse>
				<verse number="4">耶和華曰、爾何怒之甚哉。</verse>
				<verse number="5">約拿出邑、東向而坐、構廬居於蔭下、欲觀此邑、終必若何、</verse>
				<verse number="6">耶和華上帝使蓖蔴叢生、高於約拿、庇蔭厥首、以解其憂、約拿得蓖蔴之蔭、意甚怡悅、</verse>
				<verse number="7">詰旦昧爽、上帝使蟲嚙蓖蔴、遂至枯槁、</verse>
				<verse number="8">日出時、上帝使風東來、其氣炎熇日暴約拿之首、使之喪魂求死、曰、寧死不生、</verse>
				<verse number="9">上帝謂約拿曰、爾因蓖蔴、怒何烈與。對曰、吾誠怒甚、至於求死。</verse>
				<verse number="10">耶和華曰、此蓖蔴非爾種樹、非爾栽培、一日發生、一日憔悴、何與於汝、乃懷憂乎、</verse>
				<verse number="11">況尼尼微大邑幼稚、不識左右者、不下十二萬、亦有群畜、我能不宥之乎。</verse>
			</chapter>
		</book>
		<book number="33">
			<chapter number="1">
				<verse number="1">猶大王約擔、亞哈士、希西家相繼在位時、摩哩沙人米迦奉耶和華命、言撒馬利亞、耶路撒冷之事、</verse>
				<verse number="2">曰、斯土眾民、天下億兆、宜聽斯言、主耶和華自其聖殿、督責斯眾、</verse>
				<verse number="3">主離其位、降臨於地、陟彼崇邱、</verse>
				<verse number="4">主臨格時、峰巒頓失、陵谷頓開、如蠟消融、如水就下、</verse>
				<verse number="5">此皆因雅各 以色列犯罪而然、雅各之愆尤何自、豈非始於撒馬利亞乎、猶大之崇坵何自、豈非始於耶路撒冷乎、</verse>
				<verse number="6">故我必毀撒馬利亞、其瓦礫堆砌田間、無異葡萄園、我必擲石於谷、使其址基畢露、</verse>
				<verse number="7">所造之偶必見毀、所鑄之像必見遷、所贈之物必焚毀、被獲珍寶、若娼得人之投贈、故後必為娼所得。</verse>
				<verse number="8">先知曰、我必哀哭、解衣去履、我必號呼、若暴獸野犬、</verse>
				<verse number="9">敵至猶大 耶路撒冷門、其禍遍於我民、其傷不得醫痊、</verse>
				<verse number="10">毋播言於迦特、毋哭泣於亞哥、惟在伯押拉、坐於塗炭、</verse>
				<verse number="11">沙伯居民被虜、裸體抱愧而去、撒南人不出而輔翼、伯以泄人不為之哭泣、</verse>
				<verse number="12">馬律居民、貨財見奪、中心懷憂、蓋耶和華降災於耶路撒冷門、</verse>
				<verse number="13">拉吉居民、始誘郇民、蹈於愆尤、使以色列族犯罪、故以健馬駕車而遁、</verse>
				<verse number="14">拉吉人與迦特之摩哩沙人絕和好、若人出妻、與以離書、亞革悉家將欺以色列王、</verse>
				<verse number="15">馬哩沙人爾之城邑、我使之為人所得、亞土蘭甲於以色列眾邑、敵人亦必至焉、</verse>
				<verse number="16">猶大地乎、爾之愛子、為人俘囚、故當去爾髮、童爾首、與神鷹無異。</verse>
			</chapter>
			<chapter number="2">
				<verse number="1">斯民偃息在床、猶謀不軌、迨至黎明、凡力可以勝、則無不為、其禍必不遠矣。</verse>
				<verse number="2">彼貪人田廬、而強據之、人與第宅、及凡所有、俱遭暴虐、</verse>
				<verse number="3">故耶和華曰、我必圖維、降罰於斯家、爾身弗能免難、不敢昂首以行、</verse>
				<verse number="4">當日人將為爾作哀歌、吟悲詞云、我民之業、為他人有、維彼敵人、得我田疇、我儕小民、渝胥以亡、</verse>
				<verse number="5">在耶和華之會、能用準繩、析土與民者、卒無一人、</verse>
				<verse number="6">宣播訓言、為人禁止、人不許余宣斯言者、以為凌辱其民、</verse>
				<verse number="7">吁哉、爾雅各之家、何出此言、耶和華之神、豈不甚盛、斯災豈耶和華所常行乎、為義之人、必以我言為有益、</verse>
				<verse number="8">自古以來、我民之害、同於敵人、戰鬥而歸之士、自以為安居無恐、不知我民將解其外服、去其裹衣、</verse>
				<verse number="9">我民之婦有美宅、為爾所逐、我賜其子以麗服、為爾所褫、</verse>
				<verse number="10">爾行穢濁、污衊斯土、故不得安居、當往他方、遭禍不淺、</verse>
				<verse number="11">如人好偽、佯托感神、以清酒醇醪、誨人燕飲、則民樂以為師、</verse>
				<verse number="12">雅各全家、我使之麕至、以色列遺民、我使之和會、合之為一、若破斯喇之羊、譬彼群畜、咸集於牢、因其眾多、聲喧不已、</verse>
				<verse number="13">闢路者前往、民勝諸敵、出入邑門、厥主耶和華、導之以行。</verse>
			</chapter>
			<chapter number="3">
				<verse number="1">我曰、雅各之長者、以色列族之士師、宜聽我言、聽訟之理、非爾所當知乎、</verse>
				<verse number="2">惟爾惡善好惡、剝人之皮、刳人之肉、惟餘骨骸、</verse>
				<verse number="3">爾去我民之皮、而噬其肉、折其骨割之為臠、投之鼎鑊、</verse>
				<verse number="4">爾籲耶和華、而耶和華不復垂念、因爾妄作、棄爾如遺、</verse>
				<verse number="5">彼偽先知、迷惑我民、供其食用者、則許以平康、缺其甘旨者、則與之戰鬥、故耶和華責之曰、</verse>
				<verse number="6">爾必遭昏夜、不睹光明、不見異象、不能占驗、日必沉西、晝變晦冥、以罰偽先知焉、</verse>
				<verse number="7">先見者抱愧、占卜者蒙羞、上帝不應獨祈、行皆掩口、</verse>
				<verse number="8">惟我感耶和華之神、得能力言公義、告誡雅各家、以色列族、俾自知其罪戾、</verse>
				<verse number="9">雅各家之長者、以色列族之士師、疾仁義、反公平者、宜聽我言、</verse>
				<verse number="10">爾曹行惡殺人、得其貨財、以建郇邑、及耶路撒冷、</verse>
				<verse number="11">長者聽訟、為納苞苴、祭司訓民、惟望賞賚、先知圖利、而言未來事、然眾恃耶和華自謂耶和華左右我、必不遘災、</verse>
				<verse number="12">故緣爾故、人將耕郇邑之地、盡成田疇、耶路撒冷悉變瓦礫、斯殿之山將為林藪。</verse>
			</chapter>
			<chapter number="4">
				<verse number="1">越至末期、耶和華殿宇之山、必超乎眾山之上、高出於層巒叠嶂間、異邦族類、無不來集。</verse>
				<verse number="2">眾民曰、雅各之上帝、即耶和華是、莫若登其山、入其殿、受其訓迪、遵從其道、蓋律例自郇城而出、耶和華之命自耶路撒冷而敷布、</verse>
				<verse number="3">列國分爭、上帝平治之、使以刀為犁、以戈為鐮、不相攻伐、不尚武事、</verse>
				<verse number="4">維彼庶民、咸於葡萄樹無花果下、受其庇蔭、震驚之者、迄無一人、萬有之主耶和華已言之矣。</verse>
				<verse number="5">民曰、雖異邦之民、各從其上帝、而我儕必恆事我之上帝耶和華、弗敢少懈。</verse>
				<verse number="6">耶和華曰、當是日、趑趄者我必招徠之、為人驅逐、及受我譴責者、我必撫恤之、</verse>
				<verse number="7">且於趑趄者、更加以保全、仍為遺民、為人驅逐者、更使其國、成為強大、我耶和華將為君於郇山、自此以後、永世弗替、</verse>
				<verse number="8">惟爾郇邑之山、耶路撒冷之民、若守羊牢之戍樓、甲於眾邑、後必治理列邦、與昔無異、</verse>
				<verse number="9">爾今何為號呼、若婦將產、艱難勞苦、爾中豈無王公、爾之謀臣、豈盡殞亡、</verse>
				<verse number="10">郇邑之民、果為勞苦、若婦臨產、蓋爾將出邑居野、至於巴比倫、在彼我耶和華將救爾出於敵手、</verse>
				<verse number="11">列邦之民和會、環攻乎爾、彼云願郇邑污衊、為我目睹、</verse>
				<verse number="12">惟彼列邦、不知我耶和華之意、不測我謀、後必為我所集、譬諸禾稼、束於穀場、</verse>
				<verse number="13">郇邑之民、當起而踐斯穀、我必使爾角若鐵、爾蹄若銅、彼之民人為爾抵觸、而蹂躪之、以其財貨供事我天下之主耶和華。</verse>
			</chapter>
			<chapter number="5">
				<verse number="1">三軍和集、環繞我邑擊以色列族之士師、以杖撻其頰、</verse>
				<verse number="2">惟爾伯利恆、以法大、在猶大郡中、雖為卑微、然將有君於爾是出、代我牧以色列民、亙古以來即有之、顯著者屢矣。</verse>
				<verse number="3">主將委斯民於難、待妊婦已產、則君之同族餘民、將歸以色列地、</verse>
				<verse number="4">斯君將興、恃其上帝耶和華之能力、威儀、以牧斯民、彼將為大、至於地極、民亦恆存、</verse>
				<verse number="5">斯君也、將錫我以平康、時值亞述人侵伐我地、蹂躪我殿、牧伯傅膏者將興、不以七人八人為限、以攻擊之、</verse>
				<verse number="6">亞述人侵伐我地、蹂躪我境、彼必以鋒刃攻亞述之國、寧綠之境、以免我民於患難。</verse>
				<verse number="7">雅各遺民、將潤澤列邦、如耶和華所降之甘露、如細雨之霢霂、灌溉草蔬、不待人力。</verse>
				<verse number="8">雅各之遺民、將擊列邦、如牡獅嚙野獸、如稚獅噬群羊、一過其中、則蹂躪斷傷、無能救援、</verse>
				<verse number="9">爾將舉手攻敵、殲之務盡。</verse>
				<verse number="10">耶和華曰、當是時我將毀爾車馬。</verse>
				<verse number="11">墮爾城垣、</verse>
				<verse number="12">凡爾中之巫覡術數者、必誅戮無遺、</verse>
				<verse number="13">斫爾偶像、使爾於人手所作之物、不復崇拜焉、</verse>
				<verse number="14">伐爾林木、毀爾城邑、</verse>
				<verse number="15">我怒震烈降罰於不順之民。</verse>
			</chapter>
			<chapter number="6">
				<verse number="1">耶和華敷陳言詞、凡爾岡巒、咸聽其語、</verse>
				<verse number="2">耶和華將斥責其民以色列族、舉凡山巖岡嶺、地之四維、尚其聽之哉。</verse>
				<verse number="3">耶和華曰、我民與、我與爾何為、我未嘗有苛政、爾試言之、</verse>
				<verse number="4">昔我導爾出埃及、脫爾於賤役、遣摩西、亞倫、米哩暗、訓迪爾曹、</verse>
				<verse number="5">我民當憶古昔摩押王巴勒謀害爾曹、庇耳子巴蘭與之黨同、自失亭至吉甲、耶和華之恩澤、爾其念之勿忘。</verse>
				<verse number="6">民曰我欲崇拜至上之上帝耶和華、當獻何物、豈可以燔祭盈歲之犢、臚陳於前哉、</verse>
				<verse number="7">抑耶和華將以牡綿羊數千為悅、或以萬溪流油為悅、我當以初產之嬰孩、贖我愆尤、抑以親生之骨肉、贖我邪念乎。</verse>
				<verse number="8">曰人所當為者、言之已彰彰矣、耶和華願爾無他、惟秉公義、矜憫為懷、退抑以事上帝。</verse>
				<verse number="9">耶和華降命於邑中、撲責斯民、苟有智慧者、無不遵從焉、</verse>
				<verse number="10">命曰、維彼惡人、斗筲甚小、以弋貨財、藏於其室、我深痛疾、</verse>
				<verse number="11">權衡之法、不秉其公、偽作秤錘、陰藏囊橐、烏得無罪、</verse>
				<verse number="12">富者專行強據、邑中庶民、互相欺誑、鼓舌妄言、</verse>
				<verse number="13">我必撲爾、俾爾傷殘、不可醫痊、邑民有罪、必致荒蕪、</verse>
				<verse number="14">爾雖欲食、不得果腹、蓋此饑饉、必在邑中爾雖欲遷、不能免難、蓋即遁逃、必蹈鋒刃、</verse>
				<verse number="15">爾雖播種、不能有秋、雖踐橄欖、不得以油沐體、雖釀新酒、不得自飲醇醪、</verse>
				<verse number="16">暗利王之法度、爾乃恪守焉、亞哈家之愆尤、爾反則傚、與之同謀焉、故我必使爾邑荒蕪、人作怨恨之聲、昔爾為我民、後必為眾戮辱焉。</verse>
			</chapter>
			<chapter number="7">
				<verse number="3">長於作惡、牧伯士師、俱索賄賂、大人所謀不軌、黨同為非、</verse>
				<verse number="4">彼所為善者、等諸蒺藜、彼所為義者、同於荊棘、先知所言之災、其日伊邇、庶民潰亂、</verse>
				<verse number="5">謹防鄰里、勿信友朋、對眷愛之妻、勿言機密之事、</verse>
				<verse number="6">子欺父、女爭母、媳逆姑、則門內之人、等諸仇敵矣、</verse>
				<verse number="7">惟我仰望我之上帝耶和華、彼必垂聽、而加拯救、</verse>
				<verse number="8">我雖隕越、必復振興、我雖居暗域、耶和華必賜光明、故予寇仇、毋庸欣喜、</verse>
				<verse number="9">我獲罪於耶和華、雖受撲責、不敢疾怨、待彼伸我之冤、導我入於光明、則彼之仁義以彰、</verse>
				<verse number="10">我敵見之、含羞抱愧、昔彼問我云、爾之上帝耶和華安在、今遭蹂躪、若衢路之泥、我目睹之。</verse>
				<verse number="11">耶和華有命、使遐邇咸歸於爾、爾之邑垣、必復建造、</verse>
				<verse number="12">自亞述至埃及邑垣、自埃及邑垣、至大河四海之內、百嶺之間、咸必歸爾、</verse>
				<verse number="13">斯土居民、所作不端、故必荒蕪、報施不爽、</verse>
				<verse number="14">先知禱曰、爾得斯民、牧之以杖、譬諸群羊獨居、不雜蔭於叢林、游於加密、嚙蒭於巴山、基列、與昔無異。</verse>
				<verse number="15">耶和華曰、昔我導爾出埃及、我之經綸、於以顯著、今而後必再顯著焉、</verse>
				<verse number="16">異邦之人、素彰厥能、見我所為、抱愧蒙羞、掩口塞耳、</verse>
				<verse number="17">必舐塵若蛇、出穴若蟲、寅畏我、亦畏懼爾。</verse>
				<verse number="18">民曰、上帝與、孰克與爾頡頏、爾之遺民、蹈於罪愆、可蒙赦宥、爾以矜憫為悅、不恆怒余、</verse>
				<verse number="19">必復施恩、助予克惡、以我罪愆、棄諸深淵、</verse>
				<verse number="20">越在疇昔、爾與我祖亞伯拉罕、雅各立誓、必加恩澤、今將前言是踐焉。</verse>
			</chapter>
		</book>
		<book number="34">
			<chapter number="1">
				<verse number="1">謁葛人拿翁以尼尼微之事、得之默示者、筆之於書、曰、</verse>
				<verse number="2">耶和華乃上帝、有不敬者、斷不容之、不敬之人、耶和華必以為敵、憤怒奮發、加以重罰、屢怒不已。</verse>
				<verse number="3">耶和華能力甚大、雖不遽怒、然恆於惡者、不蒙赦宥、耶和華涖臨、若颶風狂飆之驟起、視雲若足下之塵、</verse>
				<verse number="4">一叱咤而海水涸、汲道絕矣、巴山加密已荒蕪矣、利巴嫩之榮華、倏然凋謝矣、</verse>
				<verse number="5">在彼之前、岡嶺震動、山巒頓失、大地墳起、世人殞亡、</verse>
				<verse number="6">厥怒奮發、若山巔出火、孰能自立、厥氣憤烈、若磐巖崩裂、孰能得生、</verse>
				<verse number="7">耶和華無不善、凡賴之者、蒙其眷顧、患難之日、得其護衛、</verse>
				<verse number="8">凡敵之者必遭昏暗、若為洪水所淹、淪胥以亡、</verse>
				<verse number="9">爾謀不軌、違逆耶和華、亦奚以為、彼一擊爾、必致於死、毋庸再擊、</verse>
				<verse number="10">敵沉湎於酒、若荊棘叢雜、乾燥易焚。</verse>
				<verse number="11">尼尼微謀士、惟惡是作、專行不軌、悖逆耶和華、</verse>
				<verse number="12">耶和華曰、敵雖眾多、安然無恙、亦必殲滅、歸於烏有、惟爾小民、昔遭患難、皆不遇害、</verse>
				<verse number="13">我必折爾軛、解爾結、</verse>
				<verse number="14">耶和華有命、告爾尼尼微王云、爾祚不長、爾上帝之殿、木偶金像、毀之殆盡、爾誠卑鄙、必於斯殞亡、</verse>
				<verse number="15">報諸嘉音、傳諸和平者、陟彼山岡、猶大族中、守爾節期、輸爾所願、蓋惡人滅亡、不復侵爾土地。</verse>
			</chapter>
			<chapter number="2">
				<verse number="1">滅天下者、已至爾境、命戍稽察、設兵守險、束爾腰、施爾力、以為扞禦、</verse>
				<verse number="2">雅各家以色列族之顯榮、敵使之虛無、削其枝葉、我耶和華必令其恢復、</verse>
				<verse number="3">惟彼敵國、壯士之干、則塗以朱、武天之衣、其色維絳、戰鬥之日、車輪曳刃、閃爍若火、其戈大若松株、信手揮擊、</verse>
				<verse number="4">彼有車騎、馳驟邑郊、奔走校場、迅如火炬、疾若電光。</verse>
				<verse number="5">尼尼微王召厥有能之士、趑趄而至、築女墻、登埤扞禦</verse>
				<verse number="6">河閘己潰、宮闕雖堅、亦遭淹沒、</verse>
				<verse number="7">王后被擄、徙於遠方、群婢椎胸、哀鳴若鴿、</verse>
				<verse number="8">越在疇昔、尼尼微邑若滙水之區、今民逃遁、呼之使止、彼不敢回顧焉、</verse>
				<verse number="9">敵擄金銀、財貨眾多、玩好之物、不可勝數、</verse>
				<verse number="10">城邑空虛、變為荒土、人皆喪膽、兩股戰慄、腰骨殊痛、悚惶變色、</verse>
				<verse number="11">今也牝獅之穴安在、穉獅之洞何存、昔者牝獅牡獅、俱游於斯、無人叱之、</verse>
				<verse number="12">牡獅斷物、以子穉獅、牡獅攫物、以子牝獅、居處之穴中、所得之物充盈焉。</verse>
				<verse number="13">我萬有之主耶和華、必攻斯邑、燬厥車騎、俱成烟燄、殺戮穉獅、不許得物於斯土、其聲名泯沒無聞。</verse>
			</chapter>
			<chapter number="3">
				<verse number="1">尼尼微邑惟嗜殺人、所行詭譎、強據攘奪、靡有厭足、今禍將及矣、</verse>
				<verse number="2">鞭聲遠聞、車輪轟轟、馬騰驤、車馳驅、</verse>
				<verse number="3">騎卒踴躍、戈矛閃爍、尸相枕藉、骸骨無數、人蹶於上、</verse>
				<verse number="4">爾邑之人、譬諸娼妓、具殊色、有淫行、屢行邪術、蠱惑庶民、故罹斯害。</verse>
				<verse number="5">萬有之主耶和華曰、我必攻爾、去爾帷裳、以蒙爾首、裸爾體、俾諸邦國、知爾受辱、</verse>
				<verse number="6">我以糞壤污爾、使爾含羞、為眾目睹、</verse>
				<verse number="7">凡見爾者將遁逃遙立云、尼尼微邑傾圮矣、孰矜恤之、孰慰藉之、</verse>
				<verse number="8">爾豈愈於挪亞門哉、彼居河間、一水縈繞、倚海為塹、以是扞禦、</verse>
				<verse number="9">古實 埃及、率旅若林、以助其戰弗、路庇為其輔翼、</verse>
				<verse number="10">彼亦遷徙、為人所俘、其嬰孩相捽於交衢、貴顯之人、繫以縲絏、敵人掣籤、以決其誰得、</verse>
				<verse number="11">爾亦必飲苦杯、至於酩酊、自匿於城中、以避諸敵、</verse>
				<verse number="12">爾之城垣、必若初熟之無花果、人一搖撼、果實紛落、</verse>
				<verse number="13">爾之民人、無不畏葸、同於婦女、邦國之門必破、敵人入之、爾之關隘、俱焚以火、</verse>
				<verse number="14">邑將被圍、當鑿汲道、修城垣、搗土使堅、設陶造瓦、</verse>
				<verse number="15">爾在邑中、雖眾於蝗、不可勝數、亦必遘災、有若蠶食、為火所焚、為刃所戮、</verse>
				<verse number="16">爾之商賈、多於天星、眾比蝗蟲、遘災之時、流離四方、</verse>
				<verse number="17">牧伯將軍、多若蝗蟲、遇寒之時、棲於藩籬、日出群飛、蹤跡無存、</verse>
				<verse number="18">亞述王乎、爾之牧伯顯宦、俱偃而卧、爾之庶民、散於岡巒、不得復聚、</verse>
				<verse number="19">所受之傷、不得醫痊、凡聞斯音、必鼓其掌、蓋爾之暴虐、遐邇咸知焉。</verse>
			</chapter>
		</book>
		<book number="35">
			<chapter number="1">
				<verse number="1">先知哈巴谷述所得之默示曰、</verse>
				<verse number="2">耶和華與、國中有橫暴之人、我籲於上、爾不垂聽、爾不拯救、伊於何底、</verse>
				<verse number="3">民自相爭、虐遇攘奪、至於召禍、爾何使我目睹乎、</verse>
				<verse number="4">惡者枉法、環攻義人、律例俱廢、伸其冤者、卒無一人。</verse>
				<verse number="5">耶和華曰、試觀異邦人、殊可駭異、當爾之時、吾將有所為、雖有人告爾、爾亦不信、</verse>
				<verse number="6">我將使迦勒底人振興、殘忍疾作、遍行天下、強據邦國、</verse>
				<verse number="7">其威可畏、聽訟之時、獨斷獨行、</verse>
				<verse number="8">彼之驍騎、行疾於豹、趨迅於狼、狼夜出、其暴更甚、乘者遠來、橫行四方、迅速若鷹、吞噬其所得、</verse>
				<verse number="9">其色甚厲、若東風驟起、既至斯土、強據人民、所獲俘囚、有若海沙、</verse>
				<verse number="10">藐視君王、姍笑牧伯、譏嘲城邑、築土壘而下之、</verse>
				<verse number="11">精神倍長、向前遄征、復獲罪於耶和華、自謂其上帝所助。</verse>
				<verse number="12">先知曰、我之聖主上帝耶和華、自亙古而有、必保全我、無至於死、耶和華上帝已降斯害、扑責斯民、</verse>
				<verse number="13">爾品至聖、惡者爾所不喜、暴者爾所不悅、今人強據我有、何爾反佑之、惡者害義、何爾默不一言乎。</verse>
				<verse number="14">爾何使我無君、若鱗族昆蟲、</verse>
				<verse number="15">敵以鈎釣我、以網捕我、既得我眾、喜不自勝、</verse>
				<verse number="16">獻祭焚香、以敬其網、因所得者多、食之果腹、</verse>
				<verse number="17">即罄斯網、復出害人、戮民無厭、爾何聽其然乎。</verse>
			</chapter>
			<chapter number="2">
				<verse number="1">我屹立以待、有如戍卒、守彼堞樓、欲知主以何言告我、使我以何辭應對、</verse>
				<verse number="2">耶和華曰、以所得之默示、明書於簡、俾讀者疾趨將命、宣播四方、</verse>
				<verse number="3">默示之事、屆期必成、終有效驗、不辜所望、歷時雖久、終當靜俟、是事必應、不復濡滯、</verse>
				<verse number="4">自高不安其心、義人以信得生、</verse>
				<verse number="5">維彼敵人、沉湎於酒者、廉恥道喪、居心粗浮者、遨遊遠方、貪欲無藝、若陰司暗府、無日充盈焉、彼使邦國、咸歸統轄、</verse>
				<verse number="6">斯眾必作歌以譏刺、曰、他人之財、充積爾家、質當之物、盡歸爾身、久而不償、禍必不遠、</verse>
				<verse number="7">困爾者勃興、撼爾者亟起、攘奪爾之所有、</verse>
				<verse number="8">因爾刧掠邦國、不可勝數、殺人強據、害諸邑民、故其餘民、亦將取爾之所藏、</verse>
				<verse number="9">爾貪不義之利、以富其家、營巢甚高、求免災害、禍必不遠、</verse>
				<verse number="10">爾謀不軌、殲滅眾民、自取罪戾、貽羞家庭、</verse>
				<verse number="11">壁中之石將呼、屋巔之梁將應、以訟爾罪、</verse>
				<verse number="12">爾殺戮人、強奪人、以構城邑、禍必不遠、</verse>
				<verse number="13">爾使列邦之民、屬役良苦、竭力築城、萬有之主耶和華、必使之焚燬殆盡、歸於烏有、</verse>
				<verse number="14">蓋耶和華之榮光、遍於天上、若水在海、無往不有、</verse>
				<verse number="15">爾使鄰里縱飲、酌彼旨酒、以致亂儀、欲其取辱、目睹為快、禍必不遠、</verse>
				<verse number="16">耶和華怒爾、若手執爵以飲爾、使爾過酣、露爾下體、至於哇吐、變榮為辱、</verse>
				<verse number="17">昔爾強奪利巴嫩之木、殺人強據、害諸邑民、故必遘禍、若獸被執不勝觳觫、</verse>
				<verse number="18">工人雕木偶、鑄金像、俱屬虛偽、口不能言、作之者亦賴之、何益之有、</verse>
				<verse number="19">木石不能言、有求其起而庇佑者、禍必不遠、維彼偶像、雖飾金銀、不通呼吸、焉能有應、</verse>
				<verse number="20">惟耶和華在厥聖殿、天下之人、俱當寅畏焉。</verse>
			</chapter>
			<chapter number="3">
				<verse number="1">此乃先知哈巴谷祈禱之詞、其體若賦、</verse>
				<verse number="2">耶和華與、我聞爾所言、不勝驚懼、耶和華與、我今遭難爾勃然以興、著爾經綸、震怒之時、矜憫為懷、</verse>
				<verse number="3">昔上帝自提慢而至、聖主自巴蘭山而來、榮光蔽天、頌聲遍地、</verse>
				<verse number="4">朗耀勝於日華、榮光激射、若其至德、則不能見焉、</verse>
				<verse number="5">未至之先、降以疫癘、既去之後、加以體熱、</verse>
				<verse number="6">立於斯、大地震動、垂鑒察、民人戰慄、自昔以來、恆久之山嶽、皆主所造、今則見主而崩頹、渺然無蹤、</verse>
				<verse number="7">古山之帳遭難、米田之帷震動、我目睹之矣。</verse>
				<verse number="8">耶和華與、爾氣憤烈、決河擊海、豈怒河海哉、蓋欲駕馬乘車、以獲全勝耳。</verse>
				<verse number="11">爾矢既發、爾戈閃爍、日月不出其宮、爾怒既烈、徧行斯土、</verse>
				<verse number="12">爾氣既張、蹂躪異族、</verse>
				<verse number="13">爾出而救民、沐以膏者、必加手援、惡黨之長、爾加誅戮、毀其城垣、露其址基、</verse>
				<verse number="14">敵至若颶風、欲使余四散、暗噬貧民、彼之所喜惟爾、以厥戈矛、殲其巨魁、</verse>
				<verse number="15">爾乘馬過海、波濤鼎沸、</verse>
				<verse number="16">我聞是事、中懷畏懼、唇齒震動、骨骸若朽、戰慄不已、敵雖至此、加我以難、我尚納慰、</verse>
				<verse number="17">雖無花果之蕊不舒、葡萄樹之實不結、橄欖不復生果、田畝不復產物、牢中無群羊、廄內無牛犢、</verse>
				<verse number="18">我猶賴我之上帝耶和華、欣喜懽忭、</verse>
				<verse number="19">主耶和華加我以力、令我足健、疾趨若麀、升我於崇邱、我作斯歌、使伶長鼓琴歌之。</verse>
			</chapter>
		</book>
		<book number="36">
			<chapter number="1">
				<verse number="1">亞門子約西亞為王於猶大、耶和華命希西家玄孫亞馬哩曾孫其大利孫古示子西番雅、曰、</verse>
				<verse number="2">我於斯土、必使百物殄絶、</verse>
				<verse number="3">居民野獸、飛鳥海魚、偶像惡人、俱必殞亡、我耶和華已言之矣。</verse>
				<verse number="4">我必舉手、攻擊猶大、耶路撒冷之億兆、奉事巴力之遺民、以及祭司緇流、殲滅靡遺、其名泯沒無聞、</verse>
				<verse number="5">凡在樓巔、崇拜天象、更奉事耶和華、指耶和華而誓、亦指抹干而誓、</verse>
				<verse number="6">悖逆耶和華不祈求我者、必戮之而後已、</verse>
				<verse number="7">我耶和華廣行誅殛、召彼敵人、屠民等諸宰牲、其日伊邇、要當寅畏焉。</verse>
				<verse number="8">殺戮之期既屆、我必罰牧伯、責王子、衣異服者有誅、</verse>
				<verse number="9">當斯之時、凡行不及踰閾、強據是為、誑辭是尚、以其所得、藏於主人之室者、必降以罰。</verse>
				<verse number="10">耶和華曰、當是日、自魚門至米士尼、延及邱陵、殺戮人民、號呼之聲、遐邇咸聞、</verse>
				<verse number="11">抹鐵居民、無不哀泣、以商旅殄滅、富室殞亡也。</verse>
				<verse number="12">耶路撒冷中有數人、跏趺危坐、若酒澄清、渣滓在底、自謂耶和華不加以賞罰、當是時我必燭照而遍索之、以治其罪、</verse>
				<verse number="13">彼雖建室、不得居其中、雖栽葡萄樹、不得飲其酒、貨財被虜、第宅傾圯、</verse>
				<verse number="14">我耶和華之日伊邇、其至甚速、武士聞之、慘慘號呼、</verse>
				<verse number="15">是日我將震怒、人民遭難、荒蕪傾圯、幽深玄遠、杳冥晦暗、</verse>
				<verse number="16">是日有人吹角戰鬥、以攻城垣、以擊堞樓、</verse>
				<verse number="17">我將使人羅害、徧捫不見、無異瞽者、因彼獲罪於我耶和華、故其血必視若塵埃、其肉同於糞壤、</verse>
				<verse number="18">我耶和華震怒之日、彼有金銀、不得贖其生命、我怒憤烈、必毀斯土、所居之民、必猝然殄絶之焉。</verse>
			</chapter>
			<chapter number="2">
				<verse number="1">我耶和華不悅斯民、忿怒震烈、必降以災、</verse>
				<verse number="2">其日伊邇、流光荏苒、譬諸飄風、簸揚秕糠、我命未出、爾當自省、而悔厥過、</verse>
				<verse number="3">斯土之民、謙卑遜順、守我法度、當祈求我、專務仁義、撝謙不已、則我耶和華降災之日、庶可得免。</verse>
				<verse number="4">迦薩必荒蕪、亞實基倫必傾圯、亞實突人當亭午之時、必遭驅逐、以革倫人必拔其根株、</verse>
				<verse number="5">爾海濱居民、其哩人、耶和華有言、禍將及矣、爾迦南乃非利士人地、我必加殲滅、靡有孑遺、</verse>
				<verse number="6">瀕海之區、俱為牧場、所有者。不過牧人之井、群羊之牢而巳、</verse>
				<verse number="7">適值耶和華上帝、眷顧猶大遺民、返其俘囚、使彼牧羊海濱、暮則驅群羊、卧於亞實基倫家、</verse>
				<verse number="8">摩押、亞捫、自高其心、凌辱我民、侵其接壤之所、我聞之矣、</verse>
				<verse number="9">故我以色列族之上帝、萬有之主耶和華、指己而誓、摩押必若所多馬、亞捫必若蛾摩拉、荊棘叢生、斥鹵遍地、恆必荒蕪、我之遺民、必虜其貨財、得其基業、</verse>
				<verse number="10">昔彼驕泰、自高其心、辱萬有之主耶和華民、故罹此鞠凶、</verse>
				<verse number="11">我耶和華有威可畏、洲島居民、俱必隨在奉事、昔天下有崇敬他上帝者、我後必使之絕祀、</verse>
				<verse number="12">惟爾古實族、我必加以利刃、</verse>
				<verse number="13">舉手擊其北方、剿滅亞述、使尼尼微荒蕪、變為曠野、</verse>
				<verse number="14">群畜與四方之獸、必卧於其邑、鵜鶘毛蝟、必棲於柱頂、牖間聞鳥聲、門闕成坵墟、柏香木板俱已剝落、</verse>
				<verse number="15">此乃淫佚之邑、僭稱主母、自謂莫之與京、今變荒蕪、獸伏其間、凡過之者、必作怨憤之聲、搖首不已。</verse>
			</chapter>
			<chapter number="3">
				<verse number="1">我邑之民、悖逆上主、暴虐同儔、自染於惡、禍必不遠、</verse>
				<verse number="2">彼不從命令、不順誨言、彼之上帝耶和華、不是賴是求、</verse>
				<verse number="3">其中之牧伯、猛若吼獅、其士師惡若豺狼、夤夜而出、愈肆其暴、盡嚙骨骸、至於詰朝、遺骼無存、</verse>
				<verse number="4">其先知驕泰誕妄、其祭司污衊聖所、違背法度、</verse>
				<verse number="5">仁義之主耶和華、駐蹕於斯邑、恆秉公義、時伸民冤、無日不然、惟彼惡徒、毫不知恥、</verse>
				<verse number="6">我耶和華滅列邦、毀城邑、使屋隅傾圯、逵衢荒寂、無人履之、無人居之、</verse>
				<verse number="7">我告斯民曰、爾當寅畏我躬、承我教誨、則不降罰、絶爾居所、然爾惟惡是作、靡有已時、</verse>
				<verse number="8">耶和華云、我有定命、和集列邦、憤怒奮發、氣燄殊張、殲滅天下、我既勃興、降此刑譴、爾當祈求、</verse>
				<verse number="9">我必使異邦人、恆宗真道、籲我耶和華之名、比肩服事、</verse>
				<verse number="10">自古實河外、我流離之民、將祈禱余、供獻禮物、</verse>
				<verse number="11">昔爾緣我聖山、心志驕侈、獲罪於我、越至後日、我必使爾不復若此、以取辱、</verse>
				<verse number="12">尚有遺民、謙遜為懷、倚賴我耶和華、我使之居於爾中、</verse>
				<verse number="13">以色列之遺民、不行非義、不言誕妄、中心無偽、安分樂業、無震駭之虞、</verse>
				<verse number="14">郇邑之民、以色列眾耶路撒冷人、欣喜忭樂、踴躍歡呼、</verse>
				<verse number="15">我耶和華去爾災、遠爾敵、我以色列族之主耶和華、駐蹕爾中、後必無害、</verse>
				<verse number="16">當斯時也、人告郇邑、耶路撒冷人曰、勿畏葸、毋喪膽、</verse>
				<verse number="17">我全能之主、爾之上帝耶和華、駐蹕爾中、必救援爾、矜憫為懷、加以寛宥、我則樂於為此、歡聲而呼、</verse>
				<verse number="18">爾中有人、見郇邑被辱、不能守節期、憂心戚戚、若斯之人、我必撫集之、</verse>
				<verse number="19">當是日凡敵爾者我必罰之、爾中步履趑趄者、我必手援之、為人驅逐者、我必撫恤之、昔爾散於列邦、受人侮慢、厥後余必使人揄揚爾焉、</verse>
				<verse number="20">當是時反我必爾俘囚、撫集爾民、使歸故土、為眾目睹、天下億兆必譽美爾、我耶和華已言之矣。</verse>
			</chapter>
		</book>
		<book number="37">
			<chapter number="1">
				<verse number="1">大利烏王二年六月朔、耶和華命先知哈基諭設鐵子猶大方伯所羅把伯、約撒答子祭司長約書亞曰、</verse>
				<verse number="2">萬有之主耶和華云、斯民自謂建耶和華殿、其期未屆、</verse>
				<verse number="3">惟耶和華使先知哈基傳命、曰、</verse>
				<verse number="4">爾所居之屋、以板附壁、使斯殿荒蕪、豈在斯時乎、</verse>
				<verse number="5">今萬有之主耶和華曰、當察爾所為、</verse>
				<verse number="6">爾播多穫少、食不果腹、飲不止渴、衣不得暖、工得其金、盛於敝囊。</verse>
				<verse number="7">萬有之主耶和華又曰、當察爾所為、</verse>
				<verse number="8">耶和華曰、登山曳木、以建斯殿、使我獲榮、悅我心志、</verse>
				<verse number="9">昔爾慕多得少、攜物至家、我吹之飄沒者、誠何故耶、因爾各顧其廬、而我殿宇傾圮、毫不介意、萬有之主耶和華已言之矣。</verse>
				<verse number="10">是以天不降甘露、地不產庶物、</verse>
				<verse number="11">我使平原山岡、不沾膏澤、五穀酒油、及大地之所播而生、人畜之所勞而得者、俱必匱乏、</verse>
				<verse number="12">設鐵子所羅把伯、約撒答子祭司長約書亞、及諸遺民、遵其上帝耶和華所使先知哈基傳命之言而敬畏耶和華。</verse>
				<verse number="13">耶和華之使哈基、遂以耶和華之命、傳之民云、耶和華曰、我必眷佑爾眾、</verse>
				<verse number="14">於是耶和華感設鐵子猶大方伯所羅把伯、約撒答子、祭司長約書亞、及諸遺民之心、咸至萬有之主上帝耶和華之殿、大興工作、</verse>
				<verse number="15">此大利烏王二年六月二十四日事也。</verse>
			</chapter>
			<chapter number="2">
				<verse number="1">七月二十一日、耶和華命先知哈基曰、</verse>
				<verse number="2">當告設鐵子、猶大方伯所羅把伯、約撒答子、祭司長約書亞、及諸遺民曰、</verse>
				<verse number="3">爾中孰有人曾睹古昔之殿、儀容華煥者乎、今見斯殿、弗古若矣。</verse>
				<verse number="4">萬有之主耶和華曰、所羅把伯必強乃志、約撒答子、祭司長約書亞必壯乃心、斯土之民、必黽勉以操作、蓋我耶和華眷佑爾眾、</verse>
				<verse number="5">昔爾出埃及、我與爾約、迄於今、我之神尚牖爾衷、故勿畏葸。</verse>
				<verse number="6">萬有之主耶和華曰、當延片晷、我將震動天地、撼搖山海、</verse>
				<verse number="7">亦將鼓盪列邦、列邦之企慕者將至、我將以榮光充盈殿宇、萬有之主耶和華已言之矣。</verse>
				<verse number="8">又曰、金銀屬我、</verse>
				<verse number="9">又曰、後建之殿、榮光燭照、較先建之殿、尤為朗耀、我必錫平康於斯、萬有之主耶和華已言之矣。</verse>
				<verse number="10">大利烏王二年九月二十四日、耶和華命先知哈基云、</verse>
				<verse number="11">萬有之主耶和華曰、當問法於祭司曰、</verse>
				<verse number="12">浸假有人、衿裹胙肉、以與他餅酒油湯、及諸食物相和、則是物為潔否、祭司曰、否、</verse>
				<verse number="13">曰、浸假有人、因捫尸骸而蒙不潔、偶捫上所言諸物、則是物將為不潔否、祭司必曰不潔、</verse>
				<verse number="14">哈基又曰、耶和華曰、此國之民、其身不潔、所行之事、所獻之物、亦蒙不潔、</verse>
				<verse number="15">是日之前、人未叠石諸石上、以建我殿、所有之事、爾當憶念、</verse>
				<verse number="16">是時人至麥堆、望得二十束、惟得十束、人至酒醡、望得五十斗、惟得二十斗、</verse>
				<verse number="17">耶和華曰、爾雖勤勞、我使風暴五穀、細弱特甚、雨雹以毀傷之、爾猶不歸誠於我、</verse>
				<verse number="18">自九月二十四日、築我耶和華殿基、以後所有之事、即當思之、</verse>
				<verse number="19">倉廩之中雖無五穀、葡萄樹、無花果、石榴、橄欖、雖未結果、自是以後、我將錫爾以純嘏。</verse>
				<verse number="20">是月之二十四日、耶和華又諭哈基云、</verse>
				<verse number="21">當告猶大方伯、所羅把伯云、我將震動天地、</verse>
				<verse number="22">顛倒國位、隳其能力、維車維馬、與乘駕之人、我俱毀之、使民各以鋒刃相擊、</verse>
				<verse number="23">萬有之主耶和華告其僕設鐵子所羅把伯曰、我必簡爾、以爾為印、蓋爾見悅乎我、萬有之主耶和華已言之矣。</verse>
			</chapter>
		</book>
		<book number="38">
			<chapter number="1">
				<verse number="1">大利烏王二年八月、耶和華命易多孫比哩家子先知撒加利亞曰、</verse>
				<verse number="2">昔爾列祖、我耶和華嘗震怒之矣、</verse>
				<verse number="3">當告斯民云、萬有之主耶和華曰、爾歸誠於我、我必復加眷顧、我萬有之主耶和華已言之矣、</verse>
				<verse number="4">爾勿效祖所為、古先知告之曰、萬有之主耶和華云、棄惡勿作、彼不聽從、</verse>
				<verse number="5">爾之列祖、於今安在、古之先知、豈得永存、</verse>
				<verse number="6">昔我使我僕先知傅命、言必降災、斯災已及爾祖、彼遂悛悔、自謂萬有之主耶和華所立之旨、欲降以災、罰我所為、今及我躬矣、</verse>
				<verse number="7">大利烏王二年十一月、即西拔月二十四日、耶和華降旨於易多孫比哩家子先知撒加利亞、</verse>
				<verse number="8">撒加利亞曰、我於夤夜、見有貌若人、乘赤馬、立於山麓、岡拈樹下、其後有乘赤黃白馬者、</verse>
				<verse number="9">我曰主、此何意歟、與我言之、天使曰、我將以斯意、明示乎爾、</verse>
				<verse number="10">立於岡拈樹間者曰、此乃耶和華所遣、遍歷塵寰。</verse>
				<verse number="11">乘馬者謂立於岡拈樹間、耶和華之使者、曰、我遍歷塵寰、見天下安佚無虞。</verse>
				<verse number="12">耶和華之使者曰、萬有之主耶和華與、歷七十年、爾怒耶路撒冷與猶大諸邑、毫無矜憫、伊於何底、</verse>
				<verse number="13">耶和華以善言、慰藉與我言之使者、</verse>
				<verse number="14">與我言之使者、告我曰、爾當布告眾庶、萬有之主耶和華曰、我為耶路撒冷、以及郇邑、熱中不已、</verse>
				<verse number="15">昔我微怒斯民、異邦安佚之人、加我民以患難、我深為不悅、</verse>
				<verse number="16">故我耶和華復臨耶路撒冷、而矜憫之、以繩量度、建我殿於其中、我萬有之主耶和華已言之矣。</verse>
				<verse number="17">當復告眾云、萬有之主耶和華曰、我耶和華必復慰藉郇邑、眷顧耶路撒冷、使我諸邑、靡不亨通、永無涯涘、</verse>
				<verse number="18">撒加利亞曰、我仰觀四角、詢於天使、曰、此何意與、</verse>
				<verse number="19">答曰、此角乃使猶大、以色列、耶路撒冷之民、流離失所者、</verse>
				<verse number="20">耶和華以工師四人示我、</verse>
				<verse number="21">我曰、彼來欲何為、曰、前所見之四角、即異邦人崢嶸其角、攻擊猶大眾、使民離散、能扞禦者、卒無一人、今工師已來、使之震動、擲之於地。</verse>
			</chapter>
			<chapter number="2">
				<verse number="1">我復仰觀、見一人手執準繩、</verse>
				<verse number="2">我曰、爾將何之、曰、欲量度耶路撒冷、知其長廣。</verse>
				<verse number="3">與我言之天使遂出、他天使出迓之、</verse>
				<verse number="4">告之曰、疾趨以前、告此少者、曰、耶路撒冷居民、牲畜繁多、必恢廓其城、至於邑郊。</verse>
				<verse number="5">耶和華曰、我必扞衛斯邑、若四周有火、若中央赫奕。</verse>
				<verse number="6">耶和華曰、我使爾眾散於四方、若颶風驟起、故當疾趨、出自北方、</verse>
				<verse number="7">郇之民人、居於巴比倫邑中者、宜思免於其難。</verse>
				<verse number="8">我萬有之主耶和華曰、儀容赫奕、既經顯著、耶和華特遣予督責虜爾之民、凡犯爾者、與犯其眸子無異、</verse>
				<verse number="9">我將舉手、使彼奴僕、反虜其主、則爾乃知萬有之主耶和華遣我。</verse>
				<verse number="10">耶和華又曰、我將涖臨、駐蹕於爾中、郇邑之民、欣喜謳歌、</verse>
				<verse number="11">當斯時也、異邦之人、將歸誠於我耶和華者、不可勝數、為我選民、我必駐蹕爾中、使知萬有之主耶和華遣我、</verse>
				<verse number="12">耶和華將得猶大、為其選民、居於聖地、復以耶路撒冷為悅、</verse>
				<verse number="13">耶和華居聖所、勃然而興、億兆當寅畏焉。</verse>
			</chapter>
			<chapter number="3">
				<verse number="1">使者示我以象、見祭司長約書亞、侍於耶和華天使前、撒但立於右以禦之、</verse>
				<verse number="2">耶和華告撒但曰、我耶和華必責爾撒但、我耶和華以耶路撒冷民為悅、故必責爾、斯人得救、若脫於火、</verse>
				<verse number="3">約書亞衣服塵垢、立於天使前、</verse>
				<verse number="4">主告左右曰、解其污裳、又曰、我宥爾愆尤、衣爾明衣、</verse>
				<verse number="5">又曰、當以美冠加其首、爰取美冠、以冠厥首、明衣以被厥體、耶和華之使者、立於彼、</verse>
				<verse number="6">告約書亞曰、</verse>
				<verse number="7">萬有之主耶和華云、如爾遵我命、從我法、則可理我家、守我院、使我左右、為爾良弼、</verse>
				<verse number="8">爾祭司長約書亞、與並坐之儔侶、俱為民間所異、咸聽我言、必使我僕至、長若枝柯、</verse>
				<verse number="9">萬有之主耶和華曰、我必置石於約書亞前、石上有七目、我雕刻之、一日間我將除斯土之災、</verse>
				<verse number="10">萬有之主耶和華曰、當是時、爾曹相邀鄰里、俱坐於無花果葡萄樹下。</verse>
			</chapter>
			<chapter number="4">
				<verse number="1">維時我若假寐、與我言之天使又至、令我頓寤、</verse>
				<verse number="2">問我曰、爾觀何物、曰、我觀燈臺、乃金所鑄、其上有盂、亦有七燈、及七管、使油瀠貫於七燈中、</verse>
				<verse number="3">盂左右有橄欖樹、</verse>
				<verse number="4">我問與我言之天使曰、我主、斯何意與、</verse>
				<verse number="5">曰、爾不知乎、曰、主我不知、</verse>
				<verse number="6">耶和華論所羅把伯、云萬有之主耶和華曰、非以能力、乃以我神、</verse>
				<verse number="7">在所羅把伯前、孰為之敵、雖若巨山、將成平壤、主曳首石至、人必歡呼云、願主以恩恩之、</verse>
				<verse number="8">耶和華告我曰、</verse>
				<verse number="9">所羅把伯築此殿之基、彼必竣其工、使爾知萬有之主耶和華、遣我涖臨爾境、</verse>
				<verse number="10">誰藐視斯日、以為細故乎、此七燈乃耶和華七目、遍察天下、見所羅把伯執準繩、則喜、</verse>
				<verse number="11">我問天使曰、燈臺左右有橄欖樹、其意何居、</verse>
				<verse number="12">又問云、橄欖二枝出清油、入二金管、又何意與、</verse>
				<verse number="13">曰、爾不知此乎、曰、主我不知、</verse>
				<verse number="14">曰、此乃沐膏者二人、侍於天下之主側。</verse>
			</chapter>
			<chapter number="5">
				<verse number="1">我復仰觀、見卷軸一舒、有若翻飛、</verse>
				<verse number="2">天使問曰、爾觀何物、曰、我觀卷軸一舒、有若翻飛、長二丈、廣一丈、</verse>
				<verse number="3">天使曰、此咒詛之詞、遍行天下、凡盜竊者、必殲滅於左、凡妄誓者、必殲滅於右、俱循此言。</verse>
				<verse number="4">萬有之主耶和華曰、我出此卷、使入盜竊者之宅、又入指我名而妄誓者之宅、恆居其中、燬其木石、</verse>
				<verse number="5">與我言之天使、出告我曰、爾當仰觀所出者何物、</verse>
				<verse number="6">我曰、不知也、曰、所出者、斗量也、又曰、遍境之斗量、其狀若此、</verse>
				<verse number="7">又見鉛百斤、人舉於地、斗量中有女坐焉、</verse>
				<verse number="8">天使曰、此女譬諸惡行、投諸斗量中、以鉛蓋之、</verse>
				<verse number="9">我又仰觀二女出、有翼若鶴、飄忽若風、扶斗量而起、上不至天、下不及地、</verse>
				<verse number="10">我問天使曰、彼攜斗量、往於何所、</verse>
				<verse number="11">曰、往示拿地建宅第於彼、置斗量於彼。</verse>
			</chapter>
			<chapter number="6">
				<verse number="1">我又仰觀、有二岡巒、俱以銅鑄、其間四車齊出、</verse>
				<verse number="2">一駕赤馬、二駕玄馬、</verse>
				<verse number="3">三駕白馬、四駕斑駁馬、</verse>
				<verse number="4">我問與我言之天使曰、我主、斯何意與、</verse>
				<verse number="5">天使曰、此乃四天神、恆侍於天下之主側、今已出矣、</verse>
				<verse number="6">玄馬往北方、白馬往西方、斑駁馬往南方、</verse>
				<verse number="7">斑駁馬欲遍歷斯土、天使曰、往哉、遂往、遍歷斯土、</verse>
				<verse number="8">天使招我曰、往北方者、已雪我忿、</verse>
				<verse number="9">耶和華諭我曰、</verse>
				<verse number="10">爾入西番雅子約西亞室、見巴比倫俘囚所遣之黑太、多比、耶太亞、</verse>
				<verse number="11">取金銀作冠、使約撒答子祭司長約書亞戴焉。</verse>
				<verse number="12">告之曰、萬有之主耶和華曰、有人將至、長若枝柯、自其境而出、建我耶和華之殿、</verse>
				<verse number="13">既建斯殿、尊榮丕著、坐於其位、秉厥鈞衡、若祭司在位、兼理二職、使人平康、</verse>
				<verse number="14">此冠置於耶和華殿、緣希吝、多比、耶太亞、西番雅、子賢、以作記誌、</verse>
				<verse number="15">遠方之人將至、建耶和華殿、俾爾知萬有之主耶和華遣我、如爾聽從爾上帝耶和華命則可、否則不可。</verse>
			</chapter>
			<chapter number="7">
				<verse number="1">大利烏王四年九月、即吉勒月四日、耶和華傳命於撒加利亞、</verse>
				<verse number="2">適值伯特利人遣示哩斯、哩劍米勒、偕其僕從、求耶和華恩、</verse>
				<verse number="3">萬有之主耶和華殿中、有祭司先知、則問之曰、我歷年以來、於五月間離世故、哀痛迫切、今當復遵此例否、</verse>
				<verse number="4">萬有之主耶和華諭我曰、當告祭司庶民、</verse>
				<verse number="5">云、爾歷七十年、五月七月間、禁食哭泣、豈為我乎、</verse>
				<verse number="6">爾之飲食、非為口腹計哉、</verse>
				<verse number="7">昔耶路撒冷及四周之邑、南方平原、隨在有民居處、無不安綏、我耶和華使古先知、不既言之詳乎、</verse>
				<verse number="8">耶和華諭撒加利亞曰、</verse>
				<verse number="9">我萬有之主耶和華曰、當秉公義、矜憫為懷、相待以仁、</verse>
				<verse number="10">孤寡賓旅貧乏、俱勿虐遇、友朋之間、勿相謀害、</verse>
				<verse number="11">惟彼不從、強項難馴、掩耳不聽、</verse>
				<verse number="12">剛愎厥心、同於鐵石、不聽法度、我耶和華、以我神感古先知、遣之告眾、惟彼不聽、故我萬有之主耶和華、震怒特甚。</verse>
				<verse number="13">萬有之主耶和華曰、昔我諭眾、眾不聽從、今眾籲我、我亦不聽、</verse>
				<verse number="14">我散斯眾於列邦、至於素不識之地、使膏腴之壤、變為荒蕪、無人往來、遍境寂寞。</verse>
			</chapter>
			<chapter number="8">
				<verse number="1">耶和華又諭我曰、</verse>
				<verse number="2">我萬有之主耶和華云、我為郇邑熱中、憤怒厥敵、</verse>
				<verse number="3">我耶和華復臨郇邑、駐蹕於耶路撒冷、將稱斯邑為誠信之邑、萬有之主耶和華之山、將稱為聖山、</verse>
				<verse number="4">萬有之主耶和華又曰、有齒之士、年高之婦、將坐於耶路撒冷逵衢、因其年老、攜杖以行、</verse>
				<verse number="5">遍諸衢市、必有童稚、舞蹈不已、</verse>
				<verse number="6">萬有之主耶和華又曰、當時之民、以此為難、自我視之、豈為難哉。</verse>
				<verse number="7">萬有之主耶和華又曰、我將救斯民、至自日出之所、日入之鄉、</verse>
				<verse number="8">導之至耶路撒冷、使居其中、俱為我民、我為其上帝、以秉公義、以踐前言。</verse>
				<verse number="9">萬有之主耶和華又曰、我萬有之主耶和華有殿、人建址基、復興版築、當時先知有言、爾其聽之、以壯乃心、</verse>
				<verse number="10">斯時之前、敵人甚眾、彼此相攻、我聽其然、出入之民、不得平康、人畜辛勤、徒勞無值、</verse>
				<verse number="13">昔猶大家以色列族在異邦中、為人咒詛、後我將救爾、為人祝福、勿畏懼、壯乃心、</verse>
				<verse number="14">萬有之主耶和華曰、昔爾列祖、干我震怒、我降以罰、意已決、志不回。</verse>
				<verse number="15">越至今日、我於耶路撒冷、猶大家、錫以純嘏、意亦決矣、爾勿畏葸、</verse>
				<verse number="16">爾所宜行者無他、在閭閻則言真實、在公庭則行大義、</verse>
				<verse number="17">勿謀害齊民、勿好發妄誓、斯乃我耶和華所痛疾。</verse>
				<verse number="18">萬有之主、耶和華諭我云、</verse>
				<verse number="19">四五七十月間、猶大家禁食之時、將為欣喜歡忭之節期、惟爾所專務者、真實和平而已、我萬有之主耶和華已言之矣。</verse>
				<verse number="20">萬有之主耶和華又曰、列邦眾邑之民將至、</verse>
				<verse number="21">彼此相語、莫若速往、籲萬有之主耶和華、而求其恩、我亦偕往、</verse>
				<verse number="22">強大之邦、眾多之民、將詣耶路撒冷、籲萬有之主耶和華、而求其恩。</verse>
				<verse number="23">萬有之主耶和華曰、當是之日、列國中十人、將執猶大族一人之衿、曰、我聞上帝祐爾、故欲與爾偕行。</verse>
			</chapter>
			<chapter number="9">
				<verse number="1">耶和華有命曰、我必降災於哈得臘地大馬色邑、使以色列支派、及眾庶、仰望我耶和華、</verse>
				<verse number="2">鄰邑哈末、推羅、西頓、雖有智慧、亦必遭難、</verse>
				<verse number="3">推羅人建城、積銀若土壤、貯金若泥沙、</verse>
				<verse number="4">惟我耶和華、將加驅逐、以其貨財、擲於海中、焚燬城邑、</verse>
				<verse number="5">亞實基倫見之而懼、迦薩懷憂特甚、以革倫所望已絕、抱愧殊深、迦薩之王必亡、亞實基倫邑無人居處、</verse>
				<verse number="6">遠方之人、將為王於亞實突、我必去非利士人之驕心。</verse>
				<verse number="7">使口不飲牲血、齒不嚙污物、遠方之人、歸誠於我上帝、我視之若猶大牧伯、亦視以革倫民若耶布士人、</verse>
				<verse number="8">敵之軍旅、往來斯土、我將扞衛我殿、恆加眷顧、毋許橫暴者經歷斯境、</verse>
				<verse number="9">郇之女耶路撒冷之女、當欣喜歡呼、爾王涖臨、秉公義、施救援、溫柔而乘驢、及驢之小者、</verse>
				<verse number="10">惟以法蓮 耶路撒冷之車馬、我將絕滅之、折其強弓、王以和平之語、撫綏異邦人、四海之內、自大河至地極、悉歸統轄、</verse>
				<verse number="11">惟爾郇邑、我既立約釁之以血、爾見俘囚、困於眢井、我必釋而出之、</verse>
				<verse number="12">爾雖俘囚、猶可懷望、必歸衛所、我今有言、必錫爾福較昔維倍、</verse>
				<verse number="13">我必以猶大家以法蓮族、為我弓矢、以射敵人、郇邑之民、攻擊雅番子、若武士之劍、足以殲人。</verse>
				<verse number="14">先知曰、耶和華必為民顯見、矢若閃電、吹角行兵、譬彼狂飆、自南而至、</verse>
				<verse number="15">萬有之主耶和華將衛護其民、敵人發石、為民踐於足下、式飲式食、歡呼喧譟、勢比沉湎、盈溢杯盂、傾流壇角、</verse>
				<verse number="16">當斯時也、其上帝耶和華、將拯斯民、如救群羊、視之若冕旒寶石、自昂厥首、逼行斯境、</verse>
				<verse number="17">主之仁慈華美、浩乎無涯使五穀繁衍、少者壯盛、新釀充盈、幼婦怡悅。</verse>
			</chapter>
			<chapter number="10">
				<verse number="1">春時、心求耶和華沛其甘霖、惟耶和華使電光閃爍、下雨滂沱、而農之田疇、庶草甲坼、</verse>
				<verse number="2">偶像屬乎虛誕、卜筮鄰乎偽妄、惟人假託夢寐、妄施慰藉、故若迷途之羊、失牧而憂、</verse>
				<verse number="3">我怒牧者、罰其牡山羊、我萬有之主耶和華、垂顧群畜、即猶大家、使若驊騮、預備以戰、</verse>
				<verse number="4">治國之君若柱石、若堅釘、若強弓、皆出自猶大、</verse>
				<verse number="5">譬彼英豪、戰鬥之時、蹂躪敵人、若衢路之泥、耶和華祐之、戰無不利、使乘者抱愧。</verse>
				<verse number="6">耶和華曰、我將扶持猶大家、救援約瑟族、我矜憫之、使安居無虞、與未嘗絕之無異、我耶和華為其上帝、垂顧斯民、</verse>
				<verse number="7">以法蓮族必如英雄、中心怡悅、有若飲宴、從者見之而喜、賴我耶和華歡欣樂豫、</verse>
				<verse number="8">我既贖斯民、必招徠之、撫集之、使之繁衍、與昔無異、</verse>
				<verse number="9">彼雖流離於列邦、必在遠方念我、率其子女、勢若復生、而歸斯土、</verse>
				<verse number="10">我必自埃及令其旋歸、自亞述令其和集、使至基列、利巴嫩、彼土猶為褊小、不足以居、</verse>
				<verse number="11">昔我判海為二、使民過之、後必使溝渠盡涸、翦亞述之驕心、毀埃及之鈞衡、</verse>
				<verse number="12">必以我力、扶翼斯民、使恆事我、我耶和華已言之矣。</verse>
			</chapter>
			<chapter number="11">
				<verse number="1">利巴嫩當啟爾門、任爾柏香木為火所焚、</verse>
				<verse number="2">巍巍者已毀矣、柏香木已傾、爾諸松柏、俱當號呼、林樹既仆、巴山橡櫟亦當哀泣、</verse>
				<verse number="3">牧人所娛玩者已毀、群作哀歌、約但之叢林已伐、稚獅咆哮、其聲遙聞。</verse>
				<verse number="4">我之上帝耶和華曰、將殺之羊、爾其牧之、</verse>
				<verse number="5">斯羊之主、殺之而以為無辜、鬻之而以為得財、頌美耶和華、牧者不懷矜憫。</verse>
				<verse number="6">耶和華曰、我不復宥斯土之民、使王公庶民、各相戕伐、殲滅斯邦、我不救援、</verse>
				<verse number="7">先知曰、將殺之羊、甚為可哀、我執二杖、一曰恩寵、一日維繫、而牧斯羊、</verse>
				<verse number="8">一月之間、我絕三牧、牧人棄予、余痛疾之、</verse>
				<verse number="9">我曰、必不牧爾、死者我聽其死、絕者我任其絕、其餘自相殘食、亦聽其然、</verse>
				<verse number="10">昔我有杖、厥名恩寵、今折斯杖、為毀民約之徵、</verse>
				<verse number="11">當斯時也、斯杖已折、從我之羊、已遭困苦、則知所言確然、耶和華之命不虛、</verse>
				<verse number="12">我曰、如合爾意、給我以值、否則已矣、於是權三十金畀我、以為我值。</verse>
				<verse number="13">耶和華告我曰、爾傭於人、其價何廉、委之於陶人可也、我遂取三十金、擲於耶和華殿、以為陶人所得。</verse>
				<verse number="14">我又有杖、厥名維繫、我遂折之、為猶大 以色列二族絕交之徵。</verse>
				<verse number="15">耶和華告我曰、爾當取愚牧之器、</verse>
				<verse number="16">我必使牧者興於斯土、將亡者彼不顧、迷途者彼不尋、被傷者彼不醫、茁壯者彼不牧、惟食肥羊、而斷其蹄、</verse>
				<verse number="17">惟彼庸牧、遠離群羊、禍將及矣、其手其目、為刃所擊、其手廢矣、其目盲矣。</verse>
			</chapter>
			<chapter number="12">
				<verse number="1">耶和華展舒穹蒼、建立地極、以生氣賜億兆、乃論以色列族之事、而頒其命曰、</verse>
				<verse number="2">耶路撒冷被圍之時、我必使其居民與猶大全家為爵、俾列邦飲之、至於酩酊、</verse>
				<verse number="3">當是日、天下列邦、和會於此、攻擊耶路撒冷、若移巨石、我必使斯石甚重、反害其身、</verse>
				<verse number="4">耶和華曰、當斯時也、我將使異邦之馬、不勝恐懼、目為之盲、乘馬之人、必至顛狂、惟猶大全家、我必眷顧、</verse>
				<verse number="5">猶大之牧伯、自謂耶路撒冷居民、恃其上帝萬有之主耶和華、遂得能力、以左右余、</verse>
				<verse number="6">當是日、我必使猶大牧伯、若火之焚采薪、若炬之熱禾束、四周左右、必為所燬、耶路撒冷之民、將仍居其邑、</verse>
				<verse number="7">我耶和華必先救猶大之帷幕、使大闢家之華美、耶路撒冷之榮顯、不復藐視猶大、</verse>
				<verse number="8">當是之日、我耶和華將扞衛耶路撒冷居民、使其中之弱者、若大闢、使大闢家若有能者、即我耶和華之使者、恆導斯民、</verse>
				<verse number="9">當是日、有攻耶路撒冷之人者、我必專務殲滅之、</verse>
				<verse number="10">我必施恩、賦我神於大闢家、耶路撒冷民使籲於上、昔爾剌我、後必仰我、為我椎心、若喪獨子、舉哀甚慘、若喪初生之子、</verse>
				<verse number="11">當是日、耶路撒冷必有悲哀之聲、遍於四境、與在米吉多谷之哈撻臨門無異、</verse>
				<verse number="12">遍境舉哀、各家異室而居、大闢家及其妻異室而居、拿單家及其妻異室而居、</verse>
				<verse number="13">利未家及其妻異室而居、示每家及其妻異室而居、</verse>
				<verse number="14">所遺之家、及其妻異室而居。</verse>
			</chapter>
			<chapter number="13">
				<verse number="1">當斯之時、必濬泉源、使大闢家耶路撒冷民得以滌其前非、去其舊污、</verse>
				<verse number="2">萬有之主耶和華曰、當是日我必棄偶像於斯土、使人頓忘其名、亦必使感邪神之先知、驅逐於斯、</verse>
				<verse number="3">如有人欲為偽先知、則其父母、必責之曰、爾托耶和華之名而妄言、必不得生、而其父母、必手刃之、</verse>
				<verse number="4">當是日、諸偽先知、必為所見之異象、蒙羞抱愧、不敢衣裘以惑人、</verse>
				<verse number="5">乃告人曰、我非先知、我乃農夫、我自幼時、被鬻為奴。</verse>
				<verse number="6">人詰之曰爾手何為被傷、曰、我昔在友人之舍、而受斯傷。</verse>
				<verse number="7">萬有之主耶和華曰、惟爾鋒刃、勃然而興、擊我牧者、伐我同儔、牧者擊矣、群羊散矣、式微之子、我將加以眷顧、</verse>
				<verse number="8">耶和華曰、斯土眾庶、三分之二、必遭殞亡、三分之一、猶可得生、</verse>
				<verse number="9">我將使三分之一、若投於烈焰之中、煉之若銀、試之若金、彼籲於上、而我垂聽、稱彼為我民、彼必曰、耶和華乃我上帝。</verse>
			</chapter>
			<chapter number="14">
				<verse number="1">耶和華降災、其日伊邇、散耶路撒冷之財、</verse>
				<verse number="2">我將和會列邦、環攻耶路撒冷、下其城、刧其室、玷其女、斯民之半、將為俘囚、其不死者、仍留於邑中、</verse>
				<verse number="3">後耶和華將攻列邦、與昔殺戮諸敵無異、</verse>
				<verse number="4">當是日、其足將立於耶路撒冷東之橄欖山、斯山必裂、其半向北崩圮、其半向南崩圮、自東及西、成為巨谷、</verse>
				<verse number="5">斯山之谷、延及亞薩、爾將逃避於彼、若在猶大王烏西亞時、人因地震、遁逃於外、蓋我之上帝耶和華、偕諸聖者、必將涖臨、</verse>
				<verse number="6">當斯時也、明星不皎、斂其輝光、</verse>
				<verse number="7">後必復有一日、乃耶和華所知也、非晝非夕、昏夜有光、</verse>
				<verse number="8">是日活潑之泉、將湧於耶路撒冷、半向東海、半向西海、雖經冬夏而不涸、</verse>
				<verse number="9">當是日耶和華將為王於天下、獨一上主耶和華、其名也、</verse>
				<verse number="10">耶路撒冷南有臨門、自臨門至基巴有平原、厥後遍境必若是、耶路撒冷必將崛興、有人居處、自便雅憫門、至首建之門、延及邑隅之門、自哈拿業戍樓、至王之酒醡、</verse>
				<verse number="11">人居耶路撒冷、安逸無虞、更無咒詛、</verse>
				<verse number="12">惟彼列邦、攻擊耶路撒冷、耶和華必降災、未亡之前、必肉瘦目昏舌敝、</verse>
				<verse number="13">當是日、耶和華必使列邦人紛亂、相執相攻、</verse>
				<verse number="14">猶大族為耶路撒冷而戰、自四周之民、積金銀貨財衣服、不可勝數、</verse>
				<verse number="15">敵營六畜、馬騾駝驢、盡染疫癘、</verse>
				<verse number="16">列邦遺民、昔攻耶路撒冷者、後必詣彼、崇拜大君、萬有之主耶和華、守搆廬之節、無歲不然、</verse>
				<verse number="17">天下族姓、不詣耶路撒冷、崇拜大君、萬有之主耶和華、必不復降甘霖、潤澤其地、</verse>
				<verse number="18">列邦之民、不詣耶路撒冷、守搆廬節、耶和華必降以災、如埃及之民、不詣乎彼、必不潤以膏澤、</verse>
				<verse number="19">埃及人列邦人、不詣彼守搆廬節、必遘斯災、</verse>
				<verse number="20">當是日、為聖以事耶和華之句、必書於馬鈴、耶和華殿中之鼎鑊、與壇前之盤盂無異、</verse>
				<verse number="21">耶路撒冷 猶大諸鑊、俱必為聖以事萬有之主耶和華、宰牲者必取斯鑊、烹肉於中、當是日萬有之主耶和華殿中、必無貿易之人焉。</verse>
			</chapter>
		</book>
		<book number="39">
			<chapter number="1">
				<verse number="1">耶和華有命、使馬拉基普告以色列族云、</verse>
				<verse number="2">耶和華曰、我眷愛爾、爾曰、眷愛余躬、何以為徵、耶和華曰、以掃為雅各之兄、我愛雅各、</verse>
				<verse number="3">不愛以掃、使其山荒蕪、為野犬藪穴、</verse>
				<verse number="4">以東曰、予雖貧乏、傾圮之宅、必復建造、萬有之主耶和華曰、彼雖興版築、必為我所毀、人稱之為惡土、耶和華震怒斯民、恆久不已、</verse>
				<verse number="5">惟爾處於以色列族之境、目睹此事、必曰、願耶和華永獲揄揚、</verse>
				<verse number="6">萬有之主耶和華、告侮慢之祭司曰、子敬父、僕敬主、我既為父、爾奚不敬、我既為主、爾奚不畏、乃爾曰、何嘗侮爾哉、</verse>
				<verse number="7">爾以不潔之餅、奉於我壇、以我耶和華之兒、為可藐視、猶言曰、何嘗凌辱爾乎、</verse>
				<verse number="8">萬有之主耶和華曰、爾欲奉祭、以瞽跛廢疾之牲獻之、豈得為善乎、試獻於牧伯、彼豈納之、以爾為悅、</verse>
				<verse number="9">萬有之主耶和華曰、獻此薄祭、繫爾之故、今雖呼籲於上、望我矜憫、我豈以爾為悅、</verse>
				<verse number="10">萬有之主耶和華曰、爾中有誰、閉我殿門、燃火於我壇、而肯徒為之乎、故我不以爾為悅、不納爾禮物、</verse>
				<verse number="11">萬有之主耶和華曰、自日出之所、至日入之鄉、列邦之人、將尊我名、隨在焚香、奉獻祭品、惟潔是務、我之聲名、必為列邦之人所尊焉、</verse>
				<verse number="12">惟爾屢言耶和華之几、已玷厥污、其饌菲薄、則瀆我名、</verse>
				<verse number="13">萬有之主耶和華曰、爾曰、供饌徒勞、何益之有、遂以跛疾斷傷之牲、獻之為祭、我耶和華豈悅納爾哉、</verse>
				<verse number="14">萬有之主耶和華曰、我乃大君、列邦之人、必尊我名、浸假有偽善之人、群中尚有純全之牡羊、乃取其體不全者、獻我為祭、以輸其願、禍必不遠矣。</verse>
			</chapter>
			<chapter number="2">
				<verse number="1">爾諸祭司、宜聽斯命、</verse>
				<verse number="2">萬有之主耶和華曰、如爾不聽、不悉心以思維、歸榮我名、我必降爾以災、以爾純嘏、變為咒詛、因爾不思、我已詛爾、</verse>
				<verse number="3">爾雖播種、我必壞之、爾守節期、而獻牲畜、我必以其糞、塗爾之容、人徙斯糞、亦必徒爾、</verse>
				<verse number="4">使爾知我傳斯命、令爾悔改、而我與利未人所立之約、可以恆存、我萬有之主耶和華已言之矣。</verse>
				<verse number="5">昔利未族寅畏我名、故與之約、錫以生命、賜以平康、</verse>
				<verse number="6">維彼所言、真實無妄、不行非義、從事乎我、中心誠恪、以獲平康、爰使眾庶、革其惡行、</verse>
				<verse number="7">維彼祭司、宜有智慧、既為萬有之主耶和華所遣、人當就彼、諮諏法度、</verse>
				<verse number="8">萬有之主耶和華曰、爾曹叛道、使眾陷罪、爽利未之約、</verse>
				<verse number="9">不從我道、偏視我法、故我使眾、藐視爾曹、</verse>
				<verse number="10">先知曰、我儕莫非一父所生、一上帝所造、何必相欺、背列祖之成約哉、</verse>
				<verse number="11">在以色列族耶路撒冷邑中、有可惡之事、猶大人背厥盟約、以耶和華所愛成聖之民、反視為俗、以事他上帝之女、反聯為姻、</verse>
				<verse number="12">在雅各帷中、或守夜之邏卒、或相應之戍兵、或奉禮物、以祭萬有之主耶和華、如作是事、耶和華必殲滅之、</verse>
				<verse number="13">爾復娶於異邦已棄之妻、詣耶和華臺前、哭泣號呼、澘然下涕、故耶和華不垂顧爾、不納爾禮物、</verse>
				<verse number="14">爾曰、奚為不納、曰、誠因爾遺棄幼時所娶之妻、彼乃爾之伉儷、爾嘗與彼立約、耶和華為證、</verse>
				<verse number="15">上帝之神、綽然有餘、猶且祗造一男一女、彼造一男一女、誠何故哉、亦欲使所生之子、克敬克虔耳、故當守爾心、幼時所娶之妻、勿復遺棄、</verse>
				<verse number="16">萬有之主以色列族之上帝耶和華曰、人棄其妻、待以強暴、我所不悅、故當自守其心、勿遺棄之、</verse>
				<verse number="17">爾以多言煩瀆耶和華、爾曰、如何煩瀆之、曰、爾言作惡者、耶和華必以為善、而悅納之、又言秉公之上帝安在。</verse>
			</chapter>
			<chapter number="3">
				<verse number="1">萬有之主耶和華曰、我遣使者、備道於我前、爾所求所悅之上主、盟約之天使、果將至矣、率入厥殿、</verse>
				<verse number="2">彼既涖臨、顯著斯土、誰能恆立、彼若鍜金之火、浣布之鹻、</verse>
				<verse number="3">彼將坐而鍜銀、滌利未族之污、煉之若金銀、使無不義、然後獻禮於耶和華、</verse>
				<verse number="4">時猶大族耶路撒冷人所獻之祭、必為耶和華所悅納、與古昔無異、</verse>
				<verse number="5">萬有之主耶和華曰、我必涖臨、降災於爾、凡巫覡行淫之子、妄誓之輩、奪傭人之值、虐遇孤寡、使賓旅不得伸其枉屈、而不敬畏我者、必速降以罰。</verse>
				<verse number="6">我乃耶和華永不移易、故爾雅各人、不盡殲滅。</verse>
				<verse number="7">萬有之主耶和華曰、自列祖以來、爾背我法度、不遵我道、然爾歸誠於我、而我必復加眷顧、爾曰、若何為之歸誠、</verse>
				<verse number="8">曰、人豈可欺上帝哉、惟爾欺我、爾曰、何欺爾、曰、不納什一、不獻禮物、</verse>
				<verse number="9">爾曹通國之民、無不欺予、故服咒詛、</verse>
				<verse number="10">萬有之主耶和華曰、當納什一、入於府庫、使在我室、得有甘旨、以是試我、待我破天之隙、使盈餘之福、傾注而下、不可勝數。</verse>
				<verse number="11">萬有之主耶和華曰、我必因爾之故、責彼蝗蟲、不壤爾之土產、不使爾之葡萄、果實零落、</verse>
				<verse number="12">萬有之主耶和華曰、爾邑必為樂土、列邦之民、必謂爾有福、</verse>
				<verse number="13">耶和華曰、爾出言不遜、違逆乎我、爾曰、予以何詞悖爾哉、</verse>
				<verse number="14">爾常言曰、服事上帝、終屬徒勞、我心甚憂、順從萬有之主耶和華、守其法度、何益之有、</verse>
				<verse number="15">我見驕者福祉駢臻、惡者昌盛無比、雖試上帝、亦得免於患難、</verse>
				<verse number="16">是時寅畏耶和華者、咸相告語、耶和華聽之、凡畏耶和華緬想其名者、錄之於書、呈於其前、</verse>
				<verse number="17">萬有之主耶和華曰、我定之期既屆、必以斯人為寶、施以仁慈、若慈父之於孝子焉、</verse>
				<verse number="18">當斯時也、義與不義之人、爾得詳辨之、事上帝與不事上帝者、爾得區別之。</verse>
			</chapter>
			<chapter number="4">
				<verse number="1">萬有之主耶和華曰、降災之日伊邇、必爇若爐、驕侈之輩、作惡之流、有若蒭蕘、屆期必燬之、使其根株、靡有孑遺、</verse>
				<verse number="2">萬有之主耶和華曰、凡寅畏我名者、將見義主、興若旭日、輝光激射、有若矯翼、煦育萬物、踴躍有如肥犢、</verse>
				<verse number="3">定期既屆、爾將蹂躪、惡徒踐於足下有若泥沙、</verse>
				<verse number="4">昔在何烈、我以禮儀法度、賜於我僕摩西、播傳於以色列族、爾當銘記、</verse>
				<verse number="5">我耶和華降災之日、有威可畏、斯期未屆、我必遣先知以利亞、</verse>
				<verse number="6">彼將使父慈其子、子孝其父、免我涖臨、降災於斯土。</verse>
			</chapter>
		</book>
	</testament>
	<testament name="New">
		<book number="40">
			<chapter number="1">
				<verse number="1">亞伯拉罕 大闢之裔、耶穌 基督族譜、○</verse>
				<verse number="2">亞伯拉罕生以撒、以撒生雅各、雅各生猶大兄弟、</verse>
				<verse number="3">猶大因大馬氏生法勒士 撒拉、法勒士生以士崙、以士崙生亞蘭、</verse>
				<verse number="4">亞蘭生亞米拿達、亞米拿達生拿順、拿順生撒門、</verse>
				<verse number="5">撒門娶喇合氏生波士、波士娶路得氏生阿伯、阿伯生耶西、</verse>
				<verse number="6">耶西生大闢王、大闢王娶烏利亞妻生所羅門、</verse>
				<verse number="7">所羅門生羅波暗、羅波暗生亞比亞、亞比亞生亞撒、</verse>
				<verse number="8">亞撒生約沙法、約沙法生約蘭、約蘭生烏西亞、</verse>
				<verse number="9">烏西亞生約擔、約擔生亞哈士、亞哈士生希西家、</verse>
				<verse number="10">希西家生馬拿西、馬拿西生亞門、亞門生約西亞、</verse>
				<verse number="11">民見徙於巴比倫時、約西亞生耶哥尼亞兄弟、</verse>
				<verse number="12">民徙巴比倫後、耶哥尼亞生撒拉鐵、撒拉鐵生所羅把伯、</verse>
				<verse number="13">所羅把伯生亞比鬱、亞比鬱生以利亞金、以利亞金生亞所、</verse>
				<verse number="14">亞所生撒鐸、撒鐸生亞金、亞金生以律、</verse>
				<verse number="15">以律生以利亞撒、以利亞撒生馬擔、馬擔生雅各、</verse>
				<verse number="16">雅各生約瑟、是為馬利亞之夫、馬利亞生耶穌、稱基督、○</verse>
				<verse number="17">考其世系、自亞伯拉罕至大闢、十四代、自大闢至民見徙巴比倫時、亦十四代、自民徙巴比倫時至基督又十四代、</verse>
				<verse number="18">耶穌 基督之生、其事如左、母馬利亞為約瑟所聘、未昏、感聖神而孕、</verse>
				<verse number="19">其夫約瑟、義人也、不欲顯辱之、而欲私休之、</verse>
				<verse number="20">思念間、主之使者見夢曰、大闢之裔約瑟、其取爾妻馬利亞以歸、勿疑、蓋所孕者、感於聖神也、</verse>
				<verse number="21">彼必生子、可名曰耶穌、以將救其民於罪惡中、</verse>
				<verse number="22">如是、主托先知所言應矣、曰、</verse>
				<verse number="23">將有處女懷孕生子、人稱其名以馬內利、譯即上帝偕我焉、</verse>
				<verse number="24">約瑟寤、遵主使者命、取之以歸、</verse>
				<verse number="25">未與同室、及生冢子、則名曰耶穌、</verse>
			</chapter>
			<chapter number="2">
				<verse number="1">希律王時、耶穌既生於猶太 伯利恆、有博士數人、自東方至耶路撒冷、</verse>
				<verse number="2">曰、生而為猶太人王者安在、我在東方見其星、故來拜之、</verse>
				<verse number="3">希律王聞而懼、舉耶路撒冷皆然、</verse>
				<verse number="4">乃召祭司諸長、民間士子、問曰、基督當何處生、</verse>
				<verse number="5">僉曰、猶太 伯利恆、昔先知載曰、</verse>
				<verse number="6">猶太地伯利恆乎、在猶太郡中、爾非最小者、蓋將有君於爾是出、以牧我以色列民矣、</verse>
				<verse number="7">於是希律密召博士、詳問星見之時、</verse>
				<verse number="8">遂遣之往伯利恆、云、爾往、勤訪嬰兒、遇則告我、我亦將往拜、</verse>
				<verse number="9">博士聞命而行、忽東方所見之星前導、至嬰兒所居、則止其上、</verse>
				<verse number="10">博士見星、喜不自勝、</verse>
				<verse number="11">入室、見嬰及母馬利亞、俯伏拜嬰、啟寶盒、以黃金、乳香、沒藥諸物獻、</verse>
				<verse number="12">博士夢中得默示、令勿反見希律、則由他途而歸、○</verse>
				<verse number="13">既歸、主之使者見夢於約瑟曰、起、攜嬰及母奔埃及、寓彼、待余示爾、蓋希律將索嬰殺之、</verse>
				<verse number="14">約瑟遂起攜嬰及母、夜往埃及、</verse>
				<verse number="15">寓彼、至希律薨、應主托先知言云、曾召吾子出埃及矣、○</verse>
				<verse number="16">當時、希律知為博士所賣、怒甚、遣人將伯利恆境內所有之嬰、按其詳問博士時、凡二歲以下者殲之、</verse>
				<verse number="17">於是先知耶利米言應矣、其言曰、</verse>
				<verse number="18">在拉馬聞悲泣哀哭、重憂之聲、拉結氏哭子、以無存故、而不受慰、○</verse>
				<verse number="19">希律既薨、主之使者、在埃及見夢於約瑟曰、</verse>
				<verse number="20">起攜嬰及母、往以色列地、蓋欲害嬰兒命者已死矣、</verse>
				<verse number="21">約瑟遂起、攜嬰及母、至以色列地、</verse>
				<verse number="22">聞亞基老於猶太、繼父希律為王、懼不敢往、但夢中得默示、故歸加利利境、</verse>
				<verse number="23">至一邑、名拿撒勒、居之、應諸先知言云、人將呼之為拿撒勒人矣、</verse>
			</chapter>
			<chapter number="3">
				<verse number="1">維時、施洗約翰至猶太野、言曰、</verse>
				<verse number="2">天國邇矣、爾宜悔改、</verse>
				<verse number="3">此人乃先知以賽亞所指者、曰、野有聲呼云、備主道、直其徑、</verse>
				<verse number="4">夫約翰衣駝毛、束皮帶、食則蝗蟲野蜜、○</verse>
				<verse number="5">斯時耶路撒冷、猶太、及約但四方咸出、</verse>
				<verse number="6">各言已罪、在約但受洗於約翰、</verse>
				<verse number="7">約翰見𠵽唎㘔［口撒］吐𡀲人、多就己受洗、謂之曰、蝮類乎、誰示爾避後日之刑乎、</verse>
				<verse number="8">故當結果、以彰悔改、</verse>
				<verse number="9">勿自以為亞伯拉罕吾祖也、吾語爾、上帝能使此石為亞伯拉罕子孫焉、</verse>
				<verse number="10">今斧置樹根、凡樹不結善果者、即砍之委火、</verse>
				<verse number="11">夫我以水施洗、俾爾悔改、但後我來者、更勝於我、其履我亦不堪提、彼將以聖神及火施洗爾、</verse>
				<verse number="12">其手執箕、盡簸厥禾場、斂穀入倉、而燒糠以不滅之火、○</verse>
				<verse number="13">時耶穌自加利利至約但、就約翰受洗、</verse>
				<verse number="14">約翰辭曰、我應受洗於爾、爾反就我乎、</verse>
				<verse number="15">耶穌曰、今姑吾許、吾儕當如是以盡禮、乃許之、</verse>
				<verse number="16">耶穌受洗、由水而上、天為之開、見上帝之神如鴿、降臨其上、</verse>
				<verse number="17">自天有聲云、此我愛子、吾所喜悅者也、</verse>
			</chapter>
			<chapter number="4">
				<verse number="1">聖神引耶穌適野、見試於魔鬼、</verse>
				<verse number="2">耶穌禁食四十日夜、饑、</verse>
				<verse number="3">試者就之曰、爾若上帝子、此石可令為餅、</verse>
				<verse number="4">耶穌曰、記有之、人得生、不惟餅、惟上帝所命、○</verse>
				<verse number="5">魔鬼攜之至聖京、升之殿頂、</verse>
				<verse number="6">曰、爾若上帝子、可投下、記有之、主命使者扶爾、免足觸石、</verse>
				<verse number="7">耶穌曰、記亦有之、勿試主爾之上帝、○</verse>
				<verse number="8">魔鬼復攜彼登峻峭之山、以天下列國尊榮示之、</verse>
				<verse number="9">曰、若俯伏拜我、悉以予爾、</verse>
				<verse number="10">耶穌曰、撒但退、記有之、當拜主爾之上帝、獨崇事焉、</verse>
				<verse number="11">於是魔鬼離耶穌、天使至而服事之、○</verse>
				<verse number="12">耶穌聞約翰幽囚、乃往加利利、</verse>
				<verse number="13">去拿撒勒、至迦百農居焉、其地濱海、在西布倫、納大利境、</verse>
				<verse number="14">應先知以賽亞言云、</verse>
				<verse number="15">西布倫、納大利、其地沿海、乃約但河上、異邦之加利利也、</verse>
				<verse number="16">處暗之民、已見大光、居死地陰翳者、有光射之、○</verse>
				<verse number="17">自是、耶穌言曰、爾宜悔改、天國邇矣、</verse>
				<verse number="18">耶穌遊加利利海濱、見西門稱彼得、與其兄弟安得烈、二人施罟於海、蓋漁者也、</verse>
				<verse number="19">耶穌曰、從我、我將使爾漁人如漁魚焉、</verse>
				<verse number="20">遂棄網從耶穌、</verse>
				<verse number="21">由此而往、復見西比太子雅各、與兄弟約翰二人偕父西比太、在舟補網、耶穌招之、</verse>
				<verse number="22">即別父離舟以從、○</verse>
				<verse number="23">耶穌周流加利利、在諸會堂教誨、傳天國福音、醫民疾病、</verse>
				<verse number="24">聲名洋溢敘利亞、有負病、疾苦、患鬼、癲癇、癱瘋者、人攜就耶穌、耶穌醫之、</verse>
				<verse number="25">時加利利、低加波利、耶路撒冷、猶太、約但外、群眾從焉、</verse>
			</chapter>
			<chapter number="5">
				<verse number="1">耶穌見眾、登山而坐、門徒既集、</verse>
				<verse number="2">啟口教之曰、</verse>
				<verse number="3">虛心者福矣、以天國乃其國也、</verse>
				<verse number="4">哀慟者福矣、以其將受慰也、</verse>
				<verse number="5">溫柔者福矣、以其將得土也、</verse>
				<verse number="6">饑渴慕義者福矣、以其將得飽也、</verse>
				<verse number="7">矜恤者福矣、以其將見矜恤也、</verse>
				<verse number="8">清心者福矣、以其將見上帝也、</verse>
				<verse number="9">和平者福矣、以其將稱為上帝子也、</verse>
				<verse number="10">為義而見窘逐者福矣、以天國乃其國也、</verse>
				<verse number="11">為我而受人詬誶窘逐、惡言誹謗者福矣、</verse>
				<verse number="12">當欣喜歡樂、以在天爾得賞者大也、蓋人窘逐先知、自昔然矣、○</verse>
				<verse number="13">爾如地之鹽、鹽失其味、何以復之、後必無用、惟棄於外、為人所踐耳、</verse>
				<verse number="14">爾乃世之光、猶建邑於山、不能隱藏、</verse>
				<verse number="15">人燃燈不置斗下、乃在臺上者、普照家人也、</verse>
				<verse number="16">如是、爾光當照乎人、俾見爾善行、歸榮爾天父焉、○</verse>
				<verse number="17">勿以我來壞律法及先知也、我來非以壞之、乃以成之、</verse>
				<verse number="18">我誠告爾、天地未廢、律法一點一畫不能廢、皆得成焉、</verse>
				<verse number="19">故毀此誡至微之一、又以是教人者、在天國必謂之至微、遵此誡而教人者、在天國必謂之大矣、</verse>
				<verse number="20">我語汝、倘爾之義、無以加乎士子𠵽唎㘔人之義、斷不進於天國也、○</verse>
				<verse number="21">爾聞古者有言勿殺、殺則難免乎刑官、</verse>
				<verse number="22">然我語爾、無故怒兄弟者、難免乎刑官、詈兄弟曰拉加者、難免乎公會、詈兄弟曰魔利者、難免乎地獄之火、</verse>
				<verse number="23">欲留禮物於壇上、而記兄弟與爾有憾、</verse>
				<verse number="24">則留禮物於壇前、先和乃兄弟、後獻禮物、可也、</verse>
				<verse number="25">訟爾者、猶在途間、急宜與和、恐送爾於士師、士師發爾於隸、遂下囹圄、</verse>
				<verse number="26">我誠告爾、毫釐未償、斷不能出彼也、○</verse>
				<verse number="27">古者有言勿淫、爾聞之矣、</verse>
				<verse number="28">惟我語汝、見色而好之者、心已淫矣、</verse>
				<verse number="29">設也右目陷爾於罪、則抉而委之、寧百體喪一、勿全身投地獄、</verse>
				<verse number="30">設也右手陷爾於罪、則斷而去之、寧百體失一、勿全身投地獄、○</verse>
				<verse number="31">又言、若人出妻、則以離書與之、</verse>
				<verse number="32">惟我語汝、非姦故而出妻、是使之有淫行也、娶所出之妻者、亦行淫也、○</verse>
				<verse number="33">又聞古者有言、毋背誓願、指主而誓願者、必守之、</verse>
				<verse number="34">惟我語汝、概勿誓、勿指天而誓、天乃上帝座也、</verse>
				<verse number="35">勿指地而誓、地乃其足凳也、勿指耶路撒冷而誓、耶路撒冷乃大君之京師也、</verse>
				<verse number="36">勿指首而誓、首之一髮、不能自為黑白也、</verse>
				<verse number="37">顧爾之言、惟是是否否、過此則由惡起也、○</verse>
				<verse number="38">爾聞有言、目償目、齒償齒、</verse>
				<verse number="39">惟我語汝、勿敵惡、有人批爾右頰、轉左頰向之、</verse>
				<verse number="40">有人訟爾、欲得爾裹衣、外服亦聽取之、</verse>
				<verse number="41">有人強爾行一里、則偕行二里、</verse>
				<verse number="42">求爾者與之、借爾者勿卻、○</verse>
				<verse number="43">爾聞有言、同人愛之、敵者憾之、</verse>
				<verse number="44">惟我語汝、敵爾者愛之、詛爾者祝之、憾爾者善視之、陷害窘逐爾者、為之祈禱、</verse>
				<verse number="45">如此、則可為天父之子、蓋天父以日照夫善不善、以雨濡夫義不義者也、</verse>
				<verse number="46">爾而愛愛爾者、有何賞耶、稅吏不亦如是乎、</verse>
				<verse number="47">爾獨友於兄弟、有何過人耶、稅吏不亦如是乎、</verse>
				<verse number="48">故爾當純全、若爾天父焉、</verse>
			</chapter>
			<chapter number="6">
				<verse number="1">慎勿人前施濟、故令人見之、若然、則不獲爾天父之賞矣、</verse>
				<verse number="2">故施濟時、勿令吹角於前、若偽善者、在會堂街巷、求榮於人、我誠告爾、彼已得其賞矣、</verse>
				<verse number="3">惟施濟時、勿使左手知右手所為、</verse>
				<verse number="4">如是、則爾之施濟隱矣、爾父監於隱者、將顯以報爾、○</verse>
				<verse number="5">爾祈禱時、毋若偽善、喜立會堂交衢祈禱、令人見之、我誠告爾、彼已得其賞矣、</verse>
				<verse number="6">爾祈禱時、宜於密室、閉門祈隱微之父、爾父監於隱者、將顯以報爾、</verse>
				<verse number="7">爾祈禱時、語勿反覆、如異邦人、彼以為言多、乃得聲聞也、</verse>
				<verse number="8">勿效之、蓋未求之先、爾所需者、父已知之、</verse>
				<verse number="9">是以祈禱云、吾父在天、願爾名聖、</verse>
				<verse number="10">爾國臨格、爾旨得成、在地若天、</verse>
				<verse number="11">所需之糧、今日錫我、</verse>
				<verse number="12">我免人負、求免我負、</verse>
				<verse number="13">俾勿我試、拯我出惡、以國、權、榮、皆爾所有、爰及世世、固所願也、</verse>
				<verse number="14">爾免人過、天父亦免爾過、</verse>
				<verse number="15">爾不免人過、天父亦不免爾過、○</verse>
				<verse number="16">爾禁食時、毋若偽善作憂容、彼變色、以禁食示人、我誠告爾、彼已得其賞矣、</verse>
				<verse number="17">惟禁食時、膏首靧面、</verse>
				<verse number="18">勿以禁食現於人、乃現於隱微之父、爾父監於隱者、將顯以報爾也、○</verse>
				<verse number="19">勿積財於地蠹食銹壞、盜穴而竊之處、</verse>
				<verse number="20">惟積財於天、蠹不食、銹不壞、盜不穴不竊之處、</verse>
				<verse number="21">蓋爾財所在、爾心亦在焉、</verse>
				<verse number="22">夫燭照於身者、目也、目瞭則全身光、</verse>
				<verse number="23">目眊則全身暗、爾光若暗、其暗大哉、</verse>
				<verse number="24">一人事二主者、未之有也、或惡此愛彼、或重此輕彼、爾不能事上帝、又事財貨也、</verse>
				<verse number="25">我語汝、勿慮生何以食、何以飲、身何以衣、生非大於糧、身不大於衣乎、</verse>
				<verse number="26">試觀飛鳥不稼不穡、無積無廩、天父且養之、爾豈不貴於鳥乎、</verse>
				<verse number="27">爾曹誰能以思慮延命一刻乎、</verse>
				<verse number="28">曷為衣服慮耶、試思野有百合花、如何而長、不勞不紡、</verse>
				<verse number="29">我語汝、當所羅門榮華之極、其衣不及此花之一、</verse>
				<verse number="30">且夫野草、今日尚存、明日投爐、上帝猶衣被之若此、況爾小信者乎、</verse>
				<verse number="31">故勿慮何以食、何以飲、何以衣、</verse>
				<verse number="32">此皆異邦人所求、天父知爾需之、</verse>
				<verse number="33">惟上帝之國與義是求、則此物自加諸爾、</verse>
				<verse number="34">故勿為明日慮、明日之慮、慮於明日、今日之勞、勞於今日、足矣、</verse>
			</chapter>
			<chapter number="7">
				<verse number="1">勿議人、則不見議、爾議人若何、則見議亦如是、</verse>
				<verse number="2">爾度人若何、則見度亦如是、</verse>
				<verse number="3">且夫兄弟目中有草芥、爾視之、而己目中有粱木、不自覺、何歟、</verse>
				<verse number="4">將何以語兄弟曰、爾目草芥、容我為爾去之、而己目中竟有梁木乎、</verse>
				<verse number="5">偽善者乎、先去爾目中梁木、方可明見、以去兄弟目中草芥也、○</verse>
				<verse number="6">勿以潔物投狗、勿以珍珠委豕、恐彼踐之、轉而噬爾、○</verse>
				<verse number="7">求則爾與、尋則遇之、叩門則啟之、</verse>
				<verse number="8">凡求者得也、尋者遇也、叩門者啟也、</verse>
				<verse number="9">爾中孰有子、求餅而與之石、</verse>
				<verse number="10">求魚而與之蛇乎、</verse>
				<verse number="11">爾曹雖不善、尚知以善物與子、何況天父、不以善物賜求之者乎、○</verse>
				<verse number="12">爾欲人施諸己、亦必如是施諸人、此律法先知也、○</verse>
				<verse number="13">當進窄門、引而之死、其門也闊、其路也寛、入之者多、</verse>
				<verse number="14">引而之生、其門也窄、其路也狹、得之者少、○</verse>
				<verse number="15">謹防偽師、其就爾、外如羔羊、內實豺狼、</verse>
				<verse number="16">是可因其果識之、荊棘中、豈摘葡萄乎、蒺藜內、豈采無花果乎、</verse>
				<verse number="17">善樹結善果、惡樹結惡果、</verse>
				<verse number="18">善樹不結惡果、惡樹不結善果、</verse>
				<verse number="19">凡樹不結善果者即斫之委火、</verse>
				<verse number="20">是故因其果識之矣、○</verse>
				<verse number="21">凡稱我曰、主也主也者、未必盡入天國、惟遵我天父旨者入焉、</verse>
				<verse number="22">當日多人將語我曰、主也、主也、我非托爾名傳教、托爾名逐鬼、托爾名廣行異能乎、</verse>
				<verse number="23">我將明告之曰作不善者、吾未嘗識爾、其離我去矣、○</verse>
				<verse number="24">聞吾言而行之者、譬彼智人、建屋磐上、</verse>
				<verse number="25">雨降潦行、風吹撞屋、而不傾覆、因基磐上、</verse>
				<verse number="26">聞吾言而不行者、譬彼愚人、建屋沙上、</verse>
				<verse number="27">雨降潦行、風吹撞屋、遂以傾覆、而傾覆者大也、○</verse>
				<verse number="28">耶穌言竟、眾奇其訓、</verse>
				<verse number="29">以其教人若操權者然、不同士子也、</verse>
			</chapter>
			<chapter number="8">
				<verse number="1">耶穌下山、群眾隨之、</verse>
				<verse number="2">有癩者就而拜曰、主肯、必能潔我、</verse>
				<verse number="3">耶穌手按之曰、我肯、爾可潔、癩即潔、</verse>
				<verse number="4">耶穌曰、慎勿告人、但往示祭司、依摩西命獻禮為眾證、○</verse>
				<verse number="5">入迦百農時、有百夫長就耶穌求曰、</verse>
				<verse number="6">主、我僕癱瘋、偃卧在室、憊甚、</verse>
				<verse number="7">耶穌曰、我往醫之、</verse>
				<verse number="8">對曰、主臨我舍、不敢當、第發一言、僕必愈、</verse>
				<verse number="9">蓋我權屬人、兵權屬我、命去則去、命來則來、令僕行是、即行是、</verse>
				<verse number="10">耶穌聞而奇之、謂從者曰、吾誠告爾、以色列中、未見如是之信也、</verse>
				<verse number="11">吾語汝、自東自西、眾其將至、與亞伯拉罕、以撒、雅各、席坐於天國、</verse>
				<verse number="12">而國之赤子、則逐於絕域幽暗、在彼有哀哭切齒者矣、</verse>
				<verse number="13">耶穌謂百夫長曰、往哉、以爾之信、成矣、即時僕愈、○</verse>
				<verse number="14">彼得有妻之母、偃卧病瘧、耶穌至彼得家、見之、</verse>
				<verse number="15">按其手、瘧即退、婦起而供事焉、○</verse>
				<verse number="16">既暮、有攜患鬼來就者、俱以一言逐之、負病者醫之、</verse>
				<verse number="17">應先知以賽亞言云、其任我恙、肩我病、○</verse>
				<verse number="18">耶穌見群眾環己、命門徒偕往彼岸、</verse>
				<verse number="19">有士子就曰、先生不論何之、我欲從爾、</verse>
				<verse number="20">耶穌曰狐狸有穴、飛鳥有巢、惟人之子、無枕首之所也、</verse>
				<verse number="21">又一門徒曰、主、容我歸葬父、</verse>
				<verse number="22">耶穌曰、從我、任夫死人葬其死人、○</verse>
				<verse number="23">耶穌登舟、門徒從之、</verse>
				<verse number="24">海盪甚、浪蔽舟、耶穌寢、</verse>
				<verse number="25">門徒就而醒之曰、主、救我亡矣、</verse>
				<verse number="26">曰、小信者乎、何懼耶、即起、斥風與海、遂大平息、</verse>
				<verse number="27">眾奇曰、彼何人斯、風與海亦順之他、○</verse>
				<verse number="28">既濟至革革沙地、遇患鬼二人、自墓出、甚猛、無敢過彼路者、</verse>
				<verse number="29">呼曰、上帝子耶穌、我與爾何與、時未至、爾來苦我乎、</verse>
				<verse number="30">遠有群豕方食、</verse>
				<verse number="31">鬼求曰、若逐我、則許我入豕群、</verse>
				<verse number="32">曰、往、鬼出、遂入豕群、全群突落山坡、投海、死於水、</verse>
				<verse number="33">牧者奔入邑、以其事、及患鬼者之故、告人、</verse>
				<verse number="34">舉邑出見耶穌、請離其境、</verse>
			</chapter>
			<chapter number="9">
				<verse number="1">耶穌登舟、既濟、歸故鄉、</verse>
				<verse number="2">有舁癱瘋卧床者來、耶穌見其信己、謂癱瘋者曰、小子安心、罪赦矣、</verse>
				<verse number="3">有士子數人、其心曰、僭妄哉若人、</verse>
				<verse number="4">耶穌知其意、曰、爾心何懷惡歟、</verse>
				<verse number="5">言罪見赦、與言起行、孰易、</verse>
				<verse number="6">但令爾知、人子在地、有權以赦罪耳、遂語癱瘋者曰、起、取床以歸、</verse>
				<verse number="7">則起而反、</verse>
				<verse number="8">眾見、奇之、歸榮上帝、因其以斯權賜人也、○</verse>
				<verse number="9">耶穌由是而往、見一人、名馬太、坐於稅關、謂之曰、從我、遂起、從之、</verse>
				<verse number="10">耶穌席坐馬太家、諸稅吏及罪人至、偕耶穌與門徒坐、</verse>
				<verse number="11">𠵽唎㘔人見之、語其徒曰、何爾師與稅吏罪人同食乎、</verse>
				<verse number="12">耶穌聞之曰、康強者不需醫、負病者需之、</verse>
				<verse number="13">但往學我欲矜恤、不欲祭祀之語、其意何歟、蓋我來、非招義人、乃招罪人悔改耳、○</verse>
				<verse number="14">約翰之門徒就耶穌曰、我與𠵽唎㘔人、往往禁食、惟爾門徒不禁食、何也、</verse>
				<verse number="15">耶穌曰、新娶者在、賀娶者豈有哀慟乎、惟將來新娶者別之去、時乃禁食耳、</verse>
				<verse number="16">未有補舊衣、而用新布者、恐所補者反以壞之、其綻尤甚、</verse>
				<verse number="17">未有盛新酒而用舊革囊者、恐囊裂酒漏、其囊亦敗、惟以新囊盛新酒、斯兩者全矣、○</verse>
				<verse number="18">耶穌言時、有宰來拜曰、我女甫死、爾來手按之、則生矣、</verse>
				<verse number="19">耶穌起而從之、門徒偕行、○</verse>
				<verse number="20">有婦、血漏十二年、尾耶穌後、捫其裾、</verse>
				<verse number="21">意謂第捫其衣則愈、</verse>
				<verse number="22">耶穌顧曰、女也、安汝心、爾信愈爾、自是婦愈、○</verse>
				<verse number="23">耶穌入宰者之家、見吹籥者、及眾號咷、</verse>
				<verse number="24">謂之曰、退、女非死、乃寢耳、眾哂之、</verse>
				<verse number="25">耶穌遣眾出、入執其手、女即起、</verse>
				<verse number="26">於是聲名洋溢彼地、○</verse>
				<verse number="27">耶穌由是而往、有二瞽者從之、呼曰、大闢之裔、矜恤我乎、</verse>
				<verse number="28">入室、瞽者就之、耶穌曰、我能為之、爾信否、曰、主、然、</verse>
				<verse number="29">乃按其目曰、以爾之信、成矣、</verse>
				<verse number="30">其目即明、耶穌嚴戒曰、慎勿令人知之、</verse>
				<verse number="31">二人出、遍揚其名於斯地、○</verse>
				<verse number="32">當其出也、有攜瘖啞而患鬼者、</verse>
				<verse number="33">鬼逐、啞言、眾奇曰、以色列中未嘗見是也、</verse>
				<verse number="34">𠵽唎㘔人曰、彼藉鬼王逐鬼耳、○</verse>
				<verse number="35">耶穌周遊鄉邑。在會堂教誨、傳天國福音、醫民疾病、</verse>
				<verse number="36">見眾、憫之、以其困苦流離、猶羊無牧、</verse>
				<verse number="37">語門徒曰、穡多工少、</verse>
				<verse number="38">宜求穡主、遣工力穡焉、</verse>
			</chapter>
			<chapter number="10">
				<verse number="1">耶穌召十二門徒、賜之權、逐邪神、醫疾病、○</verse>
				<verse number="2">十二使徒之名如左、首西門稱彼得、及兄弟安得烈、西比太子雅各、及兄弟約翰、</verse>
				<verse number="3">腓力、巴多羅買、多馬、稅吏馬太、亞勒腓子雅各、勒拜稱達太、</verse>
				<verse number="4">西門稱銳、賣師加畧人猶大、○</verse>
				<verse number="5">耶穌遣十二人、命之曰、異邦之塗勿由、撒馬利亞邑勿入、</verse>
				<verse number="6">惟以色列家亡羊、就之為愈、</verse>
				<verse number="7">至、則言曰、天國邇矣、</verse>
				<verse number="8">惟醫病、潔癩、甦死、逐鬼、爾以不費受之、亦以不費施之、</verse>
				<verse number="9">金三品、勿貯於橐、</verse>
				<verse number="10">途間勿袋、勿二衣、勿履、勿杖、蓋工得其值、宜也、</verse>
				<verse number="11">入鄉邑、則訪孰為可者與之居、及去而後己、</verse>
				<verse number="12">入其家則頌禱之、</verse>
				<verse number="13">其家當得歟、爾所禱之福必臨之、不當得歟、爾所禱之福、仍歸諸己、</verse>
				<verse number="14">不接爾不聽爾者、離其家邑、拂去足塵、</verse>
				<verse number="15">我誠告爾、當審判日、所多馬 蛾摩拉之刑、較斯邑尤易受也、○</verse>
				<verse number="16">我遣爾、似羊入狼中、故當智如蛇、馴如鴿、</verse>
				<verse number="17">謹防若人、解爾於公會、鞭爾於會堂、</verse>
				<verse number="18">爾將為我故、解至侯王、為證於斯人、及異邦人、</verse>
				<verse number="19">解之時、勿慮將如之何、出言若何、時至、必賜爾以何言也、</verse>
				<verse number="20">非爾自言、乃爾天父之神、至爾衷言耳、</verse>
				<verse number="21">是時也、兄弟將致兄弟於死、父之於子亦然、子攻父母而死之、</verse>
				<verse number="22">而爾以吾名、見憾於眾、惟至終恆忍者、得救也、</verse>
				<verse number="23">此邑見窘逐、則奔彼邑、我誠告爾、以色列諸邑、爾遊未徧、而人子至矣、</verse>
				<verse number="24">徒不踰師、僕不踰主、</verse>
				<verse number="25">徒如師、僕如主、足矣、設有呼家主為別西卜、則呼其家人可知矣、</verse>
				<verse number="26">勿懼之、未有藏而不露、隱而不顯、</verse>
				<verse number="27">我於幽暗語汝者、必述於光明、爾聆於耳者、必宣於屋上、</verse>
				<verse number="28">殺身而不能殺魂者、勿懼、惟能殺身及魂於地獄者、甚可懼也、</verse>
				<verse number="29">二雀、非一分金購乎、然爾父弗許、其一不隕地、</verse>
				<verse number="30">爾髮亦且見數、</verse>
				<verse number="31">故勿懼、爾比多雀貴焉、</verse>
				<verse number="32">凡認我於人前、我亦認之於我天父前、</verse>
				<verse number="33">凡拒我於人前、我亦拒之於我天父前、</verse>
				<verse number="34">勿以我來平世、我來非以平世、轉興戎耳、</verse>
				<verse number="35">蓋我來、則子疏其父、女疏其母、婦疏其姑、</verse>
				<verse number="36">而仇敵即在家人矣、</verse>
				<verse number="37">愛父母過於我者、不宜於我也、愛子女過於我者、不宜乎我也、</verse>
				<verse number="38">不任十字架而從我者、亦不宜乎我也、</verse>
				<verse number="39">得生命者、反喪之、為我而喪生命者、反得之、</verse>
				<verse number="40">接爾者、即接我、接我者、即接遣我者也、</verse>
				<verse number="41">接先知、因其為先知者、得先知之賞、接義人、因其為義人者、得義人之賞、</verse>
				<verse number="42">此小子之一、因其為吾徒、第以杯水飲之者、我誠告爾、彼必不失賞也、</verse>
			</chapter>
			<chapter number="11">
				<verse number="1">耶穌既命十二門徒、乃離彼、往諸邑、設教傳道、○</verse>
				<verse number="2">約翰在獄、聞基督行事、</verse>
				<verse number="3">遣二門徒、問耶穌曰、當來者爾乎、抑他人是望乎、</verse>
				<verse number="4">耶穌曰、即爾所見所聞、往告約翰、</verse>
				<verse number="5">如瞽者明、跛者行、癩者潔、聾者聰、死者甦、貧者聞福音、</verse>
				<verse number="6">凡不我厭而棄者、福矣、○</verse>
				<verse number="7">約翰之徒歸、耶穌舉約翰示眾曰、爾素出野、欲何觀耶、葦動於風乎、</verse>
				<verse number="8">爾出欲何觀耶、人衣美服乎、夫衣美服者、在王宮也、</verse>
				<verse number="9">然則爾出、欲何觀耶、先知者乎、誠然、吾語汝、是卓越於先知者、</verse>
				<verse number="10">記有之、我遣我使在爾前、備爾道者、即斯人也、</verse>
				<verse number="11">我誠告爾、婦之所生、未有大於施洗約翰者、然天國之至微、尤大於是人也、</verse>
				<verse number="12">自施洗約翰至今、天國見得於用力、而用力者獲之、</verse>
				<verse number="13">蓋諸先知及律法、預言至約翰、</verse>
				<verse number="14">若爾願承我言、當來之以利亞、即斯人也、</verse>
				<verse number="15">宜傾耳以聽焉、</verse>
				<verse number="16">斯世將何以比之、譬童子坐市井、呼其侶曰、</verse>
				<verse number="17">我吹籥、爾不踊、我悲歌、爾不傷、</verse>
				<verse number="18">蓋約翰至、不食人食、不飲人飲、人言其患鬼、</verse>
				<verse number="19">人子至、食人食、飲人飲、人言其嗜食甘酒、稅吏罪人之友、惟有道之人、為能見道而悅之者也、○</verse>
				<verse number="20">時、耶穌在諸邑、數施異能、而終無悔改者、於是責之曰、</verse>
				<verse number="21">哥拉汛其有禍乎、伯賽大其有禍乎、蓋在爾中所施異能、若施於推羅 西頓、則早衣麻蒙灰、而悔改矣、</verse>
				<verse number="22">吾語汝、當審判日、推羅 西頓之刑、較爾尤易受也、</verse>
				<verse number="23">迦百農乎、爾曾得升至天、又將推落暗府、蓋在爾中所施異能、若施於所多馬、則彼邑今日猶存、</verse>
				<verse number="24">吾語汝、當審判日、所多馬之刑、較爾尤易受也、○</verse>
				<verse number="25">既而曰、父乎、天地主也、我讚爾、以此道、於智賢則隱之、於赤子則顯之、</verse>
				<verse number="26">誠哉、父之善意、固如是也、</verse>
				<verse number="27">萬物由父賜我、父外無識子、子及子所樂示者之外、無識父、</verse>
				<verse number="28">凡勞苦負重者就我、我賜爾安、</verse>
				<verse number="29">我溫柔謙遜、負我軛而學我、則爾心獲安、</verse>
				<verse number="30">蓋吾軛易、吾負輕也、</verse>
			</chapter>
			<chapter number="12">
				<verse number="1">當安息日、耶穌過田間、門徒饑、摘穗而食、</verse>
				<verse number="2">𠵽唎㘔人見曰、爾門徒所為、在安息日非宜也、</verse>
				<verse number="3">耶穌曰、爾不知大闢及從人饑時所行乎、</verse>
				<verse number="4">入上帝宮、食陳設之餅、然此餅、大闢不可食、從者亦不可食、惟祭司可耳。</verse>
				<verse number="5">又不知律法所載、祭司於殿內、犯安息日而無罪乎、</verse>
				<verse number="6">吾語汝、於此有大於殿者、</verse>
				<verse number="7">我欲矜恤、不欲祭祀、其意云何、爾如知此、則不擬無罪者矣、</verse>
				<verse number="8">蓋人子為安息日之主也、○</verse>
				<verse number="11">耶穌曰、爾中孰有羊、安息日陷坑、不掎而起之乎、</verse>
				<verse number="12">人不貴於羊乎、安息日行善、宜也、</verse>
				<verse number="13">遂語其人曰、伸手、伸即愈、如他手、</verse>
				<verse number="14">𠵽唎㘔人出、謀殺耶穌、○</verse>
				<verse number="15">耶穌知之、則離彼、眾從之、</verse>
				<verse number="16">凡醫病者、戒眾勿揚、</verse>
				<verse number="17">應先知以賽亞言云、</verse>
				<verse number="18">視我僕也、我選擇之、我愛其人、我心喜之、我將以我神賦之、而彼以法示異邦人、</verse>
				<verse number="19">其不競不喧、其聲不聞於衢、</verse>
				<verse number="20">已傷之葦不折、燃餘之炷不滅、後則行法以致勝、</verse>
				<verse number="21">異邦人亦賴其名矣、○</verse>
				<verse number="22">時、有攜患鬼、瞽而瘖者來、耶穌醫之、瞽明瘖言、</verse>
				<verse number="23">眾駭曰、此大闢之裔乎、</verse>
				<verse number="24">𠵽唎㘔人聞之曰、彼逐鬼、無非藉鬼王別西卜耳、</verse>
				<verse number="25">耶穌知其意曰、國自相分爭、必墟、家邑自相分爭、不立、</verse>
				<verse number="26">若撒但逐撒但、是自相分爭也、其國何以立哉、</verse>
				<verse number="27">使我藉別西卜逐鬼、則爾子弟逐鬼藉誰乎、彼將議爾矣、</verse>
				<verse number="28">若我藉上帝之神逐鬼、則上帝國臨爾矣、</verse>
				<verse number="29">何以入勇士之室、劫其家具乎、必先縛勇士、而後可劫其室、</verse>
				<verse number="30">不與我偕者、則攻我、不與我斂者、則散也、</verse>
				<verse number="31">吾語汝、凡罪惡謗讟者、其人可赦、謗讟聖神者、其人不可赦、</verse>
				<verse number="32">以言攻人子者、其人可赦、以言攻聖神者、今世來世、其人終不可赦、</verse>
				<verse number="33">果善、則謂其樹善、果惡、則謂其樹惡、蓋由果而識樹矣、</verse>
				<verse number="34">蝮類乎、爾既惡、言豈能善、蓋有諸心者、言諸口也、</verse>
				<verse number="35">善人心積善而著其善、惡人心積惡而著其惡、</verse>
				<verse number="36">吾語汝、出言妄、必被鞫於審判日、何也、</verse>
				<verse number="37">因言而義見稱、亦因言而罪見擬、○</verse>
				<verse number="38">有士子及𠵽唎㘔人謂之曰、我欲觀先生異跡、</verse>
				<verse number="39">曰、姦惡之世求異跡、惟先知約拿異跡而外、無異跡可示、</verse>
				<verse number="40">約拿三日三夜、在巨魚腹、如是、人子亦將三日三夜在地中、</verse>
				<verse number="41">尼尼微人、當審判時、將起而罪此世之人、以尼尼微人、猶聽約拿言而悔改、況大於約拿者在此乎。</verse>
				<verse number="42">南方女王、當審判時、將起而罪此世之人、以女王猶且來自地極、聽所羅門哲言、況大於所羅門者在此乎、○</verse>
				<verse number="43">邪神離人、遊行旱地、求安不得、</verse>
				<verse number="44">曰、我將歸所出之室、至、則見其室闃寂、掃除修飾、</verse>
				<verse number="45">遂往、又攜七神、惡於己者、入而居之、其人之後患、較先時尤劇、此惡世亦猶是也、○</verse>
				<verse number="46">耶穌語眾時、其母及兄弟立於外、欲與之言、</verse>
				<verse number="47">或告曰、若母及兄弟立於外、欲與爾言、</verse>
				<verse number="48">曰、何者為吾母吾兄弟乎、</verse>
				<verse number="49">遂指門徒曰、視我母及兄弟、</verse>
				<verse number="50">凡遵我天父旨者、即我兄弟姊妹及母也、</verse>
			</chapter>
			<chapter number="13">
				<verse number="1">當日、耶穌離家坐海濱、</verse>
				<verse number="2">眾集就之、耶穌登舟而坐、眾立於岸、</verse>
				<verse number="3">乃多端設譬曰、有播種者出而播種、</verse>
				<verse number="4">播時、有遺道旁者、鳥至盡食之、</verse>
				<verse number="5">有遺磽地者、其土淺薄、發萌雖速、</verse>
				<verse number="6">然土不深、故日出曝之、無根而槁、</verse>
				<verse number="7">有遺棘中者、棘起蔽之、</verse>
				<verse number="8">有遺沃壤者、結實、或百倍、或六十倍、或三十倍、</verse>
				<verse number="9">宜傾耳以聽焉、○</verse>
				<verse number="10">門徒就之曰、爾設譬語眾、何歟、</verse>
				<verse number="11">曰、天國之奧、與爾知之、不與他人也、</verse>
				<verse number="12">凡有者、將與之、使有餘、無有者、幷其所有、亦將奪之、</verse>
				<verse number="13">故我設譬語之、以其視不見、聽不聞、而不悟也、</verse>
				<verse number="14">其人如是、應以賽亞預言云、爾將耳聞而不聰、目視而不明、</verse>
				<verse number="15">蓋此民心頑、耳聾、目瞶、免其目視、耳聽、心悟、遷改而我醫之焉、</verse>
				<verse number="16">然爾目有福矣、以其得見也、爾耳有福矣、以其得聞也、</verse>
				<verse number="17">我誠告爾、昔多先知、及義人、欲見爾所見而不得見、欲聞爾所聞而不得聞、○</verse>
				<verse number="18">夫播種之譬、爾其聽之、</verse>
				<verse number="19">凡聞天國之道而不悟、惡鬼至、奪其心之所播、此播於道傍者也、</verse>
				<verse number="20">播於磽地者、猶人聽道、即喜受之、</verse>
				<verse number="21">惟內無根、則亦暫耳、及為道而遇難窘逐、即厭而棄之、</verse>
				<verse number="22">播於棘中者、猶人聽道、此世之憧擾、貨財之迷惑、蔽其道而不實、</verse>
				<verse number="23">播於沃壤者、猶人聽道而悟、結實或百倍、或六十倍、或三十倍、○</verse>
				<verse number="24">又設譬曰、天國猶人播美種於田、</verse>
				<verse number="25">寢時敵至、撒稗麥中而去、</verse>
				<verse number="26">苗秀而實、稗亦見、</verse>
				<verse number="27">田主之僕來告曰、主非以美種播田乎、何得有稗也、</verse>
				<verse number="28">曰、敵為之、僕曰、我往薅之、可乎、</verse>
				<verse number="29">曰、不可、恐薅稗而麥亦拔、</verse>
				<verse number="30">容二者並長、以待穫、穫時、我語刈者、先集稗、束而火之、後斂麥入倉、○</verse>
				<verse number="31">又設譬曰、天國猶芥種、人取播於田、</verse>
				<verse number="32">此百種之至微者、及其長也、大於諸蔬、儼然成樹飛鳥即至、棲於其枝、○</verse>
				<verse number="33">又設譬曰、天國猶酵、婦取納三斗麵中、致均發酵焉、○</verse>
				<verse number="34">此皆耶穌設譬語眾、非譬不語、</verse>
				<verse number="35">應先知言云、我將啟口設譬、創世以來、所隱藏者、闡揚之也、○</verse>
				<verse number="36">時、耶穌散眾而入室、門徒就之曰、田稗之譬、明以教我、</verse>
				<verse number="37">曰、播美種者、人子也、</verse>
				<verse number="38">田者、世也、美種者、天國之子、稗者、惡鬼之子、</verse>
				<verse number="39">敵撒稗者、魔鬼也、穫時者、世末也、刈者、天使也、</verse>
				<verse number="40">集稗而焚於火、世末亦然、</verse>
				<verse number="41">人子將遣厥使者、由其國中、集陷人於罪者、及為惡之人、</verse>
				<verse number="42">投之火爐、在彼有哀哭切齒者矣、</verse>
				<verse number="43">時、義者、將輝光如日、在其父之國、宜傾耳以聽、○</verse>
				<verse number="44">天國、猶寶藏於田、人遇之、則秘焉、喜而歸、售所有、以市斯田、○</verse>
				<verse number="45">天國猶商求美珠、</verse>
				<verse number="46">遇一貴值、則往鬻所有、以市之、○</verse>
				<verse number="47">天國猶罟、施於海、集諸水族、</verse>
				<verse number="48">既盈、則曳於岸、坐而集其善者入器、惡者棄之於外、</verse>
				<verse number="49">世末亦然、天使將出、於善之中以別其惡、</verse>
				<verse number="50">投之火爐、在彼有哀哭切齒者矣、○</verse>
				<verse number="51">耶穌曰、若此、爾皆悟乎、曰、主、然、</verse>
				<verse number="52">曰、夫如是、則士子學天國者、如一家主、由庫中出新舊之物焉、○</verse>
				<verse number="53">耶穌既竟斯譬、去彼、</verse>
				<verse number="54">至故土、在會堂教誨、眾奇之曰、斯人焉得斯智慧異能乎、</verse>
				<verse number="55">此非木工之子乎、其母非名馬利亞、其兄弟非雅各、約西、西門、猶大乎、</verse>
				<verse number="56">其姊妹非與我比鄰乎、斯焉得斯耶、</verse>
				<verse number="57">遂厭而棄之、耶穌曰、先知在故土室家之外、莫不尊焉、</verse>
				<verse number="58">耶穌在彼、不廣行異能、以人不信故也、</verse>
			</chapter>
			<chapter number="14">
				<verse number="1">當時、分封之君希律、聞耶穌聲名、</verse>
				<verse number="2">語其臣曰、此乃施洗約翰、死而復生、故建異能也、○</verse>
				<verse number="3">初、希律以其兄弟腓力之妻希羅底事、執約翰繫獄、</verse>
				<verse number="4">約翰曾謂之曰、納此婦非義也、</verse>
				<verse number="5">希律欲殺之、惟懼眾、蓋眾以約翰為先知也、</verse>
				<verse number="6">適希律誕、希羅底女舞於前、希律喜、</verse>
				<verse number="7">遂誓許所求、</verse>
				<verse number="8">女為母所唆、曰請以施洗約翰之首、盤上賜我、</verse>
				<verse number="9">王憂、然既誓、又以同席者在、乃命賜之、</verse>
				<verse number="10">遣人斬約翰於獄、</verse>
				<verse number="11">盛首於盤以賜女、女即奉母、</verse>
				<verse number="12">其徒至、取屍葬之、往告耶穌、</verse>
				<verse number="13">耶穌聞之、去彼登舟、潛往於野、眾知之、由諸邑步從、○</verse>
				<verse number="14">耶穌出、見眾、憫之、醫有病者、</verse>
				<verse number="15">薄暮、門徒就之曰、此乃曠野、時已逝、請散眾、往鄉市食、</verse>
				<verse number="16">耶穌曰、毋庸眾往、爾與之食可也、</verse>
				<verse number="17">曰、我儕於此無所有、惟五餅二魚而已、</verse>
				<verse number="18">曰、取以與我、</verse>
				<verse number="19">遂命眾席草而坐、取五餅二魚、仰天祝而擘之、以餅予徒、徒予眾、</verse>
				<verse number="20">皆食而飽、拾其餘屑、盈十二筐、</verse>
				<verse number="21">食者、婦幼外、約五千人、○</verse>
				<verse number="22">耶穌欲散眾、令門徒登舟、先濟彼岸、</verse>
				<verse number="23">眾散、登山祈禱、既暮、惟己獨在、</verse>
				<verse number="24">舟在海中、被浪搖撼、風逆故也、</verse>
				<verse number="25">四更時、耶穌履海就之、</verse>
				<verse number="26">門徒見其履海則懼、意為怪物、驚而呼、</verse>
				<verse number="27">耶穌曰、安爾心、我也、勿懼、</verse>
				<verse number="28">彼得曰、果主也、則命我履水以就爾、</verse>
				<verse number="29">曰、來、彼得離舟、履水就耶穌、</verse>
				<verse number="30">覺風烈、則懼、將溺、呼曰、主救我、</verse>
				<verse number="31">耶穌手援之曰、小信者、何疑乎、</verse>
				<verse number="32">甫登舟而風息、</verse>
				<verse number="33">舟中人拜曰、誠上帝子也、○</verse>
				<verse number="34">既濟、至革尼撒勒地、</verse>
				<verse number="35">其人識之、遣報四方、攜諸負病者至、</verse>
				<verse number="36">第求耶穌衣裾捫之、捫者得愈、</verse>
			</chapter>
			<chapter number="15">
				<verse number="1">耶路撒冷士子𠵽唎㘔人就耶穌曰、</verse>
				<verse number="2">何爾門徒、犯古人遺傳、食時不盥手乎、</verse>
				<verse number="3">曰、爾何因爾遺傳、犯上帝誡乎、</verse>
				<verse number="4">上帝誡曰、敬爾父母、又曰、詈父母者必死之、</verse>
				<verse number="5">惟爾則曰、若人對父母云、我所當奉親者、已獻為禮物、</verse>
				<verse number="6">遂可不敬父母、是爾以爾遺傳、廢上帝誡也、</verse>
				<verse number="7">偽善者乎、以賽亞預言指爾者、誠是、其言曰、</verse>
				<verse number="8">斯民以口舌附我敬我、而心則遠我、</verse>
				<verse number="9">所教乃人所命、故徒拜我、○</verse>
				<verse number="10">耶穌召眾曰、宜聽而悟也、</verse>
				<verse number="11">非入諸口者污人、惟出諸口者污人、○</verse>
				<verse number="12">門徒就之曰、𠵽唎㘔人聞斯言、厭而棄之、爾知之乎、</verse>
				<verse number="13">耶穌曰、凡樹非我天父所樹者、將拔其根、</verse>
				<verse number="14">姑聽之、彼乃瞽相瞽者、以瞽相瞽、二者互陷於坑矣、</verse>
				<verse number="15">彼得曰、斯譬明以教我、</verse>
				<verse number="16">耶穌曰、爾尚不悟歟、</verse>
				<verse number="17">豈不知入口者、運於腹而遺於厠乎、</verse>
				<verse number="18">惟出諸口者、由心而起、斯污人也、</verse>
				<verse number="19">蓋惡念、兇殺、姦淫、苟合、盜竊、妄證、訕謗、皆由心而起、斯乃污人、</verse>
				<verse number="20">但未盥手而食者、不污人也、○</verse>
				<verse number="21">耶穌去彼、往推羅、西頓境、</verse>
				<verse number="22">其地有迦南婦、來呼曰、主、大闢之裔、矜恤我、我女患鬼、苦甚、</verse>
				<verse number="23">耶穌不答、門徒至、請曰、婦呼於後、可命之去、</verse>
				<verse number="24">曰、我奉使、特為以色列家亡羊耳、</verse>
				<verse number="25">婦拜曰、主、助我、</verse>
				<verse number="26">曰、取兒曹餅投狗、未善也、</verse>
				<verse number="27">婦曰、主、然、但几下遺屑、狗亦得食之、</verse>
				<verse number="28">耶穌曰、婦信大矣、可得如願、自是女愈、○</verse>
				<verse number="29">耶穌去彼至加利利海濱、登山而坐、</verse>
				<verse number="30">眾就之、有攜跛者、瞽者、瘖者、殘缺者、及諸病者、置耶穌足下、耶穌醫之、</verse>
				<verse number="31">眾見瘖者言、殘缺者痊、跛者行、瞽者明、則奇之、歸榮以色列上帝、○</verse>
				<verse number="32">耶穌召門徒曰、我憫眾、偕我三日、今無食、我不欲使之饑而去、恐途中困憊也、</verse>
				<verse number="33">門徒曰、在野、安得多餅、以飽眾耶、</verse>
				<verse number="34">耶穌曰、爾有餅幾何、曰、七、及些須小魚、</verse>
				<verse number="35">遂命眾坐地、</verse>
				<verse number="36">取七餅與魚、祝而擘之、予門徒、徒予眾、</verse>
				<verse number="37">皆食而飽、拾餘屑、盈七籃、</verse>
				<verse number="38">食者、婦幼外四千人焉、○</verse>
				<verse number="39">耶穌散眾、登舟、至抹大拉境、</verse>
			</chapter>
			<chapter number="16">
				<verse number="1">𠵽唎㘔及［口撒］吐𡀲人來試耶穌、請示以天之異跡、</verse>
				<verse number="2">耶穌曰、暮時、天有紅光、汝云、明日將晴、</verse>
				<verse number="3">朝時、天色紅晦、汝云、今日風雨、偽善者乎、爾識別天色、獨不識斯時異跡與、</verse>
				<verse number="4">姦惡之世求異跡、惟先知約拿外、無異跡可示、遂去之、○</verse>
				<verse number="5">門徒濟彼岸、忘取餅、</verse>
				<verse number="6">耶穌曰、謹防𠵽唎㘔、［口撒］吐𡀲之酵、</verse>
				<verse number="7">門徒竊議曰、是為不取餅歟、</verse>
				<verse number="8">耶穌知之、曰、小信者乎、曷以不取餅竊議耶、</verse>
				<verse number="9">爾猶不知歟、豈不憶五餅分五千人、而拾餘幾筐乎、</verse>
				<verse number="10">又七餅分四千人、而拾餘幾籃乎、</verse>
				<verse number="11">何不知我所言防𠵽唎㘔［口撒］吐𡀲之酵者、非為餅乎、</verse>
				<verse number="12">門徒方悟耶穌所言、非防餅之酵、乃𠵽唎㘔［口撒］吐𡀲教也、○</verse>
				<verse number="13">耶穌至該撒利亞 腓立比之境、問其徒曰、我、人子也、人言為誰、</verse>
				<verse number="14">曰、有言施洗約翰、有言以利亞、有言耶利米、抑先知之一、</verse>
				<verse number="15">耶穌曰、惟爾謂我誰耶、</verse>
				<verse number="16">西門彼得對曰、爾乃永生上帝子基督也、</verse>
				<verse number="17">耶穌曰、西門 巴約拿、福矣、以有血氣者不示爾、乃吾天父示之也、</verse>
				<verse number="18">我又語爾、爾乃彼得、我將建我會於此磐、而陰府不能勝、</verse>
				<verse number="19">我以天國之鑰賜爾、凡爾繫於地者、在天亦繫之、釋於地者、在天亦釋之、</verse>
				<verse number="20">遂戒門徒、勿以己為基督告人、○</verse>
				<verse number="21">自是、耶穌示門徒、以己必往耶路撒冷、備受長老、祭司諸長、士子之害、且見殺、三日復生、</verse>
				<verse number="22">彼得援而止之曰、主、不可、願勿有此、</verse>
				<verse number="23">耶穌顧彼得曰、撒但、退、爾阻我、以爾不體上帝之情、乃人之情耳、</verse>
				<verse number="24">耶穌語門徒曰、欲為我徒、則當克己、負十字架以從、</verse>
				<verse number="25">欲救生命、者、反喪之、為我而喪生命者、反得之、</verse>
				<verse number="26">利盡天下、而失生命者、何益之有、人將以何者易生命乎、</verse>
				<verse number="27">人子以父之榮、偕其使者將臨、視人所行而報之、</verse>
				<verse number="28">我誠告爾、立於此者有人、未死、克見人子得國而臨矣、</verse>
			</chapter>
			<chapter number="17">
				<verse number="1">越六日、耶穌攜彼得、雅各、及雅各兄弟約翰、潛至高山、</verse>
				<verse number="2">當前變化、面耀如日、衣皎有光、</verse>
				<verse number="3">摩西、以利亞現與語、</verse>
				<verse number="4">彼得謂耶穌曰、主、我儕於此善矣、願建三廬、一為爾、一為摩西、一為以利亞、不識欲之否、</verse>
				<verse number="5">言時、景雲蓋之、雲間有聲云、此我愛子、我所喜悅者、宜聽之、</verse>
				<verse number="6">門徒聞之、俯伏甚懼、</verse>
				<verse number="7">耶穌前、撫之曰、起、勿懼、</verse>
				<verse number="8">門徒舉目、不見一人、惟耶穌而已、○</verse>
				<verse number="9">下山時、耶穌命之曰、人子未復生、勿以所見告人、</verse>
				<verse number="10">門徒問曰、士子有言、以利亞當先至、何歟、</verse>
				<verse number="11">耶穌曰、以利亞先至、振興諸事、</verse>
				<verse number="12">吾語汝、以利亞已至、人不之識、任意以待、如是、人子亦將受害矣、</verse>
				<verse number="13">門徒方悟耶穌所言、指施洗約翰也、○</verse>
				<verse number="14">至眾所在、有人就耶穌、曲跽曰、</verse>
				<verse number="15">主、矜恤我子、癲癇甚苦、躓於火者屢矣、躓於水者又屢矣、</verse>
				<verse number="16">攜就爾門徒、而不能醫也、</verse>
				<verse number="17">耶穌曰、噫、不信悖逆之世、我偕爾當幾何時、我忍爾當幾何時、且攜若子就我、</verse>
				<verse number="18">耶穌斥鬼、鬼既出、子遂愈、</verse>
				<verse number="19">門徒私就耶穌曰、我儕不能逐鬼、何歟、</verse>
				<verse number="20">曰、不信故也、我誠告爾、有信如芥種、即命此山、去此移彼、亦必移焉、且無所不能也、</verse>
				<verse number="21">要非祈禱禁食、此族不出、○</verse>
				<verse number="22">當周流加利利時、耶穌謂門徒曰、人子將賣與人手、</verse>
				<verse number="23">為其所殺、三日復生、門徒憂甚、○</verse>
				<verse number="24">入迦百農、有收丁稅者、就彼得曰、爾師輸丁稅乎、曰、然、</verse>
				<verse number="25">彼得入室、耶穌先問曰、西門、爾意若何、世上諸王、向誰徵餉收稅乎、向己子乎、向庶民乎、</verse>
				<verse number="26">曰、庶民耳、曰、然則己子可蠲矣、</verse>
				<verse number="27">但恐使之厭而棄我、爾往釣於海、取先上之魚、啟其口、當得金四錢、取為我與爾納之、可也、</verse>
			</chapter>
			<chapter number="18">
				<verse number="1">當時、門徒就耶穌曰、在天國孰為大、</verse>
				<verse number="2">耶穌呼一孩提、立於前、</verse>
				<verse number="3">曰、我誠告爾、不反復如孩提者、不得入天國、</verse>
				<verse number="4">故自謙如孩提、則於天國為大、</verse>
				<verse number="5">凡以我名接此孩提者、即接我、</verse>
				<verse number="6">若陷信我之小子於罪者、寧以巨磨懸其頸、沉於深海、○</verse>
				<verse number="7">禍哉斯世乎、以其陷人於罪也、夫陷人於罪、事所必有、但陷人於罪者、禍哉斯人也、</verse>
				<verse number="8">倘爾一手一足陷爾於罪、則斷而去之、寧跛與殘缺入於生、勿兩手兩足投永火、</verse>
				<verse number="9">倘爾一目陷爾於罪、則抉而委之、寧一目入於生、勿兩目投地獄之火、○</verse>
				<verse number="10">慎毋輕視此小子之一、吾語汝、彼之天使在上、常覲我天父之顏、</verse>
				<verse number="11">人子至、為救其亡者耳、</verse>
				<verse number="12">人有百羊、而喪其一、爾意云何、不姑舍九十九羊於山、往求其喪者乎、</verse>
				<verse number="13">若遇之、我誠告爾、其為此一羊喜、勝於九十九之不喪者矣、</verse>
				<verse number="14">如是而亡此小子之一、非爾天父意也、○</verse>
				<verse number="15">倘兄弟得罪爾、則於彼獨處時謫之、若聽、則救厥兄弟、</verse>
				<verse number="16">弗聽、則招一二人、證以二三人之口、而言言有徵矣、</verse>
				<verse number="17">弗聽、則告於會、弗聽會、則視之猶異邦人與稅吏、可也、○</verse>
				<verse number="18">我誠告爾、凡爾繫於地者、在天亦繫之、釋於地者、在天亦釋之、</verse>
				<verse number="19">我又語汝、倘爾二人、契合於地、則不諭何求、我天父必成之、</verse>
				<verse number="20">有二三人、為我名、隨地而集者、我亦在其中矣、○</verse>
				<verse number="21">彼得就之曰、主、兄弟得罪我、我赦之、當若何、七次可歟、</verse>
				<verse number="22">耶穌曰、奚止於七、乃七十復以七相乘也、</verse>
				<verse number="23">天國猶人君、與其臣會計、</verse>
				<verse number="24">計時、有曳負千萬金者、</verse>
				<verse number="25">既無可償、主命鬻其身、與妻孥、及其所有以償、</verse>
				<verse number="26">其臣俯伏拜曰、請主寛我、我將盡償、</verse>
				<verse number="27">主憐而釋之、免其債、</verse>
				<verse number="28">其臣出、遇同僚、負十金、執之、扼其吭曰、爾所負者、當償我、</verse>
				<verse number="29">同僚俯伏求曰、請寛我、我將盡償、</verse>
				<verse number="30">弗許、下之獄、責償所負、</verse>
				<verse number="31">諸同僚見之、憂甚、以其事赴愬於主、</verse>
				<verse number="32">主召之曰、惡哉臣也、爾所負求我、我則免之、</verse>
				<verse number="33">不當矜恤同僚、亦猶我矜恤爾乎、</verse>
				<verse number="34">由是主怒、交之獄吏、責償所負、</verse>
				<verse number="35">若爾眾不心赦兄弟之過、則我天父視爾亦將如是、</verse>
			</chapter>
			<chapter number="19">
				<verse number="1">耶穌言竟、去加利利、至猶太境、約但河外、</verse>
				<verse number="2">眾從之、耶穌醫其病者、○</verse>
				<verse number="3">𠵽唎㘔人試之曰、不論何故出妻、可乎、</verse>
				<verse number="4">曰、造化之主、始造男女、</verse>
				<verse number="5">故曰、人離父母、膠漆其妻、成為一體、此經汝豈未讀乎、</verse>
				<verse number="6">如是、終不為二、而一體矣、故上帝所耦者、人不可分之、○</verse>
				<verse number="7">曰、然則摩西命予離書出之、何也、</verse>
				<verse number="8">曰、摩西以爾心忍、容爾出妻、但元始不然、</verse>
				<verse number="9">吾語汝、非以姦故、出妻而他娶者、淫行也、娶所出之妻者、亦淫行也、○</verse>
				<verse number="10">門徒曰、人於妻如此、寧勿娶、</verse>
				<verse number="11">曰、眾不能、惟禀賦者能之、</verse>
				<verse number="12">蓋有生而閹者、有被人閹者、有為天國自閹者、此言惟能受者受之、○</verse>
				<verse number="13">時、有人攜孩提、欲耶穌按手而禱、門徒責之、</verse>
				<verse number="14">耶穌曰、容孩提就我、勿禁之、蓋有天國者、正如是人也、</verse>
				<verse number="15">遂按之而去、○</verse>
				<verse number="16">有少者就之曰、善哉師乎、我當行何善、以獲永生、</verse>
				<verse number="17">耶穌曰、胡為以善稱我、無一善者、惟上帝而已、爾欲得生、則當守誡、</verse>
				<verse number="18">曰何誡、耶穌曰、毋殺人、毋行淫、毋攘竊、毋妄證、</verse>
				<verse number="19">敬爾父母、愛人如己、</verse>
				<verse number="20">少者曰、我自幼皆守之、猶有未盡乎、</verse>
				<verse number="21">耶穌曰、爾欲盡善、往售所有以濟貧、則必有財於天、且來從我、</verse>
				<verse number="22">少者聞言、愀然而去、貲厚故也、○</verse>
				<verse number="23">耶穌謂門徒曰、我誠告爾、富人入天國、難矣哉、</verse>
				<verse number="24">我又語汝、駝穿針孔、較富人入上帝國、尤易也、</verse>
				<verse number="25">門徒聞之、甚奇、曰、然則誰得救耶、</verse>
				<verse number="26">耶穌目之曰、人則不能、上帝無不能也、○</verse>
				<verse number="27">彼得曰、吾儕舍一切以從爾、將何得歟、</verse>
				<verse number="28">耶穌曰我誠告爾、爾曹從我、至復興之際、人子坐榮位、爾亦坐十二位、審以色列十二支派矣、</verse>
				<verse number="29">凡為我名、離屋宇、兄弟、姊妹、父母、妻子、田疇者、將受百倍、而得永生、</verse>
				<verse number="30">然先者多為後、後者多為先也、</verse>
			</chapter>
			<chapter number="20">
				<verse number="1">天國猶家主、朝出僱工入葡萄園、</verse>
				<verse number="2">與工約、日金一錢、遣之入園、</verse>
				<verse number="3">辰盡出、見有閒立於市者、</verse>
				<verse number="4">謂之曰、爾亦往葡萄園、所宜給者、我與爾、其人遂往、</verse>
				<verse number="5">日中、及未終、又出、行亦如之、</verse>
				<verse number="6">申盡出、復見有閒立者、謂之曰、爾何終日閒立於此乎、</verse>
				<verse number="7">曰、無僱我者、曰、爾亦往葡萄園、所宜給者、爾可得之、</verse>
				<verse number="8">及暮、園主語操會者曰、呼工、給以傭值、由後以次及先、</verse>
				<verse number="9">申盡至者、各受金一錢、</verse>
				<verse number="10">先至者、意所受必加多、乃亦受金一錢、</verse>
				<verse number="11">受之、則怨家主曰、</verse>
				<verse number="12">我當暑、終日任勞、後至者、僅片時工作、乃使之與我等乎、</verse>
				<verse number="13">園主謂其人曰、友、我未嘗不公待爾、爾非與我約金一錢乎、</verse>
				<verse number="14">取爾之值而往、我欲予後至者、猶予爾然、</verse>
				<verse number="15">以我之物、行我所欲、不亦宜乎、我為善、爾怒目何也、</verse>
				<verse number="16">如是、後者將為先、先者將為後、蓋被招者多、見選者少也、○</verse>
				<verse number="17">耶穌上耶路撒冷、途中潛攜十二門徒、謂之曰、</verse>
				<verse number="18">我儕上耶路撒冷、人子將賣與祭司諸長、士子、定以死、</verse>
				<verse number="19">解與異邦人、凌辱鞭撲、釘十字架、越三日復生、○</verse>
				<verse number="20">西比太有二子、其母率之就耶穌、拜求一事、</verse>
				<verse number="21">耶穌曰、爾欲何為、曰、許此二子、坐於爾國、在爾左右、</verse>
				<verse number="22">耶穌曰、爾所求者、爾不知也、我飲之杯、爾能飲乎、我受之洗、爾能受乎、曰、能、</verse>
				<verse number="23">曰、我飲之杯、爾將飲之、我受之洗、爾將受之、但坐我左右、非我得與、惟與夫我父備位以待之者、○</verse>
				<verse number="24">十徒聞之、則憾兄弟二人、</verse>
				<verse number="25">耶穌召之曰、異邦之君主其治、而大人執其權、爾所知也、</verse>
				<verse number="26">爾曹不可、</verse>
				<verse number="27">爾中欲為大者、當為爾役、欲為首者、當為爾僕、</verse>
				<verse number="28">猶人子至、非以役人、乃役於人、且舍生為眾贖也、○</verse>
				<verse number="29">出耶利哥時、眾隨之、</verse>
				<verse number="30">二瞽者坐道傍、聞耶穌過、呼曰、主、大闢之裔、矜恤我、</verse>
				<verse number="31">眾責之、使緘默、瞽者愈呼曰、主、大闢之裔、矜恤我也、</verse>
				<verse number="32">耶穌止、呼之、</verse>
				<verse number="33">曰、爾欲何求、曰欲主明我目、</verse>
				<verse number="34">耶穌憫之、按其目、目即明、由是從耶穌、</verse>
			</chapter>
			<chapter number="21">
				<verse number="1">近耶路撒冷、至伯法其、邇橄欖山、耶穌遣二門徒、</verse>
				<verse number="2">曰、爾往前村、遇牝驢縶焉、有小驢同在、解而牽之、</verse>
				<verse number="3">有詰爾者、則曰、主需之、彼必從而放焉、</verse>
				<verse number="4">如是應先知言云、</verse>
				<verse number="5">告郇之女、爾王臨至、溫柔而乘驢、及驢之小者、即引重之子也、</verse>
				<verse number="6">門徒遂往、如命而行、</verse>
				<verse number="7">牽驢及小驢、置衣於上、扶耶穌乘之、</verse>
				<verse number="8">有眾以衣布道、或伐樹枝、布於途、</verse>
				<verse number="9">前後眾庶呼曰、大闢之裔、萬福歟、托主名來者、當見寵也、在上者萬福矣、○</verse>
				<verse number="10">耶穌入耶路撒冷時、舉城悚動曰、此為誰、</verse>
				<verse number="11">眾曰、加利利 拿撒勒先知耶穌也、○</verse>
				<verse number="12">耶穌進上帝殿、逐其中貿易者、反兌錢者之几、鬻鴿者之椅、</verse>
				<verse number="13">曰、記有之、我室必稱為祈禱室、爾曹以為盜巢也、</verse>
				<verse number="14">瞽者、跛者、於殿就耶穌、耶穌醫之、</verse>
				<verse number="15">祭司諸長、士子、見其所行特異、又見孺子呼於殿曰、大闢之裔、萬福歟、由是憾之、</verse>
				<verse number="16">語耶穌曰、若所言者、爾不聞乎、耶穌曰、然、以赤子乳哺者之口、全備讚美、斯言爾未讀乎、</verse>
				<verse number="17">遂去之、出城、至伯大尼宿焉、○</verse>
				<verse number="18">來朝復入、耶穌饑、</verse>
				<verse number="19">道傍見無花果樹、就之、無所得、惟葉而已、謂樹曰、爾果永不復結、樹即枯、</verse>
				<verse number="20">門徒見而奇曰、無花果樹、何枯之速也、</verse>
				<verse number="21">耶穌曰、我誠告爾、爾有信不疑、不獨於此樹能行之、雖命此山、移去投海、亦能焉、</verse>
				<verse number="22">祈禱時、不論何求、信則得之、○</verse>
				<verse number="23">耶穌入殿教誨、祭司諸長、民間長老、就之曰、爾以何權行是、誰賜爾此權耶、</verse>
				<verse number="24">耶穌曰、我亦一言問爾、爾告我、則我以何權行是告爾、</verse>
				<verse number="25">約翰施洗、由天乎、由人乎、眾竊議曰、若云由天、彼必曰、曷不信之、</verse>
				<verse number="26">若云由人、我又畏民、蓋民以約翰為先知也、</verse>
				<verse number="27">遂對曰、不知也、耶穌曰、我亦不以何權行、是告爾、○</verse>
				<verse number="28">人有二子、謂其長者曰、子、今日往葡萄園工作、</verse>
				<verse number="29">對以不可、後悔而往、</verse>
				<verse number="30">命其次子亦如之、對曰、主、諾、既而不果往、</verse>
				<verse number="31">爾意何如、二者、孰遵父旨乎、曰、長子、耶穌曰、我誠告爾、稅吏娼妓、先爾入上帝國矣、</verse>
				<verse number="32">蓋約翰以道義就爾、爾不信、而稅吏娼妓信之、且爾見此、又不後悔以信之、○</verse>
				<verse number="33">請復聽一譬、有家主樹葡萄園、以籬環之、中掘酒醡、建塔租與農夫、遂往異地、</verse>
				<verse number="34">果期、遣僕、就農夫收果、</verse>
				<verse number="35">農夫執其僕、扑一、殺一、石擊一、</verse>
				<verse number="36">復遣他僕、較先尤眾、農夫待之如故、</verse>
				<verse number="37">後遣其子、意謂必敬我子矣、</verse>
				<verse number="38">農夫見其子、則私語曰、此其嗣子、且來殺之、業可據矣、</verse>
				<verse number="39">遂執之、出諸園外、殺焉、</verse>
				<verse number="40">園主至、將何以處此、</verse>
				<verse number="41">曰、其必翦滅此惡人、租園與他農、可按時納果也、</verse>
				<verse number="42">耶穌曰、經云、工師所棄之石、成為屋隅首石、此主所成者、我目而奇之、爾未讀乎、</verse>
				<verse number="43">吾語汝、上帝國、必奪爾、賜他民、以結果者也、</verse>
				<verse number="44">躓此石上者、人必糜、此石墜其上者、身必碎、○</verse>
				<verse number="45">祭可諸長𠵽唎㘔人、聞此譬、識其言指己、</verse>
				<verse number="46">欲執之、惟懼民、蓋民以耶穌為先知也、</verse>
			</chapter>
			<chapter number="22">
				<verse number="1">耶穌又設譬、語眾曰、</verse>
				<verse number="2">天國猶人君、為子設昏筵、</verse>
				<verse number="3">遣僕召所請者赴筵、不至、</verse>
				<verse number="4">又遣僕曰、告所請者云、我餐已具、牛與肥畜已宰、百物備、可就筵矣、</verse>
				<verse number="5">彼不顧而去、一往於田、一往於市、</verse>
				<verse number="6">其餘執僕、凌辱殺之、</verse>
				<verse number="7">君聞之怒、遣軍滅其兇、焚其邑、</verse>
				<verse number="8">語僕曰、昏筵已備、所請者不堪、</verse>
				<verse number="9">可往路之通衢、不論所遇、請赴筵焉、</verse>
				<verse number="10">僕出途間、集所遇善者惡者、昏筵賓滿矣、</verse>
				<verse number="11">君入觀賓、見一人不衣禮服、語之曰、</verse>
				<verse number="12">客不衣禮服、胡為乎來、賓默然、</verse>
				<verse number="13">君語僕曰、繫其手足、執而逐於絕域幽暗、彼有哀哭切齒者矣、</verse>
				<verse number="14">蓋被招者多、見選者少也、○</verse>
				<verse number="15">𠵽唎㘔人出而共謀、欲即其言罟陷之、</verse>
				<verse number="16">遂遣其徒、同希律黨、就之云、先生、我知爾乃真者、以誠傳上帝道、不偏視人、不以貌取人者也、</verse>
				<verse number="17">納稅該撒宜否、爾意何如、請告我、</verse>
				<verse number="18">耶穌識其詐曰、偽善者乎、何試我耶、</verse>
				<verse number="19">稅金予我觀之、遂取金錢一、</verse>
				<verse number="20">予之耶穌曰、是像與號誰乎、</verse>
				<verse number="21">曰、該撒、曰、然則以該撒之物納該撒、以上帝之物納上帝矣、</verse>
				<verse number="22">聞者奇而去、○</verse>
				<verse number="23">［口撒］吐𡀲人、言無復生者、就而問曰、</verse>
				<verse number="24">先生、摩西云、人無子而死、弟當娶其婦、生子以嗣兄、</verse>
				<verse number="25">我中有兄弟七人、長者、娶而死、無子、則遺婦與弟、</verse>
				<verse number="26">其二、其三、至其七、亦然、</verse>
				<verse number="27">厥後、婦亦死、</verse>
				<verse number="28">至復生時、七人中、婦為誰之妻乎、蓋皆納之矣、</verse>
				<verse number="29">耶穌曰、爾不識經、及上帝之權、故謬也、</verse>
				<verse number="30">夫復生之際不嫁不娶、如上帝之使者在天、</verse>
				<verse number="31">論死者復生、豈未讀上帝所諭爾云、</verse>
				<verse number="32">我乃亞伯拉罕之上帝、以撒之上帝、雅各之上帝也、是上帝非死者之上帝、乃生者之上帝也、</verse>
				<verse number="33">眾聞之、奇其訓、○</verse>
				<verse number="34">𠵽唎㘔人聞耶穌使［口撒］吐𡀲人無辭以對、遂集、</verse>
				<verse number="35">其一人為教法師、問而試之曰、</verse>
				<verse number="36">先生、律法諸誡、孰為大、</verse>
				<verse number="37">耶穌曰、當一心、一性、一意、愛主爾之上帝、</verse>
				<verse number="38">此誡之首而大者、</verse>
				<verse number="39">其次、愛人如己、亦猶是、</verse>
				<verse number="40">二者、乃律法先知之綱領也、○</verse>
				<verse number="41">𠵽唎㘔人集時、耶穌問曰、</verse>
				<verse number="42">爾意基督為何如人、是誰之裔乎、</verse>
				<verse number="43">曰、大闢之裔也、曰、大闢感於聖神、何稱基督為主耶、</verse>
				<verse number="44">大闢有言曰、主謂我主云、坐我右、我將以爾敵置爾足下焉、</verse>
				<verse number="45">夫大闢既稱基督為主、則基督如何為大闢裔乎、</verse>
				<verse number="46">眾無辭以對、自是無敢復問者、</verse>
			</chapter>
			<chapter number="23">
				<verse number="1">耶穌語眾及門徒曰、</verse>
				<verse number="2">士子𠵽唎㘔人、坐摩西位、</verse>
				<verse number="3">凡命爾守者、守之、但勿為其所為、以其言而不行也、</verse>
				<verse number="4">彼以重且難之任、縛而置人肩上、惟己則一指不肯動、</verse>
				<verse number="5">其行事、欲以見於人而為之、且闊其佩經、大其衣裾、</verse>
				<verse number="6">喜席間上座、會堂高位、</verse>
				<verse number="7">市上問安、為人稱曰、夫子、夫子、</verse>
				<verse number="8">然爾勿受夫子之稱、爾師尊乃一、即基督、爾曹皆兄弟、</verse>
				<verse number="9">勿稱在地者為父、爾父乃一、即在天者、</verse>
				<verse number="10">亦勿受師尊之稱、爾師尊乃一、即基督、</verse>
				<verse number="11">爾中大者、當為爾役、</verse>
				<verse number="12">自高者降為卑、自卑者升為高也、○</verse>
				<verse number="13">偽善之士子、𠵽唎㘔人、其有禍乎、以爾當人前閉天國、爾自不進、而將進者、爾不許、</verse>
				<verse number="14">偽善之士子、𠵽唎㘔人、其有禍乎、以爾幷吞嫠婦家貲、而佯為長祈、故受罪尤重也、</verse>
				<verse number="15">偽善之士子、𠵽唎㘔人、其有禍乎、以爾周行水陸、使一人進教、既進、又使為地獄之人、較倍於爾也、</verse>
				<verse number="16">爾瞽而相者、其有禍乎、每曰、人指殿而誓、則無事、惟指殿內之金而誓、則當償之、</verse>
				<verse number="17">爾愚且瞽、金與殿、孰大乎、亦金以殿聖耳、</verse>
				<verse number="18">爾又曰、人指壇而誓、則無事、惟指壇上禮物而誓、則當償之、</verse>
				<verse number="19">爾愚且瞽、禮物與壇、孰大乎、禮物以壇聖耳、</verse>
				<verse number="20">故指壇而誓、是指壇及在其上者而誓也、</verse>
				<verse number="21">指殿而誓、是指殿及居其內者而誓也、</verse>
				<verse number="22">指天而誓、是指上帝座、及坐其上者而誓也、○</verse>
				<verse number="23">偽善之士子、𠵽唎㘔人、其有禍乎、蓋爾於薄荷、八角、馬芹、十輸其一、但律法之尤重者、若義、與仁、與信、爾則遺之、然爾所當行者此也、彼第不可遺耳、</verse>
				<verse number="24">爾瞽而相者、蚋則濾之、駝則吞之、</verse>
				<verse number="25">偽善之士子、𠵽唎㘔人、其有禍乎、以爾潔杯盤之外、而劫奪非義充其內、</verse>
				<verse number="26">噫、𠵽唎㘔人、其瞽乎、先潔杯盤之內、則其外亦潔矣、○</verse>
				<verse number="27">偽善之士子、𠵽唎㘔人、其有禍乎、爾似粉堊之塋、外見為美、內則死骸污穢充之矣、</verse>
				<verse number="28">如是、爾以義外見於人、內則偽善非法充之矣、</verse>
				<verse number="29">偽善之士子、𠵽唎㘔人、其有禍乎、以爾建先知之塋、飾義人之墓、</verse>
				<verse number="30">每曰、若我在我祖時、則不與謀流先知之血、</verse>
				<verse number="31">如是、爾自證為殺先知者之裔、</verse>
				<verse number="32">何不盈爾祖之量乎、</verse>
				<verse number="33">噫、蛇蝮之類、安能逭地獄刑乎、</verse>
				<verse number="34">是以我遣先知、智人、士子就爾、殺者有之、釘十字架者有之、鞭於會堂者有之、在在窘逐者又有之、</verse>
				<verse number="35">致流義人之血於地、罪皆歸爾、自義人亞伯之血、至巴拉家子撒加利亞、爾殺於殿壇間之血、</verse>
				<verse number="36">我誠告爾、此事必歸斯世也、</verse>
				<verse number="37">耶路撒冷乎、耶路撒冷乎、爾殺先知、石擊奉使者、我欲集爾赤子、似母鷄集雛翼下、已幾何時、惟爾不欲、</verse>
				<verse number="38">爾室將為墟矣、</verse>
				<verse number="39">吾語汝、今而後、爾不見我、時至、將曰、托主名而來者、當見寵也、</verse>
			</chapter>
			<chapter number="24">
				<verse number="1">耶穌出殿、門徒就焉、以殿宇指與耶穌觀之、</verse>
				<verse number="2">耶穌曰、爾不見此乎、我誠告爾、將不遺石於石上、乃必盡圮也、○</verse>
				<verse number="3">耶穌坐於橄欖山、門徒潛就之曰、請告我、何時有此、且爾臨、及世末、有何兆乎、</verse>
				<verse number="4">耶穌曰、慎勿為人所惑、</verse>
				<verse number="5">將有多人、冒我名而來、自謂基督、是以惑眾、</verse>
				<verse number="6">爾將聞戰、及戰風聲、慎勿懼、此事必有、惟末期未至耳、</verse>
				<verse number="7">民將攻民、國亦攻國、饑疫地震、隨在皆然、</verse>
				<verse number="8">此菑害之始也、</verse>
				<verse number="9">人將陷爾於患難、殺爾、爾以我名、見憾於萬民、</verse>
				<verse number="10">多人將厭而棄我、彼此相陷相憾、</verse>
				<verse number="11">偽先知群起而惑眾、</verse>
				<verse number="12">以惡貫盈、多人愛情漸冷、</verse>
				<verse number="13">惟終忍者得救、</verse>
				<verse number="14">天國福音、將傳天下、為證於萬民、然後末期至、○</verse>
				<verse number="15">爾觀先知但以理所言、指殘賊可惡之物、立於聖地、讀者宜致思焉、</verse>
				<verse number="16">時在猶太者、當避於山、</verse>
				<verse number="17">在屋上者、勿下取家貲、</verse>
				<verse number="18">在田者、勿歸取衣、</verse>
				<verse number="19">當日妊婦乳婦、其有禍乎、</verse>
				<verse number="20">宜祈禱、免冬時及安息日逃避矣、</verse>
				<verse number="21">時必有大難、自世之始、越至於今、皆未之有、後亦無有焉、</verse>
				<verse number="22">斯時不稍減其日、則無得救者、蓋為所選之民、此日可稍減耳、</verse>
				<verse number="23">有告爾者曰、基督在此、基督在彼、則勿信、</verse>
				<verse number="24">蓋將有偽基督偽先知者起、大施異跡奇事、使得以惑選民、則惑之矣、</verse>
				<verse number="25">我與爾先言之、</verse>
				<verse number="26">有人告爾、基督在曠野、勿出、基督在密室、勿信、</verse>
				<verse number="27">猶電自東閃而至西、人子之臨、亦如是、</verse>
				<verse number="28">屍所在、鷙鳥集焉、○</verse>
				<verse number="29">患難之後、日晦冥、月無光、星隕自天、天象震動、</verse>
				<verse number="30">人子之兆現於天、在地諸族哭之哀、且見人子、以大權大榮、乘雲而來、</verse>
				<verse number="31">遣使者吹角、聲甚宏遠、集厥選民於四方、天涯之極、○</verse>
				<verse number="32">當思無花果樹之譬、枝柔葉萌、則知夏近矣、</verse>
				<verse number="33">如是、爾見此兆、則知人子近及門矣、</verse>
				<verse number="34">我誠告爾、此代未逝、斯皆得成、</verse>
				<verse number="35">天地可廢、吾言不可廢、○</verse>
				<verse number="36">彼日彼時、人不知、天使亦不知、惟我父知之、</verse>
				<verse number="37">有如揶亞之日、人子之臨亦然、</verse>
				<verse number="38">洪水之先、其人飲食、嫁娶、迨挪亞入方舟日、</verse>
				<verse number="39">莫有知者、忽洪水至而湮眾、人子之臨亦然、</verse>
				<verse number="40">時、二人在田、擒一、縱一、</verse>
				<verse number="41">二女旋磨、擒一、縱一、○</verse>
				<verse number="42">故當儆醒、以爾不知主至何時也、</verse>
				<verse number="43">若家主知盜何更至、則必儆醒、不致穴其室、此爾所知也、</verse>
				<verse number="44">是以爾當預備、因不意之時、人子至矣、</verse>
				<verse number="45">孰是忠智之僕、主任之督其家人、依時而予糧乎、</verse>
				<verse number="46">主臨、見僕行事、其僕福矣、</verse>
				<verse number="47">我誠告爾、主將任之、以督所有、</verse>
				<verse number="48">倘有惡僕、意主將遲遲而至、</verse>
				<verse number="49">於是扑其同僕、與酒徒飲食、</verse>
				<verse number="50">乃於不意之日、不知之時、主至、</verse>
				<verse number="51">加以極刑、置與偽善同科、在彼有哀哭切齒者矣、</verse>
			</chapter>
			<chapter number="25">
				<verse number="1">天國可比處女十人、執燈出迎新娶者、</verse>
				<verse number="2">其中五智、五愚、</verse>
				<verse number="3">愚者執燈而油不備、</verse>
				<verse number="4">智者執燈、器且備油、</verse>
				<verse number="5">新娶者稽遲、皆假寐而寢、</verse>
				<verse number="6">中夜呼云、新娶者至矣、出迎之、</verse>
				<verse number="7">眾處女遂起、重整其燈、</verse>
				<verse number="8">愚者謂智者曰、以爾油分我、我燈垂燼、</verse>
				<verse number="9">智者曰、恐爾我俱不足、寧就市沽之、</verse>
				<verse number="10">往沽時、新娶者至、有備者同入昏筵、而門閉矣、</verse>
				<verse number="11">其餘處女後至、曰、主也、主也、請為我啟、</verse>
				<verse number="12">曰、我誠告爾、我不爾識也、</verse>
				<verse number="13">故當儆醒、以人子至、爾不知其時日也、</verse>
				<verse number="14">又如一人、將往異地、召僕以所有者予之、</verse>
				<verse number="15">或予金五千、或予二千、或予一千、各因其才、隨往異地、</verse>
				<verse number="16">其受五千者、往而貿易、又獲五千、</verse>
				<verse number="17">受二千者、而獲二千、</verse>
				<verse number="18">受一千者、往而掘地、藏其主之金、</verse>
				<verse number="19">久之、主歸、與僕計會、</verse>
				<verse number="20">受五千者至、又攜五千、曰、主予我五千、我獲五千、倍之矣、</verse>
				<verse number="21">主曰、俞、僕之忠而善者、爾於寡者既忠矣、我將以多者任爾、可進爾主之宴樂也、</verse>
				<verse number="22">受二千者至、曰主予我二千、我獲二千、倍之矣、</verse>
				<verse number="23">主曰、俞、僕之忠而善者、爾於寡者既忠矣、我將以多者任爾、可進爾主之宴樂也、</verse>
				<verse number="24">受一千者至、曰、主也、我知爾乃忍人、未播之處而穫、未散之處而斂、</verse>
				<verse number="25">是以我懼、藏爾金於地、今爾故物猶存、</verse>
				<verse number="26">主曰、噫、惡惰之僕乎、爾知我未播而穫、未散而斂、</verse>
				<verse number="27">則當以我金投諸兌錢者、我至時、得以取其母而獲其子、</verse>
				<verse number="28">可奪其一千、予有十千者、</verse>
				<verse number="29">蓋有者、將予之使有餘、無者、幷其所有亦奪之、</verse>
				<verse number="30">無益之僕、逐於絕域幽暗、在彼有哀哭切齒者矣、○</verse>
				<verse number="31">當人子乘榮、偕諸聖使而至、坐其榮位、</verse>
				<verse number="32">萬民集其前、遂區別之、猶牧者別綿羊離山羊、</verse>
				<verse number="33">置綿羊於右、山羊於左、</verse>
				<verse number="34">王謂在右者曰、爾見寵於我父、可前而得國、乃創世以來、為爾所備者也、</verse>
				<verse number="35">蓋我饑、爾食我、我渴、爾飲我、我為旅、爾館我、</verse>
				<verse number="36">我裸、爾衣我、我病、爾顧我、我在獄、爾視我焉、</verse>
				<verse number="37">義者將應之曰、主、何時見爾饑而食、渴而飲、</verse>
				<verse number="38">何時見爾旅而館、裸而衣、</verse>
				<verse number="39">何時見爾病、或在獄、而視爾乎、</verse>
				<verse number="40">王必謂之曰、我誠告爾、即行之於我兄弟至微之一、即行之於我也、○</verse>
				<verse number="41">又謂在左者曰、爾服詛者、離我入永火、乃為魔鬼及其使者而備者也、</verse>
				<verse number="42">蓋饑爾不食我、渴爾不飲我、</verse>
				<verse number="43">為旅爾不館我、裸爾不衣我、病及在獄、爾不顧我、</verse>
				<verse number="44">彼得應之曰、主、我何時見爾饑、渴、旅、裸、病及在獄、而不服事爾乎、</verse>
				<verse number="45">王必謂之曰、我誠告爾、既不行之於此至微者之一、即不行之於我也、</verse>
				<verse number="46">此人入永刑、義者入永生、</verse>
			</chapter>
			<chapter number="26">
				<verse number="1">耶穌言竟、謂門徒曰、</verse>
				<verse number="2">越二日、乃逾越節、爾所知也、人子見賣、釘十字架矣、○</verse>
				<verse number="3">祭司諸長、士子、民之長老、集於祭司長該亞法院、</verse>
				<verse number="4">詭謀執耶穌殺之、</verse>
				<verse number="5">惟曰、節期不可、恐民生亂、○</verse>
				<verse number="6">耶穌在伯大尼癩者西門家、</verse>
				<verse number="7">有婦以玉盒、盛至貴之膏、就耶穌席間、沃其首、</verse>
				<verse number="8">門徒見而憾曰、惡用此糜費為哉、</verse>
				<verse number="9">此膏可鬻多金、以濟貧者、</verse>
				<verse number="10">耶穌知其意曰、何為難此婦乎、婦視我者善也、</verse>
				<verse number="11">蓋貧者常偕爾、我不常偕爾、</verse>
				<verse number="12">婦傾此膏於我躬、為我葬而行之、</verse>
				<verse number="13">我誠告爾、普天下、不論何處傳此福音、亦必述婦所行以為記、○</verse>
				<verse number="14">十二門徒之一、加畧人猶大、詣祭司諸長曰、</verse>
				<verse number="15">爾欲予我幾何、我以彼賣爾、遂約金三十、</verse>
				<verse number="16">自是猶大尋機賣之、○</verse>
				<verse number="17">除酵節首日、門徒就耶穌曰、欲我何處為爾備節筵乎、</verse>
				<verse number="18">曰、爾入城、見某、語之曰、師云、我時邇矣、將偕門徒守逾越節於爾家、</verse>
				<verse number="19">門徒從命、預備節筵、○</verse>
				<verse number="20">既暮、耶穌偕十二徒席坐、</verse>
				<verse number="21">食間、耶穌曰、我誠告爾、爾中一人將賣我矣、</verse>
				<verse number="22">眾甚憂、一一問曰、主、是我乎、</verse>
				<verse number="23">曰、與我著手於盂者、即賣我者也、</verse>
				<verse number="24">人子將歸、如記所載、惟賣人子者、有禍乎、其人不生為幸、</verse>
				<verse number="25">賣師猶大曰、夫子、是我乎、曰、爾言之矣、○</verse>
				<verse number="26">食間、耶穌取餅、祝而擘之、予門徒曰、取食之、斯乃我身焉、</verse>
				<verse number="27">又取杯、祝而予之曰、爾徧飲之、</verse>
				<verse number="28">此乃我血、即新約之血、為眾流、以赦罪者也、</verse>
				<verse number="29">吾語汝、今而後、我不復飲葡萄之汁、待他日、我偕爾飲新者於吾父國也、○</verse>
				<verse number="30">既咏詩、往橄欖山、</verse>
				<verse number="31">耶穌謂門徒曰、此夜爾眾將棄我、記有之、我擊牧者、群羊散矣、</verse>
				<verse number="32">我復生後、將先爾往加利利、</verse>
				<verse number="33">彼得曰、眾雖棄爾、我終不爾棄、</verse>
				<verse number="34">耶穌曰、我誠告爾、此夜鷄未鳴、爾將三言不識我矣、</verse>
				<verse number="35">彼得曰、我即與爾偕亡、必不言不識爾、眾門徒言亦如之、</verse>
				<verse number="36">耶穌偕門徒、至一地名客西馬尼、謂之曰、爾曹坐此、我前進祈禱、</verse>
				<verse number="37">遂攜彼得及西比太二子、憂愁哀慟、</verse>
				<verse number="38">耶穌曰、我心甚憂、瀕死矣、爾居此、同我儆醒、</verse>
				<verse number="39">少進、俯伏祈禱曰、父與、若可得免、則以此杯去我、雖然、非從我所欲、乃從爾所欲也。</verse>
				<verse number="40">遂至門徒所、見其寢、謂彼得曰、爾不能偕我儆醒片時乎、</verse>
				<verse number="41">儆醒也、祈禱也、免入誘惑也、心願而身疲耳、</verse>
				<verse number="42">復進、禱曰、父與、若不能以此杯去我、我必飲之、則爾旨得成焉、</verse>
				<verse number="43">既至、又見門徒寢、以其目倦矣、</verse>
				<verse number="44">離之再進、三禱、言亦如之、</verse>
				<verse number="45">後至門徒所、謂之曰、今尚寢且安乎、時邇矣、人子見賣與罪人手矣、</verse>
				<verse number="46">起而偕行、賣我者近矣、○</verse>
				<verse number="47">言時、十二徒之一、猶大、偕眾以刃以梃、自祭司諸長、及民長老之所而來、</verse>
				<verse number="48">賣師者遞以號曰、我接吻者是也、可執之、</verse>
				<verse number="49">即就耶穌曰、夫子安、遂與接吻、</verse>
				<verse number="50">耶穌曰、吾子何為至此、眾前、執耶穌、</verse>
				<verse number="51">偕耶穌者一人、手拔刃、擊祭司長僕、削其耳、</verse>
				<verse number="52">耶穌曰、斂爾刃入鞘、凡試刃者、必以刃亡、</verse>
				<verse number="53">爾意我不能此時祈父、為我遣十二營有餘之使者乎、</verse>
				<verse number="54">如是、則經所云、此事必有者、如何得應乎、○</verse>
				<verse number="55">遂語眾曰、爾以刃以梃來執我、若禦寇乎、我日偕爾、坐於殿而教誨、爾不執我、</verse>
				<verse number="56">如是、應先知所載焉、諸門徒離之而奔、○</verse>
				<verse number="57">執耶穌者、曳耶穌至祭司長該亞法所、士子長老已集、</verse>
				<verse number="58">彼得遠隨耶穌、至祭司長院、入與吏坐、欲觀其竟、</verse>
				<verse number="59">祭司諸長、長老、全公會、求妄證攻耶穌、欲死之、</verse>
				<verse number="60">而弗得也、雖多妄證者至、亦未得其證焉、後有妄證二人至、</verse>
				<verse number="61">曰、此人曾言、能毀上帝殿、三日建之、</verse>
				<verse number="62">祭司長起、問耶穌曰、爾無所答乎、此人證者何歟、</verse>
				<verse number="63">耶穌默然、祭司長曰、當永生上帝前、我令爾誓而告我、爾果上帝子基督否、</verse>
				<verse number="64">耶穌曰、爾言之矣、吾語汝、此後、爾將見人子坐大權者之右、乘天雲而來、</verse>
				<verse number="65">祭司長自裂其衣、語眾曰、僭妄哉若人、何用別證乎、爾已聞其僭妄矣、</verse>
				<verse number="66">爾意如何、僉曰、置之死、</verse>
				<verse number="67">眾唾其面、拳擊之、有手批之者、</verse>
				<verse number="68">曰、基督乎、試言擊爾者誰、○</verse>
				<verse number="69">彼得坐於外院、有婢前曰、爾亦偕加利利 耶穌也、</verse>
				<verse number="70">當眾前、彼得不承、曰、我不識爾言何也、</verse>
				<verse number="71">既出至院門、又一婢見之、語同在者曰、此亦偕拿撒勒 耶穌者、</verse>
				<verse number="72">彼得復不承、且誓曰、我不識其人也、</verse>
				<verse number="73">頃之、旁立者前、語彼得曰、爾誠其黨、爾方言可明辨矣、</verse>
				<verse number="74">彼得詛且誓曰、我不識其人也、鷄即鳴、</verse>
				<verse number="75">彼得憶耶穌言、鷄未鳴、爾將三言不識我、乃出而痛哭、</verse>
			</chapter>
			<chapter number="27">
				<verse number="1">平旦、祭司諸長、民之長老、共謀攻耶穌、欲死之、</verse>
				<verse number="2">繫而曳之、解與方伯本丟彼拉多前、○</verse>
				<verse number="3">時、賣師猶大見耶穌定罪、則悔、反其金三十、與祭司諸長長老曰、</verse>
				<verse number="4">我賣無辜者之血、有罪矣、僉曰、於我何與、爾自當之、</verse>
				<verse number="5">猶大擲金於殿、退而自縊、</verse>
				<verse number="6">祭司諸長取其金曰、此乃血價、貯庫非宜、</verse>
				<verse number="7">遂共議、以金購陶人田、以瘞旅、</verse>
				<verse number="8">其田、至今稱血田焉、</verse>
				<verse number="9">於是應先知耶利米言曰、我取被估者之價、三十金、即以色列人所估者、</verse>
				<verse number="10">捐之購陶人田、從主命我也、○</verse>
				<verse number="11">耶穌立方伯前、方伯問曰、爾猶太人王乎、耶穌曰、爾言之矣、</verse>
				<verse number="12">祭司諸長長老訟耶穌、耶穌不答、</verse>
				<verse number="13">彼拉多曰、此人證爾如此、爾不聞乎、</verse>
				<verse number="14">耶穌不措一詞、方伯甚奇之、○</verse>
				<verse number="15">屆節期、方伯例釋一囚、任眾所欲、</verse>
				<verse number="16">時有惡名之囚巴拉巴、</verse>
				<verse number="17">眾集、彼拉多曰、爾欲我釋誰耶、巴拉巴乎、抑耶穌稱基督乎、</verse>
				<verse number="18">蓋知人媢嫉解耶穌也、○</verse>
				<verse number="19">方伯坐於堂、夫人使謂之曰、此義人、爾無以為也、我於夢中、不勝為之哀惻焉、○</verse>
				<verse number="20">祭司諸長長老唆眾、求釋巴拉巴、滅耶穌、</verse>
				<verse number="21">方伯謂眾曰、二人中、欲我釋誰、曰、巴拉巴、</verse>
				<verse number="22">彼拉多曰、然則所稱基督之耶穌、何以處之、眾曰、釘之十字架、</verse>
				<verse number="23">方伯曰、彼行何惡耶、眾愈呼曰、釘之十字架、</verse>
				<verse number="24">彼拉多見言之無益、愈以生亂、乃於眾前、取水盥手、曰、流此義人之血、非我罪也、爾眾當之、</verse>
				<verse number="25">庶民對曰、其血歸我及子孫矣、</verse>
				<verse number="26">由是釋巴拉巴、鞭耶穌、發之釘十字架、○</verse>
				<verse number="27">時方伯之卒、攜耶穌至公廨、全營圍之、</verse>
				<verse number="28">褫其衣、衣以絳袍、</verse>
				<verse number="29">編棘冕、冠其首、置葦於右手、戲跪其前曰、猶太人之王安、</verse>
				<verse number="30">唾之、取葦擊其首、</verse>
				<verse number="31">戲畢、褫其袍、衣以故衣、曳釘十字架、○</verse>
				<verse number="32">眾出、遇古利奈人、名西門、強之負十字架、</verse>
				<verse number="33">至一所、名各各他、即所謂髑髏處、</verse>
				<verse number="34">以醋和膽飲之、耶穌嘗而不飲、</verse>
				<verse number="35">釘十字架後、鬮分其衣、應先知言云、分我外服、鬮我裹衣、</verse>
				<verse number="36">群卒坐而守之、</verse>
				<verse number="37">置標於首、書其上曰、猶太王耶穌、</verse>
				<verse number="38">有二盜同釘十字架、一左一右、○</verse>
				<verse number="39">過者誚之、搖首曰、</verse>
				<verse number="40">爾毀殿、三日建之、今宜自救也、爾若上帝子、可由十字架下矣、</verse>
				<verse number="41">祭司諸長、士子、長老、亦如是譏曰、</verse>
				<verse number="42">彼救他人、不能自救、若為以色列王、今由十字架而下、我即信之、</verse>
				<verse number="43">彼恃上帝、若上帝悅之、今必見拯、蓋彼曰、我乃上帝子也、</verse>
				<verse number="44">同釘之盜、詬亦如是、○</verse>
				<verse number="45">自日中至未終、徧地晦冥、</verse>
				<verse number="46">至未終、耶穌大聲呼曰、㕽唎、㕽唎、啦嗎［口撒］［口駁］𠯈呢、即言、我之上帝、我之上帝、何以遺予、</verse>
				<verse number="47">旁立者聞之、曰、彼呼以利亞也、</verse>
				<verse number="48">其中一人疾走、取海絨漬醯、束葦飲之、</verse>
				<verse number="49">有曰、姑聽之、試觀以利亞來救之否、○</verse>
				<verse number="50">耶穌復大聲而呼、氣遂絕、○</verse>
				<verse number="51">倏見殿幔、自上至下、裂為二、地震、磐裂、</verse>
				<verse number="52">墓啟、而既逝之聖、其身多復起出墓者、</verse>
				<verse number="53">迨耶穌甦後、入聖京、多人見之、○</verse>
				<verse number="54">百夫長及同守耶穌者、見地震、與所歷之事、懼甚、曰、此誠上帝子也、○</verse>
				<verse number="55">有多婦、由加利利從耶穌而供事之者、在彼遠視、</verse>
				<verse number="56">中有抹大拉之馬利亞、雅各、約西之母馬利亞、及西比太二子之母、○</verse>
				<verse number="57">既暮、有富人、自亞利馬太來、名約瑟、耶穌之徒也、</verse>
				<verse number="58">入見彼拉多、求耶穌屍、彼拉多命與之、</verse>
				<verse number="59">約瑟取屍、裹以潔枲布、</verse>
				<verse number="60">置己磐中所鑿之新墓、轉大石於墓門而去、</verse>
				<verse number="61">有抹大拉之馬利亞、及他馬利亞、對塋而坐、○</verse>
				<verse number="62">明日、即備節之翌日、祭司諸長𠵽唎㘔人集、見彼拉多曰、</verse>
				<verse number="63">主、我儕憶彼偽者、生時嘗曰、三日後復生、</verse>
				<verse number="64">是以請命、固守其塋三日、恐其徒夜盜之、而以由死復生告民、如是則後謬較甚於先矣、</verse>
				<verse number="65">彼拉多曰、予爾守兵、往盡乃心、固守之、</verse>
				<verse number="66">遂往固守其塋、封石設兵焉、</verse>
			</chapter>
			<chapter number="28">
				<verse number="1">安息日後、七日之首日、黎明時、抹大拉之馬利亞、及他馬利亞至、欲觀其塋、</verse>
				<verse number="2">倏見地大震、主之使者、由天而下、前、移墓門之石、而坐其上、</verse>
				<verse number="3">容光如電、衣白如雪、</verse>
				<verse number="4">守者恐懼、戰慄若死、</verse>
				<verse number="5">使者謂婦曰、勿懼、我知爾尋釘十字架之耶穌、</verse>
				<verse number="6">彼不在此、已復生、如其言、爾來觀主葬處、</verse>
				<verse number="7">速往告其徒、言彼由死復生、先爾往加利利、在彼得見之、我曾告爾矣、</verse>
				<verse number="8">婦急離墓、懼且大喜、趨報門徒、○</verse>
				<verse number="9">報時、耶穌遇之曰、願爾安、婦前、抱其足、拜之、</verse>
				<verse number="10">耶穌曰、勿懼、歸報我兄弟、可往加利利、在彼得見我矣、○</verse>
				<verse number="11">婦去時、守者入城以事報祭司諸長、</verse>
				<verse number="12">彼同長老集議、以多金予兵、曰、</verse>
				<verse number="13">爾可云、我眠時、其徒夜來盜之、</verse>
				<verse number="14">倘聞於方伯、我即勸之、使爾無虞、</verse>
				<verse number="15">兵受金、如所屬而行、於是此言徧揚猶太人中、至今日也、○</verse>
				<verse number="16">門徒十有一人、往加利利、至耶穌所言之山、</verse>
				<verse number="17">既見耶穌、則拜之、然猶有疑者、</verse>
				<verse number="18">耶穌前、謂之曰、天地諸權、已與我矣、</verse>
				<verse number="19">爾往招萬民為徒、以父、子、聖神之名施洗、</verse>
				<verse number="20">教之守我所命爾者、且我常偕爾、至世末焉、</verse>
			</chapter>
		</book>
		<book number="41">
			<chapter number="1">
				<verse number="1">上帝子、耶穌 基督福音之始也、</verse>
				<verse number="2">先知載曰、我遣我使、在爾前、備爾道、</verse>
				<verse number="3">野有聲、呼云、備主道、直其徑、</verse>
				<verse number="4">約翰在野施洗、傳悔改之洗禮、俾得罪赦、</verse>
				<verse number="5">舉猶太地、耶路撒冷人、出就之、各言己罪、悉在約但河、受洗於約翰、</verse>
				<verse number="6">約翰衣駝毛、束皮帶、食則蝗蟲野蜜、</verse>
				<verse number="7">其言曰、後我來者、更勝於我、即屈而解其履帶、亦不堪焉、</verse>
				<verse number="8">我以水施洗、而彼將以聖神施洗爾也、○</verse>
				<verse number="9">時耶穌自加利利 拿撒勒至約但、受洗於約翰、</verse>
				<verse number="10">由水而上、見天開、有聖神如鴿、降臨其上、</verse>
				<verse number="11">自天有聲云、爾乃我愛子、吾所喜悅者、○</verse>
				<verse number="12">聖神速耶穌適野、</verse>
				<verse number="13">在彼四旬、見試於撒但、與野獸處、天使服事之、○</verse>
				<verse number="14">約翰幽囚後、耶穌至加利利傳上帝國福音、云、</verse>
				<verse number="15">期已近矣、上帝國邇矣、宜悔改信福音、○</verse>
				<verse number="16">耶穌游加利利海濱、見西門與兄弟安得烈、施罟於海、蓋漁者也、</verse>
				<verse number="17">耶穌曰、從我、我將使爾漁人、如漁魚焉、</verse>
				<verse number="18">遂棄網從之、</verse>
				<verse number="19">少進、見西比太子雅各、與兄弟約翰、在舟補網、</verse>
				<verse number="20">耶穌招之、遂別父西比太、及傭人於舟、而從耶穌、○</verse>
				<verse number="21">進迦百農、適安息日、耶穌入會堂、教誨、</verse>
				<verse number="22">眾奇其訓、以其教人若操權者然、不同士子、</verse>
				<verse number="23">也會堂有患邪神者、呼曰、</verse>
				<verse number="24">唉、拿撒勒人耶穌、我與爾何與、爾來敗我乎、我知爾為誰、乃上帝之聖者、</verse>
				<verse number="25">耶穌斥之曰、緘口、出、</verse>
				<verse number="26">邪神拘攣其人、大聲呼而出、</verse>
				<verse number="27">眾異之、相問曰、是何也、何其教之非常耶、蓋彼以權命邪神、而神順之、</verse>
				<verse number="28">於是聲名洋溢加利利四方、○</verse>
				<verse number="29">甫出會堂、與雅各 約翰、進西門 安得烈家、</verse>
				<verse number="30">西門妻之母病瘧、偃卧、或以告耶穌、</verse>
				<verse number="31">耶穌前、執其手、起之、瘧即退、婦供事焉、○</verse>
				<verse number="32">日暮、有攜負病患鬼者、就耶穌、</verse>
				<verse number="33">舉邑集於門、</verse>
				<verse number="34">耶穌醫諸病、逐諸鬼、以鬼識己、故不許之言、○</verse>
				<verse number="35">昧爽、耶穌夙興、適野祈禱、</verse>
				<verse number="36">西門與同人跡之、</verse>
				<verse number="37">既遇、曰、眾尋爾、</verse>
				<verse number="38">耶穌曰、偕我往附近鄉邑傳道、我來蓋為是也、</verse>
				<verse number="39">於是在加利利四方會堂、傳道逐鬼、○</verse>
				<verse number="40">有癩者、就耶穌、曲跽求曰、爾肯、必能潔我、</verse>
				<verse number="41">耶穌憫焉、手按之、曰、我肯、爾可潔、</verse>
				<verse number="42">言間、癩即除、其人潔矣、</verse>
				<verse number="43">耶穌嚴戒、遣之曰、</verse>
				<verse number="44">慎勿告人、但往示祭司、依摩西命獻禮、以爾得潔為眾證、</verse>
				<verse number="45">其人出、播揚其事、故耶穌不復得昭然入城、爰居於野、四方就之、</verse>
			</chapter>
			<chapter number="2">
				<verse number="1">越數日、復進迦百農 耶穌在室、</verse>
				<verse number="2">眾聞咸集、門無隙地、耶穌傳道焉、</verse>
				<verse number="3">有癱瘋者、四人舁之來、</verse>
				<verse number="4">以人眾、不得近、乃於耶穌所在之上、撤屋穴之、以床薦癱瘋者縋而下、</verse>
				<verse number="5">耶穌見其信己、謂癱瘋者曰、小子、爾罪赦矣、</verse>
				<verse number="6">士子數人在坐、竊議曰、</verse>
				<verse number="7">斯人何僭妄若是、上帝而外、誰能赦罪乎、</verse>
				<verse number="8">耶穌知其意、曰、爾曹何為竊議乎、</verse>
				<verse number="9">言癱瘋罪赦、抑言起、取床而行、孰易、</verse>
				<verse number="10">但令爾知、人子在地、有權以赦罪耳、即語癱瘋者曰、</verse>
				<verse number="11">我命爾起、取床以歸、</verse>
				<verse number="12">其人即起、於眾前、取床而出、眾奇之、歸榮上帝云、我儕從未見是也、○</verse>
				<verse number="13">耶穌復出、至海濱、眾就之、耶穌教誨焉、</verse>
				<verse number="14">由是而往、見亞勒腓子利未、坐於稅關、耶穌曰、從我、遂起從之、</verse>
				<verse number="15">耶穌席坐利未家、諸稅吏及罪人、偕耶穌與門徒坐、從之者眾、</verse>
				<verse number="16">士子、𠵽唎㘔人、見耶穌與稅吏罪人共食、語其門徒曰、胡為與稅吏罪人飲食乎、</verse>
				<verse number="17">耶穌聞之曰、康強者不需醫、負病者需之、我來非招義人、乃招罪人悔改耳、○</verse>
				<verse number="18">約翰門徒、𠵽唎㘔人禁食、或就耶穌曰、約翰門徒、𠵽唎㘔人禁食、爾門徒不禁食、何也、</verse>
				<verse number="19">耶穌曰、新娶者在、賀娶者安用禁食乎、蓋新娶者尚在、無庸禁食矣、</verse>
				<verse number="20">惟將來新娶者別之去、乃禁食耳、</verse>
				<verse number="21">未有補舊衣而用新布者、恐所補之新布、反壞舊衣而綻尤甚、</verse>
				<verse number="22">未有盛新酒而用舊革囊者、恐新酒裂囊、酒漏而囊亦敗、故新酒必盛新囊、○</verse>
				<verse number="23">安息日、耶穌過田間、門徒行、且摘穗、</verse>
				<verse number="24">𠵽唎㘔人曰、彼於安息日、何為所不當為乎、</verse>
				<verse number="25">耶穌曰、爾不知大闢及從人乏食、饑時所行乎、</verse>
				<verse number="26">當亞比亞塔為祭司長時、大闢入上帝宮、食陳設之餅、從者亦與焉、但此餅、祭司而外、人不得食、</verse>
				<verse number="27">又曰、為人而立安息日、非為安息日而立人、</verse>
				<verse number="28">是以人子為安息日主也、</verse>
			</chapter>
			<chapter number="3">
				<verse number="1">耶穌又入會堂、有枯一手者、</verse>
				<verse number="2">人窺耶穌、安息日醫之否、意欲罪之、</verse>
				<verse number="3">耶穌命手枯者起、立於中、</verse>
				<verse number="4">語眾曰、安息日行善行惡、救命殺命、孰宜、眾默然、</verse>
				<verse number="5">耶穌怒目圜視、以眾心忍、憂之、語其人曰、伸手、伸即愈、如他手、</verse>
				<verse number="6">𠵽唎㘔人出、與希律黨、共謀殺耶穌、○</verse>
				<verse number="7">耶穌偕門徒往海濱、時、加利利、猶太、</verse>
				<verse number="8">耶路撒冷、以土買、約但外、眾隨之、又有推羅 西頓人、聞其所行、亦多就焉、</verse>
				<verse number="9">耶穌命門徒具舟以待、免眾擁擠、</verse>
				<verse number="10">蓋耶穌醫人甚多、凡有疾者、逼近捫之、</verse>
				<verse number="11">邪神一見、俯伏呼曰、爾乃上帝子也、</verse>
				<verse number="12">耶穌嚴戒勿揚、○</verse>
				<verse number="13">耶穌登山、隨所欲以召人、而人就之、</verse>
				<verse number="14">立十有二人侍側、使傳道、</verse>
				<verse number="15">有醫病逐鬼之權、</verse>
				<verse number="16">有若西門稱彼得、</verse>
				<verse number="17">西比太子雅各、同兄弟約翰、此二人稱半尼其、即所謂雷子也、</verse>
				<verse number="18">又有安得烈、腓力、巴多羅買、馬太、多馬、亞勒腓子雅各、有若達太、西門稱銳、</verse>
				<verse number="19">賣師加畧人猶大、○</verse>
				<verse number="20">師徒入室、眾復集、以故食不暇、</verse>
				<verse number="21">親舊聞而至、欲援耶穌止之、語人曰、彼乃狂耳、</verse>
				<verse number="22">有士子來自耶路撒冷曰、彼為別西卜所憑、藉鬼王以逐鬼耳、</verse>
				<verse number="23">耶穌呼之來、設譬曰、撒但何忍逐撒但乎、</verse>
				<verse number="24">若國自相分爭、則無以立國、</verse>
				<verse number="25">家自相分爭、則無以立家、</verse>
				<verse number="26">使撒但與撒但分爭、則不能立、永終必矣、</verse>
				<verse number="27">無人能入勇士室、劫其家具、必先縛勇士、然後室可劫也、</verse>
				<verse number="28">我誠告爾、凡罪惡謗讟、其人可赦、</verse>
				<verse number="29">惟謗讟聖神、終不能赦、必置之永刑、</verse>
				<verse number="30">耶穌以人言其為邪神所憑、故言此、○</verse>
				<verse number="31">耶穌之母及兄弟來、立於外、遣人呼之、</verse>
				<verse number="32">眾環坐、或謂耶穌曰、爾母及兄弟在外、欲見爾、</verse>
				<verse number="33">耶穌曰、何者為我母我兄弟耶、</verse>
				<verse number="34">遂顧在座者曰、視我母與兄弟焉、</verse>
				<verse number="35">凡遵上帝旨者、即我兄弟姊妹及母也、</verse>
			</chapter>
			<chapter number="4">
				<verse number="1">耶穌復於海濱教誨、眾就之、乃登舟浮海而坐、眾傍海立岸、</verse>
				<verse number="2">耶穌傳道多端、設譬教人、曰、</verse>
				<verse number="3">聽之哉、有播種者、出而播種、</verse>
				<verse number="4">播時、有遺道旁者、飛鳥至、盡食之、</verse>
				<verse number="5">有遺磽地者、其土淺薄、發萌雖速、然土不深、</verse>
				<verse number="6">故日出暴之、無根而槁、</verse>
				<verse number="7">有遺棘中者、棘起蔽之、而實不結、</verse>
				<verse number="8">有遺沃壤者、發而長、結實或三十倍、或六十倍、或百倍、</verse>
				<verse number="9">又曰、宜傾耳聽焉、○</verse>
				<verse number="10">耶穌燕居、從者與十二門徒問譬之說、</verse>
				<verse number="11">耶穌曰、上帝國之奧、與爾識之、惟於外人、則以譬言之、</verse>
				<verse number="12">故彼目視而不明、耳聞而不悟、不克遷改而得罪赦、</verse>
				<verse number="13">又曰、斯譬未達、安識眾譬、</verse>
				<verse number="14">播種者、播道也、</verse>
				<verse number="15">播於道旁者、猶人聽道、撒但即至、將播於心者奪之、</verse>
				<verse number="16">播於磽地者、猶人聽道、即喜受之、</verse>
				<verse number="17">惟內無根、則亦暫耳、及為道而遇難窘逐、遂厭而棄之、</verse>
				<verse number="18">播於棘中者、猶人聽道、</verse>
				<verse number="19">而斯世之憧擾、貨財之迷惑、嗜欲之萌動、蔽其道而不實、</verse>
				<verse number="20">播於沃壤者、猶人聽道、受之而結實、有三十倍、六十倍、百倍焉、○</verse>
				<verse number="21">耶穌又曰、人以燈至、豈置斗下床下耶、非置之臺上耶、</verse>
				<verse number="22">未有微而不彰、藏而不露者、</verse>
				<verse number="23">宜傾耳聽焉、</verse>
				<verse number="24">又曰、慎所聽、爾度人若何、則見度亦如是、爾聽、必加賜爾也、</verse>
				<verse number="25">蓋有者將與之無有者、幷其所有亦奪之、○</verse>
				<verse number="26">又曰、上帝國猶人播種於地、</verse>
				<verse number="27">夜寐夙興、種發且長、不知其所以然、</verse>
				<verse number="28">蓋地本生物、始而苗、繼而穗、後而成榖、</verse>
				<verse number="29">既熟、用鐮、穫時至矣、○</verse>
				<verse number="30">又曰、上帝國何以比之、將以何譬譬之耶、</verse>
				<verse number="31">猶芥種播於地、為世間百種之至微、</verse>
				<verse number="32">既播即發、大於諸蔬、生枝而長、飛鳥棲其蔭、○</verse>
				<verse number="33">此耶穌多設譬以傳道、因民之所能聽焉、</verse>
				<verse number="34">非譬不語、燕居時、悉與門徒解之、○</verse>
				<verse number="35">日暮、耶穌謂門徒曰、可共濟彼岸、</verse>
				<verse number="36">耶穌在舟、門徒既散眾、則與耶穌偕往、他舟同行、</verse>
				<verse number="37">颶風大起、浪躣入舟、滿焉、</verse>
				<verse number="38">耶穌於舟尾枕而寢、門徒醒之曰、師、不顧我乎、亡矣、</verse>
				<verse number="39">耶穌起、斥風告海曰、默而靖、風遂止、大平息、</verse>
				<verse number="40">乃語門徒曰、奚恐懼若是、何不信乎、</verse>
				<verse number="41">眾甚駭、彼此相告曰、斯何人耶、風與海亦順之也、</verse>
			</chapter>
			<chapter number="5">
				<verse number="1">既濟、至加大拉地、</verse>
				<verse number="2">離舟、遇患邪神者、自墓出、</verse>
				<verse number="3">其人素居塚、無有能以鐵索繫之者、</verse>
				<verse number="4">屢以桎梏鐵索繫之、則斷鐵索、毀桎梏、終不能制、</verse>
				<verse number="5">日夜恆在塚與山、呼號、以石自傷、</verse>
				<verse number="6">遙見耶穌、趨而拜之、</verse>
				<verse number="7">大呼曰、至高上帝子耶穌、我與爾何與、托上帝名、懇爾莫苦我、</verse>
				<verse number="8">蓋耶穌曾命邪神離其人、</verse>
				<verse number="9">乃問曰、爾何名、曰、我名營、吾儕多故也、</verse>
				<verse number="10">切求耶穌、勿逐出斯地、</verse>
				<verse number="11">近山有群豕、方食、</verse>
				<verse number="12">眾鬼求曰、容我入豕群、</verse>
				<verse number="13">耶穌許之、邪神離人入豕、其群突落山坡投海、數約二千、溺於海、</verse>
				<verse number="14">牧者奔告邑村、眾出視所行、</verse>
				<verse number="15">就耶穌、見先患鬼、為營所憑者、坐而衣衣自若、則懼、</verse>
				<verse number="16">見者以所遇患鬼群豕事告之、</verse>
				<verse number="17">眾求耶穌出其境、</verse>
				<verse number="18">耶穌登舟時、先患鬼者、求與之偕、</verse>
				<verse number="19">耶穌弗許曰、歸以主視爾、矜恤爾之事、告家人、</verse>
				<verse number="20">其人往低加波利、言耶穌如何視己、眾奇之、</verse>
				<verse number="21">耶穌乘舟、復濟彼岸、眾集、就之於海濱、</verse>
				<verse number="22">有宰會堂者、名睚魯、來見耶穌、俯伏、</verse>
				<verse number="23">切求曰、幼女將死、爾來按之、使得愈、則生矣、</verse>
				<verse number="24">耶穌偕往、眾擁從之、</verse>
				<verse number="25">有婦血漏十二年、</verse>
				<verse number="26">甚為多醫所苦、盡耗其資、不見益而勢轉劇、</verse>
				<verse number="27">聞耶穌事、雜眾中而至、自後捫其衣、</verse>
				<verse number="28">蓋曰、第捫其衣則愈、</verse>
				<verse number="29">血漏即止、覺疾已瘳、</verse>
				<verse number="30">耶穌知己有異能顯出、乃於眾中顧曰、誰捫我衣耶、</verse>
				<verse number="31">門徒曰、爾見眾擁爾、乃問誰捫我乎、</verse>
				<verse number="32">耶穌圜視、欲見行此之婦、</verse>
				<verse number="33">婦知其身所歷、恐懼戰慄、前而俯伏、悉以實告、</verse>
				<verse number="34">耶穌曰、女、爾信愈爾、安然以歸、爾疾瘳矣、○</verse>
				<verse number="35">言時、有自宰會堂者之家來、曰、爾女亡矣、何勞師為、</verse>
				<verse number="36">耶穌聞斯言、謂宰會堂者曰、勿懼、惟信而已、</verse>
				<verse number="37">耶穌於彼得、雅各與兄弟約翰而外、不許他人偕行、</verse>
				<verse number="38">至宰會堂者之家、見號咷哭泣不勝、</verse>
				<verse number="39">入曰、胡為號咷而哭乎、女非死、寢耳、</verse>
				<verse number="40">眾哂之、耶穌遣眾出、率女之父母與從者、入女寢室、</verse>
				<verse number="41">執其手曰、𠯈唎大咕咪、譯即女我命爾起、</verse>
				<verse number="42">女即起且行、時女年十有二矣、眾不勝駭異、</verse>
				<verse number="43">耶穌嚴戒之曰、勿令人知之、於是命予女食、</verse>
			</chapter>
			<chapter number="6">
				<verse number="1">耶穌離彼、歸故鄉、門徒從之、</verse>
				<verse number="2">適安息日、耶穌於會堂教誨、眾聽、奇曰、斯焉得斯、所賦智慧、何其大耶、蓋此異能、自其手出、</verse>
				<verse number="3">此非馬利亞子木工乎、非雅各、約西、猶大、西門兄弟乎、其姊妹非與我比鄰乎、遂厭而棄之、</verse>
				<verse number="4">耶穌曰、先知者、在故鄉宗族室家而外、莫不尊焉、</verse>
				<verse number="5">耶穌在彼、不行異能、惟手按數病人而醫之、</verse>
				<verse number="6">且以人不信、故怪之、乃周行諸鄉教誨焉、</verse>
				<verse number="7">耶穌召十二徒、耦而遣之、賜權以制邪神、</verse>
				<verse number="8">命勿攜資斧、惟杖、勿袋、勿糧、勿金於囊、</verse>
				<verse number="9">惟著履、勿二衣、</verse>
				<verse number="10">又曰、凡入人室、則居彼、及去而後已、</verse>
				<verse number="11">有不接爾、不聽爾者、去之日、拂去足塵、以為眾證、我誠告爾、當審判日、所多馬、蛾摩拉之刑、較斯邑、尤易受也、</verse>
				<verse number="12">門徒遂往、傳悔改之道、</verse>
				<verse number="13">逐諸鬼、以膏膏病者而醫之、於是耶穌聲稱爛焉、○</verse>
				<verse number="14">希律王聞之曰、此乃施洗約翰、死而復生、故建異能也、</verse>
				<verse number="15">或曰、是以利亞、或曰先知、猶古先知之一、○</verse>
				<verse number="16">希律聞斯言、曰、是我所斬之約翰、死而復生耳、</verse>
				<verse number="17">初、希律遣人執約翰繫獄、以希律娶兄弟腓力妻希羅底、</verse>
				<verse number="18">約翰諫曰、納兄弟妻、非宜也、</verse>
				<verse number="19">希羅底由是怨約翰、欲殺之而弗得、</verse>
				<verse number="20">蓋希律知約翰義且聖、有聞頻行、欣然聽受、尊而護之、</verse>
				<verse number="21">會希律誕日、肆筵、宴諸大夫、千夫長、加利利尊者、</verse>
				<verse number="22">希羅底女入舞、希律及同席者喜、王謂女曰、凡爾所求、我予爾、</verse>
				<verse number="23">且矢之、曰、爾所求、即國之半、我亦予爾、</verse>
				<verse number="24">女退、問母曰、我當何求、其母曰、施洗約翰之首、</verse>
				<verse number="25">女亟入見王、請曰、我欲施洗約翰首、盤上即時賜我、</verse>
				<verse number="26">王甚憂、然既誓、又以同席者在、無可拒、</verse>
				<verse number="27">乃遣卒、取約翰首、遂斬於獄、</verse>
				<verse number="28">盛首於盤賜女、女獻母、</verse>
				<verse number="29">其徒聞之、至、取屍葬於墓、○</verse>
				<verse number="30">十二使徒集就耶穌、悉以所行所教復之、</verse>
				<verse number="31">耶穌曰、爾曹潛往曠野、憩息片時、蓋往來者眾、不遑暇食、</verse>
				<verse number="32">乃乘舟潛往曠野、○</verse>
				<verse number="33">眾見其往、多識之者、從諸邑、徒行共趨、先於其所往、至則就之、</verse>
				<verse number="34">耶穌出、見眾憫之、以其猶羊無牧、教以多術、○</verse>
				<verse number="35">日旰、門徒就耶穌曰、此乃曠野、日已旰矣、</verse>
				<verse number="36">眾無所食、請散之、周往村落、市餅、</verse>
				<verse number="37">耶穌曰、爾與之食、可也、曰、得毋謂我以金二十市餅、與之食乎、</verse>
				<verse number="38">耶穌曰、有餅幾何、爾往觀之、曰、五餅二魚、</verse>
				<verse number="39">遂命眾徒、使眾列坐草間、</verse>
				<verse number="40">乃坐或隊百、或隊五十、</verse>
				<verse number="41">耶穌取五餅二魚、仰天祝而擘之、與門徒、使陳於眾前、亦以二魚分諸人、</verse>
				<verse number="42">皆食而飽、</verse>
				<verse number="43">拾其屑及殘魚、盈十二筐、</verse>
				<verse number="44">食者約五千人、○</verse>
				<verse number="45">耶穌令門徒登舟、先濟至伯賽大、俟己散眾、</verse>
				<verse number="46">散後、往山祈禱、○</verse>
				<verse number="47">既暮、舟在海中、耶穌獨在岸、</verse>
				<verse number="48">見門徒鼓櫂甚苦、以風逆也、時約四更、耶穌履海就之、若欲過者然、</verse>
				<verse number="49">門徒見其履海、疑為怪物而呼。</verse>
				<verse number="50">眾懼、耶穌語之曰、安爾心、我也、勿懼、</verse>
				<verse number="51">遂登舟、風即止、眾駭異不勝、</verse>
				<verse number="52">蓋擘餅之事、頓忘之矣、心頑故也、○</verse>
				<verse number="53">既濟、至革尼撒勒地、泊岸、</verse>
				<verse number="54">離舟、人識之、</verse>
				<verse number="55">周馳四方、以床舁病者、聞耶穌所在、徧就之、</verse>
				<verse number="56">凡耶穌所入、或鄉、或邑、或村、人置病者於市、第求捫其裾、捫者得愈、</verse>
			</chapter>
			<chapter number="7">
				<verse number="1">𠵽唎㘔人及士子、自耶路撒冷集就耶穌、</verse>
				<verse number="2">見其門徒數人、不潔手而食、即未盥手也、故責之、</verse>
				<verse number="3">蓋𠵽唎㘔人、猶太眾、執古人遺傳、不精盥其手、不食、</verse>
				<verse number="4">自市歸、不洗不食、其受而守者、更有多端、若杯爵銅器及床、亦洗之、</verse>
				<verse number="5">於是、𠵽唎㘔人、士子、問耶穌曰、爾門徒不遵古人遺傳、手未盥而食、何也、</verse>
				<verse number="6">耶穌曰、以賽亞預言、指爾偽善者、誠是、其言曰、此民口則敬我、心則遠我、</verse>
				<verse number="7">其所教者、乃人所命、是以徒拜我也、</verse>
				<verse number="8">蓋爾曹棄上帝誡執人遺傳、而洗杯爵、所行多如是、</verse>
				<verse number="9">又曰、爾誠廢上帝誡執爾遺傳者、</verse>
				<verse number="10">摩西曰、敬爾父母、又曰、詈父母者必死之、</verse>
				<verse number="11">惟爾則曰、若人對父母云、我所當奉親者、咯［口板］、譯即已獻為禮物、</verse>
				<verse number="12">是後不許之養父母、</verse>
				<verse number="13">是爾以所授遺傳、廢上帝道也、爾所為、多類此、○</verse>
				<verse number="14">遂呼眾曰、宜聽而悟也、</verse>
				<verse number="15">凡自外入者、不能污人、自內出者、乃污人、</verse>
				<verse number="16">宜傾耳聽焉、○</verse>
				<verse number="17">耶穌離眾入室、門徒以此譬問之</verse>
				<verse number="18">耶穌曰、爾亦不悟乎、豈不知自外入者、不能污人、</verse>
				<verse number="19">因不入其心、乃入其腹、食化而遺於厠、</verse>
				<verse number="20">又曰、由人出者、斯污人、</verse>
				<verse number="21">蓋自其內、即由心出、如惡念、姦淫、苟合、兇殺、盜竊、</verse>
				<verse number="22">貪婪、惡毒、詭騙、邪侈、疾視、訕謗、驕傲、狂悖、</verse>
				<verse number="23">凡此惡行、皆由內出、是污人也、○</verse>
				<verse number="24">耶穌興、往推羅 西頓交境、入一室、不欲人知、而不得隱、</verse>
				<verse number="25">有希利尼婦、屬敘利腓利基國、其幼女患邪神、聞耶穌事、</verse>
				<verse number="26">來而俯伏、求耶穌逐鬼、</verse>
				<verse number="27">耶穌曰、容兒曹食飽、若先取兒曹餅投狗、未善也、</verse>
				<verse number="28">婦對曰、主、然、第兒曹几下餘屑、狗亦得食、</verse>
				<verse number="29">耶穌曰、即此一言、鬼離女矣、爾歸可也、</verse>
				<verse number="30">婦歸、見女卧床、知鬼已出、○</verse>
				<verse number="31">耶穌去推羅 西頓境、至加利利海、經低加波利、</verse>
				<verse number="32">有攜聾而結舌者、求耶穌按之、</verse>
				<verse number="33">耶穌引之離眾至僻處、以指探其耳、唾而捫其舌、</verse>
				<verse number="34">仰天嘆曰、㕽𠵽𠯈、譯即聰也、</verse>
				<verse number="35">耳即聰、舌結解而言明矣、</verse>
				<verse number="36">耶穌戒勿告人、然愈戒而彼益播揚、</verse>
				<verse number="37">眾不勝異曰、其所為者善、使聾者聰、啞者言矣。</verse>
			</chapter>
			<chapter number="8">
				<verse number="1">當日、眾大和會、無所食、耶穌召門徒曰、</verse>
				<verse number="2">我憫眾、偕我三日、今無食、</verse>
				<verse number="3">倘使饑餓而歸、途間必困憊、蓋有遠來者也、</verse>
				<verse number="4">門徒曰、此乃曠野、何由得餅以飽之乎、</verse>
				<verse number="5">曰、爾有餅幾何、曰、七、</verse>
				<verse number="6">耶穌命眾坐地、取七餅、祝而擘焉予門徒、使陳之、遂陳於眾前、</verse>
				<verse number="7">又有些須小魚、亦祝、使陳之、</verse>
				<verse number="8">皆食而飽、拾餘屑七籃、</verse>
				<verse number="9">食者約四千人、耶穌乃散眾、○</verse>
				<verse number="10">與門徒登舟、至大馬拏大境、</verse>
				<verse number="11">𠵽唎㘔人出而詰之、求天異蹟、欲試耶穌、</verse>
				<verse number="12">耶穌中心太息曰、此世胡為求異蹟、我誠告爾、我必不以異蹟示此世、</verse>
				<verse number="13">於是去之、復登舟往彼岸、○</verse>
				<verse number="14">門徒忘取餅、舟中無長物、一餅而已、</verse>
				<verse number="15">耶穌戒之曰、謹防𠵽唎㘔、與希律之酵、</verse>
				<verse number="16">門徒相議曰、是為無餅與、</verse>
				<verse number="17">耶穌知之曰、曷以無餅議乎、爾猶未知未悟歟、心猶頑耶、</verse>
				<verse number="18">爾有目不視、有耳不聽、亦不憶乎、</verse>
				<verse number="19">我擘五餅分五千人、拾屑盈幾筐乎、曰、十二、</verse>
				<verse number="20">又七餅分四千人、拾屑有幾籃乎、曰、七、</verse>
				<verse number="21">遂語之曰、何不悟乎、</verse>
				<verse number="22">至伯賽大有攜瞽者、求耶穌捫之、</verse>
				<verse number="23">耶穌執瞽者手、攜出鄉外、唾其目、手按之、問何所見、</verse>
				<verse number="24">瞽者仰曰、我見行人若樹焉、</verse>
				<verse number="25">復按其目、使仰、遂得愈、明察庶物、</verse>
				<verse number="26">耶穌遣之歸、曰、勿入告鄉人、○</verse>
				<verse number="27">耶穌與門徒往、該撒利亞 腓立比諸鄉、途間、問門徒曰、人言我為誰、</verse>
				<verse number="28">對曰、施洗約翰、有曰、以利亞、有曰、先知之一、</verse>
				<verse number="29">耶穌曰、爾曹言我為誰、彼得曰、基督也、</verse>
				<verse number="30">耶穌戒門徒勿告人、○</verse>
				<verse number="31">乃言曰、人子必備受害、為長老、祭司諸長、士子所棄、且見殺、三日復生、</verse>
				<verse number="32">耶穌言此、彼得援而諫之、</verse>
				<verse number="33">耶穌顧門徒、責彼得曰、撒但退、爾不體上帝情、乃人之情耳、○</verse>
				<verse number="34">遂呼眾與門徒、曰、欲為我徒、則當克己、負十字架以從、</verse>
				<verse number="35">凡欲救生命者、反喪之、為我及福音而喪生命者、必救之、</verse>
				<verse number="36">利盡天下、而失生命者、何益之有、</verse>
				<verse number="37">人將以何者易生命乎、</verse>
				<verse number="38">當此姦惡之世、恥我及我道者、人子以父榮、偕聖使臨時、亦必恥其人矣、</verse>
			</chapter>
			<chapter number="9">
				<verse number="1">耶穌曰、我誠告爾、立於此者有人、未死之先、克見上帝國、乘權而臨也、○</verse>
				<verse number="2">越六日、耶穌潛攜彼得、雅各、約翰、至高山、當前變化、</verse>
				<verse number="3">其衣燦爛、皎白如雪、世之漂者、不能白之若此、</verse>
				<verse number="4">時、以利亞、摩西現、與耶穌語、</verse>
				<verse number="5">彼得謂耶穌曰、夫子、我儕在此善矣、容我建三廬、一為爾、一為摩西、一為以利亞、</verse>
				<verse number="6">彼得不自知所謂、門徒甚懼、</verse>
				<verse number="7">適雲蓋之、雲間有聲云、此我愛子、爾宜聽之、</verse>
				<verse number="8">門徒環視、不見一人、惟耶穌而已、○</verse>
				<verse number="9">下山時、耶穌戒之曰、人子未復生、勿以所見告人、</verse>
				<verse number="10">門徒服膺斯語、共議復生何意、</verse>
				<verse number="11">問耶穌曰、士子有言、以利亞當先至、何歟、</verse>
				<verse number="12">曰、以利亞先至、振興諸事、而人子必備受害、為人所忽、記已言之、</verse>
				<verse number="13">吾語汝、以利亞已至、而人任意以待、如記所言、○</verse>
				<verse number="14">至門徒所、見眾環之、士子與之辯論、</verse>
				<verse number="15">眾見耶穌、甚異之、趨前加禮、</verse>
				<verse number="16">耶穌問士子曰、爾與之辯論何歟、</verse>
				<verse number="17">眾中一人曰、先生、我攜我子就爾、為神所憑而啞、</verse>
				<verse number="18">祟時傾跌、流涎、切齒、枯槁、請爾門徒逐之、而不能也、</verse>
				<verse number="19">耶穌曰、噫、不信之世、我偕爾當幾何時、我忍爾當幾何時乎、且攜子就我、</verse>
				<verse number="20">遂攜至、一見耶穌、神即拘攣之、仆地、輾轉流涎、</verse>
				<verse number="21">耶穌問其父曰、患此幾時矣、曰、自少時、</verse>
				<verse number="22">屢投於水火、欲滅吾子、倘爾能為、則憫而助我、</verse>
				<verse number="23">耶穌曰、如爾能信、則可、信者無不能也、</verse>
				<verse number="24">其父垂淚、呼曰、主、我信、若信未篤、則助余、</verse>
				<verse number="25">耶穌見眾趨集、叱邪神曰、使人喑聾之神、我命爾出、勿再入之、</verse>
				<verse number="26">神號呼、拘攣之甚、乃出、其子若死然、人謂其已死、</verse>
				<verse number="27">耶穌執其手、扶之、遂起、○</verse>
				<verse number="28">入室、門徒竊問曰、吾儕逐之不得、何歟、</verse>
				<verse number="29">耶穌曰、藉非祈禱禁食、此族不得出也、○</verse>
				<verse number="30">於是去彼、過加利利、不欲人知、</verse>
				<verse number="31">示門徒曰、人子將賣與人、見殺、殺後三日復生、</verse>
				<verse number="32">門徒未達、而不敢問、○</verse>
				<verse number="33">至迦百農、在室、問門徒曰、爾途間私議、何歟、</verse>
				<verse number="34">門徒默然、以途間爭長也、</verse>
				<verse number="35">耶穌坐、呼十二門徒曰、欲為先者、當為眾後、為眾役也、</verse>
				<verse number="36">耶穌取孩提、置於前、且抱之、語門徒曰、</verse>
				<verse number="37">凡以我名接如此孩提者、即接我、接我者、非接我、接遣我者也、○</verse>
				<verse number="38">約翰言於耶穌曰、先生、我儕見一人、不從我、而以爾名逐鬼、故禁之、為其不從我也、</verse>
				<verse number="39">耶穌曰、勿禁之、未有托我名行異能、而忍輕誹我者也、</verse>
				<verse number="40">凡不攻我者、則向我者也、</verse>
				<verse number="41">凡托我名以一杯水飲爾、因爾為基督之徒、我誠告爾、彼必不失賞也、○</verse>
				<verse number="42">凡陷信我之小子於罪者、寧以磨石懸其頸、投於海之為美也、</verse>
				<verse number="43">倘爾一手陷爾於罪、則斷之、寧殘缺入於生、勿兩手下地獄不滅之火、</verse>
				<verse number="44">在彼蟲不死、火不滅、</verse>
				<verse number="45">倘爾一足陷爾於罪、則斷之、寧跛入於生、勿兩足下地獄不滅之火、</verse>
				<verse number="46">在彼蟲不死、火不滅、</verse>
				<verse number="47">倘爾一目陷爾於罪、則去之、寧一目進上帝國、勿兩目投地獄之火、</verse>
				<verse number="48">在彼蟲不死、火不滅、</verse>
				<verse number="49">凡人必火以火、祭物必鹽以鹽、</verse>
				<verse number="50">鹽善矣、鹽而失其為鹽、何以復之、爾曹內宜有鹽而相和、可也、</verse>
			</chapter>
			<chapter number="10">
				<verse number="1">耶穌去彼、經約但外、至猶太境、眾復集就耶穌、依然教誨、○</verse>
				<verse number="2">𠵽唎㘔人欲試耶穌、就而問曰、人出妻可乎、</verse>
				<verse number="3">耶穌曰、摩西云何、</verse>
				<verse number="4">曰、摩西許以離書出之、</verse>
				<verse number="5">耶穌曰、摩西以爾心忍、故有斯命、</verse>
				<verse number="6">而原造物之始、上帝造茲男女、</verse>
				<verse number="7">以故人離父母、膠漆其妻、</verse>
				<verse number="8">成為一體、由是觀之、終不為二、乃一體矣、</verse>
				<verse number="9">且上帝所耦者、人不可分之也、○</verse>
				<verse number="10">耶穌在室、門徒復問、</verse>
				<verse number="11">耶穌曰、凡棄妻他娶者、是淫行也、</verse>
				<verse number="12">妻棄夫他適者、亦淫行也、○</verse>
				<verse number="13">有攜孩提、欲耶穌按者、門徒責之、</verse>
				<verse number="14">耶穌不悅曰、容孩提就我、勿禁、蓋有上帝國者、正如是人也、</verse>
				<verse number="15">我誠告爾、凡承上帝國、不如孩提者、不得入也、</verse>
				<verse number="16">乃抱孩提、按而祝之、○</verse>
				<verse number="17">出於途、有人趨前、曲跽問曰、善哉師也、我當何為、以得永生、</verse>
				<verse number="18">耶穌曰、胡為以善稱我、無一善者、惟上帝而已、</verse>
				<verse number="19">夫諸誡爾所識也、毋行淫、毋殺人、毋攘竊、毋妄證、勿以不義取人、敬爾父母、</verse>
				<verse number="20">對曰、先生、我自幼盡守之矣、</verse>
				<verse number="21">耶穌顧而愛之曰、猶虧一、往售所有以濟貧、則必有財於天、且來負十字架而從我、</verse>
				<verse number="22">其人聞言色沮、愀然而去、貲厚故也、○</verse>
				<verse number="23">耶穌環視、謂門徒曰、有財者入上帝國、難矣哉、</verse>
				<verse number="24">門徒異其言、耶穌曰、小子、恃財而入上帝國、難矣哉、</verse>
				<verse number="25">駝穿針孔、較富人入上帝國、尤易也、</verse>
				<verse number="26">門徒益異之、相告曰、</verse>
				<verse number="27">然則誰得救乎、耶穌目之曰、人則不能、上帝不然、上帝無不能也、○</verse>
				<verse number="28">彼得曰、我儕舍一切從爾、</verse>
				<verse number="29">耶穌曰、我誠告爾、未有人、為我及福音、離屋宇、兄弟、姊妹、父母、妻子、田疇、</verse>
				<verse number="30">而不獲百倍者、即今世屋宇、兄弟、姊妹、母子、田疇、亦有窘逐、而來世永生矣、</verse>
				<verse number="31">然先者多為後、後者多為先也、○</verse>
				<verse number="32">上耶路撒冷時、途間、耶穌先行、門徒從、駭且懼、耶穌攜十二門徒、言將遇之事、</verse>
				<verse number="33">曰、我儕上耶路撒冷、人子將賣與祭司諸長、士子、定以死、解與異邦人、</verse>
				<verse number="34">凌辱鞭扑、唾而殺之、越三日復生、○</verse>
				<verse number="35">西比太子雅各、約翰、就耶穌曰、我儕有求於先生願許我、</verse>
				<verse number="36">曰欲、我何為、</verse>
				<verse number="37">曰、爾榮時、許我坐左右也、</verse>
				<verse number="38">耶穌曰、所求者爾自不知也、我飲之杯、爾能飲乎、我受之洗、爾能受乎、</verse>
				<verse number="39">曰、能、曰、我飲之杯、爾將飲之、我受之洗、爾將受之、</verse>
				<verse number="40">但坐我左右、非我得予、惟予夫備位以待之者、○</verse>
				<verse number="41">十徒聞之、則憾雅各 約翰、</verse>
				<verse number="42">耶穌召之曰、異邦之君、主其治、而大人執其權、爾所知也、</verse>
				<verse number="43">爾曹不可、爾中欲為大者、當為爾役、</verse>
				<verse number="44">欲為首者、當為眾僕、</verse>
				<verse number="45">蓋人子至、非以役人、乃役於人、且舍生為眾贖也、○</verse>
				<verse number="46">至耶利哥、耶穌與門徒及大眾出邑時、有瞽者、底買之子、名巴底買、坐乞道旁、</verse>
				<verse number="47">聞拿撒勒人耶穌至、呼曰大闢之裔、耶穌、矜恤我、</verse>
				<verse number="48">眾責、使緘默、彼愈呼曰、大闢之裔、矜恤我也、</verse>
				<verse number="49">耶穌止、令人呼之、遂呼瞽者曰、安爾心、起、耶穌呼爾矣、</verse>
				<verse number="50">瞽者棄衣、起就耶穌、</verse>
				<verse number="51">耶穌曰、爾欲我何為、曰、夫子、我欲得見、</verse>
				<verse number="52">耶穌曰、往哉、爾信愈爾、遂得見、從耶穌於道、</verse>
			</chapter>
			<chapter number="11">
				<verse number="1">近耶路撒冷、至伯法其、及伯大尼、邇橄欖山、耶穌遣門徒二人、</verse>
				<verse number="2">曰、爾往前村、入則遇小驢縶焉、從未有人乘者、解而牽之、</verse>
				<verse number="3">倘有人問爾何為、則曰、主需之、彼必從而放焉、</verse>
				<verse number="4">門徒遂往、果遇小驢、繫於門外歧路間、即解之、</verse>
				<verse number="5">旁立數人問曰、解驢何為、</verse>
				<verse number="6">門徒如耶穌命以對、遂許之、</verse>
				<verse number="7">乃牽驢就耶穌、置衣於上、耶穌乘之、</verse>
				<verse number="8">多人以衣布道、或伐樹枝、布於途、</verse>
				<verse number="9">前後行人呼曰、萬福歟、托主名來者、當見寵也、</verse>
				<verse number="10">承我祖大闢之國、托主名臨者、當見寵也、在上者萬福矣、○</verse>
				<verse number="11">耶穌進耶路撒冷、入殿、圜視諸物、既暮偕十二門徒出、至伯大尼、○</verse>
				<verse number="12">明日、去伯大尼、耶穌饑、</verse>
				<verse number="13">遙見無花果樹、有葉、就視有實否、及至、見葉而已、蓋果期未至也、</verse>
				<verse number="14">耶穌謂樹曰、今而後無食爾果矣、門徒聞之、○</verse>
				<verse number="15">既至耶路撒冷、耶穌入殿、逐其中貿易者、反兌錢者之几、鬻鴿者之椅、</verse>
				<verse number="16">不許攜具過殿、</verse>
				<verse number="17">示人曰、記不云乎、我室必稱為諸民祈禱之室、爾曹以為盜巢也、</verse>
				<verse number="18">士子、祭司諸長、聞此、謀殺之、而不敢、以眾奇其道也、○</verse>
				<verse number="19">既暮、耶穌出邑、</verse>
				<verse number="20">來朝、過無花果樹、見根枝盡槁、</verse>
				<verse number="21">彼得憶而言曰、夫子、請觀爾所詛之樹、已槁矣、</verse>
				<verse number="22">耶穌曰、當信上帝、</verse>
				<verse number="23">我誠告爾、凡命此山移去投海、而中心不疑、信所言必成、則所言可成也、</verse>
				<verse number="24">吾語汝、祈禱時、不論何求、信則得之、</verse>
				<verse number="25">立而祈禱時、如與人有憾、則免之、天父亦免爾過、</verse>
				<verse number="26">不免之、天父亦不免爾過、○</verse>
				<verse number="27">復至耶路撒冷、耶穌行於殿、祭司諸長、士子、長老、就之、</verse>
				<verse number="28">曰、爾以何權行是、誰賜爾此權耶、</verse>
				<verse number="29">耶穌曰、我亦一言問爾、請答我、則我以何權行是告爾、</verse>
				<verse number="30">約翰施洗、由天乎、由人乎、請答我、</verse>
				<verse number="31">其人竊議曰、若云由天、彼必曰、曷不信之、</verse>
				<verse number="32">若云由人、我又畏民、蓋民誠以約翰為先知也、</verse>
				<verse number="33">遂對曰不知、耶穌曰、我亦不以何權行是告爾也、</verse>
			</chapter>
			<chapter number="12">
				<verse number="1">耶穌設譬曰、有人樹葡萄園、以籬環之、掘酒醡、建塔、租與農夫、遂往異地、</verse>
				<verse number="2">及期、遣僕就農夫、取園中當納之果、</verse>
				<verse number="3">農夫執而扑之、使徒返、</verse>
				<verse number="4">復遣他僕、農夫石傷其首、凌辱遣之、</verse>
				<verse number="5">又遣一僕、農夫殺之、復遣群僕、或扑或殺、</verse>
				<verse number="6">有愛子一、卒遣之、以為必敬我子矣、</verse>
				<verse number="7">農夫相告曰、此其嗣子、且來殺之、業歸我矣、</verse>
				<verse number="8">遂執而殺之、棄諸園外、</verse>
				<verse number="9">園主將何以處此、必至而滅農夫、以園托他人焉、</verse>
				<verse number="10">經云、工師所棄之石、成為屋隅首石、</verse>
				<verse number="11">此主所成者、我目而奇之、爾未讀乎、</verse>
				<verse number="12">其人知耶穌設譬指己、欲執之、而畏眾、遂去、○</verse>
				<verse number="13">後遣𠵽唎㘔希律黨數人、欲即其言阱陷之、</verse>
				<verse number="14">乃就耶穌曰、先生、我知爾乃真者、不偏視人、不以貌取人、而以誠傳上帝道者也、納稅該撒宜否、</verse>
				<verse number="15">納不納乎、耶穌知其詐、曰、何試我耶、取金錢一、予我觀之、</verse>
				<verse number="16">遂取之、耶穌曰、是像與號誰乎、曰、該撒、</verse>
				<verse number="17">曰、以該撒之物納該撒、以上帝之物、納上帝矣、眾奇之、○</verse>
				<verse number="18">有［口撒］吐𡀲人、言無復生者、就而問曰、</verse>
				<verse number="19">先生、摩西筆以示我云、若人兄弟死、遺妻而無子、兄弟當娶其妻、生子以嗣之、</verse>
				<verse number="20">有兄弟七人、長者娶妻、無子而死、</verse>
				<verse number="21">其二娶之、亦無子而死、其三亦然、</verse>
				<verse number="22">如是、七人娶之、皆無遺子、厥後、婦亦死焉、</verse>
				<verse number="23">至復生時、其人復生、此婦為誰之妻乎、蓋納之者七人矣、</verse>
				<verse number="24">耶穌曰、爾不識經、及上帝權若此、豈不謬哉、</verse>
				<verse number="25">夫復生之時、不嫁不娶、如在天使者、</verse>
				<verse number="26">論死者復生、上帝云、我乃亞伯拉罕之上帝、以撒之上帝、雅各之上帝、載在摩西書棘中篇、爾未讀乎、</verse>
				<verse number="27">是上帝非死者之上帝、乃生者之上帝矣、故爾曹謬甚、○</verse>
				<verse number="28">有一士子、聞其辯論、見耶穌善於應對、就而問曰、何為諸誡首、</verse>
				<verse number="29">耶穌曰、諸誡首云、以色列民聽之哉、主即我之上帝、一主耳、</verse>
				<verse number="30">當盡心、盡性、盡意、盡力、愛主、爾之上帝、此首誡也、</verse>
				<verse number="31">其次愛人如己、亦猶是、誡未有大於此者。</verse>
				<verse number="32">士子曰、善哉、先生之言是也、蓋上帝惟一、其外無他、</verse>
				<verse number="33">苟盡心、盡意、盡性、盡力、愛之、又愛人如己、則愈諸爇犧祭祀、多矣、</verse>
				<verse number="34">耶穌見其善於應對、乃曰、爾違上帝國不遠矣、自是無敢問者、○</verse>
				<verse number="35">耶穌於殿教誨、曰、士子何言基督為大闢裔乎、</verse>
				<verse number="36">大闢感於聖神、言曰、主謂我主云、坐我右、我將以爾敵置爾足下、</verse>
				<verse number="37">夫大闢既稱基督為主、則基督如何為大闢裔乎、眾皆樂聞、○</verse>
				<verse number="38">耶穌傳道曰、謹防士子、彼好衣長服而遊、喜市上問安、</verse>
				<verse number="39">會堂高位、席間上坐、</verse>
				<verse number="40">然幷吞嫠婦家資、佯為長祈、其受罪必尤重也、○</verse>
				<verse number="41">耶穌對庫而坐、見眾以金輸庫、諸富者輸多金、</verse>
				<verse number="42">有貧嫠至、輸半釐者二、即一釐耳、</verse>
				<verse number="43">乃招門徒曰、吾誠告爾、此貧嫠輸庫、較眾尤多、</verse>
				<verse number="44">蓋眾以羨餘輸之、此則不足而盡輸所有、是全業也、</verse>
			</chapter>
			<chapter number="13">
				<verse number="1">耶穌出殿、有一門徒曰、先生、請觀斯宇斯石、一至於此乎、</verse>
				<verse number="2">耶穌曰、爾第見斯宇之大、然將不遺石於石上、乃必盡圮、○</verse>
				<verse number="3">耶穌於橄欖山、對殿而坐、彼得、雅各、約翰、安得烈竊問曰、</verse>
				<verse number="4">請告我、何時有此、事應之日、有何兆乎、</verse>
				<verse number="5">耶穌曰、慎勿為人所惑、</verse>
				<verse number="6">將有多人冒我名來、曰、我基督也、致惑眾、</verse>
				<verse number="7">且爾聞戰、與戰風聲、勿懼、此事必有、惟末期未至耳、</verse>
				<verse number="8">民將攻民、國亦攻國、地震、饑饉、變亂、隨在皆然、此災害之始也、</verse>
				<verse number="9">故當自謹、蓋為我故、人將解爾至公會、扑爾於會堂、立爾於侯王前以為證、</verse>
				<verse number="10">惟福音必先傳、於萬民、</verse>
				<verse number="11">曳爾解爾時、勿先慮、勿預籌何以言、當時賜爾以言者言之、非爾自言、乃聖神耳、</verse>
				<verse number="12">兄弟將致兄弟於死、父之於子亦然、子攻父母而死之、</verse>
				<verse number="13">爾以我名見憾於眾、惟終忍者得救也、</verse>
				<verse number="14">爾觀先知但以理所言、指殘賊可惡之物、立不當立之地、讀者宜致思焉、時、在猶太者、當避於山、</verse>
				<verse number="15">在屋上者、勿下入室、取家資、</verse>
				<verse number="16">在田者、勿歸取衣、</verse>
				<verse number="17">當日妊婦乳婦、其有禍乎、</verse>
				<verse number="18">宜祈禱、免冬時逃避矣、斯時患難將至、</verse>
				<verse number="19">自上帝造物以來、未有如此、後亦無有、</verse>
				<verse number="20">若主不稍減其日、則無有得救者、惟為所選之民、是日其稍減耳、</verse>
				<verse number="21">時有告爾者曰、基督在此、基督在彼、則勿信、</verse>
				<verse number="22">蓋將有偽基督、偽先知者起、施異蹟奇事、使得以惑選民、則惑之矣、</verse>
				<verse number="23">慎之哉、我悉與爾先言之矣、</verse>
				<verse number="24">當是時也、患難之後、日晦冥、月無光、</verse>
				<verse number="25">天星隕墜、天象震動、</verse>
				<verse number="26">將見人子以大權大榮、乘雲而來、</verse>
				<verse number="27">遣使者、集厥選民於四方、從地極至天涯、</verse>
				<verse number="28">當思無花果樹之譬、枝柔葉萌、則知夏近矣、</verse>
				<verse number="29">如是、爾見此兆、則知人子近及門矣、</verse>
				<verse number="30">我誠告爾、此代未逝、事皆得成、</verse>
				<verse number="31">天地可廢、我言不可廢、○</verse>
				<verse number="32">彼日彼時、人不知、天使不知、子亦不知、惟父知之、</verse>
				<verse number="33">慎之哉、儆醒祈禱、以爾不知其期也、</verse>
				<verse number="34">譬如一人、去家遠遊、委權於僕、各有所司、命閽者儆醒、</verse>
				<verse number="35">是宜儆醒、以不知家主至於何時、或昏暮、或夜半、或鷄鳴、或平旦、</verse>
				<verse number="36">恐突如其來、遇爾寢焉、</verse>
				<verse number="37">故我告爾、亦以告眾者、儆醒是也、</verse>
			</chapter>
			<chapter number="14">
				<verse number="1">越二日、逾越節中、際除酵節、祭司諸長、士子、詭謀執耶穌殺之、</verse>
				<verse number="2">惟曰、節期不可、恐民生亂、○</verse>
				<verse number="3">耶穌在伯大尼、癩者西門家、席坐、有婦人以玉盒盛至真至貴香膏、揭玉盒、沃其首、</verse>
				<verse number="4">有人憾之曰、惡用是糜費為、</verse>
				<verse number="5">此膏鬻金三十有奇、可以濟貧矣、蓋咎之也、</verse>
				<verse number="6">耶穌曰、姑聽之、何為難之耶、婦視我者善也、</verse>
				<verse number="7">夫貧者常偕爾、欲善視之、隨時可得、惟我不常偕爾、</verse>
				<verse number="8">婦之所為、乃盡其心、其預膏我躬者、備葬事耳、</verse>
				<verse number="9">我誠告爾、普天下、不論何處、傳此福音、亦必述婦所行、以為記、○</verse>
				<verse number="10">十二門徒之一、加畧人猶大、詣祭司諸長、欲賣耶穌、</verse>
				<verse number="11">其人聞之喜、許以金、遂尋機賣耶穌、○</verse>
				<verse number="12">除酵節首日、殺逾越節羔時、門徒問耶穌曰、欲我何處為爾備節筵乎、</verse>
				<verse number="13">耶穌遣二門徒曰、爾往入城遇挈水瓶者、從之、</verse>
				<verse number="14">入室、告其主曰、師問客舍安在、我與門徒食節筵、</verse>
				<verse number="15">彼將示爾一大樓、陳設具備、在彼預備可也、</verse>
				<verse number="16">門徒出、入城、果遇如所言、遂預備節筵焉、○</verse>
				<verse number="17">既暮、耶穌偕十二徒至、</verse>
				<verse number="18">席坐、食間、耶穌曰、我誠告爾、爾中一人、與我共食、將賣我矣、</verse>
				<verse number="19">門徒憂之、一一問曰、是我乎、是我乎、</verse>
				<verse number="20">耶穌曰、十二中一人、與我著手於盂者是也、</verse>
				<verse number="21">人子將歸、如記所載、惟賣人子者、有禍乎、其人不生為幸、○</verse>
				<verse number="22">食間、耶穌取餅、祝而擘之、予門徒曰、取食之、斯乃我身焉、</verse>
				<verse number="23">又取杯、祝而予之、眾飲、</verse>
				<verse number="24">耶穌曰、此乃我血、即新約之血、為眾流者、</verse>
				<verse number="25">我誠告爾、我不復飲葡萄之汁、待他日飲新者於上帝國也、○</verse>
				<verse number="26">既咏詩、往橄欖山、</verse>
				<verse number="27">耶穌謂門徒曰、此夜爾眾將棄我、記有之、我擊牧者、則羊散矣、</verse>
				<verse number="28">我復生後、將先爾往加利利、</verse>
				<verse number="29">彼得曰、眾棄爾、惟我不然、</verse>
				<verse number="30">耶穌曰、我誠告爾、今夜、鷄二鳴之先、爾將三言不識我、</verse>
				<verse number="31">彼得力言曰、即與爾偕亡、我必不言不識爾、眾言亦如之、</verse>
				<verse number="32">至一地名客西馬尼、謂門徒曰、爾曹坐此、待我祈禱、</verse>
				<verse number="33">遂攜彼得、雅各、約翰、同行、驚訝哀慟、曰、</verse>
				<verse number="34">我心甚憂、瀕死矣、爾曹居此儆醒、</verse>
				<verse number="35">少進、伏地祈禱、曰、斯時可免、則免之、</verse>
				<verse number="36">又曰、阿爸父乎、無所不能、請以此杯去我、雖然、非從我所欲、乃從爾所欲也、</verse>
				<verse number="37">退、見門徒寢、謂彼得曰、西門爾寢乎、不能儆醒片時乎、</verse>
				<verse number="38">儆醒也、祈禱也、免入誘惑也、心願而身疲耳、</verse>
				<verse number="39">復進祈禱、言亦如之、</verse>
				<verse number="40">反、見門徒目倦復寢、不知所對、○</verse>
				<verse number="41">三反語門徒曰、今尚寢且安乎、已矣、時至矣、人子見賣與罪人矣、</verse>
				<verse number="42">起而偕行、賣我者近矣、○</verse>
				<verse number="43">言時、十二徒之一、猶大、偕眾以刃與梃、自祭司諸長士子長老之所而來、</verse>
				<verse number="44">賣師者遞以號曰、吾接吻者是也、執而慎曳之、</verse>
				<verse number="45">即就耶穌、曰夫子、夫子、遂與接吻、</verse>
				<verse number="46">眾舉手執之、○</verse>
				<verse number="47">傍立一人拔刃、擊祭司長僕、削其耳、</verse>
				<verse number="48">耶穌謂眾曰、爾以刃與梃來執我、若禦寇乎、</verse>
				<verse number="49">我日偕爾於殿教誨、爾不執我、然經所載必應矣、</verse>
				<verse number="50">諸門徒離之而奔、</verse>
				<verse number="51">一少者、裸而蔽以枲布、從耶穌、卒之少者執之、</verse>
				<verse number="52">遂棄枲布、裸而奔、○</verse>
				<verse number="53">眾曳耶穌至祭司長前、祭司諸長、長老、士子、皆集、</verse>
				<verse number="54">彼得遠從耶穌、入祭司長院、與吏坐向火、</verse>
				<verse number="55">祭司諸長與全公會、求證攻耶穌、欲死之而弗得、</verse>
				<verse number="56">蓋妄證者多、而所證不同、</verse>
				<verse number="57">有人起而妄證曰、</verse>
				<verse number="58">吾儕嘗聞其言云、此殿乃人所作、我將毀之、三日又建一殿、非人所作者、</verse>
				<verse number="59">其所證又不同、</verse>
				<verse number="60">祭司長起、立於中、問耶穌曰、爾無所答乎、此人所證者何歟、</verse>
				<verse number="61">耶穌默然不答、祭司長復問曰、爾是可頌者之子基督否、</verse>
				<verse number="62">耶穌曰、是也、爾將見人子坐大權者之右、乘雲而來矣、</verse>
				<verse number="63">祭司長自裂其衣曰、何用別證、</verse>
				<verse number="64">爾已聞其僭妄矣、爾意如何、眾擬曰、置之死、</verse>
				<verse number="65">或唾耶穌、掩其面、拳擊之曰、試言擊爾者誰、諸僕亦手批之、○</verse>
				<verse number="66">彼得在下院、祭司長一婢至、</verse>
				<verse number="67">見彼得向火、目之曰、爾亦偕拿撒勒 耶穌也、</verse>
				<verse number="68">彼得不承曰、我弗知也、不識爾云何、遂出、至院門而鷄鳴矣、</verse>
				<verse number="69">婢復見之、語旁立者曰、彼亦其黨、彼得又不承、</verse>
				<verse number="70">頃之、旁立者語彼得曰、爾誠其黨、爾乃加利利人、方言亦合、</verse>
				<verse number="71">彼得詛且誓曰、爾所言之人、我不識也、</verse>
				<verse number="72">鷄復鳴彼得憶耶穌言、鷄二鳴之先、爾將三言不識我、思之、則哭矣、</verse>
			</chapter>
			<chapter number="15">
				<verse number="1">平旦、祭司諸長、長老、士子、舉公會、共謀繫耶穌、曳而解與彼拉多、</verse>
				<verse number="2">彼拉多問曰、爾猶太人王乎、曰、爾言之矣、</verse>
				<verse number="3">祭司諸長多端訟之、</verse>
				<verse number="4">彼拉多復問曰、人證爾如此多端、爾竟不答乎、</verse>
				<verse number="5">耶穌不措一詞、彼拉多奇之、○</verse>
				<verse number="6">屆節期、例釋一囚、任眾所求、</verse>
				<verse number="7">有一人名巴拉巴、與連結作亂者共繫、此數人於作亂時、曾殺人、</verse>
				<verse number="8">眾厲聲求依例而行、</verse>
				<verse number="9">彼拉多曰、爾欲我釋猶太人王乎、</verse>
				<verse number="10">蓋知祭司諸長、媢嫉解耶穌也、</verse>
				<verse number="11">祭司諸長唆眾、求釋巴拉巴、</verse>
				<verse number="12">彼拉多復語眾曰、然則爾所謂猶太人王者、欲我何以處之、</verse>
				<verse number="13">眾呼曰、釘之十字架、</verse>
				<verse number="14">彼拉多曰、彼行何惡耶、眾愈呼曰、釘之十字架、</verse>
				<verse number="15">彼拉多欲快民心、於是釋巴拉巴、鞭耶穌、遣釘十字架、○</verse>
				<verse number="16">士卒曳耶穌至院內、即公廨是也、遂會全營、</verse>
				<verse number="17">以紫袍衣耶穌、編棘冕冠之、</verse>
				<verse number="18">問曰猶太人王安、</verse>
				<verse number="19">以葦擊其首、唾而屈膝拜之、</verse>
				<verse number="20">戲畢、解紫袍、衣以故衣、曳出釘十字架、</verse>
				<verse number="21">有古利奈人西門、即亞力山大 魯孚之父、由田間來、過焉、眾強之負耶穌十字架、</verse>
				<verse number="22">攜耶穌至各各他、譯即髑髏處、</verse>
				<verse number="23">飲以沒藥酒、耶穌弗受、</verse>
				<verse number="24">釘十字架後、鬮而分其衣、以觀孰得、</verse>
				<verse number="25">辰盡、釘之十字架、</verse>
				<verse number="26">書獄辭於標曰、猶太人王、</verse>
				<verse number="27">有二盜同釘、一左一右、</verse>
				<verse number="28">經所謂人視為罪犯中人者應矣、</verse>
				<verse number="29">過者誚之、搖首曰、噫、爾毀殿、三日建之、</verse>
				<verse number="30">今宜自救、由十字架下矣、</verse>
				<verse number="31">祭司諸長、士子、戲亦如之、相告曰、彼救他人、不能自救耶、</verse>
				<verse number="32">以色列王基督、今由十字架下、我見、則信矣、同釘者亦詬之、○</verse>
				<verse number="33">自日中至未終、徧地晦冥、</verse>
				<verse number="34">未終、耶穌大聲呼曰、㕽唎、㕽唎、啦嗎［口撒］［口駁］𠯈呢、譯即我之上帝、我之上帝、何以遺予、</verse>
				<verse number="35">旁立數人聞之、曰、彼呼以利亞也、</verse>
				<verse number="36">有人疾走、以醯漬海絨束葦飲之、曰、姑聽之、試觀以利亞至、而取之下否、○</verse>
				<verse number="37">耶穌大聲一呼、氣遂絕、</verse>
				<verse number="38">殿幔自上至下裂為二、</verse>
				<verse number="39">百夫長立於前、見其大呼氣絕、曰、此誠上帝子矣、</verse>
				<verse number="40">有數婦遠觀、中有抹大拉之馬利亞、年少雅各 約西之母馬利亞、與撒羅米、</verse>
				<verse number="41">耶穌在加利利時、從而供事之者、又有多婦、與耶穌共上耶路撒冷者、○</verse>
				<verse number="42">是日乃備節日、即安息之先一日、</verse>
				<verse number="43">既暮、有約瑟來自亞利馬太、為尊貴議士、仰慕上帝國、毅然入見彼拉多、求耶穌屍、</verse>
				<verse number="44">彼拉多奇耶穌已死、遂呼百夫長、問死久乎、</verse>
				<verse number="45">既得其情、則以屍賜約瑟、</verse>
				<verse number="46">約瑟市枲布、取屍下、裹以枲布、葬於墓、其墓乃鑿磐為之、轉石墓門、</verse>
				<verse number="47">抹大拉之馬利亞、及約西之母馬利亞、咸見葬處、</verse>
			</chapter>
			<chapter number="16">
				<verse number="1">安息日後、抹大拉之馬利亞、雅各母馬利亞、與撒羅米、市芬芳之品、欲來傅耶穌、</verse>
				<verse number="2">七日之首日、平旦日出、適墓、</verse>
				<verse number="3">相告曰、誰為我移墓門石乎、</verse>
				<verse number="4">蓋其石甚巨、望之、見石已移、</verse>
				<verse number="5">入墓、見一少者、坐於右、衣白衣、婦異甚、</verse>
				<verse number="6">少者曰、勿異、爾尋釘十字架、拿撒勒 耶穌乎、彼已復生、不在此矣、可觀葬處、</verse>
				<verse number="7">往告其門徒、與彼得、言耶穌先爾至加利利、於彼可得見之、如其言也、</verse>
				<verse number="8">婦急出、自墓而奔、戰慄驚駭、以懼故不告人、○</verse>
				<verse number="9">七日之首日、平旦、耶穌復生、先見於抹大拉之馬利亞、曾逐七鬼離此婦矣、</verse>
				<verse number="10">耶穌之同人、時在哀哭、婦往告焉、</verse>
				<verse number="11">眾聞耶穌復生、為婦所見、不信、○</verse>
				<verse number="12">厥後、門徒二人適村、行時、耶穌改容顯現、</verse>
				<verse number="13">二人往告其餘、亦不信也、○</verse>
				<verse number="14">卒、十一門徒坐席間、耶穌顯現、責其不信心忍、以不信見其復生者之言也、○</verse>
				<verse number="15">耶穌曰、爾曹往普天下、傳福音與萬民、</verse>
				<verse number="16">信而受洗者得救、不信者定罪、</verse>
				<verse number="17">信者則有異蹟從之、即托我名逐鬼、言各國方言、</verse>
				<verse number="18">操蛇飲毒無傷、按手病人得愈也、○</verse>
				<verse number="19">主言竟、遂升天、坐上帝右、</verse>
				<verse number="20">門徒往四方傳道主相之、以異蹟徵其道、</verse>
			</chapter>
		</book>
		<book number="42">
			<chapter number="1">
				<verse number="1">蓋有多人、以我中足徵之事、筆之於書、</verse>
				<verse number="2">乃本傳道者自始親見、而授同人、</verse>
				<verse number="3">我又參互考證、次第書之、達提阿非羅閣下、</verse>
				<verse number="4">欲爾深知所學之確然也、○</verse>
				<verse number="5">當猶太王、希律時、有亞比亞班祭司、名撒加利亞、其妻亞倫之裔、名以利沙伯、</verse>
				<verse number="6">二人在上帝前、義者也、遵主誡命禮儀而行、無間然矣、</verse>
				<verse number="7">但無子、蓋以利沙伯不妊、二人年又邁、○</verse>
				<verse number="8">時、撒加利亞、依其班列、行祭司事於上帝前、</verse>
				<verse number="9">循祭司例掣籤、得入主殿焚香、</verse>
				<verse number="10">焚香之際、眾民在外祈禱、</verse>
				<verse number="11">主之使者現、立香臺右、</verse>
				<verse number="12">撒加利亞見之惶懼、</verse>
				<verse number="13">天使曰、撒加利亞勿懼、爾祈禱既聞之矣、爾妻以利沙伯將生子、可名之曰約翰、</verse>
				<verse number="14">爾將歡樂、眾悅其生、</verse>
				<verse number="15">在主前彼為大、清酒醇醪不飲、自胎而聖神充之、</verse>
				<verse number="16">令以色列人、多轉而歸主、即其上帝焉、</verse>
				<verse number="17">彼將為主前驅、以以利亞情性才能、使父慈其子、逆者慕義人之智慧、為主備作新之民</verse>
				<verse number="18">撒加利亞謂天使曰、何以知其必然、我已老、妻年邁矣、</verse>
				<verse number="19">天使曰、我乃加伯列立上帝前、奉使詔爾、報茲嘉音、</verse>
				<verse number="20">爾必瘖不能語、至事成之日、以爾不信我言、時至必應、</verse>
				<verse number="21">民候撒加利亞、奇其久於殿內、</verse>
				<verse number="22">及出、不能言、知殿內必有所見、蓋以首示意、而竟瘖矣、○</verse>
				<verse number="23">職事日滿而歸、</verse>
				<verse number="24">後其妻以利沙伯妊、靜處五月、云、</verse>
				<verse number="25">主眷顧我、視我若此、俾得洒恥於人間、</verse>
				<verse number="26">至六月、天使加伯列、奉上帝命、往加利利 拿撒勒邑、</verse>
				<verse number="27">臨處女馬利亞、大闢族約瑟所聘者○</verse>
				<verse number="28">天使入告曰、受恩之女安、主佑爾、諸女中惟爾見寵、</verse>
				<verse number="29">馬利亞見之、訝其言、思問安曷故、</verse>
				<verse number="30">天使曰、馬利亞勿懼、爾得上帝恩、</verse>
				<verse number="31">將妊而生子、命名耶穌、</verse>
				<verse number="32">彼將為大、稱至上者之子、主上帝子以厥祖大闢之位、</verse>
				<verse number="33">永為雅各一家主、其國靡暨、</verse>
				<verse number="34">對曰、我未適人、何由得此、</verse>
				<verse number="35">天使曰、聖神將臨爾、至上者之力將庇爾、是以所生之聖者、得稱上帝子、</verse>
				<verse number="36">且爾親戚以利沙伯、老而妊子、素稱不妊者、今已六月矣、</verse>
				<verse number="37">蓋上帝無所不能也、</verse>
				<verse number="38">馬利亞曰、主之婢在此、願如爾言、天使去、○</verse>
				<verse number="39">馬利亞速起、適於山、至猶太一邑、</verse>
				<verse number="40">入撒加利亞室、問安以利沙伯、</verse>
				<verse number="41">以利沙伯一聞馬利亞問安、胎孕踊躍、以利沙伯感於聖神、</verse>
				<verse number="42">大聲呼曰、諸女中、爾見寵矣、爾所妊見寵矣、</verse>
				<verse number="43">主之母臨余、何由而得此、</verse>
				<verse number="44">蓋爾問安之聲、一入我耳、而胎孕喜躍、</verse>
				<verse number="45">爾信主言必應、則有福矣、○</verse>
				<verse number="46">馬利亞曰、我心惟主為大、</verse>
				<verse number="47">我神悅救我之上帝、</verse>
				<verse number="48">其顧婢之卑微、今而後、萬世謂余有福、</verse>
				<verse number="49">以其有能、為我大建異跡、厥名惟聖、</verse>
				<verse number="50">畏之者矜恤之、至世世、</verse>
				<verse number="51">其施厥臂力、於心志驕者、滅之、</verse>
				<verse number="52">有權者、黜其位、卑者、舉而上、</verse>
				<verse number="53">饑者、飽以珍羞、富者、使之徒反、</verse>
				<verse number="54">以色列其臣也、而扶持之、</verse>
				<verse number="55">如昔諭我祖、永念矜恤亞伯拉罕、爰及苗裔是也、○</verse>
				<verse number="56">馬利亞同居三月而歸、○</verse>
				<verse number="57">以利沙伯孕及期、生子、</verse>
				<verse number="58">鄰里親戚、聞主大矜恤之、皆樂、</verse>
				<verse number="59">越八日、眾至、為子行割禮、欲以其父之名撒加利亞名之、</verse>
				<verse number="60">其母曰、不可、必名曰約翰、</verse>
				<verse number="61">眾曰、親戚中無名此名者、</verse>
				<verse number="62">遂以首示意、問其父欲何名、</verse>
				<verse number="63">父請簡、書曰約翰、眾奇之、</verse>
				<verse number="64">即口啟舌解、發言頌讚上帝、</verse>
				<verse number="65">鄰里皆驚、此事播揚遍猶太之山、</verse>
				<verse number="66">聞者心藏之云、不知此子將若何、主左右之矣、○</verse>
				<verse number="67">其父撒加利亞、感於聖神、預言云、</verse>
				<verse number="68">可頌哉、主以色列之上帝也、眷顧其民而贖之、</verse>
				<verse number="69">為我挺拯救之角、於其臣大闢家、</verse>
				<verse number="70">如主托古聖先知所言、</verse>
				<verse number="71">救我脫於敵人、惡我者之手、</verse>
				<verse number="72">矜恤我祖、念其聖命、</verse>
				<verse number="73">即與我祖亞伯拉罕所矢之誓、</verse>
				<verse number="74">謂將拯我於敵手、</verse>
				<verse number="75">畢生在主前、以虔以義、無懼而事之、</verse>
				<verse number="76">此子將稱至上者之先知、為主前驅、以備其道、</verse>
				<verse number="77">示民知拯救、即在赦罪也、</verse>
				<verse number="78">賴吾上帝、以矜恤之心、使旭日自上臨我、</verse>
				<verse number="79">居幽暗陰翳者光照之、導我履平康之道矣、○</verse>
				<verse number="80">嬰兒漸長、精神強健、居野、至顯於以色列民之日、</verse>
			</chapter>
			<chapter number="2">
				<verse number="1">當時、該撒亞古士督、詔天下人登籍、</verse>
				<verse number="2">居里扭為敘利亞方伯、此籍始行焉、</verse>
				<verse number="3">眾往登籍、各歸其邑、</verse>
				<verse number="4">約瑟乃大闢族系、以故去加利利 拿撒勒邑、詣猶太、至大闢之邑、名伯利恆、</verse>
				<verse number="5">與所聘妻登籍、時、馬利亞已妊、</verse>
				<verse number="6">寓彼、孕既及期、</verse>
				<verse number="7">遂生冢子、裹以布、寢於槽、客舍無隙處故也、○</verse>
				<verse number="8">野有牧者、於夜迭守群羊、</verse>
				<verse number="9">主之使者降臨、主之光華環照、牧者大懼、</verse>
				<verse number="10">使者曰、勿懼、我報爾嘉音、關眾民之大喜者也、</verse>
				<verse number="11">今日、於大闢之邑為爾生救主基督、</verse>
				<verse number="12">將見嬰兒、裹於布、寢於槽、是其號矣、</verse>
				<verse number="13">倏有眾天軍、偕使者讚美上帝、云、</verse>
				<verse number="14">上則榮歸上帝、下則和平、人沐恩澤矣、</verse>
				<verse number="15">諸使者升天而去、牧人相告曰、我儕且往伯利恆、觀主示我之事、</verse>
				<verse number="16">急往見馬利亞 約瑟、槽中果有嬰寢焉、</verse>
				<verse number="17">既見、則以天使所示嬰兒事、遐邇播揚、</verse>
				<verse number="18">聞者奇之、</verse>
				<verse number="19">馬利亞以此言默識於心、</verse>
				<verse number="20">牧者以所見所聞、悉如天使言、歸榮讚美上帝而反、</verse>
				<verse number="21">八日既屆、為嬰行割禮、命名耶穌、即未妊時、天使所稱者、○</verse>
				<verse number="22">潔日既滿、依摩西例、抱嬰上耶路撒冷、獻之於主、</verse>
				<verse number="23">如主例載云、凡初胎男子、稱為聖物以獻主、</verse>
				<verse number="24">兼以雙鳩、或二雛鴿、獻祭、悉如主例、○</verse>
				<verse number="25">耶路撒冷有名西面者、其人義且敬、素仰慕夫慰藉以色列民者、聖神臨之、</verse>
				<verse number="26">得聖神默示、言未及死、必見主之基督、</verse>
				<verse number="27">是時、感於神、進殿、適耶穌父母抱嬰入、欲循例而行、</verse>
				<verse number="28">西面接嬰、頌讚上帝曰、</verse>
				<verse number="29">今如主所言、可釋僕安然以逝、</verse>
				<verse number="30">以我目擊救主、</verse>
				<verse number="31">爾特簡於眾民前、</verse>
				<verse number="32">光照異邦、為爾以色列民之榮、○</verse>
				<verse number="33">約瑟及耶穌母、奇其言、</verse>
				<verse number="34">西面祝之、謂馬利亞曰、此子將立、關以色列族多人之盛衰、為受刺之鵠、</verse>
				<verse number="35">使眾念流露、劍刺爾心而貫之、○</verse>
				<verse number="36">有婦亞拿、亞設支派、法內力女、先知者也、年逾期頤、及笄時、偕夫七載、</verse>
				<verse number="37">為嫠八十四年、身不離殿、禁食祈禱、日夜崇事、</verse>
				<verse number="38">當時、趨前讚主、與耶路撒冷望贖諸人、論說此子、</verse>
				<verse number="39">耶穌父母、遵主例既竟、歸加利利 拿撒勒故鄉、</verse>
				<verse number="40">嬰兒漸長、精神強健、智慧充實、上帝恩眷之、○</verse>
				<verse number="41">每歲逾越節、其親詣耶路撒冷、</verse>
				<verse number="42">時、耶穌年十有二、遵節期例、咸上耶路撒冷、</verse>
				<verse number="43">卒期而返、耶穌猶在耶路撒冷、其母與約瑟不知也、</verse>
				<verse number="44">意必在同行中、及行一日之程、乃於親知間訪焉、</verse>
				<verse number="45">不遇、則反耶路撒冷尋之、○</verse>
				<verse number="46">三日後、遇於殿、坐先生中、且聽且問焉、</verse>
				<verse number="47">聞者奇其穎悟、善應對、</verse>
				<verse number="48">二親見而異之、其母曰、兒、何使我若此乎、爾父與我、痛心尋爾、</verse>
				<verse number="49">耶穌曰、奚尋我為、豈不知我當在父所乎、</verse>
				<verse number="50">二親未達、</verse>
				<verse number="51">耶穌與歸拿撒勒、承順父母、其母以此藏諸心、○</verse>
				<verse number="52">耶穌智齡日增、上帝與人益愛之、</verse>
			</chapter>
			<chapter number="3">
				<verse number="1">該撒提庇留在位之十五年、本丟彼拉多為猶太方伯、希律為分封之君、國於加利利、其兄弟腓力、為分封之君、國於以土利亞、及特拉可尼地、呂撒聶為分封之君、國於亞比利尼、</verse>
				<verse number="2">亞那該亞法、為祭司長時、撒加利亞、子約翰居於野、上帝之命降之、</verse>
				<verse number="3">乃來約但四方、傳悔改之洗禮、俾得罪赦、</verse>
				<verse number="4">如書載先知以賽亞、言云、野有聲呼云、備主道、直其徑、</verse>
				<verse number="5">諸谷填之、岡陵卑之、屈曲使直、崎嶇使平、</verse>
				<verse number="6">凡有血氣者、得見上帝救主、</verse>
				<verse number="7">眾出受洗、約翰曰、蝮類乎、誰示爾避後日之刑乎、</verse>
				<verse number="8">故當結果、以彰悔改、勿自以為亞伯拉罕我祖也、吾語汝、上帝能起此石、為亞伯拉罕子孫焉、</verse>
				<verse number="9">今斧置樹根、凡樹不結善果者、則斫之委火、</verse>
				<verse number="10">眾問曰、我當何為、</verse>
				<verse number="11">曰、有二衣、則分彼無衣者、有食亦然、</verse>
				<verse number="12">稅吏至、欲受洗、問曰、先生、我當何為、</verse>
				<verse number="13">曰定賦之外勿取、</verse>
				<verse number="14">軍士問曰、我當何為、曰、勿強索人、勿誣詐人、以所得之糧足矣、○</verse>
				<verse number="15">民望基督、疑約翰即是否、</verse>
				<verse number="16">約翰謂眾曰、我以水施洗爾、惟有勝我者來、解其履帶、我亦不堪、彼將以聖神及火施洗爾、</verse>
				<verse number="17">其手執箕、將盡簸厥禾場、斂穀入倉、而燒糠以不滅之火、</verse>
				<verse number="18">約翰多方勸慰、報嘉音於民、</verse>
				<verse number="19">分封之君希律、以兄弟腓力妻希羅底事、及所為不道故、見謫於約翰、</verse>
				<verse number="20">轉增其暴、囚約翰於獄、○</verse>
				<verse number="21">當眾民受洗畢、耶穌亦受洗、祈禱時、天開、</verse>
				<verse number="22">聖神降臨其上、狀如鴿、自天有聲云、爾乃我愛子、我所喜悅者、○</verse>
				<verse number="23">耶穌年甫三十、人以為約瑟子、其上為希里、</verse>
				<verse number="24">其上為馬塔、其上為利未、其上為麥基、其上為雅拿、其上為約瑟、</verse>
				<verse number="25">其上為馬大提亞、其上為亞麼士、其上為拿翁、其上為以士里、其上為拿該、</verse>
				<verse number="26">其上為馬押、其上為馬大提亞、其上為西美、其上為約瑟、其上為猶大、</verse>
				<verse number="27">其上為約亞拿、其上為利撒、其上為所羅把伯、其上為撒拉鐵、其上為尼利、</verse>
				<verse number="28">其上為麥基、其上為亞底、其上為哥桑、其上為以摩堂、其上為耳、</verse>
				<verse number="29">其上為約細、其上為以列撒、其上為約令、其上為馬塔、其上為利未、</verse>
				<verse number="30">其上為西面、其上為猶大、其上為約瑟、其上為約南、其上為以利亞金、</verse>
				<verse number="31">其上為米利亞、其上為買南、其上為馬達他、其上為拿單其上為大闢、</verse>
				<verse number="32">其上為耶西、其上為阿伯、其上為波士、其上為撒門、其上為拿順、</verse>
				<verse number="33">其上為亞米拿達其上為亞蘭、其上為以士崙、其上為法勒士、其上為猶大、</verse>
				<verse number="34">其上為雅各、其上為以撒、其上為亞伯拉罕、其上為他拉、其上為拿鶴、</verse>
				<verse number="35">其上為撒鹿、其上為拉苟、其上為法勒、其上為希百、其上為撒拉、</verse>
				<verse number="36">其上為該南、其上為亞法撒、其上為閃、其上為挪亞、其上為拉麥、</verse>
				<verse number="37">其上為馬土撒拉、其上為以諾、其上為雅列、其上為馬勒列、其上為該南、</verse>
				<verse number="38">其上為以哪士、其上為設、其上為亞當、其上為上帝、</verse>
			</chapter>
			<chapter number="4">
				<verse number="1">耶穌感於聖神、歸自約但、聖神導之適野、</verse>
				<verse number="2">見試於魔鬼、四旬不食、飢、</verse>
				<verse number="3">魔鬼曰、爾若上帝子、此石可令為餅、</verse>
				<verse number="4">耶穌曰、記有之、人得生、不惟餅、惟上帝所命、</verse>
				<verse number="5">魔鬼導之登高山、瞬息間、以天下列國示之、</verse>
				<verse number="6">曰、我將以諸權及榮予爾、蓋此已委我、惟所欲與、</verse>
				<verse number="7">爾若拜我、悉以與爾、</verse>
				<verse number="8">耶穌曰、撒但退、記有之、當拜主、爾之上帝、獨崇事焉、</verse>
				<verse number="9">又引至耶路撒冷、升之殿頂、曰、爾若上帝子、可投下、</verse>
				<verse number="10">記有之、主必命使者護爾、</verse>
				<verse number="11">扶爾、免足觸石、</verse>
				<verse number="12">耶穌曰、記有之、勿試主爾之上帝、</verse>
				<verse number="13">魔鬼計窮、乃暫離之、</verse>
				<verse number="14">耶穌大為聖神所感、歸加利利、聲名洋溢四方、</verse>
				<verse number="15">在會堂教誨、眾歸榮之、○</verse>
				<verse number="16">往長育之拿撒勒、於安息日、循例入會堂、立而誦讀、</verse>
				<verse number="17">有以先知以賽亞書與之、開卷見所載云、</verse>
				<verse number="18">主之神臨我、膏我、俾傳福音於貧人、傷心者醫之、</verse>
				<verse number="19">告虜者得釋、瞽者得明、瘡痍者得自由、以宣主之禧年、</verse>
				<verse number="20">耶穌掩卷、授執事而坐、會堂眾人注目視之、</verse>
				<verse number="21">耶穌曰、爾聞是經、今日應矣、</verse>
				<verse number="22">眾稱之、奇其口出嘉言、曰、此非約瑟子乎、</verse>
				<verse number="23">耶穌曰、爾必引諺、詰我云、醫當自醫、聞爾行之於迦百農者、亦當行之於故土、</verse>
				<verse number="24">我誠告爾、未有先知、而見重於故土者、</verse>
				<verse number="25">我真實告爾、昔以利亞時、天閉塞三年有半、徧地大饑、以色列民間多嫠、</verse>
				<verse number="26">以利亞奉使、未嘗往見一人、惟就西頓 撒勒大一嫠、</verse>
				<verse number="27">先知以利沙時、以色列民多癩、無一得潔、惟敘利亞人乃慢得潔焉、○</verse>
				<verse number="28">會堂眾人聞之怒甚、</verse>
				<verse number="29">群起逐之邑外、其邑建於山、曳之崖、欲推之下、</verse>
				<verse number="30">耶穌徑行眾中而去、○</verse>
				<verse number="31">至加利利 迦百農、於安息日教誨、</verse>
				<verse number="32">眾異其訓、以道勝也、</verse>
				<verse number="33">會堂有人、為邪鬼之神所祟、大呼曰、</verse>
				<verse number="34">唉、拿撒勒 耶穌、我與爾何與、爾來敗我乎、我識爾、乃上帝之聖者、</verse>
				<verse number="35">耶穌斥之曰、緘口出、鬼仆之眾中而出、其人無傷也、</verse>
				<verse number="36">眾異之、相告曰、是何道耶、蓋以權能命邪神、而神出矣、</verse>
				<verse number="37">於是、聲名洋溢四方、○</verse>
				<verse number="38">耶穌出會堂、入西門家、西門妻之母、患瘧甚篤、人求耶穌、</verse>
				<verse number="39">耶穌近立、斥瘧、瘧退、婦起、供事之、○</verse>
				<verse number="40">日入、人攜諸患病者至、耶穌一一按手醫焉、</verse>
				<verse number="41">有鬼自多人出、呼曰、爾乃上帝子基督、耶穌以其識己為基督、戒之勿言、○</verse>
				<verse number="42">平旦、耶穌出野、眾尋就之、不欲其去、援而止焉、</verse>
				<verse number="43">耶穌曰、我當傳上帝國福音於他邑、我奉使蓋為是也、</verse>
				<verse number="44">於是傳道於加利利會堂、</verse>
			</chapter>
			<chapter number="5">
				<verse number="1">眾擁擠、欲聽上帝道、耶穌立於革尼撒勒湖濱、</verse>
				<verse number="2">見二舟在湖濱、漁人離舟洗網、</verse>
				<verse number="3">一舟屬西門 耶穌登之、命移舟離岸少許、遂坐舟中教眾、○</verse>
				<verse number="4">言竟、語西門曰、移至深處、下網以漁、</verse>
				<verse number="5">西門對曰、夫子、我儕終夜勞苦、竟無所得、今以爾言、我則下網、</verse>
				<verse number="6">下、則圍魚甚眾、網幾裂、</verse>
				<verse number="7">招他舟之侶來助、魚牣二舟、將及沉矣、</verse>
				<verse number="8">西門 彼得見此、俯伏耶穌足下、曰、主宜舍我、我乃罪人、</verse>
				<verse number="9">西門與同人、莫不驚駭、以取魚多也、</verse>
				<verse number="10">西門之友、西比太子雅各 約翰亦然、耶穌謂西門曰、勿懼、今而後、爾將得人矣、</verse>
				<verse number="11">西門與同人、皆曳舟上岸、舍諸物、從耶穌、○</verse>
				<verse number="12">耶穌在一邑、有人身盡癩、見耶穌、俯伏求曰、主肯、必能潔我、</verse>
				<verse number="13">耶穌按之曰、我肯、爾潔、癩即除、</verse>
				<verse number="14">耶穌戒勿告人、但往示祭司、依摩西命獻禮、以爾得潔為眾證、</verse>
				<verse number="15">其聲聞益彰、眾集聽、冀其醫疾、</verse>
				<verse number="16">耶穌退、適野祈禱、○</verse>
				<verse number="17">一日教誨、有𠵽唎㘔人、教法師、自加利利諸鄉、猶太、耶路撒冷、來而坐、主顯其能、以醫病者、</verse>
				<verse number="18">有以床舁癱瘋者、欲尋間而入、置耶穌前、</verse>
				<verse number="19">人眾不得近、乃升屋、由瓦間、以床縋而下、在耶穌前、</verse>
				<verse number="20">耶穌見其信己、謂癱瘋者曰、爾罪赦矣、</verse>
				<verse number="21">士子、𠵽唎㘔人、竊議曰、此僭妄者誰、上帝而外、孰能赦罪乎、</verse>
				<verse number="22">耶穌知其意曰、爾曹何為竊議乎、</verse>
				<verse number="23">言罪見赦、與言起而行、孰易、</verse>
				<verse number="24">但令爾知、人子在地、有權以赦罪耳、遂語癱瘋者曰、我命爾起、取床以歸、</verse>
				<verse number="25">其人即起、當眾前、取卧具而反、榮歸上帝、</verse>
				<verse number="26">眾奇之、亦歸榮上帝、且驚駭、曰、今日見意外之事矣、○</verse>
				<verse number="27">厥後、耶穌出、見稅吏名利未、坐於稅關、謂之曰、從我、</verse>
				<verse number="28">遂舍一切、起而從之、</verse>
				<verse number="29">利未宴耶穌、設盛饌於家、諸稅吏及外人與焉、</verse>
				<verse number="30">士子、𠵽唎㘔人、譏門徒曰、何為與稅吏罪人飲食乎、</verse>
				<verse number="31">耶穌聞之曰、康強者不需醫、負病者需之、</verse>
				<verse number="32">我來、非招義人、乃招罪人悔改耳、○</verse>
				<verse number="33">眾曰、約翰之徒、屢禁食祈禱、𠵽唎㘔徒亦然、惟爾門徒飲食、何歟、</verse>
				<verse number="34">耶穌曰、新娶者在、安能使賀娶之人禁食乎、</verse>
				<verse number="35">惟將來新娶者別之去、時乃禁食耳、</verse>
				<verse number="36">於是設譬謂眾、曰未有補舊衣、而用新布者恐新裂其舊、而所補之新者、與舊不合、</verse>
				<verse number="37">未有盛新酒、而用舊革囊者、恐新酒裂其囊、酒漏而囊亦敗、</verse>
				<verse number="38">惟新酒盛以新囊、斯兩者存矣、</verse>
				<verse number="39">未有飲舊酒、而新是圖者、亦曰、舊者善耳、</verse>
			</chapter>
			<chapter number="6">
				<verse number="1">逾越節之二日、首安息、耶穌徑行田間、門徒摘穗、摶而食之、</verse>
				<verse number="2">𠵽唎㘔人語之曰、安息日所不宜行者、爾何行之、</verse>
				<verse number="3">耶穌曰、爾未知大闢及從者、饑時所行乎、</verse>
				<verse number="4">入上帝宮、取陳設之餅而食、且予從者、但此餅惟祭司可食耳、</verse>
				<verse number="5">又曰、人子亦安息日主也、</verse>
				<verse number="6">又一安息日、耶穌入會堂教誨、有右手枯者、</verse>
				<verse number="7">士子、𠵽唎㘔人、窺耶穌、於安息日醫否、欲得問罪之、</verse>
				<verse number="8">耶穌知其意、命手枯者曰、起立於中、遂起而立、</verse>
				<verse number="9">耶穌謂眾曰、我以一言問爾、安息日行善行惡、救生殺生、孰宜乎、</verse>
				<verse number="10">遂環視眾、謂其人曰、伸手、伸即愈、如他手、</verse>
				<verse number="11">眾暴怒、共議可以處耶穌、○</verse>
				<verse number="12">當時、耶穌往山、竟夜、祈禱上帝、</verse>
				<verse number="13">平旦、呼門徒、選十二人、謂之使徒、</verse>
				<verse number="14">有若西門、稱彼得、及兄弟安得烈、雅各、約翰、腓力、巴多羅買、</verse>
				<verse number="15">馬太、多馬、亞勒非子雅各、西門稱銳、</verse>
				<verse number="16">雅各兄弟猶大、加畧人猶大、即賣師者、</verse>
				<verse number="17">耶穌偕使徒下山、立於平地、諸門徒及眾人、自猶太四方、耶路撒冷、推羅 西頓沿海、來聽、冀得醫疾、</verse>
				<verse number="18">亦有為邪神所難者、咸得醫焉、</verse>
				<verse number="19">耶穌顯能以醫人、故眾欲捫之、○</verse>
				<verse number="20">耶穌舉目視門徒曰、貧者福矣、以上帝國乃爾所有也、</verse>
				<verse number="21">饑者福矣、以爾將飽也、哭者福矣、以爾將笑也、</verse>
				<verse number="22">為人子、而人憎爾、絕爾、詬爾、惡爾名、如惡惡臭、即福矣、</verse>
				<verse number="23">當日欣喜踴躍、以在天爾得賞者大也、其祖視先知亦如是、</verse>
				<verse number="24">富者禍矣、以爾曾得安樂也、</verse>
				<verse number="25">飽者禍矣、以爾將饑也、笑者禍矣、以爾將哀哭也、</verse>
				<verse number="26">為眾所譽者禍矣、其祖視偽先知亦如是、○</verse>
				<verse number="27">吾語汝、敵爾者、愛之、憾爾者、善視之、</verse>
				<verse number="28">詛爾者、祝之、陷害爾者、代之祈禱、</verse>
				<verse number="29">擊爾頰、則轉頰以與之、奪爾外服、勿禁裏衣也、</verse>
				<verse number="30">求爾者與之、取爾物者、勿復索之、</verse>
				<verse number="31">爾欲人施諸己者、亦如是施諸人、</verse>
				<verse number="32">爾而愛愛爾者、何惠之有、蓋罪人亦愛愛己者、</verse>
				<verse number="33">爾而善視夫善視爾者、何惠之有、蓋罪人亦如是、</verse>
				<verse number="34">借人而望償、何惠之有、蓋罪人借罪人、亦欲其償如數也、</verse>
				<verse number="35">敵爾者、愛之、善視之、借不望償、則爾賞大矣、爾將為至上者之子、蓋彼仁及辜恩不善之人、</verse>
				<verse number="36">故當憐憫、如爾天父焉、</verse>
				<verse number="37">勿議人、則不議爾、勿罪人、則不罪爾、恕人、則恕爾、</verse>
				<verse number="38">予人則予爾、將以大量、搖撼使實、充滿溢外、納爾懷中、蓋爾量度若何、則見度亦如是、○</verse>
				<verse number="39">又取譬曰、瞽何能相瞽、不相與陷於溝壑乎、</verse>
				<verse number="40">徒不踰師、德備者如師、○</verse>
				<verse number="41">兄弟目中有草芥、爾見之、而己目中有梁木、不自覺何歟、</verse>
				<verse number="42">則何以語兄弟云、兄弟乎、爾目草芥、容我為爾去之、而不覺己目中有梁木乎、偽善者乎、先去爾目之梁木、方可明見、以去兄弟目中草芥也、</verse>
				<verse number="43">善樹不結惡果、惡樹不結善果、</verse>
				<verse number="44">凡樹以其果識之、荊棘中、不摘無花果、蒺藜中、不採葡萄、</verse>
				<verse number="45">善人心積善、而著其善、惡人心積惡、而著其惡、蓋有諸心者、言諸口也、○</verse>
				<verse number="46">爾何稱我、主也、主也、而不行我言乎、</verse>
				<verse number="47">我示爾、凡就我、聞我言、而行之者、將何以比之、</verse>
				<verse number="48">譬諸建屋、掘而深之、置基磐上、洪水氾濫、橫流衝屋、不能震動、以基磐上也、</verse>
				<verse number="49">惟聞而不行者、譬諸無基、而建屋土上、橫流衝之、遂以傾圮、而屋之頹壞者大也、</verse>
			</chapter>
			<chapter number="7">
				<verse number="1">耶穌教民、言竟、入迦百農、</verse>
				<verse number="2">有百夫長愛僕病、將死、</verse>
				<verse number="3">風聞耶穌、遣猶太長老數人、求之來醫僕、</verse>
				<verse number="4">長老就耶穌切求曰、以此事施此人、宜也、</verse>
				<verse number="5">以其愛我民、為之建會堂、</verse>
				<verse number="6">耶穌偕往、離屋不遠、百夫長使其友就之曰、主、勿勞臨我舍、我不敢當、</verse>
				<verse number="7">亦不堪就爾、第發一言、僕必愈、</verse>
				<verse number="8">蓋我權屬人、兵權屬我、命去即去、命來即來、令僕行是、即行是、</verse>
				<verse number="9">耶穌聞而奇之、顧從者曰、吾語汝、以色列民中、未見如是之篤信也、</verse>
				<verse number="10">使者歸、見負病之僕、已康強矣、○</verse>
				<verse number="11">翌日、耶穌適一邑、名拿因、諸門徒及眾同行、</verse>
				<verse number="12">近邑門、有舁死者出、其母獨生此子而嫠、邑民送者甚眾、</verse>
				<verse number="13">主見、憫之曰、勿哭、</verse>
				<verse number="14">遂近、按其櫬、舁者止、耶穌曰、少者、我命爾起、</verse>
				<verse number="15">死者起、坐且言、耶穌以此子與其母、</verse>
				<verse number="16">眾駭、歸榮上帝、曰大先知興於我中、上帝眷顧其民矣、</verse>
				<verse number="17">於是聲名洋溢猶太四方、</verse>
				<verse number="18">約翰門徒、悉以斯事告師、</verse>
				<verse number="19">約翰曰招門徒二人、使見耶穌曰、當來者爾乎、抑他人是望乎、</verse>
				<verse number="20">二人就耶穌曰、施洗約翰遣我見爾云、當來者爾乎、抑他人是望乎、</verse>
				<verse number="21">時耶穌醫諸疾病、及患惡神者、賜瞽者明、</verse>
				<verse number="22">遂謂之曰、以爾所見所聞、往告約翰、如瞽者明、跛者行、癩者潔、聾者聰、死者甦、貧者聞福音、</verse>
				<verse number="23">凡不我厭而棄者、福矣、○</verse>
				<verse number="24">約翰之使者反耶穌舉約翰謂眾曰、爾素出野、欲何觀耶、葦動於風乎、</verse>
				<verse number="25">爾出欲何觀耶、人衣美服乎、夫文繡宴安者、在王所也、</verse>
				<verse number="26">然則爾出、欲何觀耶、先知者乎、誠然、吾語汝、是卓越於先知者、</verse>
				<verse number="27">記有之、我遣我使在爾前、備爾道者、即斯人也、</verse>
				<verse number="28">吾語汝、婦之所生、未有先知、大於施洗約翰者、然上帝國之至微、尤大於斯人也、○</verse>
				<verse number="29">庶民與稅吏、素受洗於約翰、聞此言而稱上帝之義、</verse>
				<verse number="30">惟𠵽唎㘔人與教法師、不受其洗、自暴而拒上帝之旨、○</verse>
				<verse number="31">主曰、斯世之人、將何以比之、又以何譬譬之耶、</verse>
				<verse number="32">比之童子、坐於市井、相呼曰、我吹籲、爾不踊、我悲歌、爾不哭、</verse>
				<verse number="33">施洗約翰至、不食餅、不飲酒、爾則以為鬼憑之、</verse>
				<verse number="34">人子至、式飲式食、爾又言其嗜食甘酒、稅吏罪人之友、</verse>
				<verse number="35">惟智者為能明智者之義也、○</verse>
				<verse number="36">有𠵽唎㘔人西門宴耶穌、入其家席坐、○</verse>
				<verse number="37">邑中一婦、素有惡行、知耶穌席坐𠵽唎㘔人家、取玉盒、盛香膏、</verse>
				<verse number="38">立耶穌後而哭、淚濡其足、以髮拭之、吻接其足、以香膏膏之、</verse>
				<verse number="39">宴耶穌之𠵽唎㘔人見此、意謂是人若先知、必知捫之者為何如婦、蓋惡行者也、○</verse>
				<verse number="40">耶穌曰、西門、我有一言告爾、曰、先生、請言之、</verse>
				<verse number="41">曰、債主某、有二負債者、一負五十金、一負五金、</verse>
				<verse number="42">無可償、悉免之、試言二者愛債主、孰甚、</verse>
				<verse number="43">西門對曰、我意免多者、曰、爾所見是也、</verse>
				<verse number="44">遂顧婦、語西門曰、爾見此婦乎、我入爾家、爾未嘗以水濯我足、惟婦淚濡我足、以髮拭之、</verse>
				<verse number="45">爾未嘗接吻我、惟婦自我入時、吻我足不已、</verse>
				<verse number="46">爾未嘗以膏膏我首、惟婦以香膏膏我足、</verse>
				<verse number="47">吾語汝、婦多罪而赦之、則其愛亦多、赦之少者、其愛亦少、</verse>
				<verse number="48">於是語婦曰、爾罪赦矣、</verse>
				<verse number="49">同席者私謂曰、此何人、而赦罪乎、</verse>
				<verse number="50">耶穌謂婦曰、爾信救爾、安然以歸、</verse>
			</chapter>
			<chapter number="8">
				<verse number="1">厥後、耶穌周遊鄉邑、傳上帝國福音、十二門徒偕之、</verse>
				<verse number="2">有素患惡神、負病已痊之數婦、即抹大拉之馬利亞、曾由此婦逐七鬼矣、</verse>
				<verse number="3">又有希律家宰苦撒妻約亞拿、又有蘇撒拿、與多婦、皆以所有供事耶穌、○</verse>
				<verse number="4">眾由諸邑集就耶穌、耶穌設譬曰、</verse>
				<verse number="5">有播種者、出而播種、播時、有遺道傍者、為人所踐、飛鳥盡食之、</verse>
				<verse number="6">有遺磽地者、生即槁、以無潤澤、</verse>
				<verse number="7">有遺棘中者、棘同生而蔽之、</verse>
				<verse number="8">有遺沃壤者、生而結實百倍、言竟、呼曰、宜傾耳以聽、○</verse>
				<verse number="9">門徒問曰、此譬何歟、</verse>
				<verse number="10">曰、上帝國之奧、與爾知之、惟於他人、則設譬、故彼視而不明、聽而不悟、</verse>
				<verse number="11">此譬非他、種者、上帝道也、</verse>
				<verse number="12">遺道傍者、猶人聽道、魔鬼即至、由其心奪之、恐信而得救、</verse>
				<verse number="13">遺磽地者、猶人聽而喜受其道、惟無根、則暫信耳、遇患難、遂背之、</verse>
				<verse number="14">遺棘中者、猶人聽道而往、為此生之憧擾、貨財、宴樂所蔽、而不實、</verse>
				<verse number="15">遺沃壤者、猶人以善良之心聽道、守以恆忍、而結實矣、○</verse>
				<verse number="16">且人燃燈、不以器藏之、床下置之、乃置臺上、欲入者觀其光也、</verse>
				<verse number="17">未有微而不彰、未有藏而不著見明顯者也、</verse>
				<verse number="18">是故聽道宜慎、蓋有者、將與之、無者、即其所自以為有、將奪之、○</verse>
				<verse number="19">耶穌之母及兄弟至、人眾、不得近、</verse>
				<verse number="20">或告曰、爾母及兄弟立於外、欲見爾、</verse>
				<verse number="21">耶穌謂眾曰、吾母及兄弟、乃聽上帝道、而行之者也、○</verse>
				<verse number="22">一日、耶穌偕門徒、登舟、曰、我儕且渡湖、舟遂行、</verse>
				<verse number="23">行時、耶穌寢、湖中颶風驟下、舟中水滿、危甚、</verse>
				<verse number="24">門徒醒之曰、夫子、夫子、我儕亡矣、耶穌起、斥風浪、即止而平息矣、</verse>
				<verse number="25">謂門徒曰、爾之信我安在、眾訝相告曰、是何人也、命風與水亦順之、○</verse>
				<verse number="26">舟行至加大拉地、與加利利相對、</verse>
				<verse number="27">耶穌登岸、有人出城遇之、乃久為諸鬼所憑、不衣衣、不處室、而居塚者、</verse>
				<verse number="28">見耶穌俯伏、大呼曰、至高上帝子耶穌、我與爾何與、求爾莫苦我、</verse>
				<verse number="29">蓋耶穌曾命邪神出是人、此神強取之已久、雖繫以鐵索、械以桎梏、即斷械繫之具、為鬼逐諸野、</verse>
				<verse number="30">耶穌問曰、爾何名、曰、營、以鬼入之者多也、</verse>
				<verse number="31">遂求耶穌、勿令入暗府、</verse>
				<verse number="32">其地有群豕食於山、鬼求耶穌許入豕、許之、</verse>
				<verse number="33">鬼離人入豕、其群突落山坡、溺於湖、</verse>
				<verse number="34">牧者見之、奔告邑村、</verse>
				<verse number="35">眾出、欲觀所為、就耶穌、見先患鬼之人、衣衣自若、依耶穌足下、眾懼、</verse>
				<verse number="36">見者、以患鬼如何得救告之、○</verse>
				<verse number="37">加大拉四方之眾、求耶穌離之、大驚故也、耶穌登舟而反、</verse>
				<verse number="38">先患鬼之人、求偕耶穌、耶穌使之去、</verse>
				<verse number="39">曰、可歸、以上帝為爾所為者告人、其人遂往遍邑、言耶穌為己所為之事、</verse>
				<verse number="40">眾佇望耶穌於其反而接之、○</verse>
				<verse number="41">有宰會堂者、名睚魯、來俯伏耶穌足下、求至其家、</verse>
				<verse number="42">蓋有獨生之女、甫十二歲、將死、耶穌行時、眾擠擁之、○</verse>
				<verse number="43">有婦、血漏十二年、為醫盡耗全業、無能醫之者、</verse>
				<verse number="44">就耶穌後、捫其裾、血漏即止、</verse>
				<verse number="45">耶穌曰、捫我者誰、眾不承、彼得與同人曰、夫子、眾擁擠迫近、乃問誰捫我乎、</verse>
				<verse number="46">耶穌曰、有捫我者、我覺身有異能顯出、</verse>
				<verse number="47">婦知不能隱、戰慄而至、俯伏耶穌、當眾前、告以捫之之故、與如何立愈、</verse>
				<verse number="48">耶穌曰、女、心安、爾信愈爾、安然以歸、○</verse>
				<verse number="49">言時、有自宰會堂者之家來、曰、爾女亡矣、勿勞師焉、</verse>
				<verse number="50">耶穌聞之曰、勿懼、惟信、則女得救、</verse>
				<verse number="51">入室、於彼得 雅各 約翰、及女之父母而外、不許他人入、</verse>
				<verse number="52">眾哭而哀、耶穌曰、勿哭、女非死、寢耳、</verse>
				<verse number="53">眾知其已死、哂之、</verse>
				<verse number="54">耶穌遣眾出、執女手、呼曰、女子起、</verse>
				<verse number="55">其神復、即起、耶穌命予之食、</verse>
				<verse number="56">父母驚駭、耶穌命勿以所行告人、</verse>
			</chapter>
			<chapter number="9">
				<verse number="1">耶穌召十二門徒賜權以制鬼、醫病、</verse>
				<verse number="2">遣之傳上帝國之道、醫有病者、</verse>
				<verse number="3">曰、勿攜資斧、勿杖、勿袋、勿糧、勿金、勿二衣、</verse>
				<verse number="4">入人室、居於斯、去亦於斯、</verse>
				<verse number="5">有不接爾者、去邑時、拂去足塵、以為眾証、</verse>
				<verse number="6">門徒出、遍行於鄉、在在傳福音、施醫、○</verse>
				<verse number="7">分封之君希律、聞耶穌所行、則躊躇焉、以有言約翰復生、</verse>
				<verse number="8">有言以利亞現、有言古先知一人復生者、</verse>
				<verse number="9">希律曰、約翰我已斬之矣、今又聞此、斯何人歟、遂欲見之、○</verse>
				<verse number="10">使徒歸、以所行復耶穌、耶穌率之潛退、適伯賽大野、</verse>
				<verse number="11">眾知而隨之、耶穌接眾、與言上帝國、凡需醫者醫之、○</verse>
				<verse number="12">日甫昃、十二門徒就曰、我儕在此曠野、請散眾、周往鄉村、投宿覓食、</verse>
				<verse number="13">耶穌曰、爾予之食可也、曰、我儕惟有五餅二魚、不往市食、何以與眾</verse>
				<verse number="14">蓋其人約有五千云、耶穌謂門徒曰、使眾列坐、每列五十、</verse>
				<verse number="15">門徒如其言、</verse>
				<verse number="16">使眾坐、耶穌取五餅二魚、仰天祝而擘之、予門徒、使陳於眾、</verse>
				<verse number="17">皆食而飽、拾其餘屑十二筐、○</verse>
				<verse number="18">耶穌燕居祈禱、門徒偕之、耶穌問曰、眾言我為誰、</verse>
				<verse number="19">對曰、有言施洗約翰、有言以利亞、有言古先知一人復生、</verse>
				<verse number="20">耶穌曰、爾曹言我為誰、彼得對曰、上帝之基督、</verse>
				<verse number="21">耶穌戒勿告人、</verse>
				<verse number="22">又曰、人子必備受害、為長老、祭司諸長、士子所棄、且見殺、三日復生、○</verse>
				<verse number="23">亦謂眾曰、欲為吾徒、則當克己、日負十字架以從、</verse>
				<verse number="24">凡欲救其生命者、反喪之、為我而喪生命者、必救之、</verse>
				<verse number="25">利盡天下、而自喪亡者、何益之有、</verse>
				<verse number="26">凡恥我及我道者、人子以己與父、及聖使之榮臨時、亦必恥其人、</verse>
				<verse number="27">我誠告爾、立於此者有人、未死之先、克見上帝國、○</verse>
				<verse number="28">厥後八日、耶穌攜彼得 約翰 雅各、登山祈禱、</verse>
				<verse number="29">祈禱時、容貌異常、其衣皎白燁燁、</verse>
				<verse number="30">有摩西、以利亞、二人與語、</verse>
				<verse number="31">榮光顯現、言耶穌將逝於耶路撒冷、</verse>
				<verse number="32">彼得與同人倦而寢、及寤見耶穌榮光、有二人同立、</verse>
				<verse number="33">相離時、彼得謂耶穌曰、夫子、我儕在此善矣、容我建三廬、一為爾、一為摩西、一為以利亞、而不自知所謂也、</verse>
				<verse number="34">言時、雲蓋之、身在雲間、則懼、</verse>
				<verse number="35">有聲自雲出曰、此我愛子、爾宜聽之、</verse>
				<verse number="36">聲寂、見耶穌獨在、門徒緘默、是時不以所見告人、○</verse>
				<verse number="37">翌日下山、眾迎之、</verse>
				<verse number="38">中一人呼曰、先生、求爾顧我子、是子乃獨生者、</verse>
				<verse number="39">為神所祟、忽而呼、拘攣流涎加害、去之實難、</verse>
				<verse number="40">曾求爾門徒逐之、不能也、</verse>
				<verse number="41">耶穌曰、噫、不信悖逆之世、我偕爾忍爾、當幾何時、且攜若子來此、</verse>
				<verse number="42">來時、鬼傾跌、拘攣之、耶穌斥邪神、醫此子、以與其父、</verse>
				<verse number="43">眾異上帝大能奇耶穌所行、○耶穌謂門徒曰。</verse>
				<verse number="44">人子將賣與人、當以此言藏諸耳、</verse>
				<verse number="45">門徒未達、蓋此語隱微、不悟、而不敢問、○</verse>
				<verse number="46">門徒私議孰為大、</verse>
				<verse number="47">耶穌知其意、取孩提、置於側、</verse>
				<verse number="48">語門徒曰、凡以我名、接斯孩提、即接我、接我、即接遣我者、夫爾中最微者、將為大也、○</verse>
				<verse number="49">約翰曰、夫子、我儕見一人、以爾名逐鬼、禁之、為其不從我也、</verse>
				<verse number="50">耶穌曰、勿禁之、凡不攻我者、則向我、○</verse>
				<verse number="51">耶穌昇天之日將至、則定向耶路撒冷而行、</verse>
				<verse number="52">遣使前往、至撒馬利亞一鄉、以備舍館、</verse>
				<verse number="53">鄉人不納、以其向耶路撒冷行也、</verse>
				<verse number="54">門徒雅各 約翰見此、曰、主、欲我招火、由天降而滅之、如昔以利亞所行乎、</verse>
				<verse number="55">耶穌顧而責之曰、爾誠何心、不自知耶、</verse>
				<verse number="56">人子至、非滅人命、乃救之也、遂往他鄉、○</verse>
				<verse number="57">行時、或曰、主、不論何之、我欲從爾、</verse>
				<verse number="58">耶穌曰、狐狸有穴、飛鳥有巢、惟人之子、無枕首之所也、</verse>
				<verse number="59">又語一人曰、從我、曰、主、容我歸葬父、</verse>
				<verse number="60">耶穌曰、任夫死人葬其死人、爾往傳上帝國之道、</verse>
				<verse number="61">又一人曰、主、我從爾、但容我先別家人、</verse>
				<verse number="62">耶穌曰、手執耒耜而顧後者、不克當於上帝國也、</verse>
			</chapter>
			<chapter number="10">
				<verse number="1">厥後、主又立七十人、耦而遣之、先於其所欲往諸邑諸地、</verse>
				<verse number="2">曰、穡多工少、宜求穡主、遣工力穡也、</verse>
				<verse number="3">往哉、我遣爾、似羔入狼群、</verse>
				<verse number="4">勿攜囊、勿袋、勿履、途中勿與人施禮、</verse>
				<verse number="5">入人家、則曰、斯家福兮、</verse>
				<verse number="6">倘居人宜福、則爾所禱之福臨之、不然、則歸爾矣、</verse>
				<verse number="7">居其家、所供者飲食之、蓋工得其值、宜也、勿由此室移彼室、</verse>
				<verse number="8">入邑而人接爾、則食其所陳者、</verse>
				<verse number="9">邑有病者、醫之、且告眾曰、上帝國近爾矣、</verse>
				<verse number="10">入邑而人不接爾、則出於衢、</verse>
				<verse number="11">曰爾邑之塵、沾於我者、對而拂之、雖然、上帝國近爾、亦爾所當知也、</verse>
				<verse number="12">吾語汝、當日所多馬之刑、較此邑尤易受也、</verse>
				<verse number="13">哥拉汛其有禍乎、伯賽大其有禍乎、蓋在爾中所施異能、若施於推羅 西頓、則早衣麻蒙灰、坐而悔改矣、</verse>
				<verse number="14">然審判日、推羅 西頓之刑、較爾尤易受也、</verse>
				<verse number="15">迦百農乎、爾曾得升至天、又將推落暗府、</verse>
				<verse number="16">又曰、聽爾者、即聽我、拒爾者、即拒我、拒我者、即拒遣我者也、○</verse>
				<verse number="17">七十人喜而反曰、主、以爾名、鬼亦服我、</verse>
				<verse number="18">耶穌曰、我見撒但自天而隕、如電然、</verse>
				<verse number="19">我賜爾以能、可踐蛇蠍、制敵諸權、必無害爾者矣、</verse>
				<verse number="20">然勿以神服爾為喜、乃以爾名錄於天為喜也、○</verse>
				<verse number="21">當時、耶穌心喜曰、父乎、天地主也、我讚爾、以此道隱於智者才者、而顯之於赤子、誠哉、父之善意、固如是也、</verse>
				<verse number="22">萬物由父賜我、父之外、無識子、子及子所樂示者之外、亦無識父也、○</verse>
				<verse number="23">耶穌顧門徒、竊謂之曰、見爾所見者、其目福矣、</verse>
				<verse number="24">吾語汝、昔諸先知及后王、欲見爾所見、而不得見、欲聞而所聞、而不得聞、○</verse>
				<verse number="25">有教法師、起而試之曰、先生、我當何為、可得永生、</verse>
				<verse number="26">曰律法所載如何、爾所讀如何、</verse>
				<verse number="27">對曰、當盡心、盡性、盡力、盡意、愛主爾之上帝、亦愛鄰如己、</verse>
				<verse number="28">曰爾之言然、行此則生、</verse>
				<verse number="29">彼欲自稱為義、謂耶穌曰、誰為我鄰、</verse>
				<verse number="30">耶穌曰、有人自耶路撒冷、下耶利哥、遇盜、剝且傷、瀕死、委之而去、</verse>
				<verse number="31">適有祭司由是路至、見而竟過之、</verse>
				<verse number="32">利未人至彼處、前而觀之、亦竟過焉、</verse>
				<verse number="33">撒馬利亞人行至其地、視之而憫、</verse>
				<verse number="34">近前、以油以酒斟傷處、裹之、以己所乘之畜乘之、引至旅邸而顧焉、</verse>
				<verse number="35">明日將行、取金二錢、與館人曰、且顧此人、費若加多、我反償爾、</verse>
				<verse number="36">三人中、爾意孰為遇盜者鄰耶、</verse>
				<verse number="37">曰、矜恤之者是也、耶穌曰、爾往、效此而行、○</verse>
				<verse number="38">眾行時、耶穌入一鄉、有婦名馬大、迎之於家、</verse>
				<verse number="39">其姊妹馬利亞、坐耶穌足下、聽道、</verse>
				<verse number="40">馬大供事多、心紛、就而言曰、我姊妹遺我一人供事、主不為意乎、宜命彼助我、</verse>
				<verse number="41">耶穌曰、馬大乎、馬大乎、爾思慮憧擾、為多事故、</verse>
				<verse number="42">然所需者、一而已、馬利亞既擇善業、則不可奪之矣、</verse>
			</chapter>
			<chapter number="11">
				<verse number="1">耶穌在某處祈禱畢、有門徒曰、主、教我儕祈禱猶約翰之教門徒焉、</verse>
				<verse number="2">耶穌曰、爾祈禱時、宜曰、我父在天、願爾名聖、爾國臨格、爾旨得成在地若天、</verse>
				<verse number="3">所需之糧、日日賜我、</verse>
				<verse number="4">我免人負、求免我罪、俾勿我試、拯我出惡、○</verse>
				<verse number="5">又告之曰、爾中有友、夜半至曰、願吾友以三餅借我、</verse>
				<verse number="6">蓋有友自道中來、無以供之、</verse>
				<verse number="7">彼在內應曰、勿聒我、門已閉、兒曹與我在床、不能起以子爾、</verse>
				<verse number="8">吾語汝、縱不以友故、起而予之、然以其迫切、必起予之、以應所需、</verse>
				<verse number="9">吾又語汝、求則爾與、尋則遇之、叩門則啟之、</verse>
				<verse number="10">凡求者得也、尋者遇也、叩門者啟也、○</verse>
				<verse number="11">爾中為父者、孰有子求餅、而與之石、求魚、而代以蛇、</verse>
				<verse number="12">求卵、而與之蠍乎、</verse>
				<verse number="13">爾曹惡人、尚知以善物與子、何況天父、不更以聖神與求之者乎、○</verse>
				<verse number="14">耶穌逐瘖鬼、鬼出、瘖者言、眾奇之、</verse>
				<verse number="15">有數人曰、彼藉鬼王別西卜以逐鬼耳、</verse>
				<verse number="16">更有求自天之異跡、以試之者、</verse>
				<verse number="17">耶穌知其意、曰、國自相分爭、必墟、家自相分爭、必傾、</verse>
				<verse number="18">若撒但自相分爭、其國何以立哉、爾言我藉別西卜以逐鬼、</verse>
				<verse number="19">使我藉別西卜逐鬼、則爾子弟逐鬼、藉誰乎、彼將議爾矣、</verse>
				<verse number="20">若我藉上帝之手逐鬼、則上帝國臨爾矣、○</verse>
				<verse number="21">夫勇士擐甲冑而守宮、則所有者安固、</verse>
				<verse number="22">惟更勇者至而勝之、則奪其所恃之甲冑、而分其贓、</verse>
				<verse number="23">不與我偕者、則攻我、不與我斂者、則散也、○</verse>
				<verse number="24">邪神離人、遊行旱地、求安不得、曰、我將歸所出之室、</verse>
				<verse number="25">至、則見掃除修飾矣、</verse>
				<verse number="26">遂往、又攜七神惡於己者、入而居之、其人之後患、較先時尤劇、○</verse>
				<verse number="27">言時、眾中一婦、揚聲曰、胎妊爾、乳哺爾者、福矣、</verse>
				<verse number="28">耶穌曰、未若聽上帝道而守之者為有福、○</verse>
				<verse number="29">眾集、耶穌曰此乃惡世、而求異跡、惟先知約拿而外、無異跡可示、</verse>
				<verse number="30">蓋約拿身為異跡、以示尼尼微人、如是人子亦將身為異跡、以示此世、</verse>
				<verse number="31">南方女王、當審判時、將起而罪此世之人、以女王猶且來自地極、聽所羅門哲言、況大於所羅門者在此乎、</verse>
				<verse number="32">尼尼微人、當審判時、將起而罪此世之人、以尼尼微人、猶聽約拿言而悔改、況大於約拿者在此乎、○</verse>
				<verse number="33">且人燃燈、不置隱僻、不置斗下、乃置臺上、欲入者觀其光也、</verse>
				<verse number="34">夫燭照於身者、目也、目瞭、則全身光、目眊、則全身暗、</verse>
				<verse number="35">慎之哉、爾光勿暗、</verse>
				<verse number="36">倘全身有光、無一毫之暗、則其光全、似燈之光焰照爾矣、○</verse>
				<verse number="37">言時、有𠵽唎㘔人宴耶穌、耶穌入坐、</verse>
				<verse number="38">𠵽唎㘔人見其不洗而食、異之、</verse>
				<verse number="39">主曰、爾𠵽唎㘔人、惟杯盤之外是潔、而盛諸杯盤者、莫非劫奪非義之類、</verse>
				<verse number="40">不知潔其外者、亦必潔其內、無知者乎、</verse>
				<verse number="41">爾自以為吾取盤中之物、以分人、則無不潔矣、</verse>
				<verse number="42">𠵽唎㘔人、其有禍乎、蓋爾於薄荷、芸香、菜蔬、十輸其一、而義與愛上帝、則廢之、然爾所當行者此也、彼第不可遺耳、</verse>
				<verse number="43">𠵽唎㘔人、其有禍乎、蓋爾喜會堂高坐、市上問安、</verse>
				<verse number="44">偽善之士子、𠵽唎㘔人、其有禍乎、蓋爾似隱沒之墓、履其上者不知也、○</verse>
				<verse number="45">有教法師謂耶穌曰、先生、此言亦辱我矣、</verse>
				<verse number="46">曰、教法師、其有禍乎、蓋爾以難負之任、使人荷之、而己則一指不按、</verse>
				<verse number="47">爾有禍乎、蓋先知之墓、爾建之、而爾祖殺之、</verse>
				<verse number="48">如是、足徵爾喜祖所為、蓋祖殺先知、爾則建其墓矣、</verse>
				<verse number="49">睿智之上帝言曰、我遣先知使徒就彼、見殺有之、窘逐有之、</verse>
				<verse number="50">使創世以來、流先知血之罪、將於此代而討焉、</verse>
				<verse number="51">即自亞伯之血、至撒加利亞、亡於殿壇間之血、我誠告爾、其罪必於此代討焉、</verse>
				<verse number="52">教法師其有禍乎、蓋爾奪知識之鑰、自不進、而反阻欲進者、○</verse>
				<verse number="53">言時、士子𠵽唎㘔人深疾之、多端攻詰、</verse>
				<verse number="54">設伏以伺、欲因其口說、陷而罪之、</verse>
			</chapter>
			<chapter number="12">
				<verse number="1">時、眾和會數萬、互相蹂踐、耶穌謂門徒曰、當謹防𠵽唎㘔人之酵、即偽善也、</verse>
				<verse number="2">未有藏而不露、隱而不見者、</verse>
				<verse number="3">是故於幽暗言者、必聞於光明、密室附耳語者、必宣於屋上、○</verse>
				<verse number="4">吾友乎、吾語汝、殺爾身、後別無所為者、勿懼、</verse>
				<verse number="5">我示爾所當懼者、即殺後、又有權投爾於地獄、我誠告爾、當懼者此也、</verse>
				<verse number="6">五雀非二分金購乎、然上帝前、其一亦不忘也、</verse>
				<verse number="7">即爾髮皆已見數、故勿懼、爾比多雀貴也、○</verse>
				<verse number="8">吾語汝、在人前認我者、人子於上帝使者前、亦將認之、</verse>
				<verse number="9">在人前拒我者、於上帝使者前、亦必拒之、</verse>
				<verse number="10">以言攻人子者、其人可赦、惟謗讟聖神者、其人不可赦、</verse>
				<verse number="11">人曳爾至會堂、及執政秉鈞者前、勿慮將如之何、何以訴、何以言、</verse>
				<verse number="12">蓋是時、聖神必示爾以所當言也、○</verse>
				<verse number="13">眾中一人言曰、先生、命我兄弟、與我分遺業、</verse>
				<verse number="14">曰、誰任我於爾中、為聽訟析產者乎、</verse>
				<verse number="15">遂謂眾曰、慎戒勿貪、蓋人之生、不在所蓄之贏餘也、○</verse>
				<verse number="16">遂設譬曰、有富人、土地蕃殖、</verse>
				<verse number="17">慮曰、我有物產、無處可儲、將若何、</verse>
				<verse number="18">又曰、必毀我倉、建其大者、以儲百穀貨物、如此其可也、</verse>
				<verse number="19">乃自謂曰、我有多物、積為歷年之用、此心可安然飲食喜樂也、</verse>
				<verse number="20">上帝曰、無知者乎、今夜將索爾魂、則所備者誰歸、</verse>
				<verse number="21">凡積財於己、而上帝前不富有者、亦如是、○</verse>
				<verse number="22">耶穌謂門徒曰、吾語汝、勿慮生何以食、身何以衣、</verse>
				<verse number="23">生貴於糧、身貴於衣也、</verse>
				<verse number="24">試思鴉鳥、不稼不穡、無倉無廩、而上帝養之、爾之於鳥、其貴何如耶、</verse>
				<verse number="25">爾曹誰能以思慮延命一刻乎、</verse>
				<verse number="26">是至微者尚不能、何慮其餘乎、</verse>
				<verse number="27">試思百合花、如何而長、不勞不紡、吾語汝、當所羅門榮華之極、其衣不及此花之一、</verse>
				<verse number="28">且夫野草、今日尚存、明日投爐、上帝猶衣被之若此、況爾小信者乎、○</verse>
				<verse number="29">勿謀何以食、何以飲、又勿縈擾、</verse>
				<verse number="30">蓋此物、皆異邦人所求、天父知爾需之、</verse>
				<verse number="31">惟上帝國是求、則此物自加諸爾、</verse>
				<verse number="32">群小子勿懼、天父喜悅、將以國賜爾、</verse>
				<verse number="33">售所有以施濟、備常新之囊、天上不盡之財、盜不至、蠹不壞之處、</verse>
				<verse number="34">蓋爾財所在、爾心亦在焉、○</verse>
				<verse number="35">束爾帶、燃爾燈、</verse>
				<verse number="36">效人候主、自昏筵歸、至而叩門、即可啟也、</verse>
				<verse number="37">主至、見僕儆醒、其僕福矣、我誠告爾、主必自束其帶、使僕席坐、前而供事之、</verse>
				<verse number="38">或二更至、或三更至、見僕如是、其僕福矣、</verse>
				<verse number="39">若家主知盜何時至、則必儆醒、不致穴其室、此爾所知也、</verse>
				<verse number="40">故當預備、因不意之時、人子至矣、○</verse>
				<verse number="41">彼得曰、主、設此譬、為我儕乎、為眾人乎、</verse>
				<verse number="42">主曰、孰是忠智家宰、主任之督其家人、依時與糧、</verse>
				<verse number="43">主臨時見僕行是、其僕福矣、</verse>
				<verse number="44">我誠告爾、主將任之以督所有、</verse>
				<verse number="45">倘其僕、意主將遲遲而至、遂扑僕婢、食飲且醉、</verse>
				<verse number="46">乃於不意之日、不知之時、主至、加以極刑、置與不信者同科、</verse>
				<verse number="47">僕知主意、而不設備、不順其意者、見扑必多、</verse>
				<verse number="48">不知而作當刑之事者、見扑必少、凡多與之、必多取之、多托之、必多索之、○</verse>
				<verse number="49">我至、以火投地、倘火已燃、非我所欲乎、</verse>
				<verse number="50">我當受洗、洗未成、如何不痛切乎、</verse>
				<verse number="51">爾以為我至、措和平於世、我謂不然、轉分爭耳、</verse>
				<verse number="52">今而後、一家五人將分爭、三爭二、二爭三、</verse>
				<verse number="53">父爭子、子爭父、母爭女、女爭母、姑爭婦、婦爭姑焉、○</verse>
				<verse number="54">遂謂眾曰、見雲西起、爾言將雨、果有之、</verse>
				<verse number="55">見風南吹、爾言將暑、亦有之、</verse>
				<verse number="56">偽善者乎、爾識別天地色象、何不能別此時乎、</verse>
				<verse number="57">何不自審所宜乎、</verse>
				<verse number="58">與訟爾者往見有司、途間當盡心求釋、恐曳爾於眾士師、士師發爾於吏、吏下爾於獄、</verse>
				<verse number="59">吾語汝、毫釐未償、斷不出彼也、</verse>
			</chapter>
			<chapter number="13">
				<verse number="1">時在坐數人、言加利利人血、彼拉多雜以犧牲、</verse>
				<verse number="2">耶穌曰、爾意此加利利人、較眾加利利人為有罪、故受害乎、</verse>
				<verse number="3">我謂不然、爾曹不悔改、亦皆必亡、</verse>
				<verse number="4">昔西羅亞戍樓傾圮、壓而斃者十八人、爾意斯人、較耶路撒冷居民、尤負罪乎、</verse>
				<verse number="5">或謂不然、爾曹不悔改、亦皆必亡、○</verse>
				<verse number="6">乃設譬曰、有植無花果樹於葡萄園者、至而求果不得、</verse>
				<verse number="7">語園丁曰、我三年來、求果弗得、不如斫之、無使曠土、</verse>
				<verse number="8">對曰、主、今歲且容之、待我周掘壅糞、</verse>
				<verse number="9">或可結果、不然、斫之、○</verse>
				<verse number="10">安息日、耶穌入會堂教誨、</verse>
				<verse number="11">有婦為神所祟、病十八年、傴僂不能伸、</verse>
				<verse number="12">耶穌見之、謂婦曰、爾病可釋矣、</verse>
				<verse number="13">遂按之、婦即伸、歸榮上帝、○</verse>
				<verse number="14">宰會堂者、見耶穌安息日施醫、憾之、謂眾曰、工作自有六日、可來受醫、不必安息日也、</verse>
				<verse number="15">主曰、偽善者乎、爾曹安息日、孰不解牛驢於廄、牽以飲之乎、</verse>
				<verse number="16">況此婦為亞伯拉罕裔、撒但繫之、十有八年、不當於安息日解其結乎、</verse>
				<verse number="17">耶穌言此、諸敵愧恥、眾見其行事光明、則喜、○</verse>
				<verse number="18">耶穌曰、上帝國何以譬之、又以何者比之、</verse>
				<verse number="19">有如芥種、人取投於園、長成大樹、飛鳥棲其枝、○</verse>
				<verse number="20">又曰、將何以比上帝國乎、</verse>
				<verse number="21">有如酵、婦取而納三斗麵中、致均發酵焉、</verse>
				<verse number="22">耶穌經鄉邑教誨、向耶路撒冷而行、</verse>
				<verse number="23">或曰、主、得救者其寡乎、</verse>
				<verse number="24">曰、竭力爭進窄門、吾語汝、求入不得者多也、</verse>
				<verse number="25">家主起而閉門、爾曹立於外、叩門曰、主也、主也、為我啟之、彼將曰、奚自、我不識爾、</verse>
				<verse number="26">爾將曰、我儕於爾前飲食、爾亦於我衢教誨、</verse>
				<verse number="27">彼將曰、我言不識爾何自而來、眾不義、離我去矣、</verse>
				<verse number="28">時、爾見亞伯拉罕、以撒、雅各、與諸先知於上帝國、而己逐於外、則必哀哭切齒矣、</verse>
				<verse number="29">自東自西、自南自北、有人將至、席坐於上帝國、</verse>
				<verse number="30">後者將為先、先者將為後也、○</verse>
				<verse number="31">當日𠵽唎㘔數人至、曰、去此、希律欲殺爾、</verse>
				<verse number="32">耶穌曰、往告彼狐狸、言今日明日、我逐鬼施醫、至三日、吾事畢矣、</verse>
				<verse number="33">雖然、今日明日及後日、我當行矣、未有先知亡於耶路撒冷外者、</verse>
				<verse number="34">耶路撒冷乎、耶路撒冷乎、爾殺先知、石擊奉使者、我欲集爾赤子、似母雞集雛翼下、已幾何時、惟爾不欲、</verse>
				<verse number="35">爾室將為墟矣我誠告爾、今而後、爾不見我、時至、將曰、托主名來者、當見寵也、</verse>
			</chapter>
			<chapter number="14">
				<verse number="1">安息日耶穌入𠵽唎㘔宰者之家食焉、眾窺之、</verse>
				<verse number="2">當前有蠱者、</verse>
				<verse number="3">耶穌謂教法師𠵽唎㘔人曰、安息日施醫、宜乎、眾默然、</verse>
				<verse number="4">耶穌醫其人而遣之、</verse>
				<verse number="5">謂眾曰、爾曹有牛驢、安息日陷阱、孰不即起之乎、</verse>
				<verse number="6">眾無以對、○</verse>
				<verse number="7">耶穌見所請之人、首位是擇、遂設言曰、</verse>
				<verse number="8">人請爾赴昏筵、勿坐首位、恐有尊於爾者見請、</verse>
				<verse number="9">則請爾與彼之人、前語爾曰、讓位與斯人、必羞而趨末位、</verse>
				<verse number="10">惟見請時、往坐末位、則請爾者、前語爾曰、友、上坐則在同席前、爾可有榮矣、</verse>
				<verse number="11">蓋自高者、將降為卑、自卑者、將升為高也、○</verse>
				<verse number="12">又謂請之者曰、爾設午餐或晚餐、勿請朋友、兄弟、親戚、富鄰、恐酬爾而受報也、</verse>
				<verse number="13">惟設饌、請貧乏、廢疾、跛者、瞽者、</verse>
				<verse number="14">則爾福矣、蓋彼不能報爾、而義人復生時、爾得報也、○</verse>
				<verse number="15">同席一人聞之曰、在上帝國食者、福矣、</verse>
				<verse number="16">耶穌曰、或設大筵、所請甚多、</verse>
				<verse number="17">筵時、遣僕告所請者曰、來、百物備矣、</verse>
				<verse number="18">眾辭、如出一心、一人曰、我買田、須往視之、請辭、</verse>
				<verse number="19">又一人曰、我買牛五耦、且往試之、請辭、</verse>
				<verse number="20">又一人曰、我方娶、不獲來、僕歸告主、</verse>
				<verse number="21">主怒、命僕曰、速往邑之衢巷、引諸貧乏、廢疾、跛者、瞽者來、</verse>
				<verse number="22">僕曰、主、既如命行矣、尚有餘座、主語其僕、</verse>
				<verse number="23">曰出道路藩籬、有人強之入、俾滿我坐、</verse>
				<verse number="24">吾語汝、先所請者、無得嘗我筵矣、○</verse>
				<verse number="25">眾同行、耶穌顧曰、</verse>
				<verse number="26">人就我而不過於愛父母、妻子、兄弟、姊妹、與己生命者、不得為我徒、</verse>
				<verse number="27">不任十字架從我者、亦不得為我徒、</verse>
				<verse number="28">爾曹孰有建塔、不先坐計其資、足以竣事乎、</verse>
				<verse number="29">恐基而不成、眾見哂曰、</verse>
				<verse number="30">此人作之於始、乃不能成之於終也、</verse>
				<verse number="31">或有王出、與他王戰、非先坐而運籌、能以一萬敵來者二萬乎、</verse>
				<verse number="32">不然、敵尚遠、將遣使求成矣、</verse>
				<verse number="33">如是、爾曹不舍所有者、不得為我徒也、○</verse>
				<verse number="34">夫鹽善矣、鹽失其味、將何以復之、</verse>
				<verse number="35">不宜於地、不宜於糞、惟棄之於外、宜傾耳聽焉、</verse>
			</chapter>
			<chapter number="15">
				<verse number="1">眾稅吏與罪人、就聽耶穌、</verse>
				<verse number="2">𠵽唎㘔人士子譏之曰、彼乃納罪人共食焉、</verse>
				<verse number="3">耶穌設譬曰、</verse>
				<verse number="4">爾曹有百羊、而亡其一、孰不姑舍九十九羊於野、而追其亡至於獲乎、</verse>
				<verse number="5">獲則喜、肩之以歸、</verse>
				<verse number="6">會其友鄰曰亡羊既獲、與我同樂、</verse>
				<verse number="7">吾語汝、罪人中有一悔改、則在天喜之亦然、其勝於九十九之義人、不待悔改者矣、</verse>
				<verse number="8">或婦有金錢十、失其一、豈不燃燈掃室、勤求至於獲乎、</verse>
				<verse number="9">獲則謂其友鄰曰、失金既獲、與我同樂、</verse>
				<verse number="10">吾語汝、罪人有一悔改、則在上帝使者前、其喜之亦然、○</verse>
				<verse number="11">又曰、或有二子、</verse>
				<verse number="12">其季子語父曰、請父以所當得之業予我、父遂以產分之、</verse>
				<verse number="13">未幾、季子挾貲遠遊異地、在彼無度、蕩費其業、</verse>
				<verse number="14">盡耗一切、其地大饑、困甚、</verse>
				<verse number="15">遂投其地一民、遣之於田牧豕、無人餉之、</verse>
				<verse number="16">欲以豕所食荳莢充腹、</verse>
				<verse number="17">悔曰、我父若多傭人、其糧有餘、我乃饑而死乎、</verse>
				<verse number="18">我將反就父曰、我獲罪於天、及於父前、</verse>
				<verse number="19">今而後、不堪稱為爾子、視我如傭人足矣、</verse>
				<verse number="20">於是反就父相去尚遠、父見憫之、趨抱其頸、接吻焉、</verse>
				<verse number="21">其子曰、我獲罪於天、及父於前、今而後、不堪稱為爾子、</verse>
				<verse number="22">父命諸僕曰、取美服衣之、施鐶於指、履於足、</verse>
				<verse number="23">牽肥犢宰之、我儕食而樂焉、</verse>
				<verse number="24">蓋此子、死而復生、失而又得者也、其父與眾共樂、</verse>
				<verse number="25">適長子自田歸、將及門、聞樂舞、</verse>
				<verse number="26">招一僕問其故、</verse>
				<verse number="27">曰、爾弟歸、父以其無恙、復得之、故宰肥犢、</verse>
				<verse number="28">長子怒、不入、父出勸之、</verse>
				<verse number="29">長子曰、我事父有年、未嘗違命、父未嘗以羔賜我、俾得與友同樂、</verse>
				<verse number="30">而此子狎妓、盡耗父業、乃至、則為之宰肥犢也、</verse>
				<verse number="31">父曰、子常偕我、我所有者、皆為爾有、</verse>
				<verse number="32">爾弟死而復生、失而又得、我儕宜喜樂也、</verse>
			</chapter>
			<chapter number="16">
				<verse number="1">耶穌謂門徒曰、富人有操會者、或以耗主業訴其主、</verse>
				<verse number="2">乃呼之曰、我聞人言、爾果有此事否、可出會計條目、爾不得仍為操會者矣、</verse>
				<verse number="3">操會者意謂、主奪我操會、將若何、鋤無力、乞可恥、</verse>
				<verse number="4">我知所為矣、若如是以行、則奪操會後、人必接我於其家、○</verse>
				<verse number="5">於是、凡負主債者、一一呼之來、語先至者曰、爾負幾何、</verse>
				<verse number="6">曰、油百斗、曰、取券亟坐、書五十、</verse>
				<verse number="7">語他人曰、爾負幾何、曰、麥百斛、曰、取券、書八十、</verse>
				<verse number="8">主見不義操會所行、稱其巧、蓋此世之人、其為身謀、較光明之人、尤巧也、○</verse>
				<verse number="9">吾語汝、以虛夸之財結友、則爾喪時、得接入永宅矣、</verse>
				<verse number="10">於小者忠、則大者亦忠、於小者不義、則大者亦不義、</verse>
				<verse number="11">若爾於虛夸之財而不忠、誰以真者托爾耶、</verse>
				<verse number="12">若爾於屬人者而不忠、誰以屬己者與爾耶、</verse>
				<verse number="13">一僕不能事二主、或惡此愛彼、或重此輕彼、爾不能事上帝、又事貨財也、○</verse>
				<verse number="14">𠵽唎㘔之好利者、聞斯言、哂之、</verse>
				<verse number="15">耶穌曰、爾在人前以義自稱、爾之心、上帝知之、蓋人所崇者、上帝所惡也、</verse>
				<verse number="16">律法、及先知至約翰、自是、上帝國福音傳布、人人用力以進之、</verse>
				<verse number="17">天地之廢、較律法一畫之闕尤易、</verse>
				<verse number="18">凡出妻他娶者、淫行也、娶所出者、亦淫行也、○</verse>
				<verse number="19">有富人衣紫袍細布、日事華靡宴樂、</verse>
				<verse number="20">有貧者名拉撒路、生瘍、人置富者之門、</verse>
				<verse number="21">欲以富人几下遺屑飽己、犬來舐其瘍、</verse>
				<verse number="22">貧者死、天使扶置亞伯拉罕懷、富人亦死而葬、</verse>
				<verse number="23">陰間痛苦之際、舉目遙見亞伯拉罕、懷中有拉撒路、</verse>
				<verse number="24">呼曰、我祖亞伯拉罕、矜恤我、遣拉撒路指尖蘸水涼我舌、蓋此火燄中苦甚、</verse>
				<verse number="25">亞伯拉罕曰、子當憶、生前受諸福、拉撒路受諸難、今彼慰、而爾苦焉、</verse>
				<verse number="26">不第此也、爾我間、限以巨淵、欲由此涉爾不能、由彼濟我亦不能、</verse>
				<verse number="27">曰、若是、求祖遣拉撒路、往我父家、</verse>
				<verse number="28">我有兄弟五人、使彼示之、免至此受苦、</verse>
				<verse number="29">亞伯拉罕曰、彼有摩西及先知、可聽之、</verse>
				<verse number="30">對曰、不然、祖亞伯拉罕乎、若有人死而復生以就之、彼必悔改、</verse>
				<verse number="31">曰、不聽摩西及先知、即有死而復生者、其亦不受勸也、</verse>
			</chapter>
			<chapter number="17">
				<verse number="1">耶穌謂門徒曰、陷人於罪、事不能無、而陷之者禍矣、</verse>
				<verse number="2">與其陷小子於罪、寧人以巨磨懸其頸、而投於海、</verse>
				<verse number="3">自當謹慎、兄弟獲罪爾、則諫之、悔則免之、</verse>
				<verse number="4">倘一日獲罪爾至七、一日自反至七、曰、我悔、爾必免之、○</verse>
				<verse number="5">使徒謂主曰、使我信益篤、</verse>
				<verse number="6">主曰、若爾有信如芥種、則命此桑拔根植於海、亦聽命焉、○</verse>
				<verse number="7">爾曹有僕、或耕或牧、自田歸、孰即命之席坐乎、</verse>
				<verse number="8">豈不曰、先備我餐、束帶事我、我飲食後、爾飲食可也、</verse>
				<verse number="9">僕奉命而行、寧謝之乎、我意不然、</verse>
				<verse number="10">如此、爾曹即行所命、亦自謂無益之僕、行所當行已耳、</verse>
				<verse number="11">耶穌往耶路撒冷、經撒馬利亞、加利利、</verse>
				<verse number="12">入一村、遇癩者十人、遠立揚聲曰、</verse>
				<verse number="13">耶穌夫子、矜恤我、</verse>
				<verse number="14">耶穌視之曰、往示祭司、往時即潔矣、</verse>
				<verse number="15">其一人見已愈、反而大聲歸榮上帝、</verse>
				<verse number="16">俯伏耶穌足下稱謝、乃撒馬利亞人也、</verse>
				<verse number="17">耶穌曰、潔者非十人乎、其九安在、</verse>
				<verse number="18">此異民之外、未見反而歸榮上帝者也、</verse>
				<verse number="19">語其人曰、起而歸、爾信愈爾、○</verse>
				<verse number="20">𠵽唎㘔人問上帝國、何時而至、耶穌曰、上帝國、其臨不顯、</verse>
				<verse number="21">不曰、在此在彼、上帝國即在爾間、○</verse>
				<verse number="22">又謂門徒曰、時至、爾欲見人子一日、不可得矣、</verse>
				<verse number="23">人告爾、在此在彼、勿往勿從、</verse>
				<verse number="24">如天之有電、閃於此而光於彼、人子至之日亦如是、</verse>
				<verse number="25">但必先備受苦、為世所棄、</verse>
				<verse number="26">如挪亞時、其人飲食、嫁娶、</verse>
				<verse number="27">迨挪亞入方舟之日、洪水至而湮眾、人子之日亦然、</verse>
				<verse number="28">如羅得時、其人飲食貿易、樹蓺搆造、</verse>
				<verse number="29">迨羅得出所多馬之日、天雨火硫而滅眾、</verse>
				<verse number="30">人子顯日亦如是、</verse>
				<verse number="31">當日在屋上者、其具在室、勿下取之、在田者勿歸、</verse>
				<verse number="32">當以羅得妻之事為記、</verse>
				<verse number="33">欲救生命者、反喪之、喪之者、反存之、</verse>
				<verse number="34">吾語汝、是夜二人同榻、一擒一縱、</verse>
				<verse number="35">二婦同磨、一擒一縱、</verse>
				<verse number="36">二人在田、一擒一縱、</verse>
				<verse number="37">眾曰、主、何處有之、曰、屍所在、鷙鳥集焉、</verse>
			</chapter>
			<chapter number="18">
				<verse number="1">耶穌言人當祈禱不怠、設譬、</verse>
				<verse number="2">曰、邑有士師、不畏上帝、不禮世人、</verse>
				<verse number="3">有嫠入見曰、有仇我者、請伸我冤、</verse>
				<verse number="4">久而不許、後自思曰、我雖不畏上帝、不禮世人、</verse>
				<verse number="5">但嫠再三瀆我、必伸其冤、免恆至聒我、</verse>
				<verse number="6">主曰、聽不義士師所言、</verse>
				<verse number="7">上帝選民、晝夜籲禱、其應或遲、豈不終伸其冤乎、</verse>
				<verse number="8">吾語汝、冤之伸也忽焉、人子至、詎見信於世乎、○</verse>
				<verse number="9">有數人自恃為義、而藐視人、耶穌設譬謂之曰、</verse>
				<verse number="10">二人登殿祈禱、一𠵽唎㘔人、一稅吏、</verse>
				<verse number="11">𠵽唎㘔人獨立祈禱曰、謝上帝、使我不似他人、殘酷、不義、淫惡、亦不似此稅吏、</verse>
				<verse number="12">我七日禁食者二、而以所有十輸其一、</verse>
				<verse number="13">稅吏遠立、不敢舉目仰天、拊膺曰、我有罪、上帝憐之、</verse>
				<verse number="14">吾語汝、此人歸、以義見稱、較彼尤勝、蓋自高者、必降為卑、自卑者、將升為高也、○</verse>
				<verse number="15">有人攜孩提、求按於耶穌、門徒見而責之、</verse>
				<verse number="16">耶穌呼之來曰、容孩提就我、勿禁、蓋有上帝國者、正如是人也、</verse>
				<verse number="17">我誠告爾、凡承上帝國、不如孩提者、不得入也、○</verse>
				<verse number="18">有宰問曰、善哉師也、我當何為、以得永生、</verse>
				<verse number="19">耶穌曰、胡為以善稱我、無一善者、惟上帝而已、</verse>
				<verse number="20">夫諸誡爾所識也、勿行淫、勿殺人、勿攘竊、勿妄證、敬爾父母、</verse>
				<verse number="21">對曰、我自幼盡守之矣、</verse>
				<verse number="22">耶穌聞其言曰、猶虧一、悉售所有以濟貧、則必有財於天、且來從我矣、</verse>
				<verse number="23">其人聞之、甚憂、巨富故也、</verse>
				<verse number="24">耶穌見其憂甚、曰、有財者、入上帝國、難矣哉、</verse>
				<verse number="25">駝入針孔、較富人入上帝國、尤易也、</verse>
				<verse number="26">聞者曰、然則誰得救乎、</verse>
				<verse number="27">曰、人所不能上帝能之、</verse>
				<verse number="28">彼得曰、我儕舍一切從爾、</verse>
				<verse number="29">曰、我誠告爾、人為上帝國、離屋宇、父母、兄弟、妻子、</verse>
				<verse number="30">而今世不獲倍蓰、來世不得永生者、未之有也、○</verse>
				<verse number="31">耶穌攜十二徒、謂之曰、我儕上耶路撒冷、先知所載人子者、必應也、</verse>
				<verse number="32">其將解與異邦人、戲玩、凌辱、唾之、</verse>
				<verse number="33">鞭扑、殺之、三日復生、</verse>
				<verse number="34">斯語隱藏、門徒未達、不知所謂、○</verse>
				<verse number="35">近耶利哥時、有瞽者、坐乞道旁、</verse>
				<verse number="36">聞眾過、問其故、</verse>
				<verse number="37">曰、拿撒勒人耶穌過也、</verse>
				<verse number="38">瞽者呼曰、大闢之裔耶穌矜恤我、</verse>
				<verse number="39">前行者責之、使默、彼益呼曰、大闢之裔、矜恤我、</verse>
				<verse number="40">耶穌止、命攜之來、及至、問曰、欲我何為、</verse>
				<verse number="41">曰、主、我欲得見、</verse>
				<verse number="42">耶穌、曰、可、爾信愈爾、</verse>
				<verse number="43">遂得見、從耶穌歸榮上帝、眾見是、亦讚美上帝焉、</verse>
			</chapter>
			<chapter number="19">
				<verse number="1">耶穌入耶利哥、徑行時、</verse>
				<verse number="2">有名撒該者、為稅吏長而富、</verse>
				<verse number="3">欲見耶穌為何如人、以人眾不得見、蓋侏儒也、</verse>
				<verse number="4">意耶穌必過此、遂趨前、升桑欲見之、</verse>
				<verse number="5">耶穌至、仰視曰、撒該速下、今日我將主爾家、</verse>
				<verse number="6">遂急下、喜迎之、</verse>
				<verse number="7">眾非耶穌曰、何為宿罪人之家、</verse>
				<verse number="8">撒該起、謂主曰、主、我以所有之半濟貧、誣詐人者、則四倍償之、</verse>
				<verse number="9">耶穌曰、今日此家得救、以其為亞伯拉罕裔、</verse>
				<verse number="10">蓋人子至、為尋救所喪者耳、○</verse>
				<verse number="11">眾既聞其言、又見耶穌已近耶路撒冷、意上帝國將即顯明、故耶穌設譬曰、</verse>
				<verse number="12">有貴者往異地、將受封國而歸、</verse>
				<verse number="13">召僕十人、各與十金、謂之曰、貿易以待我歸、</verse>
				<verse number="14">其民憾之、遣使於後、訴曰、我儕不欲斯人君我也、</verse>
				<verse number="15">貴者受封而反、命呼予金之僕、欲知獲利幾何、</verse>
				<verse number="16">其一至曰、主之十金、已獲百金矣、</verse>
				<verse number="17">曰、俞、善僕也、於其小者既忠矣、即宰十邑可也、</verse>
				<verse number="18">其次至曰、主之十金、已獲五十、</verse>
				<verse number="19">曰宰五邑可矣、</verse>
				<verse number="20">又其次至曰、主之十金在此、藏之巾中、</verse>
				<verse number="21">蓋我畏爾、嚴人也、未置者取之、未播者穫之、</verse>
				<verse number="22">主曰、惡哉僕也、即爾言、我擬爾、既知我嚴、未置者取之、未播者穫之、</verse>
				<verse number="23">盍以我金置肆、我來時、可幷其利而取之、</verse>
				<verse number="24">命左右曰、取其十金、與其有百金者、</verse>
				<verse number="25">曰主、彼既百金矣、</verse>
				<verse number="26">曰、吾語汝、有者將予之、無者並其所有亦奪之、</verse>
				<verse number="27">其不欲我君之、而為我敵者、曳來誅於我前、○</verse>
				<verse number="28">耶穌言竟、前行、上耶路撒冷、</verse>
				<verse number="29">至伯法基、伯大尼、近橄欖山、遣門徒二人曰、</verse>
				<verse number="30">爾往前村、入時、遇小驢縶焉、從未有人乘者、解而牽之、</verse>
				<verse number="31">倘有人問、解驢何為、可應之曰、主需之、</verse>
				<verse number="32">使者往、果遇如其言、</verse>
				<verse number="33">解驢時、其主問曰、解之何為、</verse>
				<verse number="34">曰、主需之、遂牽就耶穌、</verse>
				<verse number="35">置衣驢上、扶耶穌乘之、</verse>
				<verse number="36">行時、人以衣布道、</verse>
				<verse number="37">至橄欖山、將下、眾門徒喜、大聲讚美上帝、為所見之異能、</verse>
				<verse number="38">曰、托主名而來之王、當見寵也、在天和平、在上光榮、</verse>
				<verse number="39">眾中有𠵽唎㘔數人、謂耶穌曰、先生、其責爾門徒、</verse>
				<verse number="40">曰、吾語汝、若輩緘默、石能言矣、○</verse>
				<verse number="41">既近、見城、哭、</verse>
				<verse number="42">曰、今猶為爾日、及是時、而知關爾平安之事、則幸、過此、隱於爾目矣、</verse>
				<verse number="43">日至、敵必築壘環繞、四面困爾、</verse>
				<verse number="44">夷爾及赤子、不遺石於石上、以爾不知眷顧之日也、○</verse>
				<verse number="45">耶穌入殿、逐貿易者、</verse>
				<verse number="46">曰、記有之、我室為祈禱室、爾曹以為盜巢也、○</verse>
				<verse number="47">耶穌日在殿教誨、祭司諸長、士子、與民之尊者、欲殺之、</verse>
				<verse number="48">惟不知所為、因眾傾聽之也、</verse>
			</chapter>
			<chapter number="20">
				<verse number="1">一日、耶穌在殿教民、傳福音時、祭司諸長、士子、長老就之、曰、</verse>
				<verse number="2">請告我、爾以何權行是、賜爾斯權者誰耶、</verse>
				<verse number="3">耶穌曰、我亦一言問爾、請告我、</verse>
				<verse number="4">約翰施洗、由天乎、由人乎、</verse>
				<verse number="5">其人竊議曰、若云由天、彼必曰、曷不信之、</verse>
				<verse number="6">若云由人、民必石擊我、蓋民信約翰為先知也、</verse>
				<verse number="7">遂對曰、不知、</verse>
				<verse number="8">耶穌曰、我亦不以何權行是告爾、○</verse>
				<verse number="9">乃設譬語眾曰、有人樹葡萄園、租與農夫、而往異地、久之、</verse>
				<verse number="10">及期、遣僕就農夫、令輸園中當納之果、農夫扑、使徒反、</verse>
				<verse number="11">再遣僕、復扑辱、使徒反、</verse>
				<verse number="12">三遣僕、竟傷而逐之、</verse>
				<verse number="13">園主曰、我將奈何、不如遣愛子、庶幾見而敬之、</verse>
				<verse number="14">農夫見其子、竊議曰、此其嗣子、且來殺之、業歸我矣、</verse>
				<verse number="15">遂逐於園外殺焉、園主將何以處之、</verse>
				<verse number="16">必至而滅此農夫、以園託他人矣、聞者、曰不願有此、</verse>
				<verse number="17">耶穌目之曰、記所載何歟、工師所棄之石、成為屋隅首石、</verse>
				<verse number="18">躓此石上者人必糜、此石墜其上者身必碎、○</verse>
				<verse number="19">時、祭司諸長士子知耶穌設譬指己、欲執之而畏民、</verse>
				<verse number="20">乃窺之、遣偵者、偽為義人、欲即其言、解與方伯、按治之、</verse>
				<verse number="21">遂問曰、先生、我知爾所言所傳皆正、不以貌取人、乃以誠傳上帝道者也、</verse>
				<verse number="22">我儕納稅該撒、宜否、</verse>
				<verse number="23">耶穌知其詭譎、曰、何試我耶、</verse>
				<verse number="24">將一金錢、與我觀之、是像與號誰乎、對曰、該撒、</verse>
				<verse number="25">曰、若是、以該撒之物納該撒、以上帝之物納上帝矣、</verse>
				<verse number="26">偵者當民前、末由執其言、且奇其應對、故默然、○</verse>
				<verse number="27">有［口撒］吐𡀲人、言無復生者、就而問曰、</verse>
				<verse number="28">先生、摩西筆以示我云、若人兄弟有妻、無子而死、兄弟則娶其妻、生子以嗣之、</verse>
				<verse number="29">有兄弟七人、長者娶妻、無子而死、</verse>
				<verse number="30">其二娶之、亦無子而死、</verse>
				<verse number="31">其三娶之、至其七亦然、皆無遺子而死、</verse>
				<verse number="32">厥後婦亦死、</verse>
				<verse number="33">至復生時、此婦為誰之妻乎、蓋納之者七人矣、</verse>
				<verse number="34">耶穌曰、惟世人有嫁娶、</verse>
				<verse number="35">若能得復生之世、則不嫁不娶、</verse>
				<verse number="36">亦不復死、乃如天使、亦為上帝子、是復生之人也、</verse>
				<verse number="37">論死者復生、摩西棘中篇詳之矣、其稱主為亞伯拉罕之上帝、以撒之上帝、雅各之上帝、</verse>
				<verse number="38">是上帝非死者之上帝、乃生者之上帝、蓋眾以之而生矣、○</verse>
				<verse number="39">士子數人曰、先生之言善也、</verse>
				<verse number="40">後無敢問者、</verse>
				<verse number="41">耶穌謂眾曰、人何言基督為大闢裔乎、</verse>
				<verse number="42">蓋詩篇中、大闢自言、主謂我主云、</verse>
				<verse number="43">坐我右、我將以爾敵、置爾足下、</verse>
				<verse number="44">夫大闢稱基督為主、則基督如何為大闢裔乎、○</verse>
				<verse number="45">庶民聽時、耶穌語門徒曰、</verse>
				<verse number="46">謹防士子、好衣長服而遊、喜市上問安、會堂高位、席間上坐、</verse>
				<verse number="47">然幷吞嫠婦家資、佯為長祈、其受罪必尤重也、</verse>
			</chapter>
			<chapter number="21">
				<verse number="1">耶穌望見富人、以財輸庫、</verse>
				<verse number="2">又見一貧嫠、輸半釐者二、</verse>
				<verse number="3">耶穌曰、我誠告爾、此貧嫠所輸、較眾尤多、</verse>
				<verse number="4">蓋眾以羨餘輸上帝、此則不足而盡輸所有者也、○</verse>
				<verse number="5">或有誇譽殿中所陳設之美石珍器者、</verse>
				<verse number="6">耶穌曰、爾觀此物、日至、將不遺石於石上、必盡圮也、</verse>
				<verse number="7">眾問曰、先生何時有此、是事應時、將有何兆乎、</verse>
				<verse number="8">耶穌曰、慎勿為人所惑、有多人冒我名來、曰、我基督也、時近也、爾勿從之、</verse>
				<verse number="9">爾聞戰亂勿懼、此事必先有、惟末期未至耳、</verse>
				<verse number="10">又曰、民將攻民、國亦攻國、</verse>
				<verse number="11">隨在地大震、饑疫、天垂可畏大異之象、</verse>
				<verse number="12">此事之先、人將執爾、窘逐爾、解爾於會堂、下爾於囹圄、為我名曳至王侯前、</verse>
				<verse number="13">爾遭此事以為證、</verse>
				<verse number="14">宜定其心、勿慮何以訴、</verse>
				<verse number="15">蓋我將賜爾口才智慧、使諸仇不能辯駁敵對、</verse>
				<verse number="16">爾將為父母兄弟親戚朋友所解、中有人見殺、</verse>
				<verse number="17">爾以我名為眾所憾、</verse>
				<verse number="18">然爾一髮不喪也。</verse>
				<verse number="19">爾當強忍存心、</verse>
				<verse number="20">爾見軍環耶路撒冷、則知其亡無日矣、</verse>
				<verse number="21">時在猶太者、當避於山、在京者宜去、在田者勿入、</verse>
				<verse number="22">是譴責之日、記所載者應矣、</verse>
				<verse number="23">斯時也、妊婦乳婦其有禍乎、蓋此地必有大災、怒及斯民、</verse>
				<verse number="24">死於刀刃、擄於諸國、耶路撒冷為異邦人蹂踐、迨異邦人之期滿焉、○</verse>
				<verse number="25">日月星辰、必有異象、地上諸國、困苦顛連、海波漰湱、</verse>
				<verse number="26">世所必至者、人人危懼、至於喪膽、天象震動故也、</verse>
				<verse number="27">將見人子以大權大榮、乘雲而來、</verse>
				<verse number="28">甫有此事、當興起翹首、以贖爾近矣、</verse>
				<verse number="29">譬之無花果與諸樹、</verse>
				<verse number="30">見其方萌、則知夏近矣、</verse>
				<verse number="31">凡若此爾見之、則知上帝國邇矣、</verse>
				<verse number="32">我誠告爾、此代未逝、斯事皆成、</verse>
				<verse number="33">天地可廢、我言不可廢、○</verse>
				<verse number="34">自當謹慎、勿以饜飫沉湎、世之憧擾累心、恐其日突然臨爾、</verse>
				<verse number="35">如機檻臨宅土之人、</verse>
				<verse number="36">故宜儆醒常祈、得避將來之事、立人子前矣、○</verse>
				<verse number="37">耶穌日在殿教誨、夜出至橄欖山宿焉、</verse>
				<verse number="38">庶民蚤起、至殿聽之、</verse>
			</chapter>
			<chapter number="22">
				<verse number="1">除酵節伊邇、亦名逾越節、</verse>
				<verse number="2">祭司諸長、士子、謀殺耶穌、但畏民耳、○</verse>
				<verse number="3">十二徒中加畧人猶大、撒但惑其心、</verse>
				<verse number="4">詣祭司諸長庶司、欲賣耶穌、</verse>
				<verse number="5">眾喜、許以金、</verse>
				<verse number="6">猶大諾、覷眾不在、乘機解之、○</verse>
				<verse number="7">除酵節、當宰逾越羔屆期、</verse>
				<verse number="8">耶穌遣彼得 約翰曰、爾往備節筵、我儕食焉。</verse>
				<verse number="9">曰、何處備之、</verse>
				<verse number="10">曰入城遇挈水瓶者、隨之入室、</verse>
				<verse number="11">告其主曰、師問客舍安在、將與門徒食節筵、</verse>
				<verse number="12">彼以陳設大樓示爾、在彼預備可也、</verse>
				<verse number="13">門徒往、果遇如所言、遂備節筵、○</verse>
				<verse number="14">耶穌偕十二使徒、於其時席坐、</verse>
				<verse number="15">曰受害之先、我甚願偕爾食此節筵、</verse>
				<verse number="16">吾語汝、我不復食此節筵、待事應於上帝國、然後食也、</verse>
				<verse number="17">遂取杯祝謝曰、將此分爾眾、</verse>
				<verse number="18">吾語汝、我不復飲葡萄汁。待上帝國至而飲焉、○</verse>
				<verse number="19">取餅祝謝、擘而與之曰、此乃我軀、為爾捐者、爾宜行此以記我也、</verse>
				<verse number="20">餐後、取杯亦如之、曰、此乃新約之杯、為我血而立、代爾流者也、○</verse>
				<verse number="21">然賣我者、其手與我在席、</verse>
				<verse number="22">人子將如前定而歸、惟賣人子者、其有禍乎、</verse>
				<verse number="23">眾互問誰將為此、○</verse>
				<verse number="24">門徒爭長、</verse>
				<verse number="25">耶穌曰、異邦之君主其治、秉權之人稱大勛、</verse>
				<verse number="26">惟爾曹不可、爾中為大者當若少、為首者當若役、</verse>
				<verse number="27">孰為長、席坐者乎、役事者乎、非席坐者長乎、然我在爾中、如役事者也、</verse>
				<verse number="28">爾曹恆偕我於患難中、</verse>
				<verse number="29">我以國封爾、如我父封我、</verse>
				<verse number="30">俾爾在我國、飲食於我席、居位審以色列十二支派焉、</verse>
				<verse number="31">主曰、西門、西門、撒但欲簸爾曹若麥、</verse>
				<verse number="32">然我為爾祈、使爾信不渝、反正後、可堅爾兄弟、</verse>
				<verse number="33">彼得曰、主、我願與汝下獄而死、</verse>
				<verse number="34">曰、彼得、吾語汝、今日鷄鳴之先、爾將三言不識我、○</verse>
				<verse number="35">謂門徒曰、我遣爾、勿囊、勿袋、勿履、有缺乎、曰、無、</verse>
				<verse number="36">曰、今有囊者取之、有袋者亦然、無刀者可賣衣買刀也、</verse>
				<verse number="37">吾語汝、記云、人視為罪犯中人、其言必應於我、蓋所指我者有徵也、</verse>
				<verse number="38">門徒曰、主、有二刀於此、曰、足矣、○</verse>
				<verse number="39">耶穌出、仍往橄欖山、門徒從之、</verse>
				<verse number="40">至、則謂門徒曰、祈禱也、免入誘惑、</verse>
				<verse number="41">遂離之、約投石之遠、屈膝祈禱、</verse>
				<verse number="42">曰、父肯、則以此盃去我、雖然、非我之意、惟爾意是成、</verse>
				<verse number="43">使者自天而見、壯之、</verse>
				<verse number="44">耶穌憯怛、祈禱愈切、汗如滴血下地、</verse>
				<verse number="45">禱畢而起、至門徒所、見其憂甚、假寐、</verse>
				<verse number="46">謂之曰、何寢也、且起祈禱、免入誘惑、○</verse>
				<verse number="47">言時、眾至、十二門徒之一猶大、趨就耶穌、接吻之、</verse>
				<verse number="48">耶穌曰、猶大、爾以接吻賣人子乎、</verse>
				<verse number="49">左右見事將及、曰、主、以刀擊之可否、</verse>
				<verse number="50">中一人擊祭司長僕、削右耳、</verse>
				<verse number="51">耶穌曰、事至此、聽之、遂捫其耳醫焉、</verse>
				<verse number="52">耶穌語來攻之祭司諸長、殿庶司、長老、曰、爾來以刃與梃、若禦寇乎、</verse>
				<verse number="53">我日偕爾在殿、爾不執我、今乃爾曹之時、冥冥之勢矣、○</verse>
				<verse number="54">眾執耶穌、曳於祭司長家、彼得遠從、</verse>
				<verse number="55">院中有人、燃火同坐、彼得與焉、</verse>
				<verse number="56">有婢見彼得坐向火、注目視之曰、此人亦偕耶穌、</verse>
				<verse number="57">彼得不承、謂婢曰、我不識之、</verse>
				<verse number="58">有頃、又一人見之曰、爾亦其黨、彼得曰、非也、</verse>
				<verse number="59">片時、復一人力言曰、此人實偕之、蓋加利利人也、</verse>
				<verse number="60">彼得曰、爾所言、我不識也、言時、雞嗚矣、</verse>
				<verse number="61">主顧彼得、彼得憶主言、鷄鳴之先、將三言不識我、</verse>
				<verse number="62">遂出痛哭云、○</verse>
				<verse number="63">執耶穌者戲而扑之、</verse>
				<verse number="64">掩其面、批而問曰、試言擊爾者誰、</verse>
				<verse number="65">更以多端誚耶穌、○</verse>
				<verse number="66">平旦、民之長老、祭司諸長、士子皆集、曳耶穌至公會、</verse>
				<verse number="67">曰、爾誠基督、明以告我、曰我告爾、爾不信、</verse>
				<verse number="68">詰爾、爾不應、又不我釋、</verse>
				<verse number="69">此後人子將坐大權上帝右矣、</verse>
				<verse number="70">僉曰、然則爾上帝子乎曰、爾言是也、</verse>
				<verse number="71">眾曰、何用別證、即其所言、我聽之矣、</verse>
			</chapter>
			<chapter number="23">
				<verse number="1">眾起、解耶穌、至彼拉多前、</verse>
				<verse number="2">訟之曰、我觀此人及惑民者、禁納稅該撒、自稱為王基督也、</verse>
				<verse number="3">彼拉多問耶穌曰、爾猶太人王乎、曰、爾言之矣、</verse>
				<verse number="4">彼拉多謂祭司諸長與眾曰、我觀此人無罪、</verse>
				<verse number="5">眾奮呼曰、彼搖動民、傳教徧猶太、自加利利至此、</verse>
				<verse number="6">彼拉多一聞加利利、遂問此加利利人乎、</verse>
				<verse number="7">既知屬希律所治、則遣至希律、時希律在耶路撒冷、</verse>
				<verse number="8">見耶穌甚喜、蓋久欲見之矣、因多聞其事、冀見異蹟、</verse>
				<verse number="9">故多端問之、耶穌不答、</verse>
				<verse number="10">祭司諸長、士子、立而訟之切、</verse>
				<verse number="11">希律及衛士、藐玩耶穌、衣以采服、復遣至彼拉多、</verse>
				<verse number="12">彼拉多、希律、素相仇也、當日遂相友矣、</verse>
				<verse number="13">彼拉多召祭司諸長、有司、與民、曰、</verse>
				<verse number="14">爾曹以此人解我、言其亂民、我即爾所訟之事、當前審之、未見其有罪、</verse>
				<verse number="15">希律亦然、蓋我遣爾曹見希律、彼以耶穌所行、無一當死者、</verse>
				<verse number="16">我將笞而釋之、</verse>
				<verse number="17">屆節期、例必釋一人、</verse>
				<verse number="18">眾齊呼曰、去此人、釋巴拉巴、</verse>
				<verse number="19">夫巴拉巴城中作亂殺人、故下獄、</verse>
				<verse number="20">彼拉多欲釋耶穌、復語眾、眾呼曰、</verse>
				<verse number="21">釘之十字架、釘之十字架、</verse>
				<verse number="22">彼拉多三語之曰、彼行何惡耶、未見其有死罪、故將笞而釋之、</verse>
				<verse number="23">眾厲聲求釘十字架益切、庶民與祭司諸長之聲勝矣、</verse>
				<verse number="24">於是彼拉多擬如所求、</verse>
				<verse number="25">釋民所求亂殺下獄之巴拉巴、交耶穌於民、以徇民意、○</verse>
				<verse number="26">曳耶穌時、有古利奈人西門、由田間來、眾執之、使肩十字架、從耶穌、</verse>
				<verse number="27">眾隨之、有多婦哭而哀、</verse>
				<verse number="28">耶穌顧之曰、耶路撒冷女乎、勿為我哭、當為己及子哭、</verse>
				<verse number="29">日至、人必曰、未妊之婦、未產之胎、未哺之乳福矣、</verse>
				<verse number="30">時、人將對山曰、壓我、對陵曰掩我、</verse>
				<verse number="31">蓋木尚青、猶如此、木既枯、將若何、</verse>
				<verse number="32">又曳二犯、與耶穌同殺、○</verse>
				<verse number="33">至一地名髑髏、釘之十字架、二犯一左一右、</verse>
				<verse number="34">耶穌曰、父乎、眾不知所為、其赦之、人鬮分其衣、</verse>
				<verse number="35">民立而觀、有司與眾譏之曰、彼救他人、若為基督、上帝所選者、可自救也、</verse>
				<verse number="36">兵卒亦戲之、與以醯、</verse>
				<verse number="37">曰、爾若猶太人王、可自救也、</verse>
				<verse number="38">其上有標、以希利尼 羅馬 希伯來字書曰、猶太王、○</verse>
				<verse number="39">同懸之二犯、其一誚之曰、爾若基督、可救己及我儕、</verse>
				<verse number="40">其二責之曰、爾同受罪、何不畏上帝乎、</verse>
				<verse number="41">我儕宜也、蓋我所受、當我所行、而此人所為、無不是也、</verse>
				<verse number="42">乃謂耶穌曰、主、歸爾國、其憶我、</verse>
				<verse number="43">耶穌曰、我誠告爾、今日爾必同我在樂園矣、○</verse>
				<verse number="44">自日中至未終、徧地幽暗、</verse>
				<verse number="45">日晦冥、殿幔中裂、</verse>
				<verse number="46">耶穌大聲呼曰、父乎、我神託爾矣、言畢氣絕、</verse>
				<verse number="47">百夫長見此、歸榮上帝云、是誠義人也、</verse>
				<verse number="48">眾聚觀、歷見其事、拊膺而返、</verse>
				<verse number="49">其相知者、及自加利利同隨之婦遠立、皆見之、○</verse>
				<verse number="50">有人名約瑟、議士也、為人仁義、</verse>
				<verse number="51">不黨祭司輩所謀為、屬猶太 亞利馬太邑、素慕上帝國者、</verse>
				<verse number="52">入見彼拉多、求耶穌屍、</verse>
				<verse number="53">取之下、裹以枲布、置石鑿之墓、未有人葬者、</verse>
				<verse number="54">當日為備節、安息日伊邇、○</verse>
				<verse number="55">自加利利同耶穌來之婦、隨後觀其墓、及葬屍如何、</verse>
				<verse number="56">歸備芳馨之品、及香膏、當安息日、遵誡而止、</verse>
			</chapter>
			<chapter number="24">
				<verse number="1">七日首日昧爽、婦至墓、攜所備芳馨之品、有數人偕之、</verse>
				<verse number="2">見石離墓、</verse>
				<verse number="3">入不見主耶穌屍、</verse>
				<verse number="4">躊躇間、有二人立、衣服燁燁、</verse>
				<verse number="5">婦驚伏地、二人謂之曰、何於死者中求生人歟、</verse>
				<verse number="6">彼已復生、不在此矣、當憶在加利利時、彼語爾曰、</verse>
				<verse number="7">人子必解於罪人、釘十字架、三日復生、</verse>
				<verse number="8">婦憶所言、</verse>
				<verse number="9">由墓歸、以告十一徒、及諸同人、</verse>
				<verse number="10">告之者、有若抹大拉之馬利亞、雅各之母馬利亞、及約亞拿、又有他婦偕焉、</verse>
				<verse number="11">使徒以其言近虛誕、不信、</verse>
				<verse number="12">彼得起、趨墓、俯見枲布而已、異而歸、○</verse>
				<verse number="13">是日門徒二人、往一鄉、名以馬迕、去耶路撒冷二十五里、</verse>
				<verse number="14">二人互論所遇、</verse>
				<verse number="15">談言間、耶穌近而同行、</verse>
				<verse number="16">門徒目迷、不識之、</verse>
				<verse number="17">耶穌曰、爾行時、互論何事、而有憂色也、</verse>
				<verse number="18">有一名革流巴、曰、爾在耶路撒冷、豈孑身為旅、不知邇日所經乎、</verse>
				<verse number="19">曰、何事、曰、拿撒勒人耶穌、先知也、在上帝烝民前、言行兼優、</verse>
				<verse number="20">而我祭司諸長有司解之、擬以死、釘十字架、</verse>
				<verse number="21">此人乃望贖以色列民者、然事之成、已三日矣、</verse>
				<verse number="22">我中數婦、使我驚駭、彼黎明往墓、</verse>
				<verse number="23">不見其屍、來告云、已見天使顯見、言耶穌復生、</verse>
				<verse number="24">我中數人至墓、果遇如所言、惟不見耶穌、</verse>
				<verse number="25">耶穌曰、無知者乎、何不信先知所言、而不敏若此、</verse>
				<verse number="26">基督受害而獲榮、不亦宜乎、</verse>
				<verse number="27">於是由摩西始、及諸先知、凡經載己之事、悉詳明之、</verse>
				<verse number="28">近所往之鄉、耶穌若欲遠行然、</verse>
				<verse number="29">二人強之曰、時暮日昃、請同宿、遂止焉、</verse>
				<verse number="30">席坐時、耶穌取餅、祝擘與之、</verse>
				<verse number="31">二人目瞭、及識之、忽不見、</verse>
				<verse number="32">相告曰、道間與我言、解經時、我心豈不熱乎、</verse>
				<verse number="33">即起、歸耶路撒冷、見十一徒、及同人、聚而言</verse>
				<verse number="34">曰、主果復生、現與西門、</verse>
				<verse number="35">二人亦述途中所遇、及擘餅識耶穌之事、○</verse>
				<verse number="36">言時、耶穌立於其中、曰、爾眾平安、</verse>
				<verse number="37">門徒驚駭、疑所見者神、</verse>
				<verse number="38">耶穌曰、何懼而心疑乎、</verse>
				<verse number="39">視我手足、即我也、試捫且視、神無骨肉、爾視我、則有之、</verse>
				<verse number="40">言此、示以手足、</verse>
				<verse number="41">門徒喜而未信、奇之、耶穌曰、有食物乎、</verse>
				<verse number="42">與炙魚一片、蜜房一方、</verse>
				<verse number="43">耶穌當前、取食之、</verse>
				<verse number="44">曰、摩西例、先知書、及詩篇、所載指我者、皆應、我素偕爾、曾言之矣、</verse>
				<verse number="45">遂啟其聰、令悟諸經、</verse>
				<verse number="46">曰、如記所言、基督當受害、三日復生、</verse>
				<verse number="47">使託其名、以傳悔改赦罪之道、自耶路撒冷、至於萬國、</verse>
				<verse number="48">爾眾為之證、</verse>
				<verse number="49">我將以父所許者賜爾、宜居耶路撒冷城、待自上錫爾以權焉、○</verse>
				<verse number="50">耶穌率之至伯大尼舉手祝之、</verse>
				<verse number="51">祝時、離眾升天、</verse>
				<verse number="52">眾拜之、甚喜、歸耶路撒冷、</verse>
				<verse number="53">常在殿讚美稱頌上帝、</verse>
			</chapter>
		</book>
		<book number="43">
			<chapter number="1">
				<verse number="1">元始有道、道與上帝共在、道即上帝、</verse>
				<verse number="2">是道、元始與上帝共在也、</verse>
				<verse number="3">萬物以道而造、凡受造者、無不以之而造、</verse>
				<verse number="4">生在道中、生也者、人之光、</verse>
				<verse number="5">光照於暗、暗者弗識之、○</verse>
				<verse number="6">有上帝所遣者名約翰、</verse>
				<verse number="7">其至為光作證、使眾以之而信、</verse>
				<verse number="8">約翰非光、特為光證耳、</verse>
				<verse number="9">真光者、臨世照萬人者也、</verse>
				<verse number="10">其在世、世以之而創、世不識之、</verse>
				<verse number="11">其至己地、人不受之、</verse>
				<verse number="12">受即信其名者、賜之權、為上帝子、</verse>
				<verse number="13">是非由血氣、非由情欲、非由人意而生、乃由上帝也、</verse>
				<verse number="14">夫道成人身、居於我儕之間、我儕見其榮、誠天父獨生子之榮、以恩寵真理而滿也、○</verse>
				<verse number="15">約翰為之證、呼曰、我言後我來而先我在、以其本先我者、即斯人也、</verse>
				<verse number="16">由其盛而我眾受恩寵、恩寵益增、</verse>
				<verse number="17">例授自摩西、恩寵真理、則由耶穌 基督、</verse>
				<verse number="18">未有人見上帝、惟獨生子、在父懷者、彰明之、○</verse>
				<verse number="19">約翰之證如左、猶太人自耶路撒冷、遣祭司及利未人、問約翰曰、爾為誰、</verse>
				<verse number="20">約翰承而不諱、其承曰、我非基督、</verse>
				<verse number="21">曰、爾為誰、以利亞乎、曰、否、曰、抑當來之先知乎、曰、否、</verse>
				<verse number="22">曰、然則爾為誰、使我復遣我者、爾自謂何也、</verse>
				<verse number="23">曰、我即聲呼於野云、直主道者、如先知以賽亞言、</verse>
				<verse number="24">奉使乃𠵽唎㘔人、</verse>
				<verse number="25">又問曰、爾非基督非以利亞、非先知、何為施洗耶、</verse>
				<verse number="26">約翰曰、我以水施洗、有立爾中者、爾不識之、</verse>
				<verse number="27">此人後我來、而先我在、即其履帶、我不堪解、</verse>
				<verse number="28">此事見於約但外之伯大巴喇、約翰施洗處、○</verse>
				<verse number="29">明日、約翰見耶穌就己、則曰、觀上帝之羔、負世人之罪者、</verse>
				<verse number="30">我言後我來、先我在、以其本先我者、即斯人也、</verse>
				<verse number="31">我素不識之、我至以水施洗、欲顯之於以色列民耳、○</verse>
				<verse number="32">約翰又證曰、我見聖神似鴿、自天降而止其上、</verse>
				<verse number="33">我不識之、惟遣我以水施洗者、語我曰、爾觀聖神降而止其上、即以聖神施洗者、</verse>
				<verse number="34">故我見而證其為上帝子也、○</verse>
				<verse number="35">明日、約翰偕二門徒立、</verse>
				<verse number="36">見耶穌遊行、則曰、觀上帝之羔、</verse>
				<verse number="37">二徒聞言、從耶穌、○</verse>
				<verse number="38">耶穌顧之、曰、爾何求耶、曰啦吡何居、啦吡、譯即夫子也、</verse>
				<verse number="39">曰來觀、遂至、觀其所居、時已申正、是日同居焉、</verse>
				<verse number="40">聽約翰而從耶穌者、其一西門 彼得兄弟安得烈、</verse>
				<verse number="41">先遇兄弟西門曰、我儕遇彌賽亞、譯即基督、</verse>
				<verse number="42">遂引見耶穌、耶穌視之曰、爾乃約拿子西門、將稱磯法、譯即彼得、○</verse>
				<verse number="43">明日、耶穌欲往加利利、遇腓力曰、從我、</verse>
				<verse number="44">腓力 伯賽大人也、與安得烈 彼得同邑、</verse>
				<verse number="45">腓力遇拿但業曰、摩西例所載、諸先知所記者、我已遇之、即拿撒勒人約瑟子耶穌也、</verse>
				<verse number="46">拿但業曰、拿撒勒能生善人乎、腓力曰、來觀、</verse>
				<verse number="47">耶穌見拿但業至、指之曰、是誠以色列人、無詭譎者、</verse>
				<verse number="48">拿但業曰、何由知我、耶穌曰、腓力未呼爾、爾在無花果樹下、我已見爾矣、</verse>
				<verse number="49">拿但業曰、夫子誠上帝子、以色列王也、</verse>
				<verse number="50">耶穌曰、我言無花果樹下見爾、爾信乎、然所見、將有大于此者、</verse>
				<verse number="51">又曰、我誠告爾、爾將見天開、上帝使者、陟降於人子上矣、</verse>
			</chapter>
			<chapter number="2">
				<verse number="1">越三日、加利利 迦拿有昏筵、耶穌母與焉、</verse>
				<verse number="2">耶穌與門徒亦見請、</verse>
				<verse number="3">酒罄、母語耶穌曰、酒無矣、</verse>
				<verse number="4">耶穌曰、母、於我何與、我時未至也、</verse>
				<verse number="5">母謂諸僕曰、凡彼所命者、行之、</verse>
				<verse number="6">依猶太人潔事、在彼設石甕六、甕容水約石餘、</verse>
				<verse number="7">耶穌曰、以水滿甕、遂滿幾溢、</verse>
				<verse number="8">又曰、挹之、遞司筵者、遂遞之、</verse>
				<verse number="9">水變為酒、司筵者嘗之、不知所自來、惟挹水僕知之、司筵者呼新娶者、</verse>
				<verse number="10">曰、凡人先設旨酒、客酣、方進魯酒、惟爾留旨酒至今矣、</verse>
				<verse number="11">此耶穌始行異跡、在加利利 迦拿而顯其榮、門徒信之、○</verse>
				<verse number="12">厥後、耶穌偕母、與兄弟門徒、往迦百農、居不數日、○</verse>
				<verse number="13">猶太人逾越節伊邇、耶穌上耶路撒冷、</verse>
				<verse number="14">在殿見有市牛羊鴿、及兌錢者坐焉、</verse>
				<verse number="15">耶穌以繩為鞭、逐之出殿、及其牛羊、傾兌錢者之金、反其几、</verse>
				<verse number="16">謂市鴿者曰、可將之去、勿以我父室、為貿易室、</verse>
				<verse number="17">門徒憶經所載云、我為爾室、中心如焚、○</verse>
				<verse number="18">猶太人曰、爾既為此、以何異跡示我、</verse>
				<verse number="19">耶穌曰、爾毀此殿、我三日建之、</verse>
				<verse number="20">猶太人曰、建此殿、經四十六年、爾三日建之乎、</verse>
				<verse number="21">耶穌言此、以殿喻其身也、</verse>
				<verse number="22">復生後、門徒方憶前言、故信經及耶穌語云、○</verse>
				<verse number="23">耶穌在耶路撒冷、當逾越節、人見所行異跡、多信其名、</verse>
				<verse number="24">耶穌知人、故不恃人、</verse>
				<verse number="25">不待人告之、自知人之中藏也、</verse>
			</chapter>
			<chapter number="3">
				<verse number="1">有𠵽唎㘔人、名尼哥底母、為猶太宰、</verse>
				<verse number="2">夜就耶穌曰、夫子、我儕知爾為師、從上帝來者、蓋爾所行異跡、非上帝佑、無能行之、</verse>
				<verse number="3">耶穌曰、我誠告爾、人非更生、不能見上帝國、</verse>
				<verse number="4">尼哥底母曰、人既老、何得更生、豈重入母腹而生乎、</verse>
				<verse number="5">耶穌曰、我誠告爾、人不以水以聖神而生、不能進上帝國、</verse>
				<verse number="6">由身生者、身也、由神生者、神也、</verse>
				<verse number="7">我言必更生、勿以為奇、</verse>
				<verse number="8">風任意而吹、聽其聲、不知何來何往、由聖神生者亦若是、</verse>
				<verse number="9">尼哥底母曰、能如是乎、</verse>
				<verse number="10">耶穌曰、爾為以色列民師、猶未知此乎、</verse>
				<verse number="11">我誠告爾、我所知者言之、所見者證之、而爾曹不受我證、</verse>
				<verse number="12">我言地、爾既弗信、況言天、爾豈能信乎、</verse>
				<verse number="13">人未有升天者、惟人子由天而降、依然在天、○</verse>
				<verse number="14">昔摩西舉蛇於野、人子見舉亦然、</verse>
				<verse number="15">使信之者免沉淪而得永生、○</verse>
				<verse number="16">蓋上帝以獨生之子賜世、俾信之者免沉淪而得永生、其愛世如此、</verse>
				<verse number="17">且上帝遣子臨世、非以罪世、乃以救世、○</verse>
				<verse number="18">信者不定罪、不信者即定罪、以不信上帝獨生子之名也、</verse>
				<verse number="19">夫光臨世、而人作惡、愛暗過於光、此所以定罪也、</verse>
				<verse number="20">作不善者惡光、而不就光、恐所行見責、</verse>
				<verse number="21">循真理者就光、以彰其所行、遵上帝而行之、○</verse>
				<verse number="22">厥後、耶穌與門徒、至猶太地、同居施洗、○</verse>
				<verse number="23">約翰在哀嫩施洗、其地近撒冷、多水、人至受洗、</verse>
				<verse number="24">時、約翰未下獄、○</verse>
				<verse number="25">其徒與猶太人辯潔事、</verse>
				<verse number="26">就約翰曰、夫子、昔偕爾在約但外、爾所證者、今施洗、而眾就之、</verse>
				<verse number="27">約翰曰、非由天授、則人無所受、</verse>
				<verse number="28">昔我曾自言非基督、乃奉使於其先、爾曹可證、</verse>
				<verse number="29">新娶者有新婦、新娶者之友立以待、聞新娶者之聲則甚喜、如是、我喜甚矣、</verse>
				<verse number="30">彼必興、我必衰、</verse>
				<verse number="31">自上臨者、萬有之上、由地則屬地、所言亦地、由天臨者、萬有之上也、</verse>
				<verse number="32">自證其所見所聞、而無人受其證、</verse>
				<verse number="33">受其證者、以上帝為真、印以證之、</verse>
				<verse number="34">上帝所遣者、述上帝言、蓋上帝賜之聖神、無限量也、</verse>
				<verse number="35">天父愛子、以萬物予之、</verse>
				<verse number="36">信子者永生、不信子者不生、上帝怒恆在其上矣、</verse>
			</chapter>
			<chapter number="4">
				<verse number="1">主知𠵽唎㘔人、聞己施洗、招人為徒、多於約翰、</verse>
				<verse number="2">其實耶穌不施洗、惟門徒施之、</verse>
				<verse number="3">乃離猶太、復往加利利、</verse>
				<verse number="4">道必由撒馬利亞、</verse>
				<verse number="5">至撒馬利亞、敘加、近雅各賜子約瑟之地、</verse>
				<verse number="6">有雅各井、</verse>
				<verse number="7">耶穌行倦、坐井上、時約日中、</verse>
				<verse number="8">門徒入城市食、有撒馬利亞婦來汲水、耶穌曰、飲我、</verse>
				<verse number="9">婦曰、爾猶太人何求飲於我撒馬利亞婦乎、蓋猶太人與撒馬利亞人、不相往來也、</verse>
				<verse number="10">耶穌曰、倘爾識上帝之賜、與請飲者誰、爾求之、其必以活水與爾、</verse>
				<verse number="11">婦曰、主、無汲器、井又深、何由得活水耶、</verse>
				<verse number="12">我祖雅各、遺我此井、昔彼與子及畜、皆飲於此、爾豈大於彼乎、</verse>
				<verse number="13">耶穌曰、飲此水必復渴、</verse>
				<verse number="14">飲我所予之水、永不渴、我所予之水、必於其中為源、混混至永生也、</verse>
				<verse number="15">婦曰、請主以此水予我、使我不渴、無庸來此汲矣、</verse>
				<verse number="16">耶穌曰、往呼爾夫來、</verse>
				<verse number="17">婦曰、我無夫、耶穌曰、爾言無夫是也、</verse>
				<verse number="18">蓋爾曾有五夫、今所有者非爾夫、爾言誠是、</verse>
				<verse number="19">婦曰、我觀主乃先知者、</verse>
				<verse number="20">我祖崇拜於此山、爾曹言、崇拜當在耶路撒冷、孰是、</verse>
				<verse number="21">耶穌曰、宜信我、日至、爾拜天父、無論此山、無論耶路撒冷、</verse>
				<verse number="22">爾曹不知所拜、我儕知所拜、蓋救者、出自猶太人也、</verse>
				<verse number="23">日至、今是矣、真崇拜者、以神以誠拜天父、蓋天父欲人如是拜之、</verse>
				<verse number="24">上帝乃神、拜之者必以神以誠、</verse>
				<verse number="25">婦曰、我知彌賽亞將至、其至必以眾理告我、彌賽亞、蓋言基督也、</verse>
				<verse number="26">耶穌曰、與爾言者是也、○</verse>
				<verse number="27">門徒至、見耶穌與婦言、異之、但無人問以奚求、而與婦言何也、</verse>
				<verse number="28">婦舍瓶、入邑、語人曰、</verse>
				<verse number="29">來觀一人、我素行者、彼悉言之、得毋基督乎、</verse>
				<verse number="30">眾出邑、就耶穌、○</verse>
				<verse number="31">門徒請曰、夫子食、</verse>
				<verse number="32">耶穌曰、我有糧可食、爾曹不知也、</verse>
				<verse number="33">門徒相語曰、豈有供之者乎、</verse>
				<verse number="34">耶穌曰、遵遣我者之旨、而畢其工、即我糧也、</verse>
				<verse number="35">豈不曰、尚有四月而穫時至乎、吾語汝、舉目視田、熟可穫矣、</verse>
				<verse number="36">穫者得傭值、積實至永生、使播者穫者同樂也、</verse>
				<verse number="37">諺云、一播一穫、誠然、</verse>
				<verse number="38">我遣爾穫所未勞者、他人勞之、爾繼其勞也、○</verse>
				<verse number="39">撒馬利亞人、在敘加者、以婦證耶穌能言其所行、多信之、</verse>
				<verse number="40">就耶穌請同居、居二日、</verse>
				<verse number="41">聽其言而信之者愈眾、</verse>
				<verse number="42">謂婦曰、今我儕非為爾言而信、乃親聽之、知其誠基督、救世者也、○</verse>
				<verse number="43">越二日、耶穌去彼、往加利利、</verse>
				<verse number="44">蓋自言先知在故土不尊也、</verse>
				<verse number="45">至加利利時、其人接之、以眾往守節期、曾見耶穌在耶路撒冷所行之事故也、</verse>
				<verse number="46">耶穌復至加利利 迦拿、以水變酒之處、有王臣、其子病在迦百農、</verse>
				<verse number="47">聞耶穌自猶太至加利利就之、請往醫其子、瀕死矣、</verse>
				<verse number="48">耶穌曰、不見異跡奇事、爾曹不信、</verse>
				<verse number="49">王臣曰、我子未及死、請主即至、</verse>
				<verse number="50">耶穌曰往哉、爾子生矣、其人信耶穌言而往、</verse>
				<verse number="51">歸時、遇僕告曰、爾子生矣、</verse>
				<verse number="52">問何時愈、曰、昔者未時瘧退、</verse>
				<verse number="53">父覺其時、適耶穌言子生之時、於是舉室皆信、</verse>
				<verse number="54">耶穌自猶太至加利利、所行異跡、此其二也、</verse>
			</chapter>
			<chapter number="5">
				<verse number="1">厥後、猶太人節期、耶穌上耶路撒冷、</verse>
				<verse number="2">地近羊門、有池曰嗶吐𠯈、希伯來音也、池有廊五、</verse>
				<verse number="3">中卧病者、瞽者、跛者、血枯者、甚眾、待水動也、</verse>
				<verse number="4">蓋有天使、或時下池動水、水動、先入池者、不論何病即愈、</verse>
				<verse number="5">有人負病三十八年、</verse>
				<verse number="6">耶穌見其偃卧、知病已久、曰、爾欲愈乎、</verse>
				<verse number="7">病者曰、主、水動時、無扶我下池者、及我來、人先我下矣、</verse>
				<verse number="8">耶穌曰、起、取床以行、</verse>
				<verse number="9">其人立愈、取床而行、是日乃安息日、○</verse>
				<verse number="10">猶太人謂得愈者曰、今安息日、取床非宜、</verse>
				<verse number="11">曰、愈我者、命我取床而行、</verse>
				<verse number="12">曰、命爾取床行者誰耶、</verse>
				<verse number="13">得愈者不知、以其地人眾、而耶穌避也、</verse>
				<verse number="14">後耶穌遇之於殿、曰、爾得愈、勿復犯罪、恐遭患尤甚、</verse>
				<verse number="15">其人往告猶太人、愈之者耶穌也、</verse>
				<verse number="16">猶太人以耶穌於安息日行此、窘逐欲殺之、○</verse>
				<verse number="17">耶穌曰、我父為之、至於今、我亦為之、</verse>
				<verse number="18">猶太人愈欲殺耶穌、因不第犯安息日、又言上帝為其父、以己與上帝敵體也、○</verse>
				<verse number="19">耶穌曰、我誠告爾、子不見父行之、則無所能行、但父所行者、子亦行之、</verse>
				<verse number="20">父愛子、以己所行示之、將示以事之尤大者、使爾駭矣、</verse>
				<verse number="21">父起死者而甦之、子甦所欲者亦若是、</verse>
				<verse number="22">父不審判人、悉以審判委子、</verse>
				<verse number="23">使眾敬子如敬父、不敬子者、即不敬遣子之父、</verse>
				<verse number="24">我誠告爾、聽我言而信遣我者、得永生而不定罪、乃出死入生也、</verse>
				<verse number="25">我誠告爾、時至、今是也、死者必聞上帝子之聲、而聞之者必生、</verse>
				<verse number="26">父自有生、賜子自有生亦如是、</verse>
				<verse number="27">且賜權以審判、因其為人子也、</verse>
				<verse number="28">勿以此為奇、時至、凡墓內者、將聞人子聲而出、</verse>
				<verse number="29">為善者復起以得生、為惡者復起以受罪、</verse>
				<verse number="30">我自無所能、惟遵所聞者、而審判之、我審判以義、我不己意是求、乃父遣我者之意也、</verse>
				<verse number="31">若我自證、證則不真、○</verse>
				<verse number="32">有證我者、我知其證乃真、</verse>
				<verse number="33">爾曹遣人就約翰、彼為真理作證、</verse>
				<verse number="34">我不求證於人、願爾得救而言耳、</verse>
				<verse number="35">約翰乃燃明之燈、爾暫喜其光、○</verse>
				<verse number="36">然我有證、大於約翰者、蓋父賜我所成之事、即我所行之事、證父遣我也、</verse>
				<verse number="37">遣我之父亦為我證、爾未聞其聲、未見其形、</verse>
				<verse number="38">其道不存爾心、以所遣者、爾不信也、</verse>
				<verse number="39">爾探索諸經、思其中有永生、然經所證者我也、</verse>
				<verse number="40">爾不欲就我以得生、</verse>
				<verse number="41">我不求榮於人、</verse>
				<verse number="42">但我知爾心不愛上帝、</verse>
				<verse number="43">我以父名而來、爾不接我、人以己名而來、爾則接之、</verse>
				<verse number="44">爾曹互相求榮、不求獨由上帝來之榮、豈能信乎、</verse>
				<verse number="45">勿以為我將訴爾於父、訴爾者、即爾所恃之摩西也、</verse>
				<verse number="46">爾信摩西、必信我、蓋其書指我、</verse>
				<verse number="47">不信其書、詎信我之言、</verse>
			</chapter>
			<chapter number="6">
				<verse number="1">厥後、耶穌濟加利利海、即提庇哩亞海、</verse>
				<verse number="2">眾見治病異跡、則從之、</verse>
				<verse number="3">耶穌登山、偕門徒坐、</verse>
				<verse number="4">時、猶太人逾越節伊邇、○</verse>
				<verse number="5">耶穌舉目、見眾就之、語腓力曰、我儕何由市餅、與眾食乎、</verse>
				<verse number="6">耶穌知有以處此、姑轉詰以試之、</verse>
				<verse number="7">腓力曰、二十金市餅、即每人所得無幾亦不足、</verse>
				<verse number="8">門徒一人、乃西門 彼得兄弟安得烈曰、</verse>
				<verse number="9">有童子攜麰麥餅五、小魚二、以與斯眾、寧有濟乎、</verse>
				<verse number="10">耶穌曰、令眾坐、其地有茂草、人坐、數約五千、</verse>
				<verse number="11">耶穌取餅、祝以予徒、徒予坐者、任意食之、魚亦然、</verse>
				<verse number="12">既飽、耶穌謂門徒曰、拾其餘屑、勿使有遺、</verse>
				<verse number="13">遂以眾所食五麰麥餅餘屑、拾之盈十二筐、</verse>
				<verse number="14">眾見耶穌所行異跡、曰、是誠先知、所當臨世者、○</verse>
				<verse number="15">耶穌知人欲強之為王、復往山獨處、</verse>
				<verse number="16">薄暮、門徒至海濱、</verse>
				<verse number="17">登舟欲濟、往迦百農、既昏、耶穌未至、</verse>
				<verse number="18">風烈波揚、</verse>
				<verse number="19">門徒鼓櫂、約十里有奇、耶穌履海近舟、門徒見之懼、</verse>
				<verse number="20">耶穌曰、我也、勿懼、</verse>
				<verse number="21">遂喜接之登舟、忽至所往之處、○</verse>
				<verse number="22">明日、眾立海彼岸、見無他舟、惟門徒所登者、耶穌不與、乃門徒獨往、</verse>
				<verse number="23">有舟自提庇哩亞來、即近耶穌祝謝眾食餅之所、</verse>
				<verse number="24">眾不見耶穌與門徒、遂登舟至迦百農尋之、</verse>
				<verse number="25">濟海遇曰、夫子、何時而至、</verse>
				<verse number="26">耶穌曰、我誠告爾、爾曹尋我、非為見異跡、第為食餅而飽耳、</verse>
				<verse number="27">勿為可敗之糧而勞、當為永生之糧而勞、即人子與爾者、蓋父上帝以印命之也、</verse>
				<verse number="28">眾曰我儕當何為、以稱上帝之事乎、</verse>
				<verse number="29">耶穌曰、信其所遣者、即稱上帝之事、</verse>
				<verse number="30">曰、爾行何異跡、使我見而信爾、爾果何以哉、</verse>
				<verse number="31">昔我祖在野食嗎嗱、經云、以天之餅予之食、是也、</verse>
				<verse number="32">耶穌曰、我誠告爾、摩西不以天之餅予爾、我父以天之真餅予爾、</verse>
				<verse number="33">所謂上帝餅者、乃降自天、以生賜世者也、</verse>
				<verse number="34">僉曰、請主常以此餅與我。</verse>
				<verse number="35">耶穌曰、我即生之餅、就我者決不饑、信我者永不渴、</verse>
				<verse number="36">爾曹見我而不信、我曾告爾矣、</verse>
				<verse number="37">父予我之人、必就我、凡就我者、我不之棄、</verse>
				<verse number="38">我降自天、非行己意、乃遣我者之意、</verse>
				<verse number="39">父所予我、我不失、而末日復生之、此父遣我之意也、</verse>
				<verse number="40">凡見子而信之、得永生、而末日我復生之、此遣我者之意也、</verse>
				<verse number="41">猶太人聞耶穌自稱天降之餅、譏之曰、</verse>
				<verse number="42">此非約瑟子耶穌乎、其父母我儕識之、何言由天降耶、</verse>
				<verse number="43">耶穌曰、無以為也、</verse>
				<verse number="44">遣我之父不引之、則無能就我、就我者、我於末日復生之、</verse>
				<verse number="45">先知書載云、眾將蒙上帝之教、凡聽父而學之者就我、</verse>
				<verse number="46">無人見天父、惟來自上帝者見之、</verse>
				<verse number="47">我誠告爾、信我者有永生、</verse>
				<verse number="48">我為生之餅、</verse>
				<verse number="49">爾祖食嗎嗱於野、卒亦死、</verse>
				<verse number="50">食而不死者、天降之餅也、</verse>
				<verse number="51">我乃生之餅、天降者也、食此則永生、我所予之餅、即我之肉、為世得生而捐者、○</verse>
				<verse number="52">猶太人爭曰、是焉能以其肉予我食乎、</verse>
				<verse number="53">耶穌曰、我誠告爾、不食人子肉、不飲人子血、則不得生、</verse>
				<verse number="54">食我肉、飲我血者、得永生、末日我復生之、</verse>
				<verse number="55">我肉誠可食、我血誠可飲、</verse>
				<verse number="56">食我肉、飲我血者、則彼在我、我在彼、</verse>
				<verse number="57">永生之父遣我、我因父而生、食我者、因我而生亦若是、</verse>
				<verse number="58">此天降之餅、非如爾祖食嗎嗱而死、食此餅者永生也、</verse>
				<verse number="59">耶穌在迦百農會堂教誨而言此、○</verse>
				<verse number="60">眾門徒聞之曰、難哉斯言、誰能聽之、</verse>
				<verse number="61">耶穌知門徒難此言、則曰、爾以為異乎、</verse>
				<verse number="62">倘見人子升故處、則又何如、</verse>
				<verse number="63">夫神所以生、肉無益、我所言者、神也、生也、</verse>
				<verse number="64">然爾曹有不信者矣、蓋耶穌早知不信者為誰、賣之者為誰也、</verse>
				<verse number="65">又曰、我故言非我父予之、無能就我也、</verse>
				<verse number="66">由是門徒多有去、不復從之者、</verse>
				<verse number="67">耶穌謂十二徒曰、爾曹亦欲去乎、</verse>
				<verse number="68">西門 彼得對曰、主有永生之言、我又誰歸、</verse>
				<verse number="69">我儕信爾、知爾基督、永生上帝子也、</verse>
				<verse number="70">耶穌曰、汝十有二人、非我所選者乎、然中一人魔鬼也、</verse>
				<verse number="71">耶穌言此、蓋指加略人西門子猶大、十二徒之一、將賣耶穌者也、</verse>
			</chapter>
			<chapter number="7">
				<verse number="1">厥後、耶穌周遊加利利、不履猶太、以猶太人欲殺之、</verse>
				<verse number="2">猶太人張幕節伊邇、</verse>
				<verse number="3">耶穌兄弟曰、去此往猶太、使門徒見爾所行、</verse>
				<verse number="4">未有欲顯其行、而行於隱者、若爾所行、當自顯於世矣、</verse>
				<verse number="5">蓋兄弟猶未之信云、</verse>
				<verse number="6">耶穌曰、爾時良便、我時未至、</verse>
				<verse number="7">世不能惡爾而惡我、以我證其所行惡也、</verse>
				<verse number="8">往守節期、爾可、我未可、我時未至也、</verse>
				<verse number="9">耶穌言竟、仍居加利利、○</verse>
				<verse number="10">兄弟往後、耶穌乃往守節期、不昭然而隱然、</verse>
				<verse number="11">猶太人於節期尋耶穌、曰、其人安在、</verse>
				<verse number="12">眾論不一、有曰、善人也、有曰、否、惑眾耳、</verse>
				<verse number="13">然無敢明言、懼猶太人故也、○</verse>
				<verse number="14">當節期中、耶穌升殿教誨、</verse>
				<verse number="15">猶太人奇之、曰、此人未學、何由知書、</verse>
				<verse number="16">耶穌曰、我道非由己、乃由遣我者、</verse>
				<verse number="17">人遵其旨、必知斯道、或由上帝、或由己言、</verse>
				<verse number="18">由己言者、求榮己、惟求榮遣之者為真、心無不義也、</verse>
				<verse number="19">摩西豈不以律法授爾、第爾曹無一遵者、不然、何為欲殺我、</verse>
				<verse number="20">眾曰、鬼憑爾、誰欲殺爾、</verse>
				<verse number="21">耶穌曰、我曾行一事、爾曹以為異、</verse>
				<verse number="22">摩西授爾割禮、然割禮非由摩西、乃由列祖、故爾於安息日行割禮、</verse>
				<verse number="23">人於安息日受割禮、免違摩西例、然則安息日愈人、何怒我乎、</verse>
				<verse number="24">勿審以貌、乃審以義、</verse>
				<verse number="25">耶路撒冷民有曰、此人非眾所欲殺者乎、</verse>
				<verse number="26">今彼明言、而眾莫之禁、豈有司知其誠基督乎、</verse>
				<verse number="27">然我儕知其所自、若基督至、必無人知其所自、</verse>
				<verse number="28">耶穌在殿教誨、呼曰、爾知我、亦知我所自乎、我非自擅而來、有真者遣我、爾不知之、</verse>
				<verse number="29">惟我知之、以其遣我、而我由之來也、</verse>
				<verse number="30">人欲執耶穌、但時未至、故無執之者、</verse>
				<verse number="31">民多信之曰、基督若至、行異跡、豈多於此人乎、○</verse>
				<verse number="32">𠵽唎㘔人聞眾論如此、則與祭司諸長、遣吏執之、</verse>
				<verse number="33">耶穌曰、我暫偕爾、後歸遣我者、</verse>
				<verse number="34">爾將尋我不遇、我所在爾不能至、</verse>
				<verse number="35">猶太人私語曰、其將何往、而我不遇之、豈欲就散處於希利尼者、而教希利尼人乎、</verse>
				<verse number="36">所言尋我不遇、我所在不能至、是何言歟、</verse>
				<verse number="37">節期末、即大日、耶穌立而呼曰、人渴、宜就我飲、</verse>
				<verse number="38">信我者、其腹必流活水如川、猶記所載、</verse>
				<verse number="39">耶穌言此、指信者將感於聖神、當時、耶穌未榮、故聖神未降、○</verse>
				<verse number="40">眾聞此、有曰、是誠先知者、</verse>
				<verse number="41">有曰、基督、有曰、基督豈出自加利利乎、</verse>
				<verse number="42">記不云、基督為大闢裔、出自大闢所居伯利恆鄉乎、</verse>
				<verse number="43">於是、眾論紛紛、</verse>
				<verse number="44">有人欲執耶穌、不敢、○</verse>
				<verse number="45">吏歸、祭司諸長、𠵽唎㘔人問曰、何不曳之來乎、</verse>
				<verse number="46">吏曰、此人所言、從未有若是者也、</verse>
				<verse number="47">𠵽唎㘔人曰、爾曹亦為所惑乎、</verse>
				<verse number="48">有司與𠵽唎㘔人、有信之者乎、</verse>
				<verse number="49">但此眾不識律、可詛也、</verse>
				<verse number="50">中有尼哥底母、曾夜就耶穌者、謂𠵽唎㘔人曰、</verse>
				<verse number="51">未聽訟、不識其所為、我律豈罪之、</verse>
				<verse number="52">曰、爾亦來自加利利乎、可考而知、無先知由加利利起也、</verse>
				<verse number="53">眾乃歸、</verse>
			</chapter>
			<chapter number="8">
				<verse number="1">耶穌往橄欖山、</verse>
				<verse number="2">昧爽返至殿、庶民就之、耶穌坐而教焉、</verse>
				<verse number="3">有婦行淫、為人所執、士子𠵽唎㘔人、曳就耶穌、置於前、</verse>
				<verse number="4">曰、先生、此婦淫時、為人所執、</verse>
				<verse number="5">有婦如此、依摩西律、宜石擊、爾意云何、</verse>
				<verse number="6">眾以此難耶穌、欲訟之、耶穌鞠躬、以指畫地、</verse>
				<verse number="7">眾問不已、耶穌起曰、爾中無罪者、可先石擊之、</verse>
				<verse number="8">復鞠躬畫地、</verse>
				<verse number="9">眾聞言而內自訟、由長至幼、一一皆出、遺耶穌在、婦立於前、</verse>
				<verse number="10">耶穌起、見無人、惟婦而已、謂之曰、訟爾者安在、無人罪爾乎、</verse>
				<verse number="11">曰、主、無有、耶穌曰、我亦不爾罪、爾去、勿再犯也、○</verse>
				<verse number="12">耶穌語眾曰、我乃世之光、從我者不行於暗、得生之光、</verse>
				<verse number="13">𠵽唎㘔人曰、爾自證、證不真、</verse>
				<verse number="14">耶穌曰、我雖自證、我證亦真、蓋我自知何來何去、爾不知我何來何去、</verse>
				<verse number="15">爾以貌擬人、惟我不然、</verse>
				<verse number="16">苟我擬人、其擬乃真、以我非獨在、乃遣我之父同在焉、</verse>
				<verse number="17">爾律載云、證以二人為真、</verse>
				<verse number="18">如是、我自證、遣我之父亦為我證、</verse>
				<verse number="19">僉曰、爾父安在、耶穌曰、我與父、爾皆不識、識我即識父、</verse>
				<verse number="20">耶穌在殿教誨、庫前言此、以時未至、無人執之、</verse>
				<verse number="21">耶穌又曰、我往、爾將求我、而必死於爾罪、我往之所、爾不得至、</verse>
				<verse number="22">猶太人曰、彼將自戕乎、何言我往之所、爾不得至也、</verse>
				<verse number="23">耶穌曰、爾屬下、我屬上、爾屬此世、我不屬此世、</verse>
				<verse number="24">我故云、爾必死於爾罪、蓋不信我之為我、爾死於罪必矣、</verse>
				<verse number="25">眾曰、爾為誰、耶穌曰、我昔言之矣、</verse>
				<verse number="26">我有多端責爾、惟遣我者真、我聞於彼者、傳於世也、</verse>
				<verse number="27">眾不知其言指天父也、</verse>
				<verse number="28">耶穌曰、爾曹舉人子時、必知我之為我、無自擅而行、乃循父所教我者言耳、</verse>
				<verse number="29">遣我者偕我、父不遺我獨立、以我常行父所悅也、</verse>
				<verse number="30">耶穌言此、人多信之、</verse>
				<verse number="31">乃語猶太之信者曰、爾存我道、誠我徒也、</verse>
				<verse number="32">爾將識真理、而真理必釋爾、○</verse>
				<verse number="33">眾曰、我儕亞伯拉罕裔、從未為人奴、何云、釋我乎、</verse>
				<verse number="34">耶穌曰、我誠告爾、犯罪者、罪之奴、</verse>
				<verse number="35">夫奴無常家、而子有常、</verse>
				<verse number="36">若子釋爾、則誠釋矣、</verse>
				<verse number="37">我知爾亞伯拉罕裔、惟我道不存爾心、故欲殺我、</verse>
				<verse number="38">我所見於我父即言之、爾所見於爾父即行之、</verse>
				<verse number="39">眾曰亞伯拉罕我父也、耶穌曰、爾若亞伯拉罕子、必行亞伯拉罕所行、</verse>
				<verse number="40">今我以所聞上帝真理傅爾、爾反欲殺我、此非亞伯拉罕所行、</verse>
				<verse number="41">特行爾父所行耳、眾曰、我儕非由淫而生、我儕有一父、即上帝也</verse>
				<verse number="42">耶穌曰、若上帝為爾父、則必愛我、因我出自上帝、非自擅而來、乃上帝遣我、</verse>
				<verse number="43">爾不明我言、何歟、不聽我道故也、</verse>
				<verse number="44">爾所自出之父、魔鬼也、爾父所喜者、爾欲行之、彼自始為殺人者、不存真理、以其內無真理、魔鬼言誑、本於性生、以其為誑、及誑者之父也、</verse>
				<verse number="45">我告爾真理、爾不信、</verse>
				<verse number="46">爾中誰責我以誑乎、何我以真理告爾、爾不信耶、</verse>
				<verse number="47">由上帝來者、聽上帝言、爾不由上帝來、故不聽也、</verse>
				<verse number="48">猶太人曰、我言爾為撒馬利亞人、鬼所憑者、豈不然乎、</verse>
				<verse number="49">耶穌曰、我非鬼所憑者、我尊吾父、惟爾辱我、</verse>
				<verse number="50">我不求己榮、有審判者榮我也、</verse>
				<verse number="51">我誠告爾、人守我道、永不死、</verse>
				<verse number="52">猶太人曰、吾今知爾憑於鬼、亞伯拉罕死、先知亦然、爾言人守爾道、永不死、</verse>
				<verse number="53">爾豈大於我祖亞伯拉罕乎、亞伯拉罕死、先知亦然、爾自居何等耶、</verse>
				<verse number="54">耶穌曰、我若自榮、則不得為榮、榮我者父、即爾所稱爾之上帝、</verse>
				<verse number="55">爾不識之我識之、若我言不識、則誑如爾、惟我識之、而守其道、</verse>
				<verse number="56">我之日、爾祖亞伯拉罕極欲見之、見則樂矣、</verse>
				<verse number="57">猶太人曰、爾年未五十、豈見亞伯拉罕乎、</verse>
				<verse number="58">耶穌曰、我誠告爾、未有亞伯拉罕、我在矣、</verse>
				<verse number="59">眾取石欲擊之、耶穌隱行眾中、出殿而去、</verse>
			</chapter>
			<chapter number="9">
				<verse number="1">耶穌去時、見有生而瞽者、</verse>
				<verse number="2">門徒問曰、夫子、此人生而瞽、是誰之過歟、由己乎、由父母乎、</verse>
				<verse number="3">耶穌曰、非瞽者之過、亦非父母之過、特假此人以顯上帝作為耳、</verse>
				<verse number="4">晝時、我必為遣我者所為、夜至、則無能為、</verse>
				<verse number="5">我在世、即世之光、</verse>
				<verse number="6">言竟、唾於地、以唾和泥、塗瞽人目、</verse>
				<verse number="7">語之曰、往洗於西羅亞池、其人往洗、反即明矣、西羅亞、譯即奉使者、○</verse>
				<verse number="8">鄰人與素識其為瞽者曰、此非坐而乞者乎、</verse>
				<verse number="9">有曰然、有曰貌似之、彼則曰我是也、</verse>
				<verse number="10">眾曰、爾目如何得明、</verse>
				<verse number="11">曰、有名耶穌者、和泥塗我目、命往洗於西羅亞池、往洗即明、</verse>
				<verse number="12">眾曰、其人安在、曰、不知也、○</verse>
				<verse number="13">眾引之見𠵽唎㘔人、</verse>
				<verse number="14">夫耶穌和泥明目、時安息日也、</verse>
				<verse number="15">𠵽唎㘔人問如何得明、曰、彼以泥塗我目、我洗而明、</verse>
				<verse number="16">𠵽唎㘔人有曰、此人不守安息日、非出自上帝也、或曰、罪人焉能行此異跡乎、眾論紛紛、</verse>
				<verse number="17">又問曰、既明爾目、爾以為如何人、曰、先知者、</verse>
				<verse number="18">猶太人不信其瞽而明、呼其父母、問曰、</verse>
				<verse number="19">爾言有子、生而瞽者、非此人乎、今如何得明、</verse>
				<verse number="20">父母曰、此我子生而瞽、我知之、</verse>
				<verse number="21">今如何得明、我不知、誰明其目、我亦不知、彼長矣、可問之、使自言也、</verse>
				<verse number="22">父母言此、蓋懼猶太人、猶太人約、凡稱耶穌為基督者、必逐之出會堂、</verse>
				<verse number="23">故父母曰、彼長矣、可問之、</verse>
				<verse number="24">𠵽唎㘔人復呼素瞽者曰、宜歸榮上帝、我知此人罪人也、</verse>
				<verse number="25">曰其為罪人與否、我不知、昔瞽今明、我知之、</verse>
				<verse number="26">復問曰、彼何為、如何明爾目、</verse>
				<verse number="27">曰、我已告爾、爾不聽、何欲再聽、豈欲為其門徒乎、</verse>
				<verse number="28">眾詬之曰、爾乃其門徒、我儕則摩西門徒、</verse>
				<verse number="29">上帝諭摩西、我所知也、獨不知此人奚自耳、</verse>
				<verse number="30">曰、彼明我目、爾不知其奚自、不亦異乎、</verse>
				<verse number="31">我知上帝不聽罪人、惟崇拜上帝而遵其旨者、則聽之、</verse>
				<verse number="32">亙古以來、未聞生而瞽者之目、人能明之、</verse>
				<verse number="33">若此人非出自上帝、則無能為也、</verse>
				<verse number="34">眾曰、爾生而有罪、反教我乎、遂逐之、</verse>
				<verse number="35">耶穌聞其見逐、遇之、曰、爾信上帝子乎、</verse>
				<verse number="36">曰主、其為誰、使我信之、</verse>
				<verse number="37">耶穌曰、爾曾見之、與爾言者、是也、</verse>
				<verse number="38">曰、主、我信矣、遂拜之、○</verse>
				<verse number="39">耶穌曰、我為審判臨世、使不見者可見、見者反為瞽、</verse>
				<verse number="40">在旁之𠵽唎㘔人聞此、則曰、我儕亦瞽乎、</verse>
				<verse number="41">耶穌曰、爾瞽則無罪、今言能見、則爾罪尚在矣、</verse>
			</chapter>
			<chapter number="10">
				<verse number="1">我誠告爾、入羊牢不由其門、而從他處踰者、竊也、盜也、</verse>
				<verse number="2">由門入者、羊牧也、</verse>
				<verse number="3">司門者為之啟、羊聽其聲、遂呼羊名、引之出、</verse>
				<verse number="4">出則先之行、羊識其聲而從焉、</verse>
				<verse number="5">羊不從他人而避之者、以不識其聲也、</verse>
				<verse number="6">耶穌設此譬、人不知其云何、</verse>
				<verse number="7">耶穌曰、我誠告爾、我即羊之門、</verse>
				<verse number="8">不由門入者、竊也、盜也、羊不之聽、</verse>
				<verse number="9">我即門也、由我入者得救、出入得芻、</verse>
				<verse number="10">盜至、特以攘、以殺、以滅、我至使羊得生且盛、</verse>
				<verse number="11">我乃善牧、善牧者、為羊捐命、</verse>
				<verse number="12">傭非羊牧、羊非傭羊、傭見狼至、棄羊而逃、狼獲羊而群散矣、</verse>
				<verse number="13">傭逃者、以其為傭、不顧羊耳、</verse>
				<verse number="14">我乃善牧、識我羊、羊亦我識、</verse>
				<verse number="15">如父識我、我識父焉、且我為羊捐命矣、</verse>
				<verse number="16">我又有羊、非此牢者、我當引之、使聽我聲、為一群一牧、</verse>
				<verse number="17">父愛我、以我捐命而復生、</verse>
				<verse number="18">我命非人所奪、我自捐之、我能捐、亦能復、是我奉父之命也、○</verse>
				<verse number="19">猶太人聞此、爭論紛紛。</verse>
				<verse number="20">有曰、彼憑於鬼而狂、曷為聽之、</verse>
				<verse number="21">有曰、此非憑於鬼者之言、鬼豈能明瞽者目乎、</verse>
				<verse number="22">冬時、耶路撒冷修殿節、</verse>
				<verse number="23">耶穌在殿、遊所羅門之廊、</verse>
				<verse number="24">猶太人環語之曰、爾使我儕猶豫、幾何時乎、爾若基督、明以告我、</verse>
				<verse number="25">耶穌曰、我曾告爾、我託父名行者、可為我證、而爾不信、</verse>
				<verse number="26">爾非我羊、是以不信、頃我有言、</verse>
				<verse number="27">我羊聽我聲、我識之、而羊從我、</verse>
				<verse number="28">我賜之永生、終不沉淪、無能奪之於我手、</verse>
				<verse number="29">父賜我以羊、父大於萬有無能奪之於父手、</verse>
				<verse number="30">我與父一也、</verse>
				<verse number="31">猶太人取石欲擊之、</verse>
				<verse number="32">耶穌曰、我奉父命、以多善事示爾、爾為何事、欲石擊我乎、</verse>
				<verse number="33">猶太人曰、我石擊爾、非為善事、祗為僭妄、以爾人也、而自謂上帝、</verse>
				<verse number="34">耶穌曰、爾律法不云、我稱爾曹為上帝乎、</verse>
				<verse number="35">且經不可毀矣、若奉上帝命者、稱為上帝、</verse>
				<verse number="36">況父以之為聖、遣入世者、自謂上帝子、僭妄云乎哉、</verse>
				<verse number="37">若我不行父事、則勿信我、</verse>
				<verse number="38">若我行之、雖不信我、宜信其事、使爾知之而信、父在我、我在父焉、</verse>
				<verse number="39">眾復欲執之、耶穌脫手避去、</verse>
				<verse number="40">仍往約但外、至約翰先施洗之所居焉、</verse>
				<verse number="41">人多就之曰、約翰不行異跡、而所言指此人者、皆真也、</verse>
				<verse number="42">於是信之者眾、</verse>
			</chapter>
			<chapter number="11">
				<verse number="1">有病者拉撒路、在伯大尼、其地乃馬利亞、馬大姊妹之村、</verse>
				<verse number="2">馬利亞即以香膏膏主、以髮拭主足者、其兄弟拉撒路病、</verse>
				<verse number="3">故遣人就耶穌曰、主所愛者病矣、</verse>
				<verse number="4">耶穌聞之曰、此病不致死、乃為上帝之榮、使上帝子以之得榮、</verse>
				<verse number="5">夫馬大姊妹及拉撒路、皆耶穌所愛者、</verse>
				<verse number="6">聞其有病、於所居處、仍留二日、</verse>
				<verse number="7">後語門徒曰、與我復往猶太、</verse>
				<verse number="8">門徒曰、夫子、曩猶太人欲石擊爾、爾尚復往乎、</verse>
				<verse number="9">耶穌曰、晝非六時乎、人晝行不蹶、因見世之光、</verse>
				<verse number="10">夜行必蹶、以其無光也、</verse>
				<verse number="11">言竟、又曰、我友拉撒路寢、我往醒之、</verse>
				<verse number="12">門徒曰、主、彼寢則愈、</verse>
				<verse number="13">耶穌言此、指其死、門徒意其謂安寢也、</verse>
				<verse number="14">耶穌明告之曰、拉撒路死矣、</verse>
				<verse number="15">我幸不在彼、使爾得信、且偕我往就之、</verse>
				<verse number="16">多馬稱低土馬、語同學曰、我儕同往、與之偕亡、</verse>
				<verse number="17">耶穌至、拉撒路葬四日矣、</verse>
				<verse number="18">伯大尼去耶路撒冷約六里、</verse>
				<verse number="19">猶太人多就馬大 馬利亞、為其兄弟而唁之、</verse>
				<verse number="20">馬大聞耶穌至、出迎之、馬利亞在於室、</verse>
				<verse number="21">馬大謂耶穌曰、主若在此、兄弟必不死、</verse>
				<verse number="22">然我知爾有求於上帝者、上帝必賜爾、</verse>
				<verse number="23">耶穌曰、爾兄弟必復生、</verse>
				<verse number="24">馬大曰、我知末日復生時、彼必復生、</verse>
				<verse number="25">耶穌曰、復生者我、生命者亦我、信我者雖死必生、</verse>
				<verse number="26">生而信我者、永不死、爾信否、</verse>
				<verse number="27">曰、主、然、我信爾上帝子基督、所當臨世者也、</verse>
				<verse number="28">言竟、歸、潛呼姊妹馬利亞曰、師至召爾、</verse>
				<verse number="29">馬利亞聞此、亟起就耶穌、</verse>
				<verse number="30">耶穌未入村、尚在馬大迎之之所、</verse>
				<verse number="31">猶太人唁馬利亞於室者、見其亟起而出、則隨之曰、其往墓哭耳、</verse>
				<verse number="32">馬利亞至耶穌處、見之、俯伏足下、曰、主若在此、兄弟必不死、</verse>
				<verse number="33">耶穌見婦哭、又見猶太同來者亦哭、則傷心惻怛曰、</verse>
				<verse number="34">葬於何處、曰、主、來觀之、</verse>
				<verse number="35">耶穌泣、</verse>
				<verse number="36">猶太人曰、其愛此人甚哉、</verse>
				<verse number="37">有曰、彼明瞽者之目、豈不能使此人不死乎、</verse>
				<verse number="38">耶穌又傷心、至墓、墓乃洞、上置石焉、</verse>
				<verse number="39">耶穌曰、去石、死者之姊妹馬大曰、主、今已四日、尸臭矣、</verse>
				<verse number="40">耶穌曰、我不云爾有信、可見上帝之榮乎、</verse>
				<verse number="41">遂以石去葬處、耶穌仰目曰、父、既聽我、我謝爾、</verse>
				<verse number="42">我知爾常聽我、第言此、使環立者信爾遣我也、</verse>
				<verse number="43">言竟大聲呼曰、拉撒路、出、</verse>
				<verse number="44">死者即出、手足縛布、面裹巾、耶穌曰、解之使行、</verse>
				<verse number="45">猶太人就馬利亞者、見耶穌所為、多信之、</verse>
				<verse number="46">有以耶穌所為、往告𠵽唎㘔人、○</verse>
				<verse number="47">於是祭司諸長、𠵽唎㘔人、集曰、此人多行異跡、我將若何、</verse>
				<verse number="48">若縱其如此、眾必信之、羅馬人將至、奪我土地人民矣、</verse>
				<verse number="49">一人名該亞法、是歲為祭司長語眾曰、爾曹不知也、</verse>
				<verse number="50">獨不思一人為民而死、舉國不滅者、為我儕益也、</verse>
				<verse number="51">此言非由己出、乃是歲為祭司長、預言耶穌將為民死、</verse>
				<verse number="52">不祗為斯民、又使上帝散處之子集於一也、○</verse>
				<verse number="53">自是而後、眾謀殺耶穌、</verse>
				<verse number="54">故耶穌不復顯行猶太人中、去此往近野之地、至一邑、名以法蓮偕門徒居焉、○</verse>
				<verse number="55">猶太人逾越節伊邇、先期、多人由田間上耶路撒冷、欲自潔、</verse>
				<verse number="56">眾尋耶穌、立於殿、相語曰、彼不來守節期、爾意如何、</verse>
				<verse number="57">祭司諸長𠵽唎㘔人出令、若知其所在、即明告以執之、</verse>
			</chapter>
			<chapter number="12">
				<verse number="1">逾越節前六日、耶穌至伯大尼、即拉撒路死而復生之所、</verse>
				<verse number="2">有人為耶穌設筵、馬大供事、席坐中拉撒路在焉、</verse>
				<verse number="3">馬利亞以至真至貴香膏一斤、膏耶穌足、以髮拭之、馨香滿室、</verse>
				<verse number="4">有門徒將賣師者、加略人西門子猶大、</verse>
				<verse number="5">曰、何不售此膏、得金三十、以濟貧乎、</verse>
				<verse number="6">猶大言此、非為顧貧、特以職槖、竊取所貯耳、</verse>
				<verse number="7">耶穌曰、姑聽之、婦藏此膏、備我葬日之用、</verse>
				<verse number="8">蓋貧者常偕爾、我不常偕爾也、</verse>
				<verse number="9">猶太眾知耶穌在彼、則至、不獨為耶穌、並欲見其所復生之拉撒路、○</verse>
				<verse number="10">祭司諸長且謀殺拉撒路、</verse>
				<verse number="11">蓋猶太人多信從耶穌、為拉撒路故也、○</verse>
				<verse number="12">明日、眾來守節期、聞耶穌將至耶路撒冷、</verse>
				<verse number="13">取棗枝出迎之、呼曰、萬福歟、以主名而來之以色列王、當見寵也、</verse>
				<verse number="14">耶穌遇小驢乘之、</verse>
				<verse number="15">如經云、郇之女勿懼、王來兮、乘驢駒、</verse>
				<verse number="16">門徒初不明此語、耶穌榮後、方憶此事、記已載之、而人果如是行也、</verse>
				<verse number="17">偕耶穌者、見其呼拉撒路出墓而復生之、則為之證、</verse>
				<verse number="18">眾聞其行此異跡、往迎之、</verse>
				<verse number="19">𠵽唎㘔人相語曰、爾曹所謀無益、豈不見舉世從之乎、○</verse>
				<verse number="20">當節期來崇拜者、有希利尼人、</verse>
				<verse number="21">就加利利 伯賽大 腓力、問曰、先生、我儕欲見耶穌、</verse>
				<verse number="22">腓力往告安得烈、安得烈與腓力以告耶穌、○</verse>
				<verse number="23">耶穌曰、人子榮時至矣、</verse>
				<verse number="24">我誠告爾、粒麥遺地未化、則仍一粒、化則結實繁矣、</verse>
				<verse number="25">惜生命者、反喪之、不惜生命於此世者、保之至永生、</verse>
				<verse number="26">役於我者、當從我、我所在、吾役亦在、役於我者、父必貴之、○</verse>
				<verse number="27">今我心忡忡、何可言歟、父其救我、免斯時乎、我特為此、至斯時矣、</verse>
				<verse number="28">父乎、願爾顯名、自天有聲云、我既顯之、必再顯之、</verse>
				<verse number="29">傍立聞者曰、此雷聲也、有曰、天使與之言、</verse>
				<verse number="30">耶穌曰、此聲非為我、乃為爾曹、</verse>
				<verse number="31">此世之人、於今定罪、此世之君、於今見逐、</verse>
				<verse number="32">我若見舉離地、則引眾就我、</verse>
				<verse number="33">耶穌言此、示人以己將死之狀也、</verse>
				<verse number="34">眾曰、我聞律云、基督永存、爾何言人子必見舉、人子誰乎、</verse>
				<verse number="35">耶穌曰、光與爾在暫耳、有光則行、恐暗忽至、暗行者不知所往、</verse>
				<verse number="36">尚有光、宜及時信光、以為光之人、耶穌言竟、往而隱、○</verse>
				<verse number="37">雖行異跡於眾前、若此之多、人猶不信之、</verse>
				<verse number="38">如是、應先知以賽亞言云、主、我所傳聞、篤信者誰、主之大力、誠服者誰、</verse>
				<verse number="39">眾不之信、</verse>
				<verse number="40">以賽亞復云、彼任其目瞽、心頑、免目明心悟、遷改而我醫之、</verse>
				<verse number="41">以賽亞見主榮時而言此、○</verse>
				<verse number="42">有司多信之、而畏𠵽唎㘔人、恐見逐於會堂、故不敢言、</verse>
				<verse number="43">蓋其喜人之榮己、過於上帝之榮己也、○</verse>
				<verse number="44">耶穌呼曰、信我者、非信我、乃信遣我者、</verse>
				<verse number="45">見我即見遣我者、</verse>
				<verse number="46">我乃光臨世、使信我者弗居於暗、</verse>
				<verse number="47">聞我言而不信者、我不之罪、我至非以罪世、乃以救世、</verse>
				<verse number="48">凡拒我、不奉我言、有罪之者、即我所傳之道、末日將罪之、</verse>
				<verse number="49">我非自擅而言、乃遣我之父、以所當言、所當傳者命我、</verse>
				<verse number="50">我知其命乃永生、故我所言者、遵父命而言也、</verse>
			</chapter>
			<chapter number="13">
				<verse number="1">逾越節前、耶穌知離世歸父時至、既愛其民於世、及終亦愛之、</verse>
				<verse number="2">席間、魔鬼以賣師之意、惑加略人西門子猶大、</verse>
				<verse number="3">耶穌知父以萬物畀之、且知出於上帝、歸於上帝、</verse>
				<verse number="4">於是離席解衣、以巾自束、</verse>
				<verse number="5">盛水於盤濯門徒足、以所束巾拭之、</verse>
				<verse number="6">至西門 彼得、彼得曰、主、濯我足乎、</verse>
				<verse number="7">耶穌曰、我所為者、爾今不知、後可知之、</verse>
				<verse number="8">彼得曰、爾濯我足、終不可、耶穌曰、我不爾濯、則爾與我無與、</verse>
				<verse number="9">西門 彼得曰、主、當不止我足、手與首可也、</verse>
				<verse number="10">耶穌曰、凡浴後祗須濯足、而身皆潔、爾曹乃潔、然猶有未潔者、</verse>
				<verse number="11">蓋耶穌知賣之者誰、故曰、猶有未潔者、</verse>
				<verse number="12">既濯門徒足、衣衣復坐、曰、我為此、爾知之乎、</verse>
				<verse number="13">爾曹稱我為師為主、爾之言然、我誠是也、</verse>
				<verse number="14">我為主為師、猶濯爾足、則爾曹更宜相與濯足矣、</verse>
				<verse number="15">我示爾以法、使爾效我而為之、</verse>
				<verse number="16">我誠告爾、僕不大於主、使者不大於使之者、</verse>
				<verse number="17">爾若知此而為之、有福矣、○</verse>
				<verse number="18">我言非指爾眾、我所選者我知之、應經言、與我食者、舉踵踶我也、</verse>
				<verse number="19">今者事未成、我先告爾、事成、爾可信我之為我、</verse>
				<verse number="20">我誠告爾、接我所遣者、即接我、接我、即接遣我者也、○</verse>
				<verse number="21">耶穌言此、其心忡忡、曰我誠告爾、爾中一人將賣我矣、</verse>
				<verse number="22">門徒相視不知言誰、</verse>
				<verse number="23">有耶穌所愛之門徒、坐近耶穌懷、</verse>
				<verse number="24">西門 彼得以首示意、使問所言者誰、</verse>
				<verse number="25">於是倚其懷、問曰、主言誰、</verse>
				<verse number="26">耶穌曰、我濡物食之者是也、遂濡物予加略人西門子猶大、</verse>
				<verse number="27">受物後、撒但入其心、耶穌曰、爾所為者速為之、</verse>
				<verse number="28">同席者不知云何、</verse>
				<verse number="29">以猶大職槖、或意耶穌命市節筵所需、抑濟貧者、</verse>
				<verse number="30">猶大受物亟出、時已夜、○</verse>
				<verse number="31">既出、耶穌曰、今人子榮、上帝以之而榮、</verse>
				<verse number="32">上帝以人子而榮、則上帝將自榮人子、而速榮之、</verse>
				<verse number="33">小子、我暫偕爾、爾將尋我、我往之所、爾不得至、昔告猶太人者、今亦以告爾、</verse>
				<verse number="34">我示爾以新誡、即爾相愛是也、故爾宜相愛、猶我愛爾焉、</verse>
				<verse number="35">爾若相愛、眾識爾為我徒、○</verse>
				<verse number="36">西門 彼得曰、主、將何之、耶穌曰、我往之所、爾今未能從、後必從我、</verse>
				<verse number="37">彼得曰、主、胡為今不能從爾乎、我願為爾捐命、</verse>
				<verse number="38">耶穌曰、爾願為我捐命乎、我誠告爾、鷄鳴之先、爾將三言不識我矣、</verse>
			</chapter>
			<chapter number="14">
				<verse number="1">爾心勿戚戚、當信上帝、亦信我矣、</verse>
				<verse number="2">我父家多第宅、否則我必告爾、我往為爾備所居、</verse>
				<verse number="3">若往備所居、必復來接爾歸我、我所在、使爾亦在、</verse>
				<verse number="4">我往之所、爾知之、其途亦知之、</verse>
				<verse number="5">多馬曰、主往之所、我儕且不知、況其途乎、</verse>
				<verse number="6">耶穌曰、我即途也、真理也、生命也、非我則末由就父、</verse>
				<verse number="7">爾識我、自識我父、今而後爾識之、亦嘗見之、</verse>
				<verse number="8">腓力曰、主、以父示我足矣、</verse>
				<verse number="9">耶穌曰、腓力、我偕爾如此之久、爾猶未識我乎、見我即見父、何言以父示我乎、</verse>
				<verse number="10">我在父、父在我、爾不信歟、我與爾言者、非自擅而言、乃在我之父、行其事也、</verse>
				<verse number="11">我在父、父在我、爾當信之、否、則以我所行而信我、</verse>
				<verse number="12">我誠告爾、凡信我、則我所行、彼將行之、即大於斯者、亦將行之、以我歸父也、</verse>
				<verse number="13">爾托我名而有所求、我必成之、俾父以子榮、</verse>
				<verse number="14">故爾托我名而有所求者、我必成之矣、○</verse>
				<verse number="15">爾若愛我、則守我誡、</verse>
				<verse number="16">我將求父、父必更以保惠師賚爾、終與爾居、</verse>
				<verse number="17">即真理之神、世人不能接者、為其不見不識之也、爾識之、以與爾偕、將居爾心、</verse>
				<verse number="18">我不舍爾曹若孤子、我必就爾、</verse>
				<verse number="19">頃之、世人不復見我、惟爾見我、以我生、爾亦生、</verse>
				<verse number="20">斯時也、爾將知我在父、爾在我、我在爾焉。</verse>
				<verse number="21">聞我誡而守之者、即愛我、愛我者、父愛之、我亦愛之、且以己顯示之、</verse>
				<verse number="22">有與加略人猶大同名者、謂耶穌曰、主、顯示我儕、不顯示世人、何與、</verse>
				<verse number="23">耶穌曰、人愛我、必守我道、我父必愛之、我儕至而與之居、</verse>
				<verse number="24">不愛我者、不守我道、然爾所聽者、非由我、乃由遣我之父也、</verse>
				<verse number="25">我與爾居而言此、</verse>
				<verse number="26">惟保惠師、即聖神、父緣我名而遣之者、將以眾理示爾使憶我所言耳、</verse>
				<verse number="27">我遺爾以安、即以我之安賜爾、我所賜、非如世所賜、爾心勿憂勿懼、</verse>
				<verse number="28">我言將往而復來、爾聞之矣、若愛我、則我言歸父、爾必喜之、以父大於我也、</verse>
				<verse number="29">事未成、我先告爾、事成、爾可信之、</verse>
				<verse number="30">後無煩言告爾、蓋此世之君將至、於我無與也、</verse>
				<verse number="31">此事必有、使世知我愛父、循父命而行、起與我偕往、</verse>
			</chapter>
			<chapter number="15">
				<verse number="1">我為真葡萄樹、我父為場師、</verse>
				<verse number="2">凡我諸枝、不結實者去之、結實者治之、使結實尤繁、</verse>
				<verse number="3">今爾曹以我所傳之道而治者也、</verse>
				<verse number="4">爾當在我、則我在爾、設枝不在葡萄樹、其實不結、爾曹不在我、亦如是、</verse>
				<verse number="5">我乃葡萄樹、爾乃枝、凡在我、而我在之者、則結實繁、絕於我、爾無能為也、</verse>
				<verse number="6">人不在我、猶枝離樹而槁、拾之委火焚矣、</verse>
				<verse number="7">若爾在我、我道在爾、凡所欲、求必成之、</verse>
				<verse number="8">爾繁實、我父以此而榮、爾誠我徒矣、</verse>
				<verse number="9">如父愛我、我亦愛爾、勿失我愛、</verse>
				<verse number="10">爾守我誡、則不失我愛、如我守父誡、不失父愛焉、</verse>
				<verse number="11">我以是告爾、欲常為爾喜、而爾喜甚矣、</verse>
				<verse number="12">爾宜相愛、如我愛爾、此我誡也、</verse>
				<verse number="13">人為友捐命、愛無有大於此者、</verse>
				<verse number="14">爾遵我命即我友矣、</verse>
				<verse number="15">今而後、我不僕爾、以僕不知主所行、我惟友爾、以我聞於父者、皆示爾也、</verse>
				<verse number="16">非爾選我、乃我選爾、命爾結實、而實恆在、則托我名求父者、可賜爾、</verse>
				<verse number="17">我以此命爾、使爾相愛也、</verse>
				<verse number="18">世人惡爾、知其必先惡我、</verse>
				<verse number="19">爾從世、世人必以為其類而愛之、爾不從世、我乃選爾出乎世、故世人惡爾、</verse>
				<verse number="20">我謂僕不大於主、斯言可憶、人窘逐我、亦窘逐爾、守我言、亦守爾言、</verse>
				<verse number="21">人緣我名、以是加爾、不識遣我者故也、</verse>
				<verse number="22">若我未來誨之、則其人無罪、今其罪不得辭矣、</verse>
				<verse number="23">惡我者、亦惡我父。</verse>
				<verse number="24">我若在眾前、未行人所不能行者、則其人無罪、今其於我及我父、且見且惡之、</verse>
				<verse number="25">如是、律言人無故惡我者應矣、</verse>
				<verse number="26">我所遣之保惠師、即真理之神、由父出者、既至、必為我證、</verse>
				<verse number="27">爾亦為證、因爾自始偕我也、</verse>
			</chapter>
			<chapter number="16">
				<verse number="1">我以此告爾、免爾厭棄我、</verse>
				<verse number="2">人將逐爾出會堂、時至、在殺爾者、意以此為事上帝、</verse>
				<verse number="3">其行是、不識父與我故也、</verse>
				<verse number="4">我以是告爾、時至、可憶吾言、昔不告爾者、以我偕爾也、</verse>
				<verse number="5">我今將歸遣我者、爾曹無人問我何往、</verse>
				<verse number="6">因我言此、爾心殷憂、</verse>
				<verse number="7">我誠告爾、我往則為爾益、我不往、保惠師不來、往則遣之、</verse>
				<verse number="8">至、必以罪、以義、以審判、使世自責、</verse>
				<verse number="9">以罪、因世不信我、</verse>
				<verse number="10">以義、因我歸父、爾不再見我、</verse>
				<verse number="11">以審判、因此世之君見審判、</verse>
				<verse number="12">我猶有多端告爾、今即言之、爾亦不悟也、</verse>
				<verse number="13">真理之神至、將導爾悉知真理、彼非自擅而言、乃以所聞者言之、亦以未來之事示爾、</verse>
				<verse number="14">彼必以我所有者示爾、以榮我也、</verse>
				<verse number="15">父所有者、我亦有之、故曰、以我所有者示爾、</verse>
				<verse number="16">頃之而爾不見我、復頃之而爾見我、以我歸父也、</verse>
				<verse number="17">門徒相語曰、彼云、頃之不見我、復頃之見我、又云、以我歸父、斯語何歟、</verse>
				<verse number="18">且頃之云者、果何意耶、我不知其所謂也、</verse>
				<verse number="19">耶穌知其欲問、則曰、我言頃之不見我、復頃之見我、爾曹得毋相詰乎、</verse>
				<verse number="20">我誠告爾、爾曹將哭而哀、世人欣喜、爾將憂、然爾之憂、必轉為喜、</verse>
				<verse number="21">婦將生子則憂、以其時至、子生、則忘其苦、因喜生子於世也、</verse>
				<verse number="22">如是爾今懷憂、我復見爾、則爾心喜、且爾之喜、無人禁之、</verse>
				<verse number="23">當日、爾曹無所問我、我誠告爾、凡托我名求父、父必賜爾、</verse>
				<verse number="24">爾曩所求、未托我名、今求而得之、則爾喜甚、</verse>
				<verse number="25">我以此設譬告爾、時至、我不設譬、乃以父明示爾、</verse>
				<verse number="26">斯時爾將托我名而祈、我不曰代爾求父、</verse>
				<verse number="27">蓋父自愛爾、以爾愛我、且信我出自上帝也、</verse>
				<verse number="28">我自父臨世、復離世歸父、</verse>
				<verse number="29">門徒曰、今爾明言不設譬、</verse>
				<verse number="30">我儕知爾無所不知、不必有人問爾、所以信爾出自上帝也、</verse>
				<verse number="31">耶穌曰、今爾曹信乎、</verse>
				<verse number="32">時至、今日是已、爾曹星散、各歸其所、遺我獨處、然我非獨處、父偕我也、</verse>
				<verse number="33">我以此告爾、欲爾以我而安、在世爾有患難、然爾無懼、我已勝世矣、</verse>
			</chapter>
			<chapter number="17">
				<verse number="1">耶穌言竟、舉目仰天曰、父歟、時至矣、願榮爾子、致子亦榮爾、</verse>
				<verse number="2">爾既以萬民之權賜我、則我以永生賜爾所予我之人、</verse>
				<verse number="3">永生也者、知爾為獨一真上帝、且知耶穌 基督、爾所遣者也、</verse>
				<verse number="4">我榮爾於世、爾所委我行者、我已行之、</verse>
				<verse number="5">父乎、今使我與爾偕榮、即世之先、我與爾共在之榮也、</verse>
				<verse number="6">爾所賜我出乎世者、我以爾名示之、既為爾之人、爾以賜我、其亦守爾道、</verse>
				<verse number="7">知爾所賜我者、皆由爾也、</verse>
				<verse number="8">爾所授我之道、我授於彼、彼受之、誠知我由爾出、且信爾遣我也、</verse>
				<verse number="9">我為彼祈、非為世祈、乃為爾所賜我者、以其屬爾、</verse>
				<verse number="10">凡屬我者屬爾、屬爾者屬我、且我以之而榮矣、</verse>
				<verse number="11">今而後、我不在世、此人在世、而我歸爾、聖父歟、爾所賜我之人保之、俾信爾名、使之為一、如父與我然、</verse>
				<verse number="12">我尚偕之在世、我保之、俾信爾名、爾所賜我者、我已保之、一人沉淪之外、無沉淪、而經應矣、</verse>
				<verse number="13">今我歸爾、猶在世言此、使彼為我而喜甚、</verse>
				<verse number="14">我以爾道授彼、世人惡之、因其不從世、如我不從世、</verse>
				<verse number="15">我非彼離世是求、乃保之、使不陷於惡、</verse>
				<verse number="16">彼不從世、如我不從世、</verse>
				<verse number="17">願以爾真理、使之為聖、爾道即真理也、</verse>
				<verse number="18">爾遣我入世、我遣彼入世、</verse>
				<verse number="19">我為彼作聖、使彼以真理作聖、○</verse>
				<verse number="20">我不第為此人祈、乃為聽其言而信我者祈、</verse>
				<verse number="21">使眾為一、如父在我、我在父、欲眾在父與我為一、則世人信爾遣我、</verse>
				<verse number="22">爾賜我之榮、我已賜之、欲眾為一、如父與我然、</verse>
				<verse number="23">我在彼、爾在我、使眾合一、則世知爾遣我、亦愛彼如愛我然、</verse>
				<verse number="24">父乎、願爾賜我之人、與我偕處、俾見爾賜我之榮、蓋創世之先、爾已愛我矣、</verse>
				<verse number="25">義哉父乎、世不知爾、惟我知爾、彼亦知爾遣我也、</verse>
				<verse number="26">我曾以爾名、示而又示之、使爾愛我之愛及乎彼、我亦在彼焉、</verse>
			</chapter>
			<chapter number="18">
				<verse number="1">耶穌言竟、偕門徒出、涉汲淪溪有園、入焉、</verse>
				<verse number="2">賣師猶大識其處、以耶穌偕門徒屢集於此、</verse>
				<verse number="3">猶大率群卒、及祭司諸長、𠵽唎㘔人之吏、以炬以燈以械而至、</verse>
				<verse number="4">耶穌知事將及、出問曰、爾曹欲執誰、</verse>
				<verse number="5">曰、拿撒勒人耶穌、耶穌曰、我是也、賣師猶大與眾立、</verse>
				<verse number="6">耶穌一言我是、眾卻退仆地、</verse>
				<verse number="7">耶穌復問曰、爾曹欲執誰、曰、拿撒勒人耶穌、</verse>
				<verse number="8">耶穌曰、已告爾、我是也、若欲執我、其餘可容之去、</verse>
				<verse number="9">如是、耶穌素言爾賜我之人、無或失者應矣、</verse>
				<verse number="10">西門 彼得拔佩刀、擊祭司長僕馬勒古、削右耳、</verse>
				<verse number="11">耶穌謂彼得曰、鞱爾刀、父所予我之杯、豈不飲乎、</verse>
				<verse number="12">時、群卒、千夫長、猶太吏、執耶穌繫之、</verse>
				<verse number="13">先曳至亞那、即是歲祭司長該亞法妻父也、</verse>
				<verse number="14">昔與猶太人言、一人為民死、以為我益者、即此該亞法也、○</verse>
				<verse number="15">從耶穌者、西門 彼得外、有一徒、素為祭司長所識、同耶穌入祭司長院、</verse>
				<verse number="16">彼得立於門外、祭司長所識之徒出、告女司門、自引彼得入、</verse>
				<verse number="17">女司門語彼得曰、爾亦斯人之徒歟、曰非也、</verse>
				<verse number="18">僕與吏因寒熾炭、立而向火、彼得同立向之、○</verse>
				<verse number="19">祭司長以所誨之徒、所傳之教、鞫耶穌、</verse>
				<verse number="20">耶穌曰、我於世既明示之矣、我常誨於會堂殿間、猶太人恆集之處、我無私語、</verse>
				<verse number="21">胡為問我、可問聞我者、其知我所言也、</verse>
				<verse number="22">言時、傍立一吏、手批耶穌曰、爾對祭司長如是乎、</verse>
				<verse number="23">耶穌曰、若我言非、則斥其非、若言是、何扑我乎、</verse>
				<verse number="24">耶穌既繫、亞那解至祭司長該亞法、</verse>
				<verse number="25">時、西門 彼得立向火、或語之曰、爾亦此人之徒歟、彼不承曰、非也、</verse>
				<verse number="26">有祭司長僕、即為彼得削右耳者之戚、曰、我不於園中、見爾與彼乎、</verse>
				<verse number="27">彼得又不承、鷄即鳴矣、</verse>
				<verse number="28">平旦、人曳耶穌、自該亞法至公廨、眾不入公廨、恐為所浼、不得食逾越節筵也、</verse>
				<verse number="29">彼拉多出、語眾曰、彼何事、爾訟之、</verse>
				<verse number="30">對曰、無罪、則不解與爾、</verse>
				<verse number="31">彼拉多曰、爾取之、按爾律審焉、猶太人曰、我不得專殺人、</verse>
				<verse number="32">於是耶穌素言將死之狀應矣、</verse>
				<verse number="33">彼拉多復入公廨、召耶穌曰、爾猶太人王乎、</verse>
				<verse number="34">耶穌曰、爾言此、自知之歟、抑人以我告爾歟、</verse>
				<verse number="35">彼拉多曰、我豈猶太人乎、爾猶太民、與祭司諸長、解爾與我、爾果何為、</verse>
				<verse number="36">耶穌曰、我國不屬乎世、我國而屬乎世、我臣必竭力以爭、免解我與猶太人、惟我國非屬乎世也、</verse>
				<verse number="37">彼拉多曰、然則爾王乎、曰、爾謂我王、我以此生、我以此臨世、欲為真理證、從真理者、聽我言也、</verse>
				<verse number="38">彼拉多曰、真理何歟、言竟、復出、謂猶太人曰、我觀此人無罪、</verse>
				<verse number="39">逾越節、爾曹故事、當釋一囚、爾欲我釋猶太人王乎、</verse>
				<verse number="40">眾呼曰、不可、惟巴拉巴、夫巴拉巴、盜者也、</verse>
			</chapter>
			<chapter number="19">
				<verse number="1">彼拉多取耶穌鞭之、</verse>
				<verse number="2">士卒編棘冕、冠其首、衣以紫袍、</verse>
				<verse number="3">曰、願猶太王安、既而手批之、</verse>
				<verse number="4">彼拉多復出語眾曰、我觀其人無罪、故攜之出、使爾知之、</verse>
				<verse number="5">耶穌冠棘冕、衣紫袍、出、彼拉多語眾曰、試觀此人、</verse>
				<verse number="6">祭司諸長與吏見之、呼曰、釘之十字架、釘之十字架、彼拉多曰、爾曹自取釘之、我觀其人無罪、</verse>
				<verse number="7">猶太人對曰、我有律、彼自為上帝子、按我律、罪當死、○</verse>
				<verse number="8">彼拉多聞此、益懼、</verse>
				<verse number="9">復入公廨、語耶穌曰、爾奚自、耶穌不答、</verse>
				<verse number="10">彼拉多曰、爾不答我、豈不知我有權釘爾、亦有權釋爾乎、</verse>
				<verse number="11">耶穌曰、非自上賜、爾則無權治我、故賣我者罪益大、</verse>
				<verse number="12">是後、彼拉多欲釋之、猶太人呼曰、自謂王者叛該撒若釋此人、則不臣該撒、○</verse>
				<verse number="13">彼拉多聞此、攜耶穌出、坐於堂、名鋪華石處、希伯來語曰呃吧大、</verse>
				<verse number="14">時、逾越節之備日、約日中、彼拉多謂猶太人曰、試觀爾王、</verse>
				<verse number="15">眾呼曰、去之去之、釘十字架、彼拉多曰、爾曹之王、可釘十字架乎、祭司諸長對曰、該撒外無我王、</verse>
				<verse number="16">遂將耶穌交眾、釘十字架、眾曳之去、</verse>
				<verse number="17">耶穌負十字架出、至一所、名髑髏處、希伯來語曰各各他、</verse>
				<verse number="18">在彼釘之十字架、又釘二人、一左一右、耶穌在中、○</verse>
				<verse number="19">彼拉多書標榜十字架、曰猶太王、拿撒勒 耶穌、</verse>
				<verse number="20">猶太人多讀此標、以耶穌釘處近城、其標用希伯來 希利尼 羅馬、文而書、</verse>
				<verse number="21">猶太祭司諸長謂彼拉多曰、勿書猶太王、可書自稱猶太王、</verse>
				<verse number="22">彼拉多曰、書則書矣、○</verse>
				<verse number="23">士卒既釘耶穌、取其衣四分之、士卒各一、又取其裏衣裏衣無縫、上下渾織、</verse>
				<verse number="24">士卒相語曰、勿裂之、鬮觀誰得、經云、分我外服、鬮我裏衣、應矣、士卒所為者如是也、○</verse>
				<verse number="25">耶穌之母、及母姊妹馬利亞、即革流巴妻、又抹大拉之馬利亞近耶穌十字架而立、</verse>
				<verse number="26">耶穌見母及所愛之門徒立、乃告其母曰、是乃爾子、</verse>
				<verse number="27">又謂門徒曰、是乃爾母、由是、門徒奉之歸、○</verse>
				<verse number="28">此後耶穌知諸事已成、乃曰、我渴、而經應矣、</verse>
				<verse number="29">在彼有器盛醯、人以醯漬海絨、束之牛膝草、遞至其口、</verse>
				<verse number="30">耶穌受醯曰、事畢矣、俯首氣絕、</verse>
				<verse number="31">時乃備節日、猶太人不欲於安息日懸尸十字架、以此安息為大日也、故求彼拉多、令折其脛、而去其尸、</verse>
				<verse number="32">士卒至、將同釘者、一一折脛、</verse>
				<verse number="33">及耶穌、見其已死、不折、</verse>
				<verse number="34">一卒以戈刺其脅、血水俱出、</verse>
				<verse number="35">見者為證、其證真、自知言真、使爾曹信也、</verse>
				<verse number="36">此事成、則經言其骨不折、</verse>
				<verse number="37">又言人將觀其所刺者、應矣、○</verse>
				<verse number="38">亞利馬太人約瑟、耶穌徒也、因畏猶太人、恆自諱、至此、求彼拉多、欲取耶穌尸、彼拉多許之、遂往取尸、</verse>
				<verse number="39">又有尼哥底母、曾夜間就耶穌者、攜沒樂和以蘆薈、約百觔至、</verse>
				<verse number="40">二人將耶穌尸、以枲布雜馨香之品裹之、循猶太人葬例也、</verse>
				<verse number="41">釘十字架之所、有園、中有新墓、未有葬者、</verse>
				<verse number="42">當日以猶太人備節期、且墓近、故於彼葬耶穌、</verse>
			</chapter>
			<chapter number="20">
				<verse number="1">七日之首日昧爽、抹大拉 馬利亞至墓、見石離墓、</verse>
				<verse number="2">遂趨謂西門 彼得、及耶穌愛徒、曰、人取主尸出墓、不知置何處、</verse>
				<verse number="3">彼得同耶穌愛徒適墓、</verse>
				<verse number="4">二人並趨、徒較彼得趨尤疾、先至墓、</verse>
				<verse number="5">俯見枲布在焉、不入、</verse>
				<verse number="6">西門 彼得後至、入墓、見枲布在焉、</verse>
				<verse number="7">有裹首之巾、不與枲布同在、乃叠置一處、</verse>
				<verse number="8">先至之徒、亦入墓、見而信之、</verse>
				<verse number="9">門徒猶未知耶穌之必復生、載於經也、</verse>
				<verse number="10">時、門徒歸、○</verse>
				<verse number="11">馬利亞立墓外而哭、哭時、俯視墓內、</verse>
				<verse number="12">見二天使、衣白衣、坐耶穌尸葬處、一在首、一在足、</verse>
				<verse number="13">天使曰、何哭、曰、人取我主尸、不知置何處、</verse>
				<verse number="14">言竟、顧見耶穌立、而不知其為耶穌、</verse>
				<verse number="15">耶穌曰、何哭、爾尋誰、馬利亞以為園丁、謂之曰、若吾子舁之去、置於何處、請告我、我將取之、</verse>
				<verse number="16">耶穌曰、馬利亞、婦顧曰、啦啵呢、即夫子也、</verse>
				<verse number="17">耶穌曰、我未升見父、勿援止我、往告我兄弟、曰、我升見我父、即爾父、我上帝、即爾上帝、</verse>
				<verse number="18">抹大拉 馬利亞以見耶穌及耶穌語、往告門徒、○</verse>
				<verse number="19">七日之首日、既暮、門徒畏猶太人、於所集之處、閉門、耶穌至、立於中、曰、爾眾平安、</verse>
				<verse number="20">言時、以手及脅示之、門徒見主、則喜、</verse>
				<verse number="21">耶穌又曰、爾眾平安、我遣爾、猶父遺我、</verse>
				<verse number="22">言竟、噓氣曰、受聖神、</verse>
				<verse number="23">凡爾曹以為可赦者、必赦、以為不可赦者、必不赦、○</verse>
				<verse number="24">十二徒中、有名多馬、稱低土馬者、耶穌至時、不同在、</verse>
				<verse number="25">眾徒告之曰、我已見主、曰、不使我見手中釘跡、指探其跡、手探其脅、我不信也、○</verse>
				<verse number="26">越八日、門徒復集、多馬與焉、門已閉、耶穌至、立於中曰、爾眾平安、</verse>
				<verse number="27">遂謂多馬曰、伸爾指、探我手、伸爾手、探我脅、宜信勿疑、</verse>
				<verse number="28">多馬對曰、我主哉、我上帝哉、</verse>
				<verse number="29">耶穌曰、多馬乎、爾見而後信、不見亦信者福矣、○</verse>
				<verse number="30">耶穌多行異蹟、示門徒、書不勝載、</verse>
				<verse number="31">第載此、使爾信耶穌為上帝子基督、信則賴其名而得生、</verse>
			</chapter>
			<chapter number="21">
				<verse number="1">厥後、提庇哩亞海濱、耶穌復見於門徒、其事如左、</verse>
				<verse number="2">西門 彼得、多馬稱低土馬、加利利之迦拿人拿但業、西比太二子、又門徒二人、同在、</verse>
				<verse number="3">西門 彼得曰、我往漁、眾曰、我亦偕往、遂出登舟、是夜無所獲、</verse>
				<verse number="4">既旦、耶穌立於岸、門徒不知其為耶穌、</verse>
				<verse number="5">耶穌曰、小子、有餚乎、曰、無、</verse>
				<verse number="6">耶穌曰、施網舟右、可得之、施、則網不能舉、魚多故也、</verse>
				<verse number="7">耶穌愛徒語彼得曰、是主矣、西門 彼得裸、一聞是主、束衣下海、</verse>
				<verse number="8">其餘乘小舟、曳魚網而至、蓋離岸不遠、約二十丈、</verse>
				<verse number="9">登岸見餅、爇炭之上有魚</verse>
				<verse number="10">耶穌曰。甫獲之魚、取數尾與我、</verse>
				<verse number="11">西門 彼得往曳網上岸、盛大魚計百五十三、魚雖多而網不裂、</verse>
				<verse number="12">耶穌曰、來食、門徒無敢問誰者、蓋知其為主矣、</verse>
				<verse number="13">耶穌取餅與眾、魚亦如之、</verse>
				<verse number="14">耶穌復生見於門徒者、此其三、○</verse>
				<verse number="15">卒食、耶穌謂西門 彼得曰、約拿子西門、爾較斯眾、尤愛我乎、曰、然、主知我愛爾矣、曰、牧我羔、</verse>
				<verse number="16">又曰、約拿子西門、爾愛我乎、曰、然、主知我愛爾矣、曰、牧我羊、</verse>
				<verse number="17">則又曰、約拿子西門、爾愛我乎、彼得見三問愛我、憂曰、主無所不知、知我愛爾矣、耶穌曰牧我羊、</verse>
				<verse number="18">我誠告爾、爾少時束帶、任意而遊、及其老也、將伸手見束於人、曳至不欲往之處、</verse>
				<verse number="19">言此、蓋指彼得將若何而死、以榮上帝也、耶穌又曰、從我、</verse>
				<verse number="20">彼得顧耶穌愛徒亦從、即晚餐時、倚耶穌懷、問賣主為誰者、</verse>
				<verse number="21">彼得見之、問耶穌曰、主、此人將若何、</verse>
				<verse number="22">耶穌曰、如我欲彼恆存、待我復來、與爾何與、爾惟從我、</verse>
				<verse number="23">於是、兄弟間散語、言彼門徒不死、然耶穌非言其不死、第言如欲彼恆存、待我復來、與爾何與耳、</verse>
				<verse number="24">證此而書之者、即此門徒也、且我儕知其證者真也、</verse>
				<verse number="25">夫耶穌所為、更有多焉者、使一一書之、我意其書、世不勝載矣、</verse>
			</chapter>
		</book>
		<book number="44">
			<chapter number="1">
				<verse number="1">提阿非羅乎、我於耶穌誨人行事、</verse>
				<verse number="2">托聖神、命所選使徒、迄升天日、一一備載前書、</verse>
				<verse number="3">耶穌受害後、以多確據、顯其復生、凡有四旬、見於使徒、論上帝國之道、</verse>
				<verse number="4">耶穌集使徒、命之云、勿離耶路撒冷、以待父所許者、即爾聞於我也、</verse>
				<verse number="5">蓋約翰施洗以水、惟爾受洗於聖神不遠矣、</verse>
				<verse number="6">使徒集、問耶穌曰、主振興以色列國、始於此時乎、</verse>
				<verse number="7">曰、父定之期日、爾非所當知也、</verse>
				<verse number="8">惟聖神臨時、爾則有才、且為我作證於耶路撒冷、舉猶太、撒馬利亞、以至地極、</verse>
				<verse number="9">耶穌言畢、升天、眾觀有雲蔽之、而不見、</verse>
				<verse number="10">耶穌升時、眾注目仰天、有二人、白衣、傍立、</verse>
				<verse number="11">曰、加利利人、胡為仰天而立、此耶穌別爾升天也、依爾見如是升天、後必如是而來矣、</verse>
				<verse number="12">使徒由橄欖山、歸耶路撒冷、此山距耶路撒冷、約安息日所行之程、</verse>
				<verse number="13">至、則登樓、居者有若彼得、雅各、約翰、安得烈、腓力、多馬、巴多羅買、馬太、亞勒腓子、雅各、西門名銳、雅各兄弟猶大、</verse>
				<verse number="14">偕數婦及耶穌母馬利亞、與其兄弟、壹心專務祈禱、</verse>
				<verse number="15">斯時、門徒集者、百有二十人、彼得立於中、曰、</verse>
				<verse number="16">兄弟乎、昔聖神以大闢口、預言引執耶穌之猶大、其經已應、</verse>
				<verse number="17">夫斯人固與我同列、共任此職者也、</verse>
				<verse number="18">乃竟以不義之償購田、身仆腹裂腸流、</verse>
				<verse number="19">耶路撒冷居民悉知之、故方言呼其田、曰、啞嘩𠯈嗎、即血田是、</verse>
				<verse number="20">詩云、其屋宜墟、無人宅之、其督之職、他人任之、</verse>
				<verse number="21">凡我同會時、見我主耶穌往來、</verse>
				<verse number="22">自約翰施洗至耶穌升天之日宜更有一人、共證耶穌復生、</verse>
				<verse number="23">於是、舉二人、其一約瑟、名巴撒巴、又名猶士都、其二馬提亞、</verse>
				<verse number="24">眾祈曰、主識眾心、請擇於斯二者、示孰為可、</verse>
				<verse number="25">以任使徒職、蓋猶大離此職、往其所矣、</verse>
				<verse number="26">於是鬮之、得馬提亞、遂與十一使徒同列云、</verse>
			</chapter>
			<chapter number="2">
				<verse number="1">時維五旬節、門徒咸集、惟一心、</verse>
				<verse number="2">忽自天有聲、如奮迅之風、充滿坐室、</verse>
				<verse number="3">遂見火焰如舌、歧而止各人上、</verse>
				<verse number="4">眾感聖神、克言各國方言、即聖神所傳授者、</verse>
				<verse number="5">時有敬虔之猶太人、自天下諸國而來、寓耶路撒冷、</verse>
				<verse number="6">此聲一作、眾集聽、門徒依眾人方言而語、則駭、</verse>
				<verse number="7">驚奇相告曰、言者非加利利人乎、</verse>
				<verse number="8">乃聞其語、竟為我各人所生之方言、何也、</verse>
				<verse number="9">此間、有怕提亞人、米太人、以攔人、居米所波大米、猶太、伽帕多家、本都、亞西亞、</verse>
				<verse number="10">弗呂家、旁非利亞、埃及、濱古利奈之呂彼亞、諸方人、來自羅馬之旅人、或猶太、或進教者、</verse>
				<verse number="11">又有革哩底 亞喇伯人、咸聽以我方言、述上帝大用焉、</verse>
				<verse number="12">於是眾奇之、猶豫相問曰、此何意耶、</verse>
				<verse number="13">有戲之曰、此人酣酒耳、○</verse>
				<verse number="14">彼得與十一徒立、揚聲曰、猶太人、與耶路撒冷居民悉宜知之、試聽我言、</verse>
				<verse number="15">今方巳初、此人不醉、如爾所逆億也、</verse>
				<verse number="16">此即先知約耳所言、</verse>
				<verse number="17">上帝曰、末日、我將以我神賦萬人、俾爾子女言未來事、幼者觀異象、老者兆於夢、</verse>
				<verse number="18">當日、我將以我神賦我僕婢、使之言未來事、</verse>
				<verse number="19">我將示奇事於天、異兆於地、若血若火若烟、</verse>
				<verse number="20">日變晦冥、月為血色、而主赫顯之日將至矣、</verse>
				<verse number="21">凡籲主名者、必得救也、</verse>
				<verse number="22">彼得又曰以色列人乎、宜聽我言、爾知上帝以拿撒勒 耶穌、行妙用、奇事異跡、於爾中、實為耶穌立據以示爾、</verse>
				<verse number="23">此人也、上帝定旨、敕命解之、爾曹果以不義之手、取而釘之死、</verse>
				<verse number="24">然不可久繫於死、故上帝釋而甦之、</verse>
				<verse number="25">蓋大闢指之曰、我觀主、恆在我前、主左右我、故不震動、心喜口誦、</verse>
				<verse number="26">身葬而有望、</verse>
				<verse number="27">以爾不遺我魂於陰府、不俾爾聖者朽壞、</verse>
				<verse number="28">爾示我以生之道、使我於爾前喜甚、</verse>
				<verse number="29">兄弟乎、容我明言、先祖大闢、死而葬、至今境內、其墓猶存、</verse>
				<verse number="30">既為先知、即知上帝曾有誓言、由大闢裔、挺生基督以居其位、</verse>
				<verse number="31">惟彼先知、故言基督復生也、則謂其魂不遺於陰府、其身不至于朽壞、</verse>
				<verse number="32">此我咸證耶穌乃上帝所復生者、</verse>
				<verse number="33">既高舉在上帝右、受父所許之聖神、則以此降賦、是爾曹所見所聞也、</verse>
				<verse number="34">夫大闢固未以身升天、而當時言曰、主謂我主云、坐吾右、</verse>
				<verse number="35">我將以汝敵、置爾足下、</verse>
				<verse number="36">然則舉以色列家宜確知、爾所釘之耶穌、上帝立之為主、為基督矣、○</verse>
				<verse number="37">眾聞此言中心如刺、問彼得及餘使徒曰、兄弟、我當何為、</verse>
				<verse number="38">彼得曰、爾曹宜悔改、奉耶穌 基督名領洗、俾得罪赦、如是可受聖神矣、</verse>
				<verse number="39">蓋所許者歸爾曹、貽於子孫、施及遠人、即主我之上帝、所召者也、</verse>
				<verse number="40">又以多言勸諭之曰、汝曹宜自救、離此邪世、○</verse>
				<verse number="41">是日、嘉納其言者咸受洗、其數增至三千人、</verse>
				<verse number="42">恆受使徒之訓、交際之道、擘餅祈禱、</verse>
				<verse number="43">使徒多行奇事異跡、眾敬畏之、</verse>
				<verse number="44">信者會同、有無相通、</verse>
				<verse number="45">有所需、變物產分之、</verse>
				<verse number="46">日日一心在殿、家擘其餅、以歡以誠而食、</verse>
				<verse number="47">讚美上帝、獲愛於民、主以得救之人、日增其會焉、</verse>
			</chapter>
			<chapter number="3">
				<verse number="1">申初祈禱時、彼得 約翰升殿、</verse>
				<verse number="2">有生而跛者、日為人所舁、置殿之美門、欲求入殿者施濟、</verse>
				<verse number="3">見彼得 約翰將入殿、則求濟、</verse>
				<verse number="4">彼得 約翰注目視之曰、觀我、</verse>
				<verse number="5">即觀之、冀有所得、</verse>
				<verse number="6">彼得曰、金銀我無有、惟我所有者予爾、即以拿撒勒 耶穌 基督名、使爾起而行、</verse>
				<verse number="7">遂執其右手起之、其足踝即健勁、</verse>
				<verse number="8">且踊且立且行、隨二人入殿、踊躍讚美上帝、</verse>
				<verse number="9">眾見其行、讚美上帝、</verse>
				<verse number="10">皆識其素坐殿之美門求濟者、甚駭而奇其事、</verse>
				<verse number="11">跛者既愈、執彼得 約翰手、眾大奇、趨就之、集所羅門之廊、○</verse>
				<verse number="12">彼得見眾、語之曰、以色列人、奚以此為奇、何注視我耶、豈以我之才能、我之虔敬、使此人行乎、</verse>
				<verse number="13">夫亞伯拉罕、以撒、雅各之上帝、固我祖之上帝、榮其子耶穌、而爾曹解之、彼拉多擬釋之、而爾曹於其前棄之、</verse>
				<verse number="14">是爾棄聖義之人、反求釋兇人、</verse>
				<verse number="15">是爾殺生命之主、即上帝復起之者、我儕為證、</verse>
				<verse number="16">耶穌以我信其名、故使爾所見所識之人、其行立健、亦以我信耶穌、故痊此人於爾眾前、</verse>
				<verse number="17">兄弟乎、今我知爾所行、出於不知耳、爾之有司亦猶是、</verse>
				<verse number="18">惟上帝以諸先知之口、預言基督必受害、是以應焉、○</verse>
				<verse number="19">汝宜悔改反正、俾罪得抹、則主賜爾安舒之日至、</verse>
				<verse number="20">主將遣所預言之耶穌 基督、</verse>
				<verse number="21">彼當在天、待萬物振興時、如上帝托古聖先知所言是也、</verse>
				<verse number="22">昔摩西語我列祖云、主、爾之上帝、將於爾兄弟中、挺生先知若我、其所語爾者、必聽之、</verse>
				<verse number="23">不聽、則絕之於民中、</verse>
				<verse number="24">自撒母耳以來、諸先知預言、亦指此日、</verse>
				<verse number="25">汝為先知弟子、承上帝所賜祖宗之約、謂亞伯拉罕曰、天下兆民、將藉爾裔而受福、</verse>
				<verse number="26">是以上帝挺生其子耶穌、先遣祝爾、俾爾眾革去其惡焉、</verse>
			</chapter>
			<chapter number="4">
				<verse number="1">使徒教民時、祭司、殿司、及［口撒］吐𡀲人、突如其來、</verse>
				<verse number="2">為其教民、必引耶穌以傳復生之道、故怒、</verse>
				<verse number="3">執之、因時已暮、囚以待旦、</verse>
				<verse number="4">然聽道信從者、數約五千人、○</verse>
				<verse number="5">明日、有司、長老、士子、集耶路撒冷、</verse>
				<verse number="6">祭司長亞那、同該亞法、約翰、亞力山大、凡祭司長之族咸在、</verse>
				<verse number="7">立使徒於前、詰曰、爾以何權何名行此耶、</verse>
				<verse number="8">彼得感於聖神、曰、民之有司、以色列長老、</verse>
				<verse number="9">我儕今日、以病人獲恩故、而問其何以得愈、</verse>
				<verse number="10">則爾曹與以色列民、當知拿撒勒 耶穌 基督、爾釘之十字架、上帝所復生者、即以其名、使此人得愈、立於爾前、</verse>
				<verse number="11">夫耶穌固爾工師所棄之石、已成屋隅首石者、是也、</verse>
				<verse number="12">舍此別無救主、蓋天下人間、更無錫他名、可以得救者也、○</verse>
				<verse number="13">眾見彼得 約翰、侃侃如也、識其未學蚩氓、異之、又知其從耶穌、</verse>
				<verse number="14">而見得愈之人偕立、所以無言可詰、</verse>
				<verse number="15">第令之出會所、相議曰、</verse>
				<verse number="16">此二人將何以處之、彼明行異跡、耶路撒冷居民悉知之、我儕不能諱也、</verse>
				<verse number="17">惟勿以此播眾、當恐喝之、俾毋以斯名訓人、</verse>
				<verse number="18">遂召使徒、戒勿以耶穌名設教、</verse>
				<verse number="19">彼得 約翰曰、聽爾曹、而過於聽上帝、在上帝前、義乎、爾自審焉、</verse>
				<verse number="20">蓋我儕所見聞者、不得不言也、</verse>
				<verse number="21">有司無以責之、因民見其所為、歸榮上帝、是以畏百姓、第恐喝而遣之、</verse>
				<verse number="22">夫因異跡得愈者、其人四十有餘歲云、○</verse>
				<verse number="23">使徒既釋、乃就其友、以祭司諸長長老所言告之、</verse>
				<verse number="24">友聞言、一心揚聲籲上帝曰、主乃上帝、造天地海萬物者、</verse>
				<verse number="25">曾以臣大闢之口言云、異邦奮怒、諸民徒謀、奚為哉、</verse>
				<verse number="26">列王立、群伯集、逆上主及基督、</verse>
				<verse number="27">希律、本丟彼拉多、異邦人、以色列民、果集、而攻爾所膏聖子耶穌、</verse>
				<verse number="28">以成爾權、爾旨預定之事、</verse>
				<verse number="29">今祭司諸長恐喝我、求主鑒之、俾僕侃侃傳道、</verse>
				<verse number="30">施權以醫人、託聖子耶穌名、行異跡奇事、○</verse>
				<verse number="31">祈時、所集之處震動、眾感聖神、侃侃而言上帝道、○</verse>
				<verse number="32">信者之眾、一心一志、不私己財、有無相通、</verse>
				<verse number="33">使徒力證主耶穌復生、眾獲大寵焉、</verse>
				<verse number="34">其聞無窮乏者、蓋有田宅者、售而挈其金、</verse>
				<verse number="35">置使徒前、有所需則分之、○</verse>
				<verse number="36">時有利未族人、生於居比路、名約西、使徒呼之為巴拿巴、譯即勸慰子、</verse>
				<verse number="37">有田售之、挈其金、置使徒前、</verse>
			</chapter>
			<chapter number="5">
				<verse number="1">有名亞拿尼亞者、與妻撒非喇、鬻產、</verse>
				<verse number="2">夫婦同謀、潛藏數金、餘挈置使徒前、</verse>
				<verse number="3">彼得曰、亞拿尼亞胡為撒但惑爾心、潛藏售田數金、以欺聖神耶、</verse>
				<verse number="4">田未售、非爾田乎、既售、非爾金乎、心生此念何為、是爾非欺人、乃欺上帝也、</verse>
				<verse number="5">亞拿尼亞聽此、即仆而氣絕、聞者大懼、</verse>
				<verse number="6">少者數人起、殮尸舁出葬之、</verse>
				<verse number="7">逾時有半、其妻亦入、猶未之知也、</verse>
				<verse number="8">彼得曰、爾售田之值止此乎、明以告我、曰、然、止此、</verse>
				<verse number="9">彼得曰、爾曹曷與謀試主之神耶、葬爾夫者、足已及門、亦將舁爾出矣、</verse>
				<verse number="10">婦立仆其前而氣絕、少者入、見其已死、舁之出、葬於夫側、</verse>
				<verse number="11">全會與聞者咸大懼、○</verse>
				<verse number="12">使徒於民間廣行異跡奇事、信者一心集所羅門之廊、</verse>
				<verse number="13">餘無敢親之者、然眾民敬畏之、</verse>
				<verse number="14">男女信主者益廣、</verse>
				<verse number="15">人扶病者、出於衢、寢之床榻、冀彼得過、影或庇之、</verse>
				<verse number="16">鄰邑之眾咸集、與病人、及為邪神所難者、至耶路撒冷、皆得愈、○</verse>
				<verse number="17">祭司長與從者、皆［口撒］吐𡀲黨、怒益甚、</verse>
				<verse number="18">遂起、執使徒下獄、</verse>
				<verse number="19">主之使者、夜啟獄門、攜之出、曰、</verse>
				<verse number="20">往立殿中、以生命之道教民、</verse>
				<verse number="21">使徒聞之、昧爽入殿教誨、祭司長與從者咸造、召公會及以色列長老集、遣人至獄、將使徒至、</verse>
				<verse number="22">吏至獄、不見人、反命曰、</verse>
				<verse number="23">我儕見獄、鍵閉甚固、守者立於門外、啟時、闐其無人、</verse>
				<verse number="24">祭司、殿司、祭司諸長、聞此疑焉、不知將若何、</verse>
				<verse number="25">一人來曰、繫獄諸人、立於殿教民矣、○</verse>
				<verse number="26">殿司與吏、往取使徒、然不敢強、懼民石擊也、</verse>
				<verse number="27">攜至、立於會所、祭司長詰之曰、</verse>
				<verse number="28">我儕非嚴禁爾曹、勿以此名訓人乎、爾乃遍耶路撒冷播教、欲以此人之血歸咎我也、○</verse>
				<verse number="29">彼得與諸使徒曰、聽上帝、過於聽人、宜也、</verse>
				<verse number="30">爾懸木而殺之耶穌、我祖之上帝復生之、</verse>
				<verse number="31">舉於己右、為君為救主、賜以色列民悔改而得罪赦、</verse>
				<verse number="32">我儕為是證、上帝賦信從者之聖神亦為證、○</verse>
				<verse number="33">眾聞言、暴怒、謀殺之、</verse>
				<verse number="34">公會中有𠵽唎㘔人、名迦馬列、為教法師、民所尊者、立而勸眾、令使徒暫出、</verse>
				<verse number="35">乃曰、以色列人乎、當慎處此數人、</verse>
				<verse number="36">昔有丟大起、每自矜詡、附之者約四百人、丟大服誅、從者星散、歸於烏有、</verse>
				<verse number="37">厥後、登籍時、又有加利利 猶大起、大惑眾、彼亦亡、從者散矣、</verse>
				<verse number="38">今我語爾、宜遠此人、聽之可也、蓋其所謀所為、出於人、必自毀、</verse>
				<verse number="39">出於上帝、必不能毀、毋或逆上帝、</verse>
				<verse number="40">眾然其言、召使徒入、扑之、命勿以耶穌名訓人、遂釋之、○</verse>
				<verse number="41">使徒離會所、皆喜、以為耶穌名而受辱、實榮我焉、</verse>
				<verse number="42">於是、在殿在家誨人、傳耶穌 基督福音、日無止息、</verse>
			</chapter>
			<chapter number="6">
				<verse number="1">當時、門徒加多、有言希利尼方言之猶太人、怒希伯來人、以日施濟、弗及其嫠也、</verse>
				<verse number="2">十二使徒、呼眾門徒、曰、我儕不傳上帝道、而几筵是司、非所宜也、</verse>
				<verse number="3">兄弟宜於爾中、擇有眾望、感聖神、具智慧者、七人、來司此事、</verse>
				<verse number="4">我儕專務祈禱傳道、○</verse>
				<verse number="5">眾然其言、遂選士提反、其為人也篤信、感於聖神者也、又選腓力、伯羅哥羅、尼迦挪、提門、巴米拿、安提阿進教之尼哥拉、</verse>
				<verse number="6">此數人立使徒前、使徒祈禱、手按之、</verse>
				<verse number="7">上帝之道漸長、耶路撒冷門徒增廣矣、祭司多順信焉、</verse>
				<verse number="8">士提反篤信多能、大建奇事異跡於民間、○</verse>
				<verse number="9">時、有屬利百地哪、古利奈、亞力山太、基利家、及亞西亞會堂者、起與士提反詰問、</verse>
				<verse number="10">士提反慧心銳志而言、眾不能勝、</verse>
				<verse number="11">乃賄人使流言曰、我聞此人、僭妄摩西及上帝、</verse>
				<verse number="12">百姓聳動與長老士子、突至執之、曳至公會、</verse>
				<verse number="13">設證誣之曰、此人僭妄聖所律法不已、</verse>
				<verse number="14">我儕曾聞其言曰、拿撒勒 耶穌、將毀此所、改摩西所授之例也、</verse>
				<verse number="15">於是、公會中坐者、皆目注士提反、見其容若天使然、</verse>
			</chapter>
			<chapter number="7">
				<verse number="1">祭司長問士提反曰、果有是乎、</verse>
				<verse number="2">曰、諸父兄弟聽之、昔我祖亞伯拉罕、在米所波大米、未居哈蘭時、榮光之上帝見、曰、</verse>
				<verse number="3">出故土、離戚族、往我所示之地、</verse>
				<verse number="4">乃離迦勒底、居哈蘭、父死後、徙至爾所居之地、</verse>
				<verse number="5">當此之時、上帝未嘗以尺土賜之、然以此地許彼為業、爰及苗裔、時、亞伯拉罕尚未有子也、</verse>
				<verse number="6">上帝曰、爾之苗裔、將旅於異地、彼以之為奴、困苦歷四百年、</verse>
				<verse number="7">異邦奴之者、我必責之、後爾苗裔將出、事我於此矣、</verse>
				<verse number="8">乃予以割禮之約、於是亞伯拉罕生以撒、八日行割禮、以撒生雅各、雅各生我之十二祖、</verse>
				<verse number="9">列祖妒約瑟、鬻於埃及、上帝祐之、</verse>
				<verse number="10">拯出諸難、賜以智慧、俾得埃及王法老寵、法老封為埃及伯兼司宗室、</verse>
				<verse number="11">值埃及 迦南饑、窘甚、我祖絕糧、</verse>
				<verse number="12">雅各聞埃及有舊穀、遺我祖往、</verse>
				<verse number="13">已而再遣之、約瑟使兄弟識己以族聞於法老、</verse>
				<verse number="14">約瑟遂遣兄弟迎父雅各、與族七十五人、</verse>
				<verse number="15">於是雅各及我列祖、咸往埃及終焉、</verse>
				<verse number="16">反葬敘劍之墓、乃敘劍之哈抹子孫之地、亞伯拉罕以金買之者、</verse>
				<verse number="17">迨上帝誓許亞伯拉罕之期近、我民居埃及者蕃衍、</verse>
				<verse number="18">新王即位、不念約瑟、</verse>
				<verse number="19">陰謀我族、困苦我祖、使棄其嬰、無俾遺種、</verse>
				<verse number="20">時摩西生而岐嶷、育於家三月、</verse>
				<verse number="21">棄之、埃及王之女育為己子、</verse>
				<verse number="22">摩西盡得埃及人學術、言行兼優、</verse>
				<verse number="23">念以色列人、兄弟也、行年四十、欲往視之、</verse>
				<verse number="24">見一人冤抑、則保護為受屈者伸雪、而殺埃及人、</verse>
				<verse number="25">意兄弟必悟、上帝將以己救之、而兄弟不悟也、</verse>
				<verse number="26">明日見兄弟鬥、勸之使和曰、爾乃兄弟、何相害也、</verse>
				<verse number="27">其不義者拒摩西曰、誰立爾為有司刑官、以治我乎、</verse>
				<verse number="28">昔爾殺埃及人、今欲殺我乎、</verse>
				<verse number="29">摩西聞言而奔、旅於米田、生二子焉、</verse>
				<verse number="30">逾四十載、於西乃山野、棘火焰中、主之使者、顯與摩西、</verse>
				<verse number="31">摩西見而奇之、近前諦視、聞主聲曰、</verse>
				<verse number="32">我乃爾祖之上帝、即亞伯拉罕之上帝、以撒之上帝、雅各之上帝也、摩西戰慄不敢視、</verse>
				<verse number="33">主曰、解爾履、爾所立之處聖地也、</verse>
				<verse number="34">我民在埃及者、我見其苦、常聞嘅歎之聲、故臨拯之、往哉、我遣爾之埃及也、</verse>
				<verse number="35">民嘗拒摩西、云、誰立爾為有司刑官耶、而上帝託棘中所見之使者、遣摩西為有司救主、</verse>
				<verse number="36">率民出其地、行奇事異跡於埃及、紅海、曠野、四十年、○</verse>
				<verse number="37">謂以色列人、曰、主、爾上帝將於爾昆弟中、挺生先知若我、爾必聽之、</verse>
				<verse number="38">昔於曠野會中、摩西往來天使列祖間、天使於西乃山與語、摩西受生命之道以授我、</verse>
				<verse number="39">列祖不順而拒之、欲反埃及、</verse>
				<verse number="40">謂亞倫曰、摩西率我出埃及、不知所往、今爾為我作上帝像以導我、</verse>
				<verse number="41">乃鑄像若犢、祭之、喜己手所作也、</verse>
				<verse number="42">於是、上帝弗恤、聽其奉事天上列宿、先知書有云、以色列族乎、爾於曠野四十年、非以犧牲祭物獻我歟、</verse>
				<verse number="43">何爾又肩摩落之龕、舉爾上帝臉番之星、即爾所造之像、欲拜之者、我將徙爾於巴比倫外矣、</verse>
				<verse number="46">大闢獲寵於上帝前、欲為雅各之上帝創殿、</verse>
				<verse number="47">所羅門建之、</verse>
				<verse number="48">然手造之殿、至上者弗居、如先知所云、</verse>
				<verse number="49">主曰、天乃我坐位、地乃我足凳、爾曹何殿以容我何地以安我乎、</verse>
				<verse number="50">萬物非我手所造耶、○</verse>
				<verse number="51">爾強項塞心充耳之人、恆逆聖神、爾祖所行、爾亦若是、</verse>
				<verse number="52">孰有先知而爾祖不窘逐者乎、昔爾祖殺預言義者將至之人、今義者至、爾即解而誅之、</verse>
				<verse number="53">律例藉天使以傳、爾曹受而不守也、○</verse>
				<verse number="54">眾聞言、忿恚切齒、</verse>
				<verse number="55">士提反感於聖神、注目仰天、見上帝之榮、耶穌立上帝右、</verse>
				<verse number="56">曰、我見天啟、人子立上帝右、</verse>
				<verse number="57">眾厲聲而呼、掩耳、同心蜂擁、</verse>
				<verse number="58">逐之出城、石擊之、證者解衣、置少者掃羅前、</verse>
				<verse number="59">眾石擊士提反、士提反籲曰、請主耶穌接我神也、</verse>
				<verse number="60">屈膝大呼曰、主乎、勿以此罪歸之、言畢而逝、掃羅見其死、亦喜、</verse>
			</chapter>
			<chapter number="8">
				<verse number="1">當時、在耶路撒冷聖會、大遭窘逐、使徒而外、皆散處猶太 撒馬利亞諸地、</verse>
				<verse number="2">敬虔者葬士提反、為之拊膺大哭、</verse>
				<verse number="3">掃羅噬害教會、入其家、執男女囚之、</verse>
				<verse number="4">散處者、徧行傳福音、</verse>
				<verse number="5">腓力至撒馬利亞邑、以基督之道示人、</verse>
				<verse number="6">眾聞腓力言、見所行異跡、心嚮往之、</verse>
				<verse number="7">有患多邪神者、神大呼、離人而出、癱瘋者跛者得愈、</verse>
				<verse number="8">邑中大喜、</verse>
				<verse number="9">有人名西門、素於邑為巫、每自誇大、使撒馬利亞民異己、</verse>
				<verse number="10">眾嚮往之、由尊至卑、僉曰、此人乃上帝大能也、</verse>
				<verse number="11">具嚮往之故、因久以巫術、使民異之也、</verse>
				<verse number="12">腓力傳上帝國福音、及耶穌 基督名、男女信而受洗、</verse>
				<verse number="13">西門亦信、既受洗、常偕腓力見所行大能異跡、奇之、</verse>
				<verse number="14">使徒在耶路撒冷、聞撒馬利亞受上帝道、乃遣彼得 約翰往、</verse>
				<verse number="15">既至為眾祈禱、俾受聖神、</verse>
				<verse number="16">蓋向未有聖神臨之、第以主耶穌名、受洗而已、</verse>
				<verse number="17">二人乃以手按眾、咸受聖神、</verse>
				<verse number="18">西門見使徒按手、即有聖神之賜、以金獻曰、</verse>
				<verse number="19">以此能予我、使我手所按者、亦受聖神、</verse>
				<verse number="20">彼得曰、金與汝偕亡、爾意上帝之賜、可以金市耶、</verse>
				<verse number="21">爾於此事無分無與、蓋在上帝前、爾心不正也、</verse>
				<verse number="22">是宜悔改、祈求上帝、庶爾心之欲可赦、</verse>
				<verse number="23">我見爾如在苦膽中、為物欲所繫也、</verse>
				<verse number="24">西門曰、爾曹為我禱主、使偕亡之言不及我、</verse>
				<verse number="25">二徒既以主道示人、反耶路撒冷、經撒馬利亞諸村、傳福音、</verse>
				<verse number="26">主之使者、謂腓力曰、起而南適耶路撒冷至迦薩之道、其遁乃曠野、</verse>
				<verse number="27">遂起而往、遇埃提阿百宦者、司埃提阿百女王干大基庫、有權者也、已至耶路撒冷、崇拜而反、</verse>
				<verse number="28">乘車、讀先知以賽亞書、</verse>
				<verse number="29">聖神謂腓力曰、前往就車、</verse>
				<verse number="30">腓力趨就之、聞其讀先知以賽亞書、乃問曰、爾所讀者、知之乎、</verse>
				<verse number="31">曰、不有啟發、安能知之、遂請腓力登車同乘、</verse>
				<verse number="32">所讀經文曰、其為人牽、如羊就死地、其不啟口、似羔對翦毛者而無聲、</verse>
				<verse number="33">其居謙時、人廢公義而審之、生命且滅於世、遑計其後乎、</verse>
				<verse number="34">宦者謂腓力曰、先知言此、何所指、己乎人乎、請以教我、</verse>
				<verse number="35">腓力引此經、傳耶穌福音、○</verse>
				<verse number="36">行道時、至水濱、宦者曰、水哉、受洗何害、</verse>
				<verse number="37">腓力曰、信以全心則可、曰、我信耶穌 基督上帝子也、</verse>
				<verse number="38">遂命止車、腓力宦者下水、腓力施洗焉、</verse>
				<verse number="39">由水而上、主之神忽引腓力去、宦者不見之、欣然就道、</verse>
				<verse number="40">腓力覺在亞瑣都、遂經行諸邑、至該撒利亞傳福音、</verse>
			</chapter>
			<chapter number="9">
				<verse number="1">掃羅盛氣恐喝、欲殺主之門徒、詣祭司長、</verse>
				<verse number="2">求書、往大馬色、入諸會堂、凡從耶穌道之男女、遇則繫解耶路撒冷、</verse>
				<verse number="3">行近大馬色、天忽有光、環照掃羅</verse>
				<verse number="4">掃羅仆地、聞聲曰、掃羅、掃羅、何窘逐我、</verse>
				<verse number="5">曰、子為誰、主曰、吾乃爾所窘逐之耶穌也、爾以足觸莿、難矣、</verse>
				<verse number="6">掃羅戰慄曰、主、欲我何為、曰、爾起入城、將以當行者示爾、</verse>
				<verse number="7">同行者聞其聲、不見其人、立而噤、</verse>
				<verse number="8">掃羅自地起、目不能見、人援其手相之、至大馬色、</verse>
				<verse number="9">三日不見、飲食皆廢、○</verse>
				<verse number="10">大馬色有徒、名亞拿尼亞、異象中見主呼曰、亞拿尼亞、對曰、主、我在此、</verse>
				<verse number="11">主曰、有街以直名者、爾起而往、至猶大家、訪大數人掃羅、彼方祈禱、</verse>
				<verse number="12">異象中、見一人名亞拿尼亞、入室按手、使得見、</verse>
				<verse number="13">亞拿尼亞曰、主、我聞人言、彼在耶路撒冷、困苦聖徒、</verse>
				<verse number="14">今至此、得祭司諸長權、欲繫籲爾名者、</verse>
				<verse number="15">主曰、往哉、彼乃我選之器、將播我名於異邦人、及王者與以色列民、</verse>
				<verse number="16">我將示之、彼必以我名而受多害、</verse>
				<verse number="17">亞拿尼亞遂往、入其室、手按之曰、兄弟掃羅爾來時、途中所見主耶穌、遣我使爾得見、感於聖神、</verse>
				<verse number="18">目忽若有所脫、狀如鱗、即得見、起而受洗、</verse>
				<verse number="19">既食乃健、掃羅在大馬色、與諸徒偕數日、</verse>
				<verse number="20">遂於會堂、以基督為上帝子示人、</verse>
				<verse number="21">眾聞、奇之曰、此非在耶路撒冷、殘賊凡籲斯名者乎、今至此、欲繫是徒、解祭司諸長歟、</verse>
				<verse number="22">掃羅志益堅、辯折大馬色之猶太人、證耶穌為基督、○</verse>
				<verse number="23">久之猶太人謀殺掃羅、</verse>
				<verse number="24">晝夜伺於城門、欲殺之、掃羅知其計、</verse>
				<verse number="25">於是門徒夜以筐、自墻縋掃羅下、</verse>
				<verse number="26">掃羅至耶路撒冷欲交於門徒、皆懼而不信其為徒也、</verse>
				<verse number="27">巴拿巴援之、引見使徒、將其途中見主、主與語、在大馬色侃侃稱耶穌名、備述之、</verse>
				<verse number="28">掃羅在耶路撒冷、與門徒出入、</verse>
				<verse number="29">侃侃稱主耶穌名、與言希利尼方言之猶太人辯論、其人圖殺之、</verse>
				<verse number="30">兄弟知此、送之至該撒利亞、歸大數、</verse>
				<verse number="31">時、徧猶太、加利利、撒馬利亞、諸會平安、其德益厚、行事畏主、得聖神之慰、數增廣矣、</verse>
				<verse number="32">彼得徧行四方、有聖徒居呂大、彼得就之、</verse>
				<verse number="33">見有人名以尼雅、患癱、卧床八年、</verse>
				<verse number="34">彼得曰、以尼雅、耶穌 基督愈爾矣、起、治爾床、即起、</verse>
				<verse number="35">呂大 撒崙居民、見此歸主、○</verse>
				<verse number="36">約帕有女徒、名大比大、譯即多加、廣行善事、博施於民、</verse>
				<verse number="37">當時、病死、洗尸停於樓、</verse>
				<verse number="38">呂大近約帕、門徒聞彼得在彼、遣二人求其來、囑勿遲、○</verse>
				<verse number="39">彼得起同往、及至、人引之登樓、眾嫠哭於彼得側、出多加生時所作衣服、與之觀、</verse>
				<verse number="40">彼得遣眾出、屈膝祈禱、向尸曰、大比大起、婦啟目、見彼得、遂起而坐、</verse>
				<verse number="41">彼得扶之、招諸聖徒及嫠、以大比大復生示之焉、</verse>
				<verse number="42">舉約帕知之、人多信主、</verse>
				<verse number="43">彼得在約帕日久、居皮工西門家、</verse>
			</chapter>
			<chapter number="10">
				<verse number="1">該撒利亞有人名哥尼流、以大利營百夫長也、</verse>
				<verse number="2">其人敬虔、舉家畏上帝、博施於民、常祈上帝、</verse>
				<verse number="3">日約申初、哥尼流於異象中、明見上帝使者入室、曰哥尼流、</verse>
				<verse number="4">哥尼流注目視之、驚曰、主何事、曰、爾祈禱施濟、升聞上帝矣、</verse>
				<verse number="5">爾宜遣人往約帕、請西門名彼得者、</verse>
				<verse number="6">主海濱皮工西門家、彼將以所當行者、告爾、</verse>
				<verse number="7">使者退、哥尼流召二僕、與侍卒中敬虔一人、</verse>
				<verse number="8">盡以其事告之、遂遣往約帕、○</verse>
				<verse number="9">越日行將近城、時當午正、彼得升屋祈禱、</verse>
				<verse number="10">饑欲食、人方具餐、彼得神遊象外、</verse>
				<verse number="11">忽見天開、有器降其前、狀如大布、繫四角縋地、</verse>
				<verse number="12">內有四足牲獸、昆蟲飛鳥、</verse>
				<verse number="13">有聲曰、彼得起、殺而食之、</verse>
				<verse number="14">彼得曰、主、不可、俗物不潔、我未嘗食、</verse>
				<verse number="15">聲又曰、上帝所潔者、毋以為俗也、</verse>
				<verse number="16">如是者三、器復收於天、</verse>
				<verse number="17">彼得方疑所見異象何意、而哥尼流所遣之人、訪至西門家、立於門外、</verse>
				<verse number="18">呼而問曰、西門 彼得寓此否、○</verse>
				<verse number="19">彼得思所見異象、聖神謂之曰、有三人尋爾、</verse>
				<verse number="20">起而下、與之往、勿疑、我遣之也、</verse>
				<verse number="21">彼得下、見哥尼流所遣之人、曰、我即爾所尋者、爾來何為、</verse>
				<verse number="22">曰、百夫長哥尼流、義人也、畏上帝、為猶太舉國所稱、奉聖天使默示、請爾至其家、欲爾言是聽、</verse>
				<verse number="23">彼得延之入、止宿焉、明日與之往、約帕兄弟數人偕行、</verse>
				<verse number="24">次日入該撒利亞、哥尼流預集親戚僚友候之、</verse>
				<verse number="25">彼得入、哥尼流迎拜其前、</verse>
				<verse number="26">彼得扶之曰、起、我亦人也、</verse>
				<verse number="27">彼得與語而入、見眾集、謂之曰、</verse>
				<verse number="28">猶太人、不宜就異邦人、入其室、爾曹所知也、惟上帝示我、勿以人為俗而不潔、</verse>
				<verse number="29">故見請、不疑而至、試問爾曹請我曷故、</verse>
				<verse number="30">哥尼流曰、前四日此時、我方禁食、申初在家祈禱、忽有一人、衣服皎然、立於前、</verse>
				<verse number="31">曰、哥尼流、上帝聞爾祈禱、念爾施濟、</verse>
				<verse number="32">當遣人往約帕、請西門 彼得、住海濱皮工西門家、彼至、必有以誨爾、</verse>
				<verse number="33">故我遣人請爾、爾來甚善、今我咸在上帝前、願聞上帝所命爾者、○</verse>
				<verse number="34">彼得啟口曰、上帝不以貌取人、我所知也、</verse>
				<verse number="35">萬國有畏上帝而行義者、必為其所喜、</verse>
				<verse number="36">爾曹知上帝托萬物主耶穌 基督、傳平和福音、以斯道授以色列民、</verse>
				<verse number="37">繼約翰設教施洗、其道乃興、始於加利利、遍於猶太、</verse>
				<verse number="38">爾又知上帝以聖神、以才能、膏拿撒勒人耶穌、耶穌週遊行善、治魔鬼所挾制者、上帝偕之也、</verse>
				<verse number="39">其在猶太、耶路撒冷所行、我儕為證、人乃懸木殺之</verse>
				<verse number="40">上帝三日甦之、顯以示人、</verse>
				<verse number="41">非顯於眾民、乃顯於上帝預選以為證者、即我儕於其復生後、與之同飲食者也、</verse>
				<verse number="42">且命我儕傳道於民、證上帝所定以審判生死者、即斯人也、</verse>
				<verse number="43">諸先知亦為斯人證使信之者、賴其名得罪赦、○</verse>
				<verse number="44">彼得言時、聖神臨諸聽道者、</verse>
				<verse number="45">奉割禮而信之人、偕彼得至、見聖神賦及異邦人、奇之、</verse>
				<verse number="46">蓋聞其言諸國方言、稱上帝為大也、</verse>
				<verse number="47">彼得曰、此人既受聖神、如我儕然、以水施洗、孰能禦之、</verse>
				<verse number="48">遂命以主名施洗、眾請彼得居數日、</verse>
			</chapter>
			<chapter number="11">
				<verse number="1">使徒及兄弟在猶太、聞異邦人亦受上帝道、</verse>
				<verse number="2">彼得上耶路撒冷、奉割禮者詰之、</verse>
				<verse number="3">曰、爾入未奉割禮者之室、而與共食耶、</verse>
				<verse number="4">彼得述其事、曰、</verse>
				<verse number="5">我在約帕邑、祈禱時、神遊象外、異象中、見一器如大布、繫四角由天縋降我前、</verse>
				<verse number="6">注目視之、見內有四足牲獸、昆蟲飛鳥、</verse>
				<verse number="7">聞聲謂余曰、彼得起、殺而食之、</verse>
				<verse number="8">余曰、主、不可、俗物不潔、余未嘗入口、</verse>
				<verse number="9">其聲自天、又謂余曰、上帝所潔者、毋以為俗也、</verse>
				<verse number="10">如是者三、後各物復收於天、</verse>
				<verse number="11">即有三人、遣自該撒利亞、就我、立我所寓之門外、</verse>
				<verse number="12">聖神命我同往勿疑、兄弟六人、與我往、入哥尼流室、</verse>
				<verse number="13">彼告我、曾在家見天使、立而言曰、遣人往約帕、請西門 彼得、</verse>
				<verse number="14">其將以得救之道告爾家、</verse>
				<verse number="15">我甫言、聖神臨之、如初臨我焉、</verse>
				<verse number="16">我即憶主言、約翰固以水施洗、惟爾曹將受洗於聖神也、</verse>
				<verse number="17">是上帝賜異邦人、無異於賜我信主耶穌 基督者、則我何人斯、能阻上帝耶、</verse>
				<verse number="18">眾聞此、無辭以對、歸榮上帝、曰、是上帝亦賜異邦人悔改、俾得生命矣、○</verse>
				<verse number="19">因士提反遭難而四散者、遍行非尼基、居比路、安提阿、但傳道於猶太人而已、</verse>
				<verse number="20">中有居比路、古利奈數人、至安提阿、與言希利尼方言之猶太人、傳主耶穌福音、</verse>
				<verse number="21">主左右之、信而歸主者甚眾、○</verse>
				<verse number="22">耶路撒冷會聞此、遣巴拿巴往安提阿、</verse>
				<verse number="23">既至見上帝有恩於彼、則喜、勸眾堅心事主、毋倦、</verse>
				<verse number="24">蓋巴拿巴善人也、篤信、感於聖神、于是、歸主者益眾、</verse>
				<verse number="25">巴拿巴往大數訪掃羅、</verse>
				<verse number="26">遇即攜至安提阿集會中一年、所訓者眾、門徒稱宗基督者、自安提阿始也、○</verse>
				<verse number="27">時有先知數人、自耶路撒冷至安提阿、</verse>
				<verse number="28">中有一人名亞伽布、感於聖神、言天下將大饑、至革老丟 該撒時、果有之、</verse>
				<verse number="29">於是、門徒立意、各量其所餘、移以濟在猶太之兄弟、</verse>
				<verse number="30">藉巴拿巴 掃羅齋其貲至長老焉、</verse>
			</chapter>
			<chapter number="12">
				<verse number="1">當時、希律王困苦會中數人、</verse>
				<verse number="2">斬約翰兄弟雅各、</verse>
				<verse number="3">見猶太人喜、又執彼得、時乃除酵節、</verse>
				<verse number="4">既執、下之獄、令卒十六人守之、俟逾越節後、曳出以狥民意、</verse>
				<verse number="5">彼得拘幽於獄、教會為之切祈上帝、</verse>
				<verse number="6">希律欲曳之出、是夜彼得繫於二鐵索、卧二卒中、守者獄門外守焉、</verse>
				<verse number="7">有主之使者降臨、光耀獄室、撫彼得脅曰、速起、鐵索盡脫、</verse>
				<verse number="8">天使曰、束帶納履、彼得如其言、天使又曰、衣衣從我、</verse>
				<verse number="9">從之出、不知天使所為真否、疑為見異象也、</verse>
				<verse number="10">過守者一所、又過其二、獄有鐵門達城、彼得至此、門自啟、出行一衢、天使乃離之、</verse>
				<verse number="11">彼得悟曰、主果遣使者、拯我出希律手、不遂猶太民之欲、我今誠知之矣、</verse>
				<verse number="12">思念時則至約翰名馬可之母馬利亞家、多人集彼祈禱、</verse>
				<verse number="13">彼得叩外門、女名羅大、至而聽之、</verse>
				<verse number="14">識彼得聲喜、門不及啟、趨入、言彼得立於門外、</verse>
				<verse number="15">眾曰、爾狂也、女力言有是、眾曰、果爾、則其天使也、</verse>
				<verse number="16">彼得又叩不已、門啟、眾見盡駭、</verse>
				<verse number="17">彼得搖手使勿言、遂以主引出獄告之、曰、可將此事告雅各及兄弟、遂他往、</verse>
				<verse number="18">平旦、眾卒不知彼得何往、怖甚、</verse>
				<verse number="19">希律索之不獲、勘守卒、命殺之、即離猶太、往該撒利亞居焉、○</verse>
				<verse number="20">希律甚怒推羅 西頓人、然二邑民、為其地賴畿內以得糧、故一心偕至、因王近臣伯拉士都求成、</verse>
				<verse number="21">希律定期、衣王服、坐于位、面諭之、</verse>
				<verse number="22">民呼曰、此上帝之聲、非人之聲也、</verse>
				<verse number="23">希律不歸榮上帝、主之使者遂鑿之、為蟲所噬而氣絕、○</verse>
				<verse number="24">于是上帝道興而益廣、</verse>
				<verse number="25">巴拿巴 掃羅施濟事畢、同攜約翰名馬可者、自耶路撒冷而返、</verse>
			</chapter>
			<chapter number="13">
				<verse number="1">安提阿會、有數先知與師、即巴拿巴、稱尼結之西面、古利奈人路求、分封君希律之同學馬念、終以掃羅、</verse>
				<verse number="2">事主禁食時、聖神曰、我召巴拿巴、掃羅、授以職、爾曹當甄別之、以成其事、</verse>
				<verse number="3">於是禁食祈禱、手按二人、令之往、○</verse>
				<verse number="4">二人奉聖神之使、往西流基、航海至居比路、</verse>
				<verse number="5">在撒拉米、傳上帝道於猶太會堂、約翰其執事也、</verse>
				<verse number="6">徑行於島、至帕弗遇猶太巫者、偽為先知、名巴耶穌、</verse>
				<verse number="7">偕方伯士求保羅遊、士求保羅賢人也、召巴拿巴、掃羅、欲聽上帝道、</verse>
				<verse number="8">以呂馬、譯即巫、與二使徒敵、欲惑方伯、使勿信、</verse>
				<verse number="9">時掃羅亦名保羅、感於聖神、注目視之、曰、</verse>
				<verse number="10">噫、爾盈諸詭譎奸惡者、魔鬼子、義之敵、何紊亂主正道不已耶、</verse>
				<verse number="11">今主譴爾、爾必瞽、暫不見日、巫目即矇而暗、遍求人相之、</verse>
				<verse number="12">方伯見所為、奇主道而信之、</verse>
				<verse number="13">保羅及從人、由帕弗舟行至旁非利亞之別加、約翰去之、歸耶路撒冷、○</verse>
				<verse number="14">保羅輩離別加、至彼西氐之安提阿、安息日、入會堂坐、</verse>
				<verse number="15">讀律例先知書畢、宰會堂者使人問曰、兄弟、若有勸民之語、請言之、</verse>
				<verse number="16">保羅起、搖手曰、以色列人、及畏上帝者聽之、</verse>
				<verse number="17">昔以色列民之上帝選我祖、後旅於埃及、上帝又拔之、舉手率之出其地、</verse>
				<verse number="18">在曠野四十年包容之、</verse>
				<verse number="19">滅迦南地七種民、乃鬮分其地與之、</verse>
				<verse number="20">厥後、作之牧伯、至先知撒母耳時、約四百五十年、</verse>
				<verse number="21">民欲得王、上帝賜之便雅憫支派人、基士子掃羅、歷四十年、</verse>
				<verse number="22">上帝廢之、舉大闢為王、嘉之曰、我遇耶西子大闢得我心、遵我旨者也、</verse>
				<verse number="23">上帝依所許者、由此人裔為以色列民、舉救主耶穌、</verse>
				<verse number="24">耶穌未至、約翰先以悔改之洗禮傳以色列民、</verse>
				<verse number="25">約翰將卒事、曰、爾以我為誰、我非基督、有後我來者、其履我不堪解、</verse>
				<verse number="26">兄弟乎、亞伯拉罕苗裔、及畏上帝者、救世之道、授爾曹矣、</verse>
				<verse number="27">居耶路撒冷者、及其有司、不知基督、亦不知安息日所誦先知言、是以定擬基督、適應先知言、</verse>
				<verse number="28">雖末由入以死罪、然求彼拉多殺之、</verse>
				<verse number="29">既應記所載、由木取尸而下、葬之、</verse>
				<verse number="30">惟上帝甦之、</verse>
				<verse number="31">有自加利利同上耶路撒冷者、屢見之、可為證於民、</verse>
				<verse number="32">昔上帝許祖宗之事、迨我為其子孫時、乃甦耶穌以應之、即我今傳福音與爾者是也、</verse>
				<verse number="33">詩之二章有云、爾乃我子、今日生爾、</verse>
				<verse number="34">又云、我昔施實惠與大闢、亦將施爾、蓋聞上帝甦耶穌、不至朽壞也、</verse>
				<verse number="35">詩有云、爾必不俾爾聖者朽壞、</verse>
				<verse number="36">蓋大闢生時、遵上帝旨、卒則與祖同朽、</verse>
				<verse number="37">惟上帝所甦者不朽、○</verse>
				<verse number="38">兄弟宜知賴此人名、傳赦罪之道與爾、</verse>
				<verse number="39">恃摩西律法所不得赦之罪、恃此人而信者可赦之、</verse>
				<verse number="40">慎之哉、毋使先知警言、應於爾躬、</verse>
				<verse number="41">其言曰、藐忽者乎、當爾之時、我將有所為、使爾見之、奇而駭絕、雖有人告爾、爾亦不信也、</verse>
				<verse number="42">猶太人出會堂、異邦人、求二使徒、後安息日、再傅此道、</verse>
				<verse number="43">會堂眾散、猶太人及進教之敬虔者、多從保羅、巴拿巴二使徒勸之、常懷上帝恩、○</verse>
				<verse number="44">後安息日、邑民幾畢集、聽上帝道、</verse>
				<verse number="45">猶太人見眾、嫉之益甚、詰難保羅、誹而誚之、</verse>
				<verse number="46">保羅 巴拿巴、毅然曰、上帝道必先傳爾、而爾曹棄之、自擬不當得永生、故我儕轉向異邦人、</verse>
				<verse number="47">主命基督云、我立爾為異邦人之光、俾爾為救主、至於地極矣、</verse>
				<verse number="48">異邦人聞此則喜、讚美主道、定命得永生者皆信之、</verse>
				<verse number="49">於是主道廣布四方、</verse>
				<verse number="50">猶太人唆敬虔貴婦、及邑之尊者、窘逐保羅、巴拿巴、出之境、</verse>
				<verse number="51">二人對眾拂去足塵、至以哥念、</verse>
				<verse number="52">門徒甚喜、且感於聖神焉、</verse>
			</chapter>
			<chapter number="14">
				<verse number="1">二使徒在以哥念、同入猶太人會堂、傳道、猶太及希利尼人、信者甚眾、</verse>
				<verse number="2">不信之猶太人、唆異邦人、憾眾兄弟、</verse>
				<verse number="3">二人居彼日久、毅然傳主道、主俾行異跡奇事、以證其恩施、</verse>
				<verse number="4">邑眾群分、有從猶太人者、有從二使徒者、</verse>
				<verse number="5">異邦人猶太人、及其有司、蜂擁二人欲凌辱石擊之、</verse>
				<verse number="6">二人知此、逃呂高尼之路士得 特庇、二邑、</verse>
				<verse number="7">徧四方傳福音、○</verse>
				<verse number="8">路士得有弱足人、生而跛、不能行、</verse>
				<verse number="9">聽保羅言、保羅注目視之、見其有信可愈、</verse>
				<verse number="10">乃大聲曰、正立、其人踊且行、</verse>
				<verse number="11">眾見保羅所為、以呂高尼方言、揚聲曰、諸上帝藉人形臨我矣、</verse>
				<verse number="12">乃稱巴拿巴為丟士、以保羅善說辭、稱為希耳米、</verse>
				<verse number="13">邑外丟士廟祭司、牽犢、奉花冠、至門、合眾欲祭巴拿巴 保羅、</verse>
				<verse number="14">二使徒聞之、裂衣、躍入眾中、</verse>
				<verse number="15">呼曰、爾曹何為如此、我儕亦人、與爾同情、特傳福音與爾、使去此虛妄、歸造天地海萬物之永生上帝也、</verse>
				<verse number="16">先世、上帝容諸民自為其所為、</verse>
				<verse number="17">然上帝善視人、雨降自天、果生以時、賜我贏糧、喜溢於心、如是、證己為上帝矣、</verse>
				<verse number="18">二人言此、僅使眾不祭而已、○</verse>
				<verse number="19">有數猶太人、來自安提阿、以哥念、唆眾石擊保羅、意其已死、曳出城外、</verse>
				<verse number="20">門徒環之、保羅起入城、明日、同巴拿巴往特庇、</verse>
				<verse number="21">傳福音、招多人為徒、反路士得、以哥念、安提阿、</verse>
				<verse number="22">堅門徒心、勸之恆信、又言我儕欲入上帝國、必歷多難、</verse>
				<verse number="23">二人於各會、擇立長老、禁食祈禱、薦於其所信之主、</verse>
				<verse number="24">於是、徑行彼西底、至旁非利亞、</verse>
				<verse number="25">傳道於別加、遂往亞大利、</verse>
				<verse number="26">航海、至安提阿、昔在安提阿、二人為眾所薦、托上帝恩、以盡厥職、</verse>
				<verse number="27">既至、集會、以上帝用己行事告之、闢信門、來異邦人、</verse>
				<verse number="28">是後、二人與門徒、在安提阿久居焉、</verse>
			</chapter>
			<chapter number="15">
				<verse number="1">有數人自猶太來、教諸兄弟曰、苟非依摩西例、受割禮、則不得救、</verse>
				<verse number="2">保羅、巴拿巴、與之大爭辯論、眾定意遣保羅、巴拿巴、及數人、上耶路撒冷、見使徒長老、以此端問之、</verse>
				<verse number="3">于是、教會送之、經腓尼基、撒馬利亞、述異邦人反正之事、諸兄弟大喜、</verse>
				<verse number="4">至耶路撒冷、教會與使徒長老接之、乃告以上帝用己所行之事、</verse>
				<verse number="5">有𠵽唎㘔黨、信者數人、起而曰、必命異邦人受割禮、守摩西例、○</verse>
				<verse number="6">使徒長老咸集、共議此事、</verse>
				<verse number="7">聚訟紛紛、彼得起曰兄弟皆知、昔上帝於我儕中選我、欲使異邦人、由我聞福音而信、</verse>
				<verse number="8">且上帝識人心、以聖神賜我、亦賜異邦人以為證、</verse>
				<verse number="9">無分彼此、惟以信潔其心、</verse>
				<verse number="10">今何為試上帝、以祖宗及我不能負之軛、置門徒頸乎、</verse>
				<verse number="11">賴主耶穌恩、我信得救、如彼然、○</verse>
				<verse number="12">眾默然聽巴拿巴、保羅、述上帝用己於異邦人中、行異跡奇事、○</verse>
				<verse number="13">言竟、雅各曰、兄弟聽我、</verse>
				<verse number="14">西門已述上帝、初眷顧異邦人、由其中取民以崇上帝、</verse>
				<verse number="15">先知之言與此合、</verse>
				<verse number="16">其言曰、大闢之宅、已傾圮矣、今而後、我將反而復起之、復起其頹垣而再建之、</verse>
				<verse number="17">令其餘民、及奉我名之異邦人尋主、此乃主行之之言也、</verse>
				<verse number="18">上帝所為、早已知之、</verse>
				<verse number="19">即我所見、異邦人歸上帝者、不可擾之、</verse>
				<verse number="20">遺書戒之曰、勿淫、祭偶之污、勒死之牲、若血、勿食、</verse>
				<verse number="21">蓋自古以來、各邑會堂、每安息日、讀摩西經、而傳其道也、</verse>
				<verse number="22">時、使徒長老全會決意、於其中選二人、即稱巴撒巴之猶大及西拉、乃兄弟所尊者、與保羅、巴拿巴、同遣至安提阿、</verse>
				<verse number="23">以書托之云、使徒長老兄弟、請安提阿、敘利亞、基利家異邦中諸兄弟安、</verse>
				<verse number="24">蓋聞吾中數人、出而動搖爾、惑亂爾、謂必受割禮、守摩西例、第我儕無是戒、</verse>
				<verse number="25">吾儕既集、決意遣選人、偕所愛巴拿巴、保羅、就爾、</verse>
				<verse number="26">二人為吾主耶穌 基督名而致命者也、</verse>
				<verse number="27">亦遣猶大、西拉、口授是事、</verse>
				<verse number="28">蓋聖神與吾儕決意、不以他任責爾、第要者數端、</verse>
				<verse number="29">即勿淫、勿食血、勿食祭偶物、勒死牲、戒此幸甚、伏惟萬福、</verse>
				<verse number="30">數人奉遣、至安提阿集眾、出書示之、</verse>
				<verse number="31">讀之、喜其慰辭、</verse>
				<verse number="32">猶大、西拉、亦先知者、多勸兄弟、以堅其心、</verse>
				<verse number="33">久之、兄弟祝其安、使歸就使徒、</verse>
				<verse number="34">惟西拉決意居彼、</verse>
				<verse number="35">保羅 巴拿巴與眾人居安提阿教誨傳主福音道、○</verse>
				<verse number="36">越數日、保羅謂巴拿巴曰、吾儕當復往昔傳主道諸邑、顧我兄弟何如、</verse>
				<verse number="37">巴拿巴欲攜約翰名馬可者、</verse>
				<verse number="38">保羅思馬可、昔在旁非利亞離己、不偕行共事、故不攜之、</verse>
				<verse number="39">二人爭競、彼此離別、巴拿巴攜馬可、航海往居比路、</verse>
				<verse number="40">保羅為兄弟所薦、托上帝恩乃選西拉與之偕往、</verse>
				<verse number="41">經敘利亞、基利家堅諸會、</verse>
			</chapter>
			<chapter number="16">
				<verse number="1">保羅至特庇、路士得、遇門徒、名提摩太、其母猶太之信者、其父希利尼人、</verse>
				<verse number="2">為路士得 以哥念諸兄弟所稱、</verse>
				<verse number="3">保羅欲攜之同往、西彼處猶太人知其父希利尼人、故令受割禮、</verse>
				<verse number="4">乃經行諸邑以耶路撒冷使徒長老、所定之命、授門徒守之、</verse>
				<verse number="5">諸會信益堅、日增其數、</verse>
				<verse number="6">保羅諸人、經弗呂家、加拉太地、聖神禁其傳道於亞西亞、</verse>
				<verse number="7">遂至每西亞、欲往庇推尼、聖神不許、</verse>
				<verse number="8">故經每西亞、往特羅亞、</verse>
				<verse number="9">保羅夜見異象、有馬其頓人、立而求之曰、請涉馬其頓助我、</verse>
				<verse number="10">保羅既見異象、吾儕意謂主召我傳福音於馬其頓、故欲往、</verse>
				<verse number="11">遂離特羅亞、舟行、徑至撒摩特喇、明日至尼亞波利、</verse>
				<verse number="12">又適腓力比、即馬其頓一隅之首邑、乃新邑也、居數日、</verse>
				<verse number="13">值安息日、出邑、近河舊有祈禱處、坐而傳道於所集之婦、○</verse>
				<verse number="14">有婦名呂氐亞、推雅推喇邑人、售紫布為業、素拜上帝者、聽道、主啟其心、使專嚮保羅言、</verse>
				<verse number="15">婦舉家受洗、求我曰、若以我為信主、則入居我室、遂強留我儕、○</verse>
				<verse number="16">後適祈禱所、遇婢為卜筮神所憑、以占卜大利其主、</verse>
				<verse number="17">婢隨保羅及我儕、呼曰、此人至高上帝僕、以救道傳我、</verse>
				<verse number="18">婢如此者屢矣、保羅不悅、顧謂神曰、我賴耶穌 基督名、命爾離此女、神即出、○</verse>
				<verse number="19">婢之主見所望之利已失、則執保羅、西拉、曳入市、見有司、</verse>
				<verse number="20">解至幕府、曰、此猶太人、騷擾我邑、</verse>
				<verse number="21">傳我羅馬人以不當守不當行之規、</verse>
				<verse number="22">眾群起攻之、幕府令人褫其衣、杖焉、</verse>
				<verse number="23">杖甚、下之獄、命獄吏固守、</verse>
				<verse number="24">獄吏受命、下之內獄、以木桎其足、○</verse>
				<verse number="25">夜半、保羅、西拉、祈禱、咏詩頌上帝、囚者聞之、</verse>
				<verse number="26">忽地大震、獄基皆動、諸門頓啟、械繫盡脫、</verse>
				<verse number="27">獄吏醒、見獄門啟、意囚者必逃、拔刀欲自殺、</verse>
				<verse number="28">保羅大聲呼曰、毋自戕、我儕咸在、</verse>
				<verse number="29">獄吏索火、躍入、戰慄、俯伏保羅 西拉前、</verse>
				<verse number="30">導之出曰、先生、我當何為、可得救、</verse>
				<verse number="31">曰當信主耶穌 基督、爾與爾家得救矣、</verse>
				<verse number="32">遂以主道訓之、及其家人、</verse>
				<verse number="33">是夜獄吏濯二人傷舉家即受洗、</verse>
				<verse number="34">延之入室、設席、既信上帝、舉家咸喜、</verse>
				<verse number="35">平旦、幕府遣隸曰、釋此二人、</verse>
				<verse number="36">獄吏以此告保羅曰、幕府遣人釋爾、可安然去矣、</verse>
				<verse number="37">保羅曰、我亦羅馬赤子、未定擬、遽當眾前受僕下獄、今欲私出我乎、必不可、俟其自來引我出也、</verse>
				<verse number="38">隸以告幕府、幕府聞其為羅馬赤子、則懼、遂來慰之、</verse>
				<verse number="39">引出、請離其邑、</verse>
				<verse number="40">二人出獄、入呂氐亞室、見兄弟、慰之而往、</verse>
			</chapter>
			<chapter number="17">
				<verse number="1">保羅 西拉、周遊暗妃波里、亞波羅泥亞、至帖撒羅尼迦、有猶太人會堂、</verse>
				<verse number="2">保羅依然入堂、歷三安息日、與人辯論經書、</verse>
				<verse number="3">說書、明陳基督當受害、死而復生、又云、我所傳之耶穌、即基督也、</verse>
				<verse number="4">猶太數人、及敬虔之希利尼人甚多、貴婦亦不少、信其道、納交保羅、西拉、○</verse>
				<verse number="5">不信之猶太人妒焉、招納市井匪類、在城群集為亂、突至耶孫室、欲取保羅 西拉出以示民、</verse>
				<verse number="6">不遇、則曳耶孫與數兄弟、送於邑宰、呼曰、有亂天下者至此、</verse>
				<verse number="7">耶孫納之、此眾所行、違該撒命、言有他王耶穌也、</verse>
				<verse number="8">猶太人言此、悚邑宰與眾之聽、</verse>
				<verse number="9">邑宰乃取耶孫與其黨之保、而釋之、○</verse>
				<verse number="10">是夜、兄弟急令保羅、西拉往庇哩亞、至、則入猶太人會堂、</verse>
				<verse number="11">其人賢於帖撒羅尼迦人、以其願安受道、惟日玩索經文、果有此語否、</verse>
				<verse number="12">故信之者眾、又有希利尼貴女、男子亦不少、</verse>
				<verse number="13">帖撒羅尼迦之猶太人、知保羅傳上帝道於庇哩亞、則至其邑、亂眾、</verse>
				<verse number="14">兄弟即令保羅適於海、惟西拉、提摩太、尚留庇哩亞焉、</verse>
				<verse number="15">人引保羅至雅典、保羅命之召西拉 提摩太速至、引者受命而返、○</verse>
				<verse number="16">保羅在雅典待之、見邑人專崇偶像、憂心戚戚、</verse>
				<verse number="17">乃入會堂、與猶太人及敬虔者辯論、日在市、有所遇、亦如之、</verse>
				<verse number="18">時、以彼古羅、士多亞智者與之爭、有曰、此嘐啁者奚為、有曰、其傳他邦之鬼神歟、蓋保羅傳福音、必稱耶穌及復生也。</verse>
				<verse number="19">眾援之、引至亞略巴古、曰、爾所言新道、可知之乎、</verse>
				<verse number="20">爾有異聞入我耳、我儕欲知其意、</verse>
				<verse number="21">眾雅典人、及外邦旅人、不遑他務、惟新事是言是聽而已、○</verse>
				<verse number="22">保羅立亞略巴古中、曰、雅典人、我觀爾曹、畏鬼神甚哉、</verse>
				<verse number="23">我方行遊、見爾所拜、遇一壇、書曰、未識之上帝、爾所未識而崇奉者、我為爾告之、</verse>
				<verse number="24">夫造宇宙萬物之上帝、乃天地主、不居手造之殿、</verse>
				<verse number="25">不為人手所事、亦不需一物、乃以生命呼吸萬物予眾、</verse>
				<verse number="26">主造萬國、本於一脈、地以居之、時以定之、界以限之、</verse>
				<verse number="27">欲人求主、庶揣摩得之、而主離我不遠、</verse>
				<verse number="28">蓋我儕賴之而生、而動、而存、如爾作詩者有云、我儕為其赤子焉、</verse>
				<verse number="29">既為上帝亦子、則上帝之體、不可以若金、若銀、若石、人工機巧琢之、</verse>
				<verse number="30">往者冒昧以行、上帝不咎、今乃隨在、命眾悔改、</verse>
				<verse number="31">定一日、欲以所立之人、義判天下、而復生之、俾眾徵信焉、○</verse>
				<verse number="32">眾聞復生之言、有笑之者、或曰、我儕願再聞其說、</verse>
				<verse number="33">於是保羅離眾、</verse>
				<verse number="34">親之而信道者數人、中有亞略巴古人丟尼修、及婦名大馬哩、又有數人偕之、</verse>
			</chapter>
			<chapter number="18">
				<verse number="1">厥後、保羅去雅典、至哥林多、</verse>
				<verse number="2">亞居拉、猶太人也、生於本都、革老丟詔猶太人出羅馬京、以故亞居拉、與妻百基拉、始來自以大利、保羅遇而投之、</verse>
				<verse number="3">為其業幕同藝、遂與合作、</verse>
				<verse number="4">每逢安息日、保羅在會堂辯論、勸猶太、希利尼人、</verse>
				<verse number="5">西拉、提摩太自馬其頓來、保羅心甚迫切、證耶穌為基督、以告猶太人、</verse>
				<verse number="6">猶太人敵而誚之、保羅拂衣、曰、爾而沉淪、罪在爾、我無尤焉、是後、我適異邦人矣、○</verse>
				<verse number="7">遂離之、有拜上帝者、名猶士都、保羅入其室、室鄰會堂、</verse>
				<verse number="8">宰會堂者革哩士布、舉家信主、哥林多人聞道、信而受洗者眾、</verse>
				<verse number="9">夜、主以異象示保羅、曰、勿懼、宜傳道、勿緘默、</verse>
				<verse number="10">我佑爾、無人擊爾困爾、我有多民在此邑、</verse>
				<verse number="11">保羅居彼、一載有半、以上帝道誨之、○</verse>
				<verse number="12">迦流為亞該亞方伯時、猶太人一心攻保羅、曳至方伯署、</verse>
				<verse number="13">曰、此人勸眾拜上帝、不如我法、</verse>
				<verse number="14">保羅未及啟口、迦流謂猶太人曰、猶太人、苟為不義奸惡之事、宜聽爾、</verse>
				<verse number="15">惟是辯論言語名字、及爾律法、爾曹自理之、我不判此也、</verse>
				<verse number="16">遂逐之出、</verse>
				<verse number="17">眾希利尼人執宰會堂者所提尼、於署前扑之、迦流不以為意、○</verse>
				<verse number="18">保羅尚居數日、乃別諸兄弟、航海、往敘利亞、百基拉、亞居拉從之、在堅革哩翦髮、有誓願故也、</verse>
				<verse number="19">至以弗所、留二人居之、自入會堂、與猶太人辯論、</verse>
				<verse number="20">眾請久居、不許、</verse>
				<verse number="21">乃別之曰、節宴伊邇、我當在耶路撒冷守之、若上帝許我、將反見爾、遂舟行、離以弗所、</verse>
				<verse number="22">至該撒利亞上耶路撒冷、問安教會、後往安提阿、</verse>
				<verse number="23">久之又往、以次行遊加拉太、弗呂家地、堅諸門徒心、○</verse>
				<verse number="24">有猶太人、名亞波羅、生於亞力山大、有口才而明經、至以弗所、</verse>
				<verse number="25">此人學主道、以主之事、銳志訓人、備極精詳、惟知約翰施洗而已、</verse>
				<verse number="26">其在會堂、侃侃而言、亞居拉、百基拉、聞而延之、為亞波羅述上帝道尤詳、</verse>
				<verse number="27">亞波羅欲往亞該亞、諸兄弟遺書、勸門徒接之、既至、大有造於沾恩信主之人、</verse>
				<verse number="28">其于眾前特折猶太人、引經指明耶穌誠基督也、</verse>
			</chapter>
			<chapter number="19">
				<verse number="1">亞波羅在哥林多時、保羅經上游、至以弗所、遇數徒、問曰、</verse>
				<verse number="2">爾曹信後、曾受聖神否、曰、聖神降否、我未之聞也、</verse>
				<verse number="3">曰然則爾受誰之洗、曰、約翰、</verse>
				<verse number="4">保羅曰、約翰施悔改之洗、謂民當信後至者耶穌 基督也、</verse>
				<verse number="5">眾聞此、則以主耶穌名受洗、</verse>
				<verse number="6">保羅按手、聖神臨之、得言諸國方言、及未來事、</verse>
				<verse number="7">約十有二人、</verse>
				<verse number="8">保羅入會堂、侃侃而言、三月辯論、勸人信上帝國之道、</verse>
				<verse number="9">有數人剛愎不信、當眾前詆誹其道、保羅離之、亦令門徒別其黨、日在推喇奴書塾辯論、</verse>
				<verse number="10">如是、二年、亞西亞居民、無論猶太、希利尼人、悉聞主耶穌道、矣</verse>
				<verse number="11">上帝以保羅行希有之異能、</verse>
				<verse number="12">或自其身取巾及襜衣、加諸病者、疾病除、邪神出、○</verse>
				<verse number="13">有猶太邪術方士、遇惡神所憑諸人、呼主耶穌名曰、我藉保羅所傳之耶穌、令爾出、</verse>
				<verse number="14">猶太祭司長士基瓦七子亦效之、</verse>
				<verse number="15">惡神曰、我知耶穌、識保羅、爾曹誰耶、</verse>
				<verse number="16">惡神所憑之人、躍伏克之、使裸而受傷、逃出其室、</verse>
				<verse number="17">居以弗所之猶太、希利尼人、皆知之、眾懼、大稱主耶穌名、</verse>
				<verse number="18">信者多至、自言其罪、自訴所行、</verse>
				<verse number="19">素行異術者、集己書、焚眾前、其值五萬金、</verse>
				<verse number="20">主道盛行而遠播、有如此、○</verse>
				<verse number="21">既竟此事、保羅定意行遊馬其頓、亞該亞、往耶路撒冷、曰、至耶路撒冷後、我欲觀羅馬矣、</verse>
				<verse number="22">乃遣從者提摩太 以拉都二人、往馬其頓、而己暫留亞西亞</verse>
				<verse number="23">時、因斯道、騷動不少、</verse>
				<verse number="24">有金工名底米丟、素作亞氐米金龕者、使其徒獲利甚鉅、</verse>
				<verse number="25">底米丟集其徒、與類其業者、曰、爾眾知我儕藉此業獲利、</verse>
				<verse number="26">保羅乃惑眾、言手所作者非上帝、不第於以弗所、殆徧亞西亞矣、此爾曹所見所聞也、</verse>
				<verse number="27">如是、不特我業危、為人所忽、即大上帝亞氐米殿、亦歸烏有、且徧亞西亞、及天下所奉亞氐米之顯赫將滅矣、</verse>
				<verse number="28">眾聞此、怒甚、呼曰、大哉、以弗所人之亞氐米也、</verse>
				<verse number="29">舉邑擾攘、執保羅之同行者、馬其頓人該由、亞哩達古、一心蜂擁、入觀劇所、</verse>
				<verse number="30">保羅欲入見、眾門徒不許、</verse>
				<verse number="31">亞西亞宗伯數人、與保羅為友、遣人勸之、勿入觀劇所、</verse>
				<verse number="32">眾譁不一、會眾紛亂、多不知何為而集、</verse>
				<verse number="33">猶太人推亞力山大出眾前、亞力山大搖手、示民欲自訴、</verse>
				<verse number="34">眾知其為猶太人、同聲呼曰、大哉、以弗所人之亞氐米也、如此者約一時、</verse>
				<verse number="35">司書撫眾曰、以弗所人、孰不知我邑、亦拜大上帝亞丘米自天所降之像乎、</verse>
				<verse number="36">此事既不能詰、則宜靖息、不可造次、</verse>
				<verse number="37">況此人未攘竊殿物、讟爾上帝、爾竟曳之至此、</verse>
				<verse number="38">若底米丟與其徒、或興詞訟、自有聽訟之期、且有方伯、彼此質成、可也、</verse>
				<verse number="39">若問他事、可於法律會堂決斷、</verse>
				<verse number="40">蓋我與爾危甚、誠以今日擾亂之故、一被鞫、恐無辭解此紛聚也、</verse>
				<verse number="41">言竟、則散其眾、</verse>
			</chapter>
			<chapter number="20">
				<verse number="1">亂既定、保羅招門徒言別、往馬其頓、</verse>
				<verse number="2">行遊其境、以多言勸眾、旋之希利尼地、</verse>
				<verse number="3">居三月、欲舟行往敘利亞、猶太人計害之、遂定意過馬其頓而反、</verse>
				<verse number="4">從之適亞西亞者、庇哩亞人所把德、帖撒羅尼迦人亞里達古、西公都、特庇人迦猶、提摩太、亞西亞人推基古、特羅非摩</verse>
				<verse number="5">皆先至特羅亞俟我儕、</verse>
				<verse number="6">無酵節後、我儕由腓立比航海、五日至特羅亞、與之相會、居七日、</verse>
				<verse number="7">七日節首日、門徒集、擘餅、保羅欲于次日行、與眾講論、延至夜半、</verse>
				<verse number="8">所集之樓多設燈、</verse>
				<verse number="9">有少年名猶推古、坐牖上熟睡、保羅講論已久、少年因睡、自三層樓墜下、扶之已死、</verse>
				<verse number="10">保羅下、俯而抱之、謂眾曰、勿號咷、其氣猶存、</verse>
				<verse number="11">乃復上、擘餅而食、互論已久、天明遂行、</verse>
				<verse number="12">眾扶少年、見其生、慰甚、○</verse>
				<verse number="13">我儕先登舟、往亞朔、欲接保羅、蓋保羅將步行至彼、故有是命、</verse>
				<verse number="14">保羅至亞朔會我、我儕接之、往米推利尼、</verse>
				<verse number="15">由彼航海、明日對基阿而行、又明日至撒摩、泊於多基臉、又明日至米利都、</verse>
				<verse number="16">保羅定意航海、過以弗所、免久留亞西亞、乃欲速行、或可於五旬節至耶路撒冷、○</verse>
				<verse number="17">自米利都、遣人至以弗所、請教會長老、</verse>
				<verse number="18">至則謂之曰、爾曹皆知、我初來亞西亞、居恆與爾何如、</verse>
				<verse number="19">余事主、謙讓多淚、被猶太人謀害而遇難、</verse>
				<verse number="20">凡益爾者、我無所隱、或眾前、或家居、示爾教爾、</verse>
				<verse number="21">示猶太、希利尼人悔改、歸上帝、信吾主耶穌 基督、</verse>
				<verse number="22">今我心迫切、往耶路撒冷、未知所遇若何、</verse>
				<verse number="23">惟聖神每邑示我有械繫患難俟我也、</verse>
				<verse number="24">然我不以為意、不貴生命、但忻然馳驟、以盡我程、並主耶穌所授之職、以上帝恩寵福音示人、</verse>
				<verse number="25">我素行遊爾中、傳上帝國之道、今而後、知爾不復見我矣、</verse>
				<verse number="26">故我今日、自為爾證、爾眾沉淪、我無尤焉、</verse>
				<verse number="27">我以上帝旨告爾、無隱乎爾、○</verse>
				<verse number="28">故當自慎、亦慎全群、聖神立爾為督者、牧上帝教會、彼以流血而贖之、</verse>
				<verse number="29">蓋我知去後、必有殘狼入爾中、不惜其群、</verse>
				<verse number="30">爾中將有人起、以叛道之言、蠱惑門徒、</verse>
				<verse number="31">爾當儆醒、憶我三年不舍晝夜、涕泣以勸爾眾、</verse>
				<verse number="32">兄弟乎、今我薦爾於上帝、俾爾蒙恩受道、其克建爾、賜爾有業於聖徒中、</verse>
				<verse number="33">我未嘗貪人金銀幣帛、</verse>
				<verse number="34">乃自力作、供我與從者之需、此爾所知、</verse>
				<verse number="35">我凡事示爾、當如是勞苦、以扶持柔弱者、且憶我主耶穌言、與人者、較受於人者、有福矣、○</verse>
				<verse number="36">言竟、屈膝同眾祈禱、</verse>
				<verse number="37">眾大哭、抱保羅頸、接吻焉、</verse>
				<verse number="38">為其言不復見我甚以為憂、遂送之登舟、</verse>
			</chapter>
			<chapter number="21">
				<verse number="1">我儕離眾舟行、徑至哥士、翌日至羅底、適帕大刺、</verse>
				<verse number="2">見有舟、欲濟腓尼基、登之而行、</verse>
				<verse number="3">望見居比路、則右行過之、至敘利亞、於推羅、登岸、舟當卸載、</verse>
				<verse number="4">見有門徒、與居七日、門徒感於聖神、謂保羅勿上耶路撒冷、</verse>
				<verse number="5">越七日、我儕往、眾與妻孥、送至邑外、皆於岸屈膝祈禱、</verse>
				<verse number="6">言別、登舟、眾乃歸、</verse>
				<verse number="7">自推羅至多利買、水程既盡、乃問安兄弟、同居一日、</verse>
				<verse number="8">明日保羅及從人至該撒利亞、入傳福音者腓力家居之、此人乃執事七人之一、</verse>
				<verse number="9">有處子四人、能言未來事、</verse>
				<verse number="10">居數日、有先知名亞伽布、來自猶太、</verse>
				<verse number="11">就我儕、取保羅帶、自縛手足、曰、聖神言、在耶路撒冷、猶太人將如此縛斯帶之主、解與異邦人矣、</verse>
				<verse number="12">我儕與其地之人聞言、勸保羅勿上耶路撒冷、</verse>
				<verse number="13">保羅曰、爾曹胡為哭、而摧我心、我甘為主耶穌名不第受縛、即死於耶路撒冷、亦可、</verse>
				<verse number="14">我儕見其不受勸、則止、曰、主旨得成矣、</verse>
				<verse number="15">逾數日、束裝上耶路撒冷、</verse>
				<verse number="16">該撒利亞數門徒同行、引至一徒家、欲主之、其徒名拿孫、年已老、居比路人也、</verse>
				<verse number="17">至耶路撒冷、兄弟欣然相接、</verse>
				<verse number="18">明日、保羅與我儕入見雅各諸長老亦至、</verse>
				<verse number="19">保羅問安一一述上帝遣己、在異邦中所行之事、</verse>
				<verse number="20">眾聞此、則讚主、謂保羅曰、兄弟見猶太信者數萬、皆銳志守法、</verse>
				<verse number="21">彼聞爾於異邦中、教諸猶太人、背摩西言、不從其例、生子不需割禮、</verse>
				<verse number="22">眾聞爾至、必集、將若何、</verse>
				<verse number="23">孰若從我言、偕我者有誓願四人、</verse>
				<verse number="24">爾與此人同潔、代為捐費、俾得薙髮、如此、則眾知前所聞者、皆謬、爾固守法而行之者也、</verse>
				<verse number="25">至於信主之異邦人、我儕曾遺書酌定、不必守此、惟戒淫、及祭偶之物、勒死之牲若血而已、</verse>
				<verse number="26">明日保羅與四人同潔、入殿、告以潔期盡、為各人獻祭、</verse>
				<verse number="27">七日將竟、自亞西亞來之猶太人、見保羅在殿、唆眾執之、</verse>
				<verse number="28">呼曰、以色列人助我、此人隨在播教、攻我民及法與聖所、引希利尼人進殿、聖所為其所污、</verse>
				<verse number="29">蓋昔見以弗所人特羅非摩、與保羅在城、疑保羅必引之入殿、</verse>
				<verse number="30">於是、舉邑震動、民共趨執保羅、曳出殿、殿門閉、</verse>
				<verse number="31">欲殺之、舉耶路撒冷洶淘、傳聞至營之千夫長、</verse>
				<verse number="32">率百夫長士卒趨至、眾見千夫長與士卒、不復扑保羅、</verse>
				<verse number="33">千夫長前取保羅、命以二鐵索繫之、問其為誰、所為何事、</verse>
				<verse number="34">眾譁不一、當亂不得情、命曳入營、</verse>
				<verse number="35">及階、民擁甚、士卒負保羅、</verse>
				<verse number="36">民在後呼曰、去之、</verse>
				<verse number="37">將入營、保羅謂千夫長曰、我有言告爾、可乎、曰、爾識希利尼方言乎、</verse>
				<verse number="38">爾非埃及人、昔日作亂、率四千兇人出野者乎、</verse>
				<verse number="39">保羅曰、我猶太人、生於基利家 大數、固名邑之民也、請許我與民言、</verse>
				<verse number="40">許之、保羅立於階搖手、使民緘默、遂以希伯來方言語之、</verse>
			</chapter>
			<chapter number="22">
				<verse number="1">曰、諸父兄弟、我今欲自訴、請聽我言、</verse>
				<verse number="2">眾聞其言希伯來方言、默益甚、</verse>
				<verse number="3">保羅曰、我誠猶太人、生於基利家 大數、長於此邑、為迦馬列門下、勤學祖宗之律、為上帝而銳志、如今日爾眾然、</verse>
				<verse number="4">曾窘逐斯道之人、欲死之、無論男女、繫解於獄、</verse>
				<verse number="5">祭司與諸長老、可為我證、我受其遺兄弟書、往大馬色、繫累在彼之人、曳至耶路撒冷受刑、</verse>
				<verse number="6">行近大馬色、時約日中、忽天有大光、環照我、</verse>
				<verse number="7">我即仆地、聞聲謂我曰、掃羅、掃羅、何窘逐我、</verse>
				<verse number="8">曰、子為誰、曰、我乃爾所窘逐拿撒勒 耶穌也、</verse>
				<verse number="9">同在者見光而懼、不聞語我之聲、</verse>
				<verse number="10">我曰、主欲我何為、曰、起、往大馬色、將以當行者示爾、</verse>
				<verse number="11">緣光之耀、目不見、偕我者援吾手、至大馬色、</verse>
				<verse number="12">有名亞拿尼亞者、守法敬虔、為同邑猶太人所稱、</verse>
				<verse number="13">就我立而言曰、兄弟掃羅、可復見、遂得見、</verse>
				<verse number="14">曰我列祖之上帝選爾、以知其旨、見義者、而聞其口語、</verse>
				<verse number="15">使爾以所見所聞證於眾、</verse>
				<verse number="16">今何可緩乎、起受洗、滌爾罪、籲主名、</verse>
				<verse number="17">我反耶路撒冷、在殿祈禱、神遊象外、</verse>
				<verse number="18">見主語我曰、速出耶路撒冷、爾證我之言、其人不納、</verse>
				<verse number="19">我曰、主、人皆知我素囚信爾之人、在諸會堂扑之、</verse>
				<verse number="20">證爾之士提反其血見流、我近立、喜其死、而守殺之者之衣、</verse>
				<verse number="21">主謂我曰、往哉、我將遠遣爾之異邦、</verse>
				<verse number="22">眾聽至此、揚聲曰、去此人於世、不容其生、</verse>
				<verse number="23">眾喧呼脫衣、播塵於空、</verse>
				<verse number="24">千夫長命引保羅入營、言當以鞭拷訊之、欲知眾呼何故、</verse>
				<verse number="25">方以革帶繫保羅、保羅謂近立百夫長曰、羅馬赤子、未定擬而鞭之、可乎、</verse>
				<verse number="26">百夫長聞此、往告千夫長曰、慎爾所為、此乃羅馬赤子也、</verse>
				<verse number="27">千夫長就而問曰、爾告我、果羅馬赤子否、曰、然、</verse>
				<verse number="28">千夫長曰、我以多金市為赤子、保羅曰、我乃生而然者也、</verse>
				<verse number="29">於是、拷訊者離保羅、千夫長知為羅馬赤子、而已縛之、亦懼、</verse>
				<verse number="30">明日、欲得猶太人訟之之情、解其繫、命祭司諸長與全公會至、攜保羅出、立於眾前、</verse>
			</chapter>
			<chapter number="23">
				<verse number="1">保羅注目視公會曰、兄弟乎、我素以良心行事、在上帝前、越至於今、</verse>
				<verse number="2">祭司長亞拿尼亞、命左右擊其口、</verse>
				<verse number="3">保羅曰、粉堊之墻、上帝將擊爾、爾坐宜依法審我、乃違法命擊我乎、</verse>
				<verse number="4">左右曰上帝之祭司長、爾乃詬之乎、</verse>
				<verse number="5">保羅曰、兄弟乎、我不識其為祭司長也、記有之、勿誹爾民之有司、</verse>
				<verse number="6">保羅知眾、半為［口撒］吐𡀲人、半為𠵽唎㘔人、乃於會中呼曰、兄弟乎、我𠵽唎㘔人、亦𠵽唎㘔人子、因望死者復生、我受審矣、</verse>
				<verse number="7">言竟、𠵽唎㘔人、與［口撒］吐𡀲人爭、各自為黨、</verse>
				<verse number="8">蓋［口撒］吐𡀲人言無復生、無天使、亦無神、𠵽唎㘔人言皆有之、</verse>
				<verse number="9">眾大譟、𠵽唎㘔同道士子、起而爭曰、我儕見此人無惡、或神、或天使、與之言、我不可與上帝爭、</verse>
				<verse number="10">時大亂、千夫長恐保羅被眾分裂、命軍士下、於眾中奪之、引入營、</verse>
				<verse number="11">翌日夜、主近立曰、保羅安爾心、爾於耶路撒冷曾證我道、證於羅馬亦必如是、</verse>
				<verse number="12">平旦猶太人共謀、誓不殺保羅不飲食、</verse>
				<verse number="13">同誓者四十餘人、</verse>
				<verse number="14">就祭司諸長與長老曰、我儕曾誓、不殺保羅不食、</verse>
				<verse number="15">今請爾曹與公會告千夫長、明日曳之見爾、言欲詳訊其情、於將至時、要而殺之、</verse>
				<verse number="16">保羅甥聞其謀、入營、告保羅、</verse>
				<verse number="17">保羅請百夫長至、曰、引此少者見千夫長、有事告之、</verse>
				<verse number="18">遂攜至千夫長、曰、囚者保羅、請我引此少者至爾、欲有所告、</verse>
				<verse number="19">千夫長援其手、至僻處、問曰、有何告我、</verse>
				<verse number="20">曰、猶太人約、請爾明日、曳保羅至公會、言欲詳問其情、</verse>
				<verse number="21">爾勿從之、蓋有四十餘人、誓不殺保羅、不飲食、今已預備、惟在爾一言耳、</verse>
				<verse number="22">千夫長遣少者出、命勿語人、以斯事告我、</verse>
				<verse number="23">召百夫長二人曰、備卒二百、騎七十、持戟者二百、今夜亥初、往該撒利亞、</verse>
				<verse number="24">備畜使保羅乘之、護至方伯腓力士所、</verse>
				<verse number="25">遺以書、其略曰、</verse>
				<verse number="26">革老丟 呂西亞請方伯腓力士閣下安、</verse>
				<verse number="27">此人為猶太人所執而欲殺者、我知其羅馬赤子、以軍士趨而拯之、</verse>
				<verse number="28">欲知其何為被訟、送之至猶太人公會、</verse>
				<verse number="29">見所訟者、祗辯論其律法、非為當死當繫之故、</verse>
				<verse number="30">或以猶太人計害之事告我、即遣至爾、命訟之者、將所訴告爾、伏惟萬福、</verse>
				<verse number="31">軍士奉命、將保羅夜引至安提帕底、</verse>
				<verse number="32">明日、騎士送保羅、其餘歸營、</verse>
				<verse number="33">至該撒利亞、書呈方伯、使保羅立於前、</verse>
				<verse number="34">方伯閱畢、問何方人、知其為基利家、乃曰、</verse>
				<verse number="35">訟爾者至、我將聽爾、遂命守之於希律公廨、</verse>
			</chapter>
			<chapter number="24">
				<verse number="1">越五日、祭司長亞拿尼亞、與諸長老、及辯士帖土羅至、訟保羅於方伯前、</verse>
				<verse number="2">保羅被召、帖土羅訟之曰、</verse>
				<verse number="3">我儕感閣下腓力士恩、隨在時享太平、藉爾前知、我國得以齊治、</verse>
				<verse number="4">今不敢少延、第求寛宥、聽我片言、</verse>
				<verse number="5">蓋見此人、乃惑民之徒、震動擾亂天下猶太人、為拿撒勒黨之首、</verse>
				<verse number="6">彼欲犯殿、我儕執之、將按我律審之、</verse>
				<verse number="7">惟千夫長呂西亞忽至、強甚、奪而曳之去、</verse>
				<verse number="8">命訟者就爾、爾訊、可知我所訟諸端、</verse>
				<verse number="9">猶太人從而和之曰、此言是也、</verse>
				<verse number="10">方伯頷之、使保羅言、乃曰、我知爾聽訟此國有年、所以尤樂自訴也、</verse>
				<verse number="11">我自上耶路撒冷崇拜、至今僅十有二日、可問而知、</verse>
				<verse number="12">彼未嘗見我在殿辯論、未嘗見我於會堂、邑中、亂眾、</verse>
				<verse number="13">今訟我之事、彼無所據、</verse>
				<verse number="14">我有一言、可明告爾、即彼所謂異端者、我奉之、崇事列祖之上帝、自信律法與先知所載、</verse>
				<verse number="15">夫我所望、惟上帝令死者復生、無論義不義耳、彼亦共慕此、</verse>
				<verse number="16">我對上帝、對世人、常自勵、存不虧之心、</verse>
				<verse number="17">我不至猶太有年矣、今來、以施濟祭物、與我國民、</verse>
				<verse number="18">有自亞西亞之猶太人、見我於殿、惟我自潔、無眾無譁、</verse>
				<verse number="19">如有可告者、當在爾前訟我、</verse>
				<verse number="20">斯人素見我立公會前、或有不義、言之可也、</verse>
				<verse number="21">我立眾中、曾有一言、呼曰、為死者復生之理、余今日被審、惟此而已、</verse>
				<verse number="22">腓力士聽此、欲詳其情、故遲之曰、千夫長呂西亞至、我將訊爾、</verse>
				<verse number="23">遂命百夫長守保羅而緩之、其友就而供之、不禁、</verse>
				<verse number="24">數日後、腓力士與其妻猶太女之土西拉至、召保羅欲聽基督之道、</verse>
				<verse number="25">保羅言節義、及將來審判、腓力士懼曰、今且退、有間召爾、</verse>
				<verse number="26">蓋腓力士欲得保羅金以釋之、故屢召共語、</verse>
				<verse number="27">逾二載、波求 非士都代腓力士職、腓力士欲取悅猶太人、仍繫保羅焉、</verse>
			</chapter>
			<chapter number="25">
				<verse number="1">非士都蒞任三日、自該撒利亞、上耶路撒冷、</verse>
				<verse number="2">祭司諸長與猶太尊者訟保羅、</verse>
				<verse number="3">求方伯取保羅至耶路撒冷、欲於道要而殺之、</verse>
				<verse number="4">非士都曰、保羅當留該撒利亞、我將亟反、</verse>
				<verse number="5">爾中有位者可同往、其有不義、則訟之、</verse>
				<verse number="6">方伯居旬有餘日、往該撒利亞、明日坐於堂、命取保羅至、</verse>
				<verse number="7">及至、自耶路撒冷來之猶太人環立、以諸大故數保羅、而不得其據、</verse>
				<verse number="8">保羅訴曰、猶太人例及殿、與該撒、我皆未犯之、</verse>
				<verse number="9">非士都欲取悅猶太人、謂保羅曰、爾上耶路撒冷、聽審可乎、</verse>
				<verse number="10">保羅曰、余所立者、該撒之堂、在此聽審、宜矣、夫我未嘗不義待猶太人、爾所知也、</verse>
				<verse number="11">若行不義、罪當死、雖死不辭、若訟我者不實、則不可以我付彼、我將叩該撒矣、</verse>
				<verse number="12">非士都與議會言、謂保羅曰、爾叩該撒乎、則往見該撒、</verse>
				<verse number="13">越數日、亞基帕王、與百尼基至該撒利亞、問非士都安、</verse>
				<verse number="14">居數日、非士都以保羅事告王、曰、此有一人、腓力士繫留於獄者、</verse>
				<verse number="15">我在耶路撒冷、祭司諸長、猶太長老訟之、欲擬其罪、</verse>
				<verse number="16">余曰、被訟之人、未得與訟者質證、以訴己事、即致之罪、非羅馬人例也、</verse>
				<verse number="17">猶太人來、我不遲延、明日坐於堂、命取其人至、</verse>
				<verse number="18">訟者所告之端、非我逆料、</verse>
				<verse number="19">惟論其畏鬼神事、又論已死之耶穌、保羅言其生、為此而訟之、</verse>
				<verse number="20">余既不明此理、問保羅、欲至耶路撒冷聽審否、</verse>
				<verse number="21">保羅將叩該撒、欲留以俟西巴士督質訊、我命留之、解該撒、</verse>
				<verse number="22">亞基帕謂非士都曰、我亦欲聽此人、曰、明日可聽之、</verse>
				<verse number="23">明日、亞基帕、百尼基、諸千夫長、邑中長者、大設威儀、入聽訟所、非士都命取保羅至、</verse>
				<verse number="24">非士都曰、亞基帕王、與凡在此者、請觀此人、乃猶太眾、或在耶路撒冷、或在斯處、求我、呼曰、不容其生者也、</verse>
				<verse number="25">余察其罪不當死、彼欲叩西巴士督、故定意解之、</verse>
				<verse number="26">欲奏主、未得其情、故出之見眾、不若見王之為愈、使審問後可得其情而奏之、</verse>
				<verse number="27">蓋我以為解囚、而不陳獄辭、無是理也、</verse>
			</chapter>
			<chapter number="26">
				<verse number="1">亞基帕謂保羅曰、許爾自陳、保羅舉手訴曰、</verse>
				<verse number="2">亞基帕王乎、今日我為猶太人所訟者、得訴於王前、幸甚、</verse>
				<verse number="3">更可喜者、爾知猶太人例與教法、故求寛聽我言、</verse>
				<verse number="4">我自幼於耶路撒冷與吾民居、所為之事、猶太人皆知之、</verse>
				<verse number="5">倘肯為我證、則知我初崇拜、奉極嚴之教、所為效𠵽唎㘔人、</verse>
				<verse number="6">今為望上帝所許列祖言、我立而被審、</verse>
				<verse number="7">且我十二支派、日夜殷勤從事、亦望獲所許耳、亞基帕王歟、我望此、乃為猶太人所訟、</verse>
				<verse number="8">得毋上帝使死者復生、爾曹以為不可信乎、</verse>
				<verse number="9">昔我於拿撒勒 耶穌名、以為當多方攻之、</verse>
				<verse number="10">在耶路撒冷、我果行是、既藉祭司諸長權、囚諸聖徒觀其見殺、我謂應爾、</verse>
				<verse number="11">屢刑諸會堂、強使毀耶穌、攻之益狂、窘逐至外邑、</verse>
				<verse number="12">後藉祭司諸長權、奉命往大馬色、</verse>
				<verse number="13">王乎、時當正午、道中忽見自天有光、燦耀於日、環照我與同行者、</verse>
				<verse number="14">眾皆仆地、我聞聲、以希伯來方言、謂我曰、掃羅、掃羅、何窘逐我、爾以足觸莿難矣、</verse>
				<verse number="15">我曰、子為誰、曰、我乃爾所窘逐之耶穌也、</verse>
				<verse number="16">爾起立、我顯與爾、選爾為執事、可以爾所見、及將示爾之事為證、</verse>
				<verse number="17">今我遣爾至以色列民、及異邦有害汝者、吾拯爾、</verse>
				<verse number="18">俾明厥目、轉暗為光、離撒但勢、歸於上帝、使眾信我、可得罪赦、同獲聖徒之業、</verse>
				<verse number="19">亞基帕王乎、是以我不違天之顯現、</verse>
				<verse number="20">乃先於大馬色、次於耶路撒冷、舉猶太地、爰及異邦、我告人悔改、歸上帝、而行事以彰悔改、</verse>
				<verse number="21">猶太人執我于殿、欲殺我、</verse>
				<verse number="22">然上帝佑我、故今日猶存、當尊卑前所證、無非先知及摩西預言之事、</verse>
				<verse number="23">即基督當受害、而為死者復生之始、光施以色列民、及異邦人也、</verse>
				<verse number="24">保羅訴時、非士都大聲曰、保羅、爾狂乎、爾多文而狂矣、</verse>
				<verse number="25">曰、非士都閣下、我非狂、我所言者、真實無妄、</verse>
				<verse number="26">王知此、我侃侃言於王前、蓋此非行於屋漏、無隱乎王也、</verse>
				<verse number="27">亞基帕王歟、爾信先知乎、我知爾信也、</verse>
				<verse number="28">亞基帕謂保羅曰、爾幾使我為基督徒矣、</verse>
				<verse number="29">保羅曰、豈幾之云乎、豈獨爾一人乎、我求上帝、凡今日聽我者、一切與我無異、惟毋若我械繫耳、</verse>
				<verse number="30">保羅言竟、王與方伯、及伯尼基、並同坐者皆起、</verse>
				<verse number="31">退而相語曰、此人所為、無當死當繫之事、</verse>
				<verse number="32">亞基帕謂非士都曰、此人若不叩該撒、則可釋之矣、</verse>
			</chapter>
			<chapter number="27">
				<verse number="1">既定意、使我儕航海、往以大利、則以保羅及數囚解西巴士督、營之百夫長、名猶流、</verse>
				<verse number="2">欲經亞西亞地、遂登亞大米田舟而行、馬其頓之帖撒羅尼迦人、亞里達古、偕我焉、</verse>
				<verse number="3">明日、至西頓、猶流善待保羅、許就諸友、得其相顧、</verse>
				<verse number="4">舟行風逆、則從居比路下而過、</verse>
				<verse number="5">既航基利家、旁非利亞海、至呂家之每拉、</verse>
				<verse number="6">百夫長遇亞力山太舟、將往以大利、因令我儕登之、</verse>
				<verse number="7">舟行甚遲、數日僅至革尼土對面、以風逆、行革哩底下、至撒摩尼、</verse>
				<verse number="8">僅得過、適一處、名佳澳、近拉西亞邑、</verse>
				<verse number="9">歷久而禁食期過、不利行舟、</verse>
				<verse number="10">保羅告眾曰、我觀舟行、必多損害、不第舟與貨已也、且及我儕生命矣、</verse>
				<verse number="11">百夫長信舟長與掌貨、過於保羅言、</verse>
				<verse number="12">此澳過冬不便、多謀離彼、或可至腓尼基過冬、腓尼基即革哩底澳、一面西南、一面西北、</verse>
				<verse number="13">時、南風徐來、眾以為得志、遂起錨、僅過革哩底、</verse>
				<verse number="14">居無何、狂風驟起、其風名友羅革屯、</verse>
				<verse number="15">舟不勝風、為之掣去、於是任其所至、</verse>
				<verse number="16">近一島、名革老底、僅能收小艇、</verse>
				<verse number="17">既取之、以多方護舟底、慮淺、乃下檣任行、</verse>
				<verse number="18">風狂蕩甚、明日貨盡棄、</verse>
				<verse number="19">又明日共擲舟器、</verse>
				<verse number="20">數日不見日星、大風愈迫、得拯之望已絕、</verse>
				<verse number="21">眾久不食、保羅立眾中、曰、爾曹若聽我言、不離革哩底、免遭此損害矣。</verse>
				<verse number="22">今我告爾、且安爾心、舟之外、爾曹不折一命、</verse>
				<verse number="23">我乃上帝僕、而奉事之、昨夜、天使立而謂我曰、</verse>
				<verse number="24">保羅勿懼、爾必立該撒前、上帝以舟眾賜爾、</verse>
				<verse number="25">故當安心、予信上帝、必如所言、</verse>
				<verse number="26">然將擱一島矣、</verse>
				<verse number="27">至十四日、舟飄亞底亞海、夜半舟子以為近岸、</verse>
				<verse number="28">測水、得二十仞少進、測得十五仞、</verse>
				<verse number="29">恐觸石、舟尾投四錨以待旦、</verse>
				<verse number="30">舟子欲逃、下小艇、佯為投錨舟首者、</verse>
				<verse number="31">保羅謂百夫長與士卒曰、舟子不在舟、爾曹不得救也、</verse>
				<verse number="32">眾卒斷小艇索、聽其自墜、</verse>
				<verse number="33">天將明、保羅勸眾曰、爾曹不甘食、十四日矣、</verse>
				<verse number="34">故勸爾食、可得救、蓋爾一髮不隕於首也、</verse>
				<verse number="35">言竟、取餅、眾前、稱謝上帝、擘而食之、</verse>
				<verse number="36">眾心安、乃食、</verse>
				<verse number="37">我儕在舟者、共二百七十六人、</verse>
				<verse number="38">皆食而飽、棄麥於海以輕舟、</verse>
				<verse number="39">天明、不識其地、惟見一澳、有岸可登、乃謀推舟於彼、或可及至、</verse>
				<verse number="40">故棄錨於海、鬆舵纜、揚帆望岸而進、</verse>
				<verse number="41">遇二水夾流處、擱舟於上、舟首膠定不動、舟尾因巨浪而破、</verse>
				<verse number="42">眾卒謀殺囚、恐有泅而逃者。</verse>
				<verse number="43">百夫長欲護保羅、阻其謀、命能泅者、先下水登岸、</verse>
				<verse number="44">其餘或乘板、或藉舟中物、于是眾得救登岸、</verse>
			</chapter>
			<chapter number="28">
				<verse number="1">既得救、知其島名米利大、</verse>
				<verse number="2">夷人以希有之仁待我、因雨而寒、熾火納我儕、</verse>
				<verse number="3">適保羅束薪置火、火熱、蝮出、繞其手、</verse>
				<verse number="4">夷人見蝮懸繞其手、相語曰、是誠殺人者、雖得救於海、理不容其生也、</verse>
				<verse number="5">保羅拂蝮於火、毫無所害、</verse>
				<verse number="6">夷人候其腫、即仆地死、久之、見其無傷、反疑為上帝、</verse>
				<verse number="7">島長名部伯流、有田近此處、迎我儕止宿三日、以恩禮相待、</verse>
				<verse number="8">部伯流父患瘧、血痢而卧、保羅入祈禱、按手醫之、</verse>
				<verse number="9">自是島中有負病者、來而得醫、</verse>
				<verse number="10">皆優禮敬我、臨別以所需者相贈、</verse>
				<verse number="11">三月後、遇亞力山太舟、號丟士雙子、於島過冬、登之而行、</verse>
				<verse number="12">敘拉古居三日、</verse>
				<verse number="13">沿岸至利其翁、越一日、南風起、明日至部丟利、</verse>
				<verse number="14">遇兄弟請我同居七日、遂往羅馬、</verse>
				<verse number="15">羅馬兄弟聞之、出至亞比烏市、及三館處、迎我、保羅見之、謝上帝而心安、</verse>
				<verse number="16">既至羅馬、百夫長以眾囚交將軍、惟聽保羅偕守卒一人、居於外、</verse>
				<verse number="17">越三日、保羅會猶太長者、既集、謂之曰、兄弟、我未獲罪以色列民、違列祖例、然自耶路撒冷、解與羅馬人為囚、</verse>
				<verse number="18">羅馬人審我、見無死罪、欲釋我、</verse>
				<verse number="19">惟猶太人不可、我不得已叩該撒、非有意訟我民也、</verse>
				<verse number="20">為此、請爾曹相見互論、蓋我今繫以鐵索、特為以色列民所望之事耳、</verse>
				<verse number="21">眾曰、我儕末受猶太言爾之書、兄弟至此、亦未言爾不道、</verse>
				<verse number="22">我願聞爾所見若何、蓋論此教、我知其隨在彼誚矣、</verse>
				<verse number="23">既定期、多人至館、保羅自朝至暮、證述上帝國之道、引摩西律、先知言、勸眾信耶穌、</verse>
				<verse number="24">其言、有信者、有不信者、</verse>
				<verse number="25">兩不相合、將散、保羅發言曰、昔聖神以先知以賽亞、告我列祖者、其言誠是、云、</verse>
				<verse number="26">往告此民曰、爾將耳聞而不聰、目視而不明、</verse>
				<verse number="27">蓋此民心頑、耳聾、目瞶、免其目視、耳聽、心悟、遷改而我醫之、</verse>
				<verse number="28">爾曹當知上帝救道、施及異邦人、彼將聽之也、</verse>
				<verse number="29">保羅言竟、猶太人歸、多相辯論、</verse>
				<verse number="30">保羅居自賃之屋二年、凡來見者受之、</verse>
				<verse number="31">傳上帝國道、言主耶穌 基督事、侃侃如也、無能禁之矣、</verse>
			</chapter>
		</book>
		<book number="45">
			<chapter number="1">
				<verse number="1">耶穌 基督僕保羅、奉召為使徒、特命傳上帝福音、</verse>
				<verse number="2">昔上帝所許、託先知載諸聖經者、</verse>
				<verse number="3">乃專言其子也、以其身論之、由大闢裔而生、</verse>
				<verse number="4">以聖神論之、復生而有大權、明證為上帝子、即吾主耶穌 基督是、</verse>
				<verse number="5">吾儕沾其恩、受使徒職、令諸異邦信服、而尊其名、</verse>
				<verse number="6">在異邦中、爾曹亦蒙耶穌 基督召、</verse>
				<verse number="7">故書達羅馬人、上帝所愛、蒙召為聖徒者、願吾父上帝、及主耶穌 基督、賜爾恩寵平康、</verse>
				<verse number="8">夫爾有信、舉世聲聞、故或賴耶穌 基督、為爾眾謝我上帝、</verse>
				<verse number="9">我一心以其子福音事上帝、上帝監我、緬懷爾不置、</verse>
				<verse number="10">祈禱間常求上帝、賜我坦途、終能就爾、</verse>
				<verse number="11">蓋余願見爾、欲以聖神之恩賜、堅定爾曹、</verse>
				<verse number="12">我在爾中、彼此信主、各相慰藉、</verse>
				<verse number="13">兄弟乎、余甚欲爾知、我每立志就爾、願於爾中結果、如在他邦、然至今猶有所阻、</verse>
				<verse number="14">蓋我傳道於希利尼及化外人、或智或愚、若償負焉、</verse>
				<verse number="15">故我願竭力傳福音、並告爾羅馬人、</verse>
				<verse number="16">我不以基督福音為恥、是乃上帝大用、以救諸信者、先猶太、次希利尼、</verse>
				<verse number="17">蓋上帝以義稱信者、於福音顯之、使人克信、如經云、義人以信得生矣、</verse>
				<verse number="18">且上帝之怒、由天而顯、以警不虔不義、行惡阻真理之人、</verse>
				<verse number="19">蓋上帝之功用、人所可知者、顯於眾、是上帝示之也、</verse>
				<verse number="20">自開闢以來、上帝之永能性體、目不及見、惟其所造之物、可睹而知、故人未由推諉、</verse>
				<verse number="21">顧彼既知上帝、猶不以上帝尊之謝之、乃志意虛妄、心頑蒙昧、</verse>
				<verse number="22">自稱為智、適成愚魯、</verse>
				<verse number="23">不崇永生上帝之榮、反拜速朽世人禽獸昆蟲之像、</verse>
				<verse number="24">故上帝聽其心之嗜慾、淪於污穢、互辱其身、</verse>
				<verse number="25">夫恆久所當頌美者上帝也、乃人棄真尚偽、崇奉受造之物、不崇奉造化之主、</verse>
				<verse number="26">是以上帝聽其縱慾污行、婦女以順性之用、變為逆性之施、</verse>
				<verse number="27">男子亦然、棄婦女順性之用、嗜慾灼爍、男與男作愧恥之事、身受悖戾當得之報、</verse>
				<verse number="28">彼既不以上帝存於中、上帝聽其喪心、行所不當行、</verse>
				<verse number="29">充諸不義、淫行、惡慝、貪婪、暴狠、媢嫉、兇殺、爭鬥、詭譎、澆俗、</verse>
				<verse number="30">隱刺、毀謗、怨上帝、狎侮、驕傲、矜誇、機詐、違逆父母、</verse>
				<verse number="31">頑梗、背約、不情、搆怨、中無惻隱、</verse>
				<verse number="32">凡若此、上帝擬之以死、而彼知之、乃不獨自入於惡、又以他人之惡是樂也、</verse>
			</chapter>
			<chapter number="2">
				<verse number="1">是以爾責人、無可推諉、蓋爾責人、適以罪己、誠爾所責者、躬自蹈之也、</verse>
				<verse number="2">夫人而行此、我知上帝必循真理鞫之、</verse>
				<verse number="3">然則行此而責人者、豈自以為能免上帝鞫乎、</verse>
				<verse number="4">抑藐視其鴻慈、寛容、恆忍、不知上帝之仁愛、導爾悔改乎、</verse>
				<verse number="5">乃爾剛愎、罔有悛心、積愆干怒、待上帝震怒、義鞫顯日、</verse>
				<verse number="6">視各人所行而報之、</verse>
				<verse number="7">凡恆於為善、求尊榮無壞者、報以永生、</verse>
				<verse number="8">爭鬥不順真理、而為不義者、報以赫怒、</verse>
				<verse number="9">患難窘苦、罰諸作惡之人、先猶太、次希利尼、</verse>
				<verse number="10">而尊榮平康、賞諸為善之人、先猶太、次希利尼、</verse>
				<verse number="11">蓋上帝不偏視人也、</verse>
				<verse number="12">法未立而獲罪者、不以法沉淪之、法已立而獲罪者、將以法審判之、</verse>
				<verse number="13">在上帝前、非聽法者稱義、乃遵法者稱義、</verse>
				<verse number="14">蓋異邦人無法、而自然遵法、是雖無法而自為法、</verse>
				<verse number="15">法銘於心、以行彰之、內自為證、而其思慮、時寓褒貶、</verse>
				<verse number="16">迨上帝以耶穌 基督鞫人隱微之日、如我福音所言也、</verse>
				<verse number="17">爾稱為猶太人、以律法是依、以識上帝為榮、</verse>
				<verse number="18">既習於法、則知其旨、可辨異同、</verse>
				<verse number="19">自信為瞽者之相、暗者之光、</verse>
				<verse number="20">愚者之師、蒙者之傅、其於律法、有真知之儀範、</verse>
				<verse number="21">且爾欲正人、而不正己乎、爾言勿竊、而自竊乎、</verse>
				<verse number="22">爾言勿淫、而自淫乎、爾惡偶像、而自干聖乎、</verse>
				<verse number="23">爾誇律法、而自犯法、辱上帝乎、</verse>
				<verse number="24">上帝名、緣爾謗讟於異邦中、如經所云矣、</verse>
				<verse number="25">爾遵法、則割禮有益、爾犯法、雖已割若未割然、</verse>
				<verse number="26">若未割而守法誡、則雖末割、豈不謂之已割乎、</verse>
				<verse number="27">其素無割禮而守法者、豈不罪爾、謂奉詔受割、而仍犯之耶、</verse>
				<verse number="28">其明為猶太人者、非猶太人、其身明受割禮者、非受割、</verse>
				<verse number="29">隱為猶太人、則誠猶太人、心受割禮、則誠受割、蓋在內心、不在虛文、其令聞非由人、乃由上帝、</verse>
			</chapter>
			<chapter number="3">
				<verse number="1">或曰、如是、則猶太人何所長、割禮何所益乎、</verse>
				<verse number="2">曰、凡事多益、其首要、財上帝以詔托之、</verse>
				<verse number="3">曰、其中若有不信、得毋以不信廢上帝信乎、</verse>
				<verse number="4">曰、非也、上帝真、億兆偽、如經云、主言時稱義、鞫時獲勝、</verse>
				<verse number="5">我今所言者、藉人言耳、曰、我不義、益彰上帝之義、吾何以稱之哉、如是而上帝施刑、豈義乎、</verse>
				<verse number="6">曰、非也、若然、則上帝焉能鞫世人耶、</verse>
				<verse number="7">曰、若我之偽、益彰上帝之誠以致其榮、則我何反見擬如罪人乎、</verse>
				<verse number="8">曰、若是、則謂不如為惡以致善可、然人以此誣為我言、宜服罪也、</verse>
				<verse number="9">曰、是何歟、我儕有勝乎、曰、無、我曾明言猶太 希利尼人、咸服罪、</verse>
				<verse number="10">如經云、悉無義人、</verse>
				<verse number="11">無人曉悟、無人求上帝、</verse>
				<verse number="12">皆棄正就邪、未有行仁者、</verse>
				<verse number="13">厥喉似破塋、其舌施詭詐、其唇藏蝮毒、</verse>
				<verse number="14">滿口咒詛惡言、</verse>
				<verse number="15">欲屠人血、而足疾趨、</verse>
				<verse number="16">所過殘害、</verse>
				<verse number="17">不由平康、</verse>
				<verse number="18">心目中不畏上帝、</verse>
				<verse number="19">吾儕知律法所言、指法下人言之、以塞諸口、使舉世服罪於上帝前、</verse>
				<verse number="20">蓋恃法而行者、無人得稱義於上帝前、法第使人知罪耳、</verse>
				<verse number="21">今上帝不以法而稱人為義、其道昭著、律法與先知為證、</verse>
				<verse number="22">即上帝以人信耶穌 基督、而稱其義、概以賜諸信者、悉無區別、</verse>
				<verse number="23">蓋眾已獲罪、有歉上帝所賜之榮、</verse>
				<verse number="24">惟因基督 耶穌贖罪、則沾上帝之恩、不勞而稱義、</verse>
				<verse number="25">蓋上帝使耶穌流血、為挽回之祭、凡信之者、得蒙赦宥、上帝寛容、往世之罪以免、鞫人之義以彰、</verse>
				<verse number="26">即今日亦彰、以稱信耶穌者為義、而上帝無不義也、</verse>
				<verse number="27">然則有何可誇乎、曰、無、以何法無之、恃己所行之法乎、曰、否、在信、</verse>
				<verse number="28">故我謂人得稱義以信主、非以行法、</verse>
				<verse number="29">曰、上帝獨猶太人之上帝乎、抑異邦人之上帝乎、曰、亦異邦人之上帝也、</verse>
				<verse number="30">惟一上帝、以信稱人為義、凡受割禮、與未受割者亦然、</verse>
				<verse number="31">然則以信廢法乎、曰、否、更守法焉、</verse>
			</chapter>
			<chapter number="4">
				<verse number="1">曰、何以稱之、吾祖亞伯拉罕徒事儀文、有所得乎、</verse>
				<verse number="2">曰、縱有之、亦無可誇、若亞伯拉罕恃己所行而稱義、則有可誇、惟在上帝前、本無可誇也、</verse>
				<verse number="3">經云何、亞伯拉罕信上帝、遂得稱義、</verse>
				<verse number="4">凡行法者、其賞不為恩、乃宜也、</verse>
				<verse number="5">無行法而信、稱罪人以義者、即其信亦稱為義、</verse>
				<verse number="6">如大闢謂人無為、而被上帝稱義者有福、</verse>
				<verse number="7">詩云、人得赦其過、蓋其愆者有福、</verse>
				<verse number="8">主不以其有罪者、有福、</verse>
				<verse number="9">曰、其得此福也、受割禮者歟、抑未受割者歟、蓋曰、亞伯拉罕信、即其信稱為義矣、</verse>
				<verse number="10">曰、然則何日得稱義耶、受割之後歟、抑受割之先歟、非後也、乃先也、</verse>
				<verse number="11">亞伯拉罕受割禮之號、即未受割、信而稱義之印證、如是、則亞伯拉罕可為未受割、信而稱義者之父、</verse>
				<verse number="12">亦為受割者之父、彼不徒遵割禮、乃行其父亞伯拉罕未受割時而信之跡也、</verse>
				<verse number="13">蓋上帝許亞伯拉罕及其苗裔、可為嗣子以得土、非恃法、乃信而稱義、</verse>
				<verse number="14">若恃法為嗣子、則信歸烏有、許亦無益、</verse>
				<verse number="15">有法、此有刑、無法、則無犯法、</verse>
				<verse number="16">故應許本乎信、實由上帝恩、而應許益堅、且及苗裔、其為裔、不惟遵法、乃效吾父亞伯拉罕之信、</verse>
				<verse number="17">經云、我命爾為萬民父焉、且上帝使死者生、變無為有亞伯拉罕篤信上帝、故在其前、得為吾眾之父、</verse>
				<verse number="18">亞伯拉罕本絕望、因信而有望、得為萬民父、如上帝云、爾之後裔、將若星然、</verse>
				<verse number="19">信之即篤、雖近百齡、血氣衰、弗顧也、雖撒拉絕孕、亦弗顧也、</verse>
				<verse number="20">絕不疑上帝所應許、稍懷不信心、惟信彌篤、歸榮上帝、</verse>
				<verse number="21">其信之篤者、以上帝所許、終必能成也、</verse>
				<verse number="22">故即其信而稱義、</verse>
				<verse number="23">經言此、蓋不第為亞伯拉罕、亦為我儕也、</verse>
				<verse number="24">我儕若信、使吾主耶穌復生之上帝、則亦可稱義矣、</verse>
				<verse number="25">耶穌者、為我過而被解、復生而使我得稱義、是也、</verse>
			</chapter>
			<chapter number="5">
				<verse number="1">是以我儕由信稱義、賴吾主耶穌 基督得親於上帝、</verse>
				<verse number="2">我今所享之恩、賴耶穌得之、而望上帝所賜之榮為喜、</verse>
				<verse number="3">不第此、所喜又在患難、蓋知患難生強忍、</verse>
				<verse number="4">強忍生練達、練達生希望、</verse>
				<verse number="5">希望不啟羞、賴賜我以聖神、上帝之我愛、灌溉吾心、</verse>
				<verse number="6">蓋我儕無力時、自有基督為罪人死、</verse>
				<verse number="7">夫代義人死者、僅而有之、代仁人死者、容或敢焉、</verse>
				<verse number="8">乃基督之死、則為我罪人、上帝之愛益彰、</verse>
				<verse number="9">今賴其血、我儕稱義、況以之免刑乎、</verse>
				<verse number="10">我逆主時、賴其子之死、得親於上帝、況以其生得救乎、</verse>
				<verse number="11">不第此、賴吾主耶穌 基督而克與之親、故我儕喜上帝、</verse>
				<verse number="12">且以一人、在世有罪、因罪而死、於是人皆有罪、人皆有死、</verse>
				<verse number="13">法未立、罪在世、惟無法、則有罪不為犯法、</verse>
				<verse number="14">然自亞當至摩西、及不效尤亞當者、皆死乘權以治之、亞當乃後至者之對也、</verse>
				<verse number="15">罪愆不如恩賜、蓋以一人之愆、致眾死亡、孰若上帝之恩、及耶穌 基督一人、恩賜於有眾、為高厚乎、</verse>
				<verse number="16">定擬由一人之罪、不如恩賜由一人之義、蓋審判由一罪以定擬、恩賜則多罪而稱義、</verse>
				<verse number="17">夫以一人之罪、致死乘權、孰若耶穌 基督、以一身便獲洪恩者、稱義而生乘權乎、</verse>
				<verse number="18">是眾見擬者、以一人之愆、稱義而生者、以一人之義也、</verse>
				<verse number="19">是眾為罪者、以一人之逆、眾為義者、以一人之順也、</verse>
				<verse number="20">律法立、而罪之多以顯、亦罪多、而恩之洪益彰、</verse>
				<verse number="21">罪惡乘權、死者攸係、恩寵稱義乘權、永生可致、要惟賴吾主耶穌 基督為然、</verse>
			</chapter>
			<chapter number="6">
				<verse number="1">然則何以言之、得毋久於為惡、益彰其恩之洪乎、</verse>
				<verse number="2">曰、非也我儕絕惡若死、詎復為惡若生、</verse>
				<verse number="3">豈不知受耶穌 基督洗者、乃效其死而受洗也、</verse>
				<verse number="4">效其死而受洗、是與基督同葬矣、父以赫赫之權、使基督復生、則吾儕作事、亦生命維新也、</verse>
				<verse number="5">然我儕效其死、亦將效其生、</verse>
				<verse number="6">蓋自知吾故態、與之釘死、滅厥罪狀、使我不復為罪所役、</verse>
				<verse number="7">言死者遠於罪也、</verse>
				<verse number="8">若我誠與基督死、則與之同生、必矣、</verse>
				<verse number="9">且知基督復生、必不復死、為死所治、</verse>
				<verse number="10">其死也、則一時為贖罪而死、其生也、則為榮上帝而生、</verse>
				<verse number="11">如是、爾曹賴吾主耶穌 基督、可謂已死以絕罪、生以事上帝、</verse>
				<verse number="12">爾勿以將死之身狥人慾、使罪乘權、</verse>
				<verse number="13">亦勿縱四體為不義之器以犯罪、必也如復生者、獻己與上帝、俾四體為義器、以事上帝、</verse>
				<verse number="14">爾不法是主、而恩是主、則罪末由服爾矣、</verse>
				<verse number="15">曰、不法是主、而恩是主、可犯罪乎、曰、不可、</verse>
				<verse number="16">豈不知凡獻己為僕以服之、則為所服之僕、或逆以取死、或順以稱義、</verse>
				<verse number="17">尚其謝上帝、以爾素為罪之僕、今已心服所授爾之教範、</verse>
				<verse number="18">既遠於罪、為義之僕、</verse>
				<verse number="19">爾固昏庸、我試因人所言言之、爾曾獻四體為惡之僕、致作狂、今當獻四體為義之僕、以作聖、</verse>
				<verse number="20">蓋爾素為罪之僕、則遠義矣、</verse>
				<verse number="21">乃昔所行者、今日恥之、何益哉、終亦必亡而已、</verse>
				<verse number="22">令爾遠罪為上帝僕、作聖獲益、終得永生</verse>
				<verse number="23">蓋罪惡之償值、死亡、上帝之恩賜、永生也、要惟賴吾主耶穌 基督為然、</verse>
			</chapter>
			<chapter number="7">
				<verse number="1">我有言、欲與諳法者言之、兄弟乎、豈不知律法繩人、畢生以之耶、</verse>
				<verse number="2">婦人從夫、夫在、則為法所繩、夫死、則脫夫法、</verse>
				<verse number="3">夫在而他從、是謂淫婦、夫死則脫夫法、雖他從、不為淫、</verse>
				<verse number="4">如是、兄弟賴基督身、亦猶脫法而從復生之人、結果為上帝榮、</verse>
				<verse number="5">當我從欲時、情轉因律法而為惡、動乎四體、厥果惟死、</verse>
				<verse number="6">今既脫繩我之法、得服事主、非藉虛文于疇昔、乃感聖神而維新、</verse>
				<verse number="7">然則何以言之、律法豈惡之因乎、曰、不然、非法無以見惡、蓋律法不禁欲、吾末由識欲、</verse>
				<verse number="8">惡以誡而乘機、眾欲動於中、未有法、則惡不生、</verse>
				<verse number="9">故昔未有法而我生、誡至、惡生而我死、</verse>
				<verse number="10">誡本生我、反以死我、</verse>
				<verse number="11">蓋惡以誡乘機誘我、因而死我、</verse>
				<verse number="12">夫律法聖、誡亦聖、義且善也、</verse>
				<verse number="13">曰、誡既善、乃為死我何耶、曰、不然、我之惡、以誡之善致死、是我之惡、因誡愈形其惡者也、</verse>
				<verse number="14">我儕知法本乎聖神、我乃狥欲、自鬻於惡、</verse>
				<verse number="15">我所為者、我不取也、我所好者不行之、我所惡者斯行之、</verse>
				<verse number="16">乃我行吾所不樂行、則證法為善、</verse>
				<verse number="17">其行之也、非我行之、乃我中之惡行之、</verse>
				<verse number="18">亦知我情欲中無懿德、因好之者雖在前、而行其善者不得也、</verse>
				<verse number="19">故不行所好之善、而行所不好之惡、</verse>
				<verse number="20">非我行所不好、行之者、乃我中之惡、</verse>
				<verse number="21">我覺其情、即樂於為善時、每有惡在前、</verse>
				<verse number="22">我中心悅上帝法、</verse>
				<verse number="23">惟四體不覺有一法、與吾心之法戰、執我從四體之惡法、</verse>
				<verse number="24">我誠苦矣、誰能拯我出致死之體乎、</verse>
				<verse number="25">惟賴吾主耶穌 基督為然、故謝上帝、由是觀之、服上帝法者內心、服惡法者外心也、</verse>
			</chapter>
			<chapter number="8">
				<verse number="1">今夫心在基督 耶穌、不狥私欲而從聖神者、不定罪、</verse>
				<verse number="2">因賴基督 耶穌、受聖神得生之法、脫我於陷罪致死之法、</verse>
				<verse number="3">蓋律法以我情欲、故無力脫我於惡、惟上帝遣己子、身等罪人、以贖人罪、滅吾身之罪、</verse>
				<verse number="4">使我不從欲而從神、可盡律法之義、</verse>
				<verse number="5">蓋從欲者、體欲之情、從神者、體神之情、</verse>
				<verse number="6">體欲之情者死、體神之情者生且安、</verse>
				<verse number="7">體欲之情者、不服上帝法、故逆上帝、蓋服法而不能焉、</verse>
				<verse number="8">是不能悅於上帝者、從欲也、</verse>
				<verse number="9">浸假上帝之神在爾心、則爾不從欲而從神矣、不有基督神者、非其徒也、</verse>
				<verse number="10">浸假基督在爾心、則身以罪死、神以義生、</verse>
				<verse number="11">浸假甦耶穌者之神在爾心、則甦基督之上帝、以其神牖于爾衷、甦爾死體、</verse>
				<verse number="12">兄弟乎、我儕非為欲所役者、豈甘從欲、</verse>
				<verse number="13">從欲者死、惟藉聖神以滅吾身情欲、則生、</verse>
				<verse number="14">凡為上帝之神所導者、是為上帝子、</verse>
				<verse number="15">今而後、爾非奴之操心危、所操者乃子之心、籲曰、阿爸父也、</verse>
				<verse number="16">即神在我心、證吾人為上帝子、</verse>
				<verse number="17">既為子、即為嗣、乃上帝嗣、與基督同為嗣、同苦者同榮、</verse>
				<verse number="18">我謂今時雖苦、然以我中將顯之榮較之、不足為意也、</verse>
				<verse number="19">萬物企望上帝眾子之顯、</verse>
				<verse number="20">萬物歸於虛、非其心、蓋有使之者、</verse>
				<verse number="21">萬物冀得免於敗壞、弗為之奴、享上帝眾子之榮而得釋、</verse>
				<verse number="22">吾儕知萬物、至今共嘆劬勞、</verse>
				<verse number="23">不第此、我儕初得聖神者、亦心歎望眾子之顯、吾身之贖焉、</verse>
				<verse number="24">我儕得救在望、既得所望、則不復望、以既得之、豈猶有望乎、</verse>
				<verse number="25">所望未得、則忍以待、</verse>
				<verse number="26">我儕荏弱、聖神助我、我不識所當禱者、聖神以不可言之嘅嘆代我禱也、</verse>
				<verse number="27">監眾心者、識聖神意因其代聖徒祈禱、遵上帝旨、</verse>
				<verse number="28">我儕知萬事沓來、無非益諸愛上帝者、即依其旨而見召也、</verse>
				<verse number="29">其所知者、則預定效其子、使彼為眾子中冢子、</verse>
				<verse number="30">其所預定者、則召之、所召者、則稱義之、所稱義者、則加榮之、</verse>
				<verse number="31">然則何可言耶、若上帝祐我、誰能敵我、</verse>
				<verse number="32">不惜己子、為我眾捨之、豈不以萬物並賜我歟、</verse>
				<verse number="33">誰能訟上帝選民乎、上帝稱義之矣、</verse>
				<verse number="34">誰能罪之乎、基督死而復生、居上帝右、恆保我矣、</verse>
				<verse number="35">誰能絕我於基督之愛、或患難、或阨窮、或窘逐、或饑餓、裸裎、或艱危、白刃乎、</verse>
				<verse number="36">如經云、我緣主終日見殺、如羊就死地、</verse>
				<verse number="37">然我賴愛我者、故勝諸事而有餘、</verse>
				<verse number="38">蓋我知或死生、或天使、或執政、或有能、或今時將來、</verse>
				<verse number="39">或高卑受造之物、皆不能絕我於上帝之愛、要惟賴吾主耶穌 基督為然、</verse>
			</chapter>
			<chapter number="9">
				<verse number="1">吾宗基督言真而不偽、我心感聖神為證、</verse>
				<verse number="2">我有大憂、痛心不已、</verse>
				<verse number="3">倘吾能救兄弟骨肉之親、即絕基督、亦所願也、</verse>
				<verse number="4">彼固以色列人、為上帝眾子、有榮光、盟約、律法、禮儀、應許、</verse>
				<verse number="5">列祖其祖、基督其裔、此惟以身論基督耳、實則萬有之上、恆久可頌之上帝、</verse>
				<verse number="6">夫上帝之言不廢、由以色列生者、不得盡為以色列人、</verse>
				<verse number="7">為亞伯拉罕裔者、不得盡為嗣子、經云、惟出自以撒者、得謂爾裔焉、</verse>
				<verse number="8">是亞伯拉罕身生眾子、不得盡為上帝眾子、惟所許之眾子、可為裔明矣、</verse>
				<verse number="9">其所許之言云、屆期吾至、撒拉氏必生子、</verse>
				<verse number="10">不第此、利百加氏、從我祖以撒而懷孕、</verse>
				<verse number="11">子未生善惡未形、而上帝選人之旨不移、其選之也、非由所行、乃由所召、</verse>
				<verse number="12">諭利百加氏曰、長子必服幼子、</verse>
				<verse number="13">如經云、吾愛雅各、不愛以掃、</verse>
				<verse number="14">是何言歟、上帝亦不義乎、曰、非也、</verse>
				<verse number="15">諭摩西曰、我所矜恤者矜恤之、我所憐憫者憐憫之、</verse>
				<verse number="16">此非由人意、非由人力、乃由上帝矜恤、</verse>
				<verse number="17">經諭法老云、我使爾崛興、以顯我能、我名播揚於天下、</verse>
				<verse number="18">蓋矜恤人者惟上帝、聽人剛愎者、亦惟上帝、</verse>
				<verse number="19">爾必語我云、何其尚責人哉、孰逆其旨乎、</verse>
				<verse number="20">我則曰、爾何人、敢詰上帝耶、受造之物、豈能對造者云、何造我若此乎、</verse>
				<verse number="21">泥豈非權在陶人、同一撮土而造之、或為器之貴、或為器之賤乎、</verse>
				<verse number="22">上帝欲彰厥威、示其能、每恆忍包容諸可怒可毀之器、</verse>
				<verse number="23">而以大榮示我儕蒙召者、</verse>
				<verse number="24">不第猶太、亦異邦人、皆受矜恤、預定得榮之器、有何不可、</verse>
				<verse number="25">何西書載上帝言云、非我民者、我稱為民、非蒙愛者、我稱蒙愛焉、</verse>
				<verse number="26">又曰、時有語人者云、爾非我民、異日將稱為永生上帝眾子、</verse>
				<verse number="27">以賽亞言以色列人曰、以色列眾子、其數雖如海沙、而得救者有幾、</verse>
				<verse number="28">主言必應、以義定之、蓋所定之言、主將行之於其邦、</verse>
				<verse number="29">以賽亞前有云、如萬有之主、不俾我眾猶有孑遺、則必若所多馬、蛾摩拉矣、</verse>
				<verse number="30">是何以言之、異邦人不求稱義、而得稱義者、乃以信主而稱義、</verse>
				<verse number="31">以色列民、以法求稱義而不得、何歟、</verse>
				<verse number="32">曰、求之不以信主、惟以行法、其蹶此石上、</verse>
				<verse number="33">如經云、我以躓人之石、礙人之磐、置於郇城、然賴之者、必不啟羞也、</verse>
			</chapter>
			<chapter number="10">
				<verse number="1">兄弟乎、我心所悅者、以色列人得救、及為之祈禱上帝、</verse>
				<verse number="2">蓋彼雖熱中事上帝、而弗識之、我得為證、</verse>
				<verse number="3">其不識上帝稱義之道、惟一已行義是賴、不服上帝稱義之道、</verse>
				<verse number="4">有基督、律法之意乃盡、使信之者得稱義、</verse>
				<verse number="5">在摩西言恃法稱義者、曰、遵此則得生、</verse>
				<verse number="6">在言以信稱義者、曰、勿意謂誰能昇天堂耶、蓋言由天而降基督、</verse>
				<verse number="7">誰能下陰府耶、蓋言由死而甦基督、</verse>
				<verse number="8">其道何謂耶、曰、道在邇、在汝口、在汝心、即我所傳信主之道、</verse>
				<verse number="9">若口認耶穌為主、心信上帝甦之、則得救、</verse>
				<verse number="10">夫人心信以稱義、口認以得救、</verse>
				<verse number="11">經云、凡信主者、必不啟羞也、</verse>
				<verse number="12">猶太 希利尼人、悉無區別、受裁一主、鴻慈諸籲之者、</verse>
				<verse number="13">以籲主名者、皆得救也、</verse>
				<verse number="14">曰、未信之、何能龥之、未聞之、何能信之、</verse>
				<verse number="15">不有傳之、何能聞之、不有遣之、何能傳乎、經云、傳諸和平、報諸嘉音者、其足音美何如耶、</verse>
				<verse number="16">曰、眾不聽受福音、以賽亞云、主、我所傳聞、篤信者誰、</verse>
				<verse number="17">曰、如是言之、信由傳聞而至、傳聞由上帝道而來、</verse>
				<verse number="18">我則曰、以色列民、豈未聞乎是也、蓋傳聞遍於宇內、言語至於地極矣、</verse>
				<verse number="19">余又曰、以色列人、豈未知乎、昔摩西曰、我將子異民、使爾發奮、子頑民、使爾激勵、</verse>
				<verse number="20">以賽亞侃侃言曰、未求我者、我遇之、未請我者、我見之、</verse>
				<verse number="21">其言以色列人曰、我終日舉手、勸不信非我之民矣、</verse>
			</chapter>
			<chapter number="11">
				<verse number="1">曰、上帝豈拒厥民乎、曰、非也、我乃以色列人、亞伯拉罕裔、便雅憫支派、</verse>
				<verse number="2">上帝所預知之民、不拒之、豈不知經載以利亞龥上帝、訟以色列人云、</verse>
				<verse number="3">主、彼殺爾先知、鋤爾祭壇、獨余留焉、又欲害我矣、</verse>
				<verse number="4">默示何也、曰、我遺七千人、未嘗曲跽巴力、</verse>
				<verse number="5">今猶有幾人、乃上帝垂恩遴選者、</verse>
				<verse number="6">以恩則不以功、否、則恩不為恩、以功則不以恩、否、則功不為功、</verse>
				<verse number="7">曰、然則以色列人所求者、有不得乎、曰、選民得之、其餘則頑也、</verse>
				<verse number="8">經云、上帝任其昏昧、目不見、耳不聞、至於今日、</verse>
				<verse number="9">大闢曰、厥席成機檻以陷之、為礙石以罰之、</verse>
				<verse number="10">厥目矇而勿見、厥背屈而不伸、</verse>
				<verse number="11">曰、以色列人、豈蹶而躓歟、曰、非也、然彼躓、異邦人乃得救、使以色列人發奮、</verse>
				<verse number="12">若彼躓為舉世之福、彼乏為異邦之富、其盛不更愈乎、</verse>
				<verse number="13">余言此、示爾異邦人、余乃使徒、教爾異邦人、我敬吾職已耳、</verse>
				<verse number="14">欲激二三骨肉之親以救之、</verse>
				<verse number="15">若以色列人始見棄、因而舉世得親於上帝、後亦見納、非出死入生乎。</verse>
				<verse number="16">薦新之麵聖、則全團亦聖、樹之根聖、則其枝亦聖、</verse>
				<verse number="17">數枝見折、爾素為野欖、接枝於橄欖、分其根之盛、</verse>
				<verse number="18">勿欺舊枝、蓋爾賴根、非根賴爾、</verse>
				<verse number="19">若曰、枝見折矣、余得而接之、</verse>
				<verse number="20">曰、雖然、彼以不信見折、爾以信而存、</verse>
				<verse number="21">亦宜戒懼、勿自高其心、上帝且不惜本然之枝、何有於爾、</verse>
				<verse number="22">試思上帝慈而嚴、視彼撥者固嚴、視乎爾者則慈、爾當常懷其慈、否則見折矣、</verse>
				<verse number="23">若彼撥者、不終於不信、亦必見接、蓋上帝能接之也、</verse>
				<verse number="24">爾本野欖、矯揉接於真欖、況本然橄欖、復接橄欖乎、</verse>
				<verse number="25">兄弟乎、余甚欲爾克知斯奧、免爾自恃為智、即以色列中數頑人、迨眾異邦人之歸、而後悉得救、</verse>
				<verse number="26">如經云、救主必出郇城、革雅各之不虔、</verse>
				<verse number="27">又曰、我除厥罪時、立此盟約、</verse>
				<verse number="28">以福音論之、以色列人見棄、為爾曹利、以選擇言之、以色列人見愛、念列祖故也、</verse>
				<verse number="29">夫上帝恩賜、召人不易、</verse>
				<verse number="30">昔爾曹不信上帝、今轉緣以色列人之不信、而蒙矜恤、</verse>
				<verse number="31">是則以色列人雖不信、亦緣爾之得矜恤、而得矜恤矣、</verse>
				<verse number="32">上帝藩萬人於不信之中者、特欲矜恤眾耳、</verse>
				<verse number="33">奧哉、上帝何智慧之大乎、其法不可測、其蹤不可追、</verse>
				<verse number="34">孰知主心、得與共議、</verse>
				<verse number="35">孰先施主、而得其報、</verse>
				<verse number="36">萬物本之、倚之、歸之、宜尊榮不已、</verse>
			</chapter>
			<chapter number="12">
				<verse number="1">兄弟乎我念上帝憐憫、勸爾獻身為活祭、成聖、此上帝所喜、當然之役也、</verse>
				<verse number="2">勿從世、心維新、以明上帝所喜全善之意、</verse>
				<verse number="3">我藉所蒙之恩、告爾眾、心勿高、度順理、勿過乎上帝所賦之信、</verse>
				<verse number="4">身有百體、各而其用、</verse>
				<verse number="5">眾於基督合為一身、互相為體、</verse>
				<verse number="6">藉所賦之恩得異賜、或預言、則依信而預言、</verse>
				<verse number="7">或役事、則役事、或教誨、則教誨、</verse>
				<verse number="8">或勸慰、則勸慰、其賙濟也、以丹心、其治理也、以殷勤、其矜恤也、以喜樂、</verse>
				<verse number="9">愛無偽、惡惡、親仁、</verse>
				<verse number="10">論悌弟則相友、論長長則相讓、</verse>
				<verse number="11">論勤則勿怠、論志則宜銳、論主則當事、</verse>
				<verse number="12">懷望以喜、遭難以忍、祈禱以恆、</verse>
				<verse number="13">聖徒所需、供之、遠人之來、柔之、</verse>
				<verse number="14">窘逐爾者、祝之、宜祝勿詛、</verse>
				<verse number="15">樂與同樂、哭與同哭、</verse>
				<verse number="16">意宜同、志勿高、惟謙是從、勿智是恃、</verse>
				<verse number="17">勿以惡報惡、眾所善者、則務之、</verse>
				<verse number="18">有可和眾、則盡力與之和、</verse>
				<verse number="19">凡我良朋、毋伸己冤、寧待主怒、記有之、主曰、伸冤在我、我必報之、</verse>
				<verse number="20">敵饑則飼之、渴則飲之、猶以爇炭集厥首、</verse>
				<verse number="21">勿使惡勝善、宜以善勝惡、</verse>
			</chapter>
			<chapter number="13">
				<verse number="1">居上位者、眾宜服之、非上帝則無居位者、凡居位者、皆上帝所命、</verse>
				<verse number="2">與居位者敵、是為逆上帝命、逆者必受罪、</verse>
				<verse number="3">有司不令善人畏、使惡人畏、爾欲不畏居位者、惟行善、可得其褒、</verse>
				<verse number="4">居位者、上帝僕也、原以益爾、行惡宜畏之、以其為上帝僕、柄不徒操、刑加作惡之人、</verse>
				<verse number="5">此其所以當服之、豈惟刑故、吾心使然也、</verse>
				<verse number="6">是宜輸稅、居位者上帝之執事、恆執斯役、</verse>
				<verse number="7">所宜與者、與之、稅宜納、則納之、餉宜輸、則輸之、宜敬畏、則敬畏之、</verse>
				<verse number="8">勿負人、惟愛人、愛人者、盡律法、</verse>
				<verse number="9">誡曰、勿淫、勿殺、勿竊、勿妄證、勿貪、其餘一言以蔽之、曰、愛人如己、</verse>
				<verse number="10">愛者與人無惡、愛者盡律法也、</verse>
				<verse number="11">凡此皆所當行、因知屆期、今宜寤矣、較我初信之時、福更近之、</verse>
				<verse number="12">夜既央、晝伊邇、當解行暗之衣、服光明之甲、</verse>
				<verse number="13">行所當行、有如晝日、勿沉湎而蕩檢、勿冒色而邪侈、勿鬥忿而媢嫉、</verse>
				<verse number="14">勿圖情欲、以任所嗜、惟主耶穌 基督是佩是服、</verse>
			</chapter>
			<chapter number="14">
				<verse number="1">信未篤者可納之、但勿詰所疑、</verse>
				<verse number="2">信者以為百物可食、惟信未篤者乃食蔬、</verse>
				<verse number="3">食者勿藐視不食者、不食者勿擬議食者、上帝納之、</verse>
				<verse number="4">爾為誰、敢擬議他人僕耶、其立與躓、惟主在焉、彼必立、上帝立之也、</verse>
				<verse number="5">或以某日異常日、或以日日同一日、人必精察而固守之、</verse>
				<verse number="6">守日者為主、不守日者亦為主、食者為主、故謝上帝、不食者為主、亦謝上帝、</verse>
				<verse number="7">吾人無為己而生、亦無為己而死、</verse>
				<verse number="8">蓋生為主、死亦為主也、故或生或死、莫非屬主、</verse>
				<verse number="9">基督死而復生、為生者死者之主、</verse>
				<verse number="10">爾何擬議兄弟、藐視兄弟乎、我眾必至基督臺前、</verse>
				<verse number="11">記有之、主上帝云、吾指己而誓、萬膝必跽我、萬口必讚我、</verse>
				<verse number="12">是以我眾必鞫於上帝、</verse>
				<verse number="13">故勿相擬議、宜定意、毋俾兄弟躓礙、</verse>
				<verse number="14">我宗主耶穌知之深、原無不潔之物、然以之為不潔、則不潔、</verse>
				<verse number="15">若爾以所食、使兄弟憂、則所為不仁、基督且為之死、爾勿以所食敗之、</verse>
				<verse number="16">勿以爾之可自由者、令人譭謗、</verse>
				<verse number="17">蓋上帝國不在飲食、惟義與和、與聖神賜我之樂、</verse>
				<verse number="18">行此而服基督者、為上帝所喜、世人所悅、</verse>
				<verse number="19">故當求和、彼此輔德、</verse>
				<verse number="20">勿以食故、暴棄上帝所生成、凡物皆潔、而以所食妨人、則不可、</verse>
				<verse number="21">毋寧不食肉、不飲酒、不事事、致兄弟或躓或礙、而信不篤、</verse>
				<verse number="22">惟爾不疑、存此心於上帝前、所行而內不疚、乃為有福、</verse>
				<verse number="23">心疑而食者見罪、以其疑也、凡疑而故行之者、罪也、</verse>
			</chapter>
			<chapter number="15">
				<verse number="1">吾人信之篤者、當容彼信未篤者、不第悅己、</verse>
				<verse number="2">乃以善悅人、而輔其德、</verse>
				<verse number="3">蓋基督不悅己、經云、人詬爾、我受之、</verse>
				<verse number="4">昔經所載、皆以訓我、因經言忍言慰、使我得望、</verse>
				<verse number="5">以忍與慰賦人者、上帝也、願賜爾曹同意、從基督 耶穌、</verse>
				<verse number="6">使爾一心一口讚上帝、吾主耶穌 基督之父、</verse>
				<verse number="7">爾當相納、猶基督之納我以為上帝榮、</verse>
				<verse number="8">余每曰、耶穌 基督為役、傳上帝真理於奉割禮者、應上帝所許列祖之言、</verse>
				<verse number="9">亦使異邦人、為厥矜恤、而讚上帝、經云、異邦之中、余頌美爾、謳歌爾名矣、</verse>
				<verse number="10">又曰異邦人宜與以色列民同樂、</verse>
				<verse number="11">又曰、異邦人宜讚主、萬民宜頌主、</verse>
				<verse number="12">以賽亞曰、耶西之根株將萌、君異邦者將興、異邦人賴之、</verse>
				<verse number="13">令人希望者、上帝也、願爾信之、安樂充心、賴聖神之能、望益甚、</verse>
				<verse number="14">兄弟乎、我知爾曹滿仁慈、充智慧、能相勸、</verse>
				<verse number="15">余以書致兄弟、不能無過激使爾復憶、蓋上帝恩賜我、</verse>
				<verse number="16">令我為耶穌 基督執事、訓異邦人、如祭司傳上帝福音、俾異邦人得托聖神為聖、余獻之而見納於上帝、</verse>
				<verse number="17">論上帝之事、賴耶穌 基督、余堪自許、</verse>
				<verse number="20">我已甚慕傳福音、不在耶穌被稱之處、恐建於他人基上、</verse>
				<verse number="21">經云、未蒙示者將觀之、未得聞者將悟之、</verse>
				<verse number="22">我素不至爾、緣此阻我也、</verse>
				<verse number="23">今在此無他處傳道、數年來甚願至爾、</verse>
				<verse number="24">待我往士班雅時、必至爾、余望徑行見爾、略得滿意、蒙爾送行、</verse>
				<verse number="25">今我赴耶路撒冷、供聖徒之乏、</verse>
				<verse number="26">蓋馬其頓、亞該亞人、喜悅捐金、為耶路撒冷聖徒之貧者、</verse>
				<verse number="27">雖彼喜悅、亦宜行是、蓋異邦人、共得感神之情、自當以養身之物事之、</verse>
				<verse number="28">我定此善果畢、將由爾適士班雅、</verse>
				<verse number="29">余知就爾時、必以基督福音之厚祉臨汝、</verse>
				<verse number="30">余因吾主耶穌 基督、念聖神所施之愛、勸兄弟同我竭力、祈禱上帝、為我求福、</verse>
				<verse number="31">拯我脫猶太不信者、亦使我供耶路撒冷聖徒之乏、為其所納、</verse>
				<verse number="32">使我循上帝旨、歡然就爾、偕爾獲安、</verse>
				<verse number="33">賜平康者、上帝也、願祐爾眾、</verse>
			</chapter>
			<chapter number="16">
				<verse number="1">我薦堅革哩會之執事女弟非比與爾、</verse>
				<verse number="2">爾當緣主納之、如聖徒所宜、其欲爾助、則左右之、蓋素輔我及多人、</verse>
				<verse number="3">問安百基拉、亞居拉、皆宗基督 耶穌、與我同勞、</verse>
				<verse number="4">亦為我命冒死、故不第余謝之、在異邦諸教會亦然、</verse>
				<verse number="5">又問安集於其家之會、問安亞該亞首宗基督、我良朋以拜尼土、</verse>
				<verse number="6">問安馬利亞、為我儕多勞者、</verse>
				<verse number="7">問安我親戚安多尼古、猶尼亞、曾與我同囚、而名見稱於使徒先我宗基督者、</verse>
				<verse number="8">問安宗主、我良朋暗伯利、</verse>
				<verse number="9">問安宗基督、與我同勞耳巴伮、及我所愛之士大古、</verse>
				<verse number="10">問安亞比利、宗基督之諳練者、問安亞利多布族人、</verse>
				<verse number="11">問安我親戚希羅天、及拿其數家宗主者、</verse>
				<verse number="12">問安服勞宗主之土非拿氏、土富撒氏、問安宗主多勞可愛之彼息氏、</verse>
				<verse number="13">問安魯孚、宗主之選者、若母即我母也、</verse>
				<verse number="14">問安亞遜其土、弗勒干、黑馬、八羅巴、黑米、及諸兄弟、</verse>
				<verse number="15">問安非羅羅古、猶利亞、尼利亞、及厥姊妹、問安阿林巴、與諸聖徒、</verse>
				<verse number="16">以接吻施禮、惟潔是宜、基督諸會問爾曹安、</verse>
				<verse number="17">我勸兄弟、慎諸背教、釁隙陷人於罪者、宜避之、</verse>
				<verse number="18">彼不服吾主耶穌 基督、惟口腹是從、以巧言媚語、誘惑無偽者之心、</verse>
				<verse number="19">爾之悅服、聲聞於眾、吾緣爾喜、願爾於善則智、於惡則愚、</verse>
				<verse number="20">賜平康者、上帝也、將使爾速踐撒但於足下、願吾主耶穌 基督恩祐爾焉、</verse>
				<verse number="21">我之同勞提摩太、我之親戚路求、耶孫、鎖西把德問爾安、</verse>
				<verse number="22">代書此者德丟、緣主問爾安、</verse>
				<verse number="23">我及全會所主之迦猶、問爾安、邑之司庫、以拉都、與兄弟括土、問爾安、</verse>
				<verse number="24">願吾主耶穌 基督恩祐爾眾、</verse>
				<verse number="25">惟上帝能堅爾曹、從我所傳耶穌 基督之福音、亦從上古未言之奧、</verse>
				<verse number="26">今以先知之書昭著、遵永生上帝命、示異邦使之信服、</verse>
				<verse number="27">共賴耶穌 基督名、歸榮獨一有智之上帝、爰及世世、固所願也、</verse>
			</chapter>
		</book>
		<book number="46">
			<chapter number="1">
				<verse number="1">遵上帝旨、奉召為耶穌 基督使徒保羅、及兄弟所提尼、</verse>
				<verse number="2">書達哥林多上帝會、宗基督 耶穌成聖、蒙召為聖徒、與隨在籲吾主耶穌 基督名者、不第我主、亦彼主也、</verse>
				<verse number="3">願我父上帝、及主耶穌 基督、賜爾恩寵平康、</verse>
				<verse number="4">上帝因基督 耶穌、賜爾恩寵、故我為爾眾恆謝上帝、</verse>
				<verse number="5">蓋爾蒙其厚賚、大獲口才智慧、</verse>
				<verse number="6">而基督之道、得徵明於爾中、</verse>
				<verse number="7">使爾曹恩賜罔缺、望吾主耶穌 基督顯日、</verse>
				<verse number="8">其將堅爾、至終無責、迨我主耶穌 基督至、</verse>
				<verse number="9">上帝召爾、共宗其子吾主耶穌 基督者、其言有斷然焉、</verse>
				<verse number="10">緣吾主耶穌 基督名、勸兄弟、論宜同、無紛爭、一心一意、翕然契合、</verse>
				<verse number="11">革來氏家人告我、言爾中有爭、</verse>
				<verse number="12">我亦云、爾中有言宗保羅、宗亞波羅、宗磯法、宗基督者、</verse>
				<verse number="13">基督豈有別乎、保羅豈為爾釘十字架、抑爾藉保羅名領洗乎、</verse>
				<verse number="14">我謝上帝、於基士部、迦猶外、未嘗施洗爾中一人、</verse>
				<verse number="15">免人言我藉己名施洗焉、</verse>
				<verse number="16">吾亦施洗、士提反家人、其餘施洗、或有或無、則忘之矣、</verse>
				<verse number="17">蓋基督遣我、非以施洗、乃傳福音、吾不憑智言者、恐基督釘十字架之道、歸於無有、</verse>
				<verse number="18">夫十字架之道、沉淪者、視為不智、我儕得救者、視為上帝大用、</verse>
				<verse number="19">經云、我將敗智者之智、廢賢者之賢、</verse>
				<verse number="20">智者安在、士子安在、世之辯者又安在、豈非上帝以此世之智為不智乎、</verse>
				<verse number="21">世人恃其智、不識上帝、故上帝喜以若愚之道、救諸信者、斯上帝之智也、</verse>
				<verse number="22">猶太人索異跡、希利尼人求智慧、</verse>
				<verse number="23">余傳基督釘十字架之道、猶太人以為可厭、希利尼人以為不智、</verse>
				<verse number="24">惟奉召者、則無論猶太、希利尼、皆以基督為上帝大用、上帝智慧、</verse>
				<verse number="25">蓋上帝即不智、亦智於人、上帝即不能、亦能於人、</verse>
				<verse number="26">兄弟乎、爾之奉召可見矣、貌為智為能為貴者、不多蒙召、</verse>
				<verse number="27">乃上帝選世之不智、以愧智者、選世之不能、以愧能者、</verse>
				<verse number="28">且選世之不貴者、見棄者、人視為無有者、以廢世之有者、</verse>
				<verse number="29">故上帝前、無人得自誇、</verse>
				<verse number="30">上帝感爾、俾宗基督 耶穌、而智由以成、義由以稱、聖由以作、罪由以贖、其實皆由上帝也、</verse>
				<verse number="31">經云、誇者、當以主而誇也、</verse>
			</chapter>
			<chapter number="2">
				<verse number="1">兄弟乎、我素就爾、傳上帝道、不用高言峻智、</verse>
				<verse number="2">蓋耶穌 基督之道、釘十字架而外、余決不與爾言他、</verse>
				<verse number="3">我居爾中、荏弱驚懼、戰慄不勝、</verse>
				<verse number="4">吾不以私智婉言、惟以聖神之良能傳道、</verse>
				<verse number="5">令爾有信、不以人之智、惟以上帝之能、</verse>
				<verse number="6">吾儕傳智於練達之人、但非此世之智、亦非在世有司之智、以其必敗也、</verse>
				<verse number="7">所言者、上帝秘奧之智、古昔上帝所預定榮我者、</verse>
				<verse number="8">斯智也、今世有司不知、知則不以榮光之主釘十字架矣、</verse>
				<verse number="9">經云、上帝為愛之者所備之事、目未見、耳未聞、心未念、</verse>
				<verse number="10">惟上帝以聖神啟我、蓋聖神窮萬理、及上帝之奧、</verse>
				<verse number="11">夫人之情、惟其神知之、如是上帝之情、亦其神知之、</verse>
				<verse number="12">吾儕所受、非此世之神、乃上帝之神、俾我知上帝所賜我者、</verse>
				<verse number="13">我所言、非世人之智所教、乃聖神所教、即以神言傳神道、</verse>
				<verse number="14">然未化之人、不受上帝聖神之道、而視為不智、且亦不能識、必聖神助之、乃能忖度焉、</verse>
				<verse number="15">惟感聖神之人、忖度萬理、自不被人忖度、</verse>
				<verse number="16">誰知主心能教之乎、吾儕乃得基督之心也、</verse>
			</chapter>
			<chapter number="3">
				<verse number="1">兄弟乎、余教爾曹、非感聖神之人、乃狥私欲之人、以爾曹雖宗基督、渺如孩提、</verse>
				<verse number="2">我哺爾以乳、不以糧者、因素未能食、今亦未能也、</verse>
				<verse number="3">爾曹尚從欲、有媢嫉、爭鬥、釁隙、豈非從欲而狥人意乎、</verse>
				<verse number="4">有言宗保羅、有言宗亞波羅、豈非從欲乎、</verse>
				<verse number="5">保羅為誰、亞波羅為誰、豈非執事、助爾信道、隨主所賜乎、</verse>
				<verse number="6">斯道也、我樹之、亞波羅灌之、上帝長之、</verse>
				<verse number="7">樹與灌皆無益、必上帝長之焉、</verse>
				<verse number="8">樹者、灌者、一也、各因勞得值、</verse>
				<verse number="9">吾儕為上帝僕而同勞、爾曹乃上帝之稼穡、上帝所經營也、</verse>
				<verse number="10">我賴上帝所賜之恩、猶賢工師置基、而人經營之、惟當慎如何經之營之耳、</verse>
				<verse number="11">此基置外、更無基、基也者、耶穌 基督也、</verse>
				<verse number="12">如有人以金銀寶石、草木禾稿建於基上、</verse>
				<verse number="13">其工必顯、蓋日至、將以火煉百工、而明辨之、</verse>
				<verse number="14">若所建者存、則受值、</verse>
				<verse number="15">焚則失賞、惟身得救者、有若脫火焉、</verse>
				<verse number="16">曷不自知、爾乃上帝殿、上帝之神居爾中、</verse>
				<verse number="17">人毀上帝殿、上帝必毀之、上帝殿聖、而殿即爾曹、</verse>
				<verse number="18">毋自欺也、倘有人貌為智干斯世、則寧不智以為智、</verse>
				<verse number="19">蓋此世之智、上帝以為不智、經云、主令智者自中其詭計、</verse>
				<verse number="20">又曰、主知智人之意不實、</verse>
				<verse number="21">勿以所師誇人、</verse>
				<verse number="22">無論保羅、亞波羅、磯法、世界、生死、今時、來時、皆為爾益、</verse>
				<verse number="23">爾屬基督、基督屬上帝、</verse>
			</chapter>
			<chapter number="4">
				<verse number="1">人當以我儕為基督執事、司上帝奧、</verse>
				<verse number="2">所求於司者忠也、</verse>
				<verse number="3">我以爾及人之品評為細事、而亦不自評、</verse>
				<verse number="4">吾無可自訟、然不以此稱義、蓋評我者有主也、</verse>
				<verse number="5">時未至、勿擬議人、待主臨日、將照諸幽隱、發諸心謀、人人褒貶於上帝、</verse>
				<verse number="6">兄弟乎、吾為爾益、藉此比己、及亞波羅令爾學我儕、勿度人過於所言、亦勿以此誇彼、</verse>
				<verse number="7">爾為師、誰令爾大過人乎、爾未受時、原無所有、則受之後、何誇為固有、</verse>
				<verse number="8">我不在哥林多、爾飽足、富有、乘權、吾誠願爾乘權、俾吾及汝乘權、</verse>
				<verse number="9">我思上帝、使我儕使徒、立於末局、如擬死之囚、為世人天使視若優伶、</verse>
				<verse number="10">我儕緣基督若愚、爾宗基督若智、我儕則柔、而爾則強、我儕則辱、而爾則榮、</verse>
				<verse number="11">迄於今、我儕饑渴、裸裎、受撻、靡有定處、</verse>
				<verse number="12">服勞、親作、被詬則祝、窘逐則忍、被誚則求、</verse>
				<verse number="13">人視我儕如世污穢、如物塵垢、以至於今、</verse>
				<verse number="14">余書此、非以愧爾、乃勸爾、如吾愛子、</verse>
				<verse number="15">爾宗基督、雖萬師、無多父、我傳基督 耶穌福音、以重生爾、</verse>
				<verse number="16">願爾效我、</verse>
				<verse number="17">我遣愛弟子忠主之提摩太、令爾憶我宗基督之道、如我於諸會、隨在加以訓誨焉、</verse>
				<verse number="18">有人意我不來、妄自誇大、</verse>
				<verse number="19">如主許我、我必速至、第不誇者之言可得而知、且知其能矣、</verse>
				<verse number="20">蓋上帝國、不在言而在能、</verse>
				<verse number="21">爾何所欲、欲我至以杖叩爾乎、抑以柔惠之意撫爾乎、</verse>
			</chapter>
			<chapter number="5">
				<verse number="1">聞爾中淫亂、有烝其後母者、雖異邦、未之有也、</verse>
				<verse number="2">猶妄自誇大、而不痛哭、使斁倫者、見擯於爾中、</verse>
				<verse number="3">吾身雖遠、而神馳左右、若與爾同在、定擬犯此者、</verse>
				<verse number="4">賴吾主耶穌 基督名、俾爾曹會集、而吾神與爾相契、托吾主耶穌 基督權、</verse>
				<verse number="5">交彼與撒但、以苦其身、俾於吾主耶穌 基督臨日、救其靈魂、</verse>
				<verse number="6">爾未可自許、豈不知些須之酵、能發全團乎、</verse>
				<verse number="7">故當舊酵盡淨、俾成新團、若除酵然、蓋吾之逾越羔基督為我見宰、</verse>
				<verse number="8">勿以惡毒之舊酵、宜以誠實之無酵、守節期、</verse>
				<verse number="9">吾以書遺爾、勿與淫者交、</verse>
				<verse number="10">然我所謂淫、非概言世之行淫者、蓋貪婪、殘酷、拜偶像之徒、苟欲擯弗與交、必避世乃可、</verse>
				<verse number="11">吾書遺爾、若既稱為兄弟、而淫亂、貪婪、拜偶像、詬誶、沉湎、殘酷、則勿與之交、亦勿與共食、</verse>
				<verse number="12">會以外與我何與、顧定擬之、而會以內、乃不能定擬乎、</verse>
				<verse number="13">蓋會以外、上帝定擬之、會以內有惡者、爾擯之、</verse>
			</chapter>
			<chapter number="6">
				<verse number="1">爾與兄弟爭訟、何忍訟於不義者前、而不訟於聖徒前乎、</verse>
				<verse number="2">豈不知聖徒將以鞫世、世且為爾鞫、而謂不當鞫小事乎、</verse>
				<verse number="3">又豈不知、吾儕將鞫天使、況世事乎、</verse>
				<verse number="4">若世事、亦惟使會中無名者鞫之耳、</verse>
				<verse number="5">詎爾曹竟無一智者、可鞫兄弟乎、余故言此以愧爾、</verse>
				<verse number="6">乃兄弟爭訟且訟於不信者前乎、</verse>
				<verse number="7">爾曹爭訟、其過大矣、孰若受害受虧為美、</verse>
				<verse number="8">而爾則害兄弟虧兄弟、</verse>
				<verse number="9">豈不知不義者、不得上帝國乎、毋自欺也、淫亂、拜偶像、行姦、為孌童、比頑童、</verse>
				<verse number="10">寇攘、貪婪、沉湎、詬誶、殘酷者、皆不得上帝國也、</verse>
				<verse number="11">爾曹數人、素亦如是、今賴吾主耶穌名、及吾上帝之神、洗滌成聖稱義、</verse>
				<verse number="12">或以為無不可之物、我則謂不盡有益、或以為無不可之事、我則謂不可役於彼、</verse>
				<verse number="13">食為腹、腹納食、上帝悉敗之、身非為淫、乃為主、主祐身、</verse>
				<verse number="14">觀上帝甦主、則亦以其權甦我矣、</verse>
				<verse number="15">豈不知爾身乃基督四肢乎、以基督四肢、為娼妓四肢可乎、曰、不可、</verse>
				<verse number="16">經云、二者成為一體、是附妓者與妓一體、</verse>
				<verse number="17">附主者與主一神也、</verse>
				<verse number="18">戒淫行、凡罪者或害不及身、行淫者、害無不及身、</verse>
				<verse number="19">豈不知上帝賦爾聖神、爾身即聖神殿乎、身非己身、</verse>
				<verse number="20">乃主贖之、爾身爾神、既屬上帝、故當歸榮上帝也、</verse>
			</chapter>
			<chapter number="7">
				<verse number="1">爾遺書問我、我答云、男不納婦更愈、</verse>
				<verse number="2">欲免淫、則夫惟一婦、婦惟一夫、</verse>
				<verse number="3">夫與婦宜好合、婦與夫亦然</verse>
				<verse number="4">婦不得自主其身、惟夫主之、夫亦然、</verse>
				<verse number="5">勿相奪時、惟彼此悅意、暫務禁食祈禱、則可、後仍相聚、恐情不能禁、見誘於撒但、</verse>
				<verse number="6">我言此、權也、非命也、</verse>
				<verse number="7">吾願爾眾如我焉、但人得恩賜於上帝、各有不同、</verse>
				<verse number="8">論曠夫嫠婦、我云、可恆如我焉、</verse>
				<verse number="9">不能自制、嫁娶可也、與其慾爍、毋寧嫁娶、</verse>
				<verse number="10">已嫁已娶者、我更有言諭爾、不第吾言之、主亦曰、婦不可離夫、</verse>
				<verse number="11">若離之、則無他從、仍與夫和、夫亦不可去婦、</verse>
				<verse number="12">更有說焉、非主命、第余言耳、如兄弟有婦不信主、彼喜同居、則勿去之、</verse>
				<verse number="13">婦有夫不信主、彼喜同居、亦勿去之、</verse>
				<verse number="14">蓋不信主之夫、以信主之婦聖、不信主之婦、以信主之夫聖、不然、生子不潔、今俱聖矣、</verse>
				<verse number="15">不信者欲去則可、兄弟姊妹、皆得自主、上帝召我以和、</verse>
				<verse number="16">婦焉知不可救夫、夫焉知不可救婦、</verse>
				<verse number="17">遵上帝所賦、及主所召者、此人人所當行、吾命諸會亦如是、</verse>
				<verse number="18">人既受割禮而見召、則勿廢割禮、未受割禮而見召、則勿受割、</verse>
				<verse number="19">割與不割皆無益、惟守上帝命而已、</verse>
				<verse number="20">人見召時、居於何等、宜守此分、</verse>
				<verse number="21">爾為奴而見召、勿以為奴是慮、若得釋、自專可也、</verse>
				<verse number="22">凡為人奴、宗主而見召、是主釋之、不為人奴而見召、是為基督僕、</verse>
				<verse number="23">爾曹為主所贖、勿為人奴、</verse>
				<verse number="24">故兄弟見召時、居於何等、宜守此分、順上帝意、</verse>
				<verse number="25">論及童身、吾未奉主命、惟沾主恩以為忠、自言己意、</verse>
				<verse number="26">我意今時之災、惟守我素為美、</verse>
				<verse number="27">蓋既娶勿棄、未娶勿求、</verse>
				<verse number="28">娶無尤、嫁亦無尤、但若輩身遭難吾不復爾責、</verse>
				<verse number="29">兄弟乎、吾言今而後、窘逼之時也、故有妻者、當如無妻、</verse>
				<verse number="30">哭者、當如無哭、喜者、當如無喜、買者、當如無得、</verse>
				<verse number="31">享世勿過度、蓋變遷者世故、</verse>
				<verse number="32">我欲爾無所慮、無妻者慮主之事、如何悅主、</verse>
				<verse number="33">有妻者慮世之事如何悅妻、</verse>
				<verse number="34">婦固與處子異、無夫者慮主之事、欲其體其神成聖、有夫者慮世之事、如何悅夫、</verse>
				<verse number="35">吾言此、為爾益、非欲陷爾、乃使爾盡其所當然、以殷勤事主、心無紛擾、</verse>
				<verse number="36">若有人思不嫁處子為恥、年踰及笄、事有可行、則隨所欲、嫁亦無尤、</verse>
				<verse number="37">如父堅心、事無所阻、得行其志、定意不嫁之為美、</verse>
				<verse number="38">如是嫁之者美、不嫁之者尤美、</verse>
				<verse number="39">夫在、婦為夫法所繩、夫死、婦脫夫法、任所欲嫁、惟宗主者乃可、</verse>
				<verse number="40">我意不嫁幸甚、我思所言、感於上帝之神然也、</verse>
			</chapter>
			<chapter number="8">
				<verse number="1">論祭偶像之物、吾知無有主偶像者、我眾原有此知、第有知則自衒、有仁則成德、</verse>
				<verse number="2">顧自為有知、則所當知之知不知矣、</verse>
				<verse number="3">人愛上帝、必為上帝所識、</verse>
				<verse number="4">諭食祭偶像之物、吾知宇宙間、無有主偶像者、亦知上帝獨一無他、</verse>
				<verse number="5">天地間、稱上帝雖不一、蓋在人觀之、有多上帝多主、</verse>
				<verse number="6">自我觀之、獨一父上帝、萬物本之、我眾歸之、獨一主耶穌 基督、萬物賴之、我儕亦賴之、</verse>
				<verse number="7">眾人未知此、至今數人、謂有主偶像者、遂食厥祭物、是其知未至、故若浼焉、</verse>
				<verse number="8">曰、我以食物、不能悅上帝、食者無益、不食者無損、</verse>
				<verse number="9">曰、勿以一己之所得自由、令知未至者躓焉、</verse>
				<verse number="10">彼知未至、見爾有知、席坐偶像之廟、不亦敢食祭偶像之物乎、</verse>
				<verse number="11">如是、則知未至之兄弟、縱有基督代死、將以爾之知沉淪矣、</verse>
				<verse number="12">然爾得罪兄弟、傷其知未至之心、亦得罪基督、獨何歟、</verse>
				<verse number="13">蓋食物陷兄弟於罪、吾永不食肉以陷之矣、</verse>
			</chapter>
			<chapter number="9">
				<verse number="1">吾非使徒、得自由乎、非己見吾主耶穌 基督乎、爾宗主、非我之功效乎、</verse>
				<verse number="2">他人不以我為使徒、爾曹當以我為使徒、蓋爾宗主、即吾為使徒之印證也、</verse>
				<verse number="3">有詰我者、我以是告之、</verse>
				<verse number="4">余豈不能使爾供飲食乎、</verse>
				<verse number="5">宗主之姊妹、余非得娶乎、如他使徒、及主之兄弟、與磯法然、</verse>
				<verse number="6">抑我及巴拿巴、非得不工而食乎、</verse>
				<verse number="7">誰作軍士、自食其食乎、誰樹葡萄、不食其果乎、誰牧畜、不食其乳乎、</verse>
				<verse number="8">吾言此、豈若人言、律法不言如是乎、</verse>
				<verse number="9">摩西律載云、輾穀之牛、勿籠其口、上帝意豈在牛乎、</verse>
				<verse number="10">此非為我言乎、固為我言也、使耕者望穡而耕、打稻者共得所望焉、</verse>
				<verse number="11">吾播爾者、感神之道、則穫爾養身之物、豈為過歟、</verse>
				<verse number="12">他人且操此權、況我乎、然我不為之、寧忍諸難、恐阻基督福音、</verse>
				<verse number="13">詎不知助祭司者食諸殿、侍祭壇者、頒諸壇乎、</verse>
				<verse number="14">如是、主命傳福音、則以福音而生、明矣、</verse>
				<verse number="15">然我不為之、我遺書、非欲得此、蓋余寧死、不可使吾所自詡者、歸於烏有、</verse>
				<verse number="16">夫我傳福音、無可自詡、不得已耳、誠以不傳福音、則為有禍、</verse>
				<verse number="17">且無為而為之、此吾所以自詡、有為而為之、則吾惟任其責、</verse>
				<verse number="18">我自詡何歟、即傳基督福音、未嘗傷人之財、雖有權、而我不妄用其權、</verse>
				<verse number="19">我原不役於眾、而甘為眾役、致眾獲救、</verse>
				<verse number="20">於猶太人我效之、以救猶太人、於法下人我效之、以救法下人、</verse>
				<verse number="21">於法外人我效之、以救法外人、然吾不外上帝法、懷基督法矣、</verse>
				<verse number="22">於知未至者我效之、以救乎知未至者、於眾而效眾、庶救數人、</verse>
				<verse number="23">吾為福音行是、欲與爾同受大賚、</verse>
				<verse number="24">豈不知馳逐角勝者、其人雖多、而得賞則一、爾曹馳逐角勝、則得賞矣、</verse>
				<verse number="25">奮勇爭先者、撙節調劑、冀得易敝之冠、孰若吾所求、乃不敝之冠哉、</verse>
				<verse number="26">故我角勝、無復狐疑、我力搏、非如虛擊、</verse>
				<verse number="27">吾克己、使百體從令、恐教人而自治疏焉、</verse>
			</chapter>
			<chapter number="10">
				<verse number="1">我欲兄弟知、我列祖皆在雲蓋之下、徑行海中、</verse>
				<verse number="2">宗摩西受洗於雲海、</verse>
				<verse number="3">食靈食、飲靈飲、</verse>
				<verse number="4">其所飲者、隨在皆有靈磐之水、磐者、基督也、</verse>
				<verse number="5">其中多人為上帝不悅、使屍橫遍野、</verse>
				<verse number="6">此可為我鑒、示我勿效彼嗜惡、</verse>
				<verse number="7">勿效彼拜偶像、經云、民坐而飲食、起而舞蹈、</verse>
				<verse number="8">勿行淫、彼曾行淫、一日殞二萬三千人、</verse>
				<verse number="9">勿試基督、彼試之而死於蛇、</verse>
				<verse number="10">勿怨尤、彼怨尤而亡於天誅、</verse>
				<verse number="11">此亦可為我鑒、摩西筆之於書、以警我後世、</verse>
				<verse number="12">然則自以為立者、宜慎勿傾也、</verse>
				<verse number="13">爾所遇試惑、亦人之常耳、上帝言出惟行、不忍爾遭莫禦之試惑、試惑中、使爾力能禦之、必出迷途、</verse>
				<verse number="14">凡我良朋、宜戒拜偶像、</verse>
				<verse number="15">吾與智者言此、當自審之、</verse>
				<verse number="16">我所祝福之杯、非共享基督之血乎、我所擘之餅、非共享基督之身乎、</verse>
				<verse number="17">既共享一餅、則共為一體、猶一餅焉、</verse>
				<verse number="18">不觀夫以色列族、食祭物者、非共享祭壇乎、</verse>
				<verse number="19">吾非謂有主偶像者、亦非謂祭偶像之物、而物遂異、</verse>
				<verse number="20">蓋異邦人所祭者、非祭上帝、乃祭諸鬼、我不欲爾與鬼交、</verse>
				<verse number="21">爾既飲主之杯、則不可飲鬼之杯、爾既共主之席、則不可共鬼之席、</verse>
				<verse number="22">我豈可激主怒乎、我豈勝於主乎、</verse>
				<verse number="23">或以為無不可之物、我則謂不盡有益、或以為無不可之事、我則謂不盡成德、</verse>
				<verse number="24">勿第求益己、乃求益人、</verse>
				<verse number="25">凡售於市者、不問而食、問則心疑、</verse>
				<verse number="26">蓋天地萬有、無不屬主、</verse>
				<verse number="27">有不信主者宴爾、爾欲往、所陳者勿問而食、問則心疑、</verse>
				<verse number="28">設有告爾者曰、此祭偶像之物、則勿食、以告爾者、亦心疑故也、蓋天下萬物、無不屬主、</verse>
				<verse number="29">所謂心疑者、非爾心、乃彼心也、奈何以我之得自由、使他人心非我哉、</verse>
				<verse number="30">若我賴恩、共得此食而謝主、奈何見非於人乎、</verse>
				<verse number="31">於是、或食或飲、不論何為、必歸榮上帝而為之、</verse>
				<verse number="32">而俾人躓礙、或猶太、或希利尼、或上帝之會、</verse>
				<verse number="33">如我凡事悅眾、不求益己、乃求益人、使其得救、</verse>
			</chapter>
			<chapter number="11">
				<verse number="1">爾當效我、如我效基督焉、</verse>
				<verse number="2">兄弟乎、我許爾、以爾常憶我、守我所授之命、</verse>
				<verse number="3">我欲爾知基督為男綱、男為女綱、上帝為基督綱、</verse>
				<verse number="4">男祈禱傳教而蒙首、則愧其綱、</verse>
				<verse number="5">女祈禱傳教不蒙首、亦愧其網、夫女不蒙首、與薙髮何異、</verse>
				<verse number="6">女既不蒙首、孰若翦髮、然女以翦髮薙髮為羞、毋寧蒙首、</verse>
				<verse number="7">男象像上帝、顯上帝榮、故不宜蒙首、若女則顯男子之榮焉、</verse>
				<verse number="8">原始、女由男出、非男由女出、</verse>
				<verse number="9">女為男造、非男為女造、</verse>
				<verse number="10">所謂女當蒙帕於首者、以使者故耳、</verse>
				<verse number="11">在主之命、男非女不生、女非男不育、</verse>
				<verse number="12">論原始、是女先出自男、而後男出自女、推其原、萬物出自上帝矣、</verse>
				<verse number="13">然則女不蒙首、而祈禱上帝、爾以為宜乎、</verse>
				<verse number="14">男子長髮為辱、</verse>
				<verse number="15">女子長髮為榮、豈非禮乎、蓋髮賜女為帕、</verse>
				<verse number="16">如有人好辯、然我儕無此例、即上帝會亦無之、</verse>
				<verse number="17">今我不許爾、以爾同會所行、無益而有損焉、</verse>
				<verse number="18">聞爾聚會、辯論紛紛、我略信之、</verse>
				<verse number="19">爾中必各自為黨、以別諳練者焉、</verse>
				<verse number="20">爾曹集一處、意不在主餐、</verse>
				<verse number="21">各謀先食、饑者有之、飽者有之、</verse>
				<verse number="22">爾欲飲食、豈無室乎、何藐上帝會、使無者恥乎、夫如是、而謂吾許爾乎、吾弗與也、</verse>
				<verse number="23">我受主以授爾、當主耶穌見賣之夜、主取餅、</verse>
				<verse number="24">祝而擘曰、取食之、斯乃我身、為爾擘者、行此以憶我、</verse>
				<verse number="25">食後、取杯亦然、曰、此杯乃新約、為我血而立者、爾飲之以憶我、</verse>
				<verse number="26">爾食此餅、飲此杯、以明主死、至於臨日、</verse>
				<verse number="27">凡食此餅、飲此杯、不合其宜者、是負主身主血者也、</verse>
				<verse number="28">人必先自審、然後可食其餅、飲其杯、</verse>
				<verse number="29">不識主體、而飲食不合其宜者、是自取罪戾也、</verse>
				<verse number="30">故爾曹患病衰弱、甚而至死者多矣、</verse>
				<verse number="31">苟能自審、奚至定罪、</verse>
				<verse number="32">然主鞫我、而我薄受譴、免與世偕亡、</verse>
				<verse number="33">兄弟乎、聚食時、宜彼此相須、</verse>
				<verse number="34">饑食於室、可也、免聚以取咎、其餘我來命爾、</verse>
			</chapter>
			<chapter number="12">
				<verse number="1">吾欲兄弟知聖神所賜、</verse>
				<verse number="2">爾乃異邦人、素惑於不言之偶像、隨人所誘、</verse>
				<verse number="3">我又告爾、感於上帝之神、而言耶穌可詛者、未之有也、未感於聖神、而稱耶穌為主者、亦未之有也、</verse>
				<verse number="4">恩賜有殊、而聖神惟一、</verse>
				<verse number="5">役事有殊、而主惟一、</verse>
				<verse number="6">功用有殊、而上帝惟一、施諸事於眾中、</verse>
				<verse number="7">聖神顯其能、俾眾有益、</verse>
				<verse number="8">有人由神得傳智慧、有人由神得傳知識、</verse>
				<verse number="9">有人由神得信主、有人由神得醫術、</verse>
				<verse number="10">有人得行異能、有人得言未來事、有人得別感神真偽、有人得言諸國方言、有人得譯諸國方言、</verse>
				<verse number="11">此皆聖神所行、惟所欲予、</verse>
				<verse number="12">一身有百體、身之體雖多、究為一身、基督亦然、</verse>
				<verse number="13">吾眾不論猶太 希利尼、為奴不為奴、皆洗於一神、飲於一神、悉合一身焉、</verse>
				<verse number="14">夫身不啻一體、乃百體、</verse>
				<verse number="15">譬之足、以謂吾非手不屬身、豈果不屬身乎、</verse>
				<verse number="16">譬之耳、以謂吾非目不屬身、豈果不屬身乎、</verse>
				<verse number="17">若身盡目、其聽何以、身盡耳、其臭何以、</verse>
				<verse number="18">夫上帝置百體於身、各隨其意、</verse>
				<verse number="19">如百體為一體、則身何在、</verse>
				<verse number="20">故體雖百、而身則一、</verse>
				<verse number="21">目不可謂手、吾毋庸爾、手不可謂足、吾毋庸爾、</verse>
				<verse number="22">身之百體、人以為柔者、更為切要、</verse>
				<verse number="23">人以為賤者、飾以貴重之物、於是不尊者尊焉、</verse>
				<verse number="24">然體之尊者、毋庸飾也、上帝調和人體、賜賤者得以貴物飾之、</verse>
				<verse number="25">使身無相反、而百體相關焉、</verse>
				<verse number="26">如一體苦、百體同苦、一體榮、百體同樂、</verse>
				<verse number="27">爾曹基督身、各自為體、</verse>
				<verse number="28">上帝立人於教會、一使徒、二先知、三教師、繼以異能、醫術、與佐事者、治理者、言諸國方言者、</verse>
				<verse number="29">眾豈使徒、先知、教師乎、眾豈有異能醫術乎、</verse>
				<verse number="30">眾豈能言諸國方言乎、眾豈能譯方言乎、</verse>
				<verse number="31">爾曹宜慕恩賜之貴者、吾將示爾至妙之道矣、</verse>
			</chapter>
			<chapter number="13">
				<verse number="1">我如能言諸國方言、與天使之言、而無仁、則猶鳴金敲鈸、</verse>
				<verse number="2">雖能先知、探奧、識理、且篤信得以移山、而無仁、則無益、</verse>
				<verse number="3">雖罄所有以濟貧、舍身自焚、而無仁、則無益、</verse>
				<verse number="4">仁、寛忍、慈愛、不妒、不誇、</verse>
				<verse number="5">不衒、不妄行、不為己、不暴怒、不逆詐、</verse>
				<verse number="6">不喜非義、乃喜真理、</verse>
				<verse number="7">隱惡、信善、望人之美、忍己之難、</verse>
				<verse number="8">惟仁無隕、但言未來事之能將廢、言諸國方言之才將止、知識亦廢、</verse>
				<verse number="9">吾今知識未全、先知未全、</verse>
				<verse number="10">其全者得、未全者廢、</verse>
				<verse number="11">素為赤子、則所言如赤子、意見亦如赤子、成人、則赤子事廢矣、</verse>
				<verse number="12">今我人昏然如隔琉璃、後所觀乃親晤對、今所知未全、後必深知、如主知我焉、</verse>
				<verse number="13">所存於今者、信也、望也、仁也、三者之中、仁為大、</verse>
			</chapter>
			<chapter number="14">
				<verse number="1">當求仁、而慕神賜、最要者惟設教、</verse>
				<verse number="2">人感於神、以言奧妙、而所言者、諸國方言、則聽者不知、蓋非與人言、乃與上帝言、</verse>
				<verse number="3">設教者、是與人言、輔德、勸勉、安慰者也、</verse>
				<verse number="4">言諸國方言者益己、設教者益會、</verse>
				<verse number="5">吾願爾眾、言諸國方言、最要者設教、蓋設教、較之言諸國方言為大、如言諸國方言、則當自譯、使會獲益、</verse>
				<verse number="6">兄弟乎、如我就爾、第言諸國方言、而不傳默示、智慧、預言、教訓、則何益哉、</verse>
				<verse number="7">夫有聲無氣之物、如簫如琴、不正其音、焉知鼓吹者何與、</verse>
				<verse number="8">如吹角而音無別、奚以備戰乎、</verse>
				<verse number="9">舌音不明、焉知所言乎、無乃空言耶、</verse>
				<verse number="10">世之方言固多、無不有其義、</verse>
				<verse number="11">不識其義、則言者將以我為夷、我將以彼為夷矣、</verse>
				<verse number="12">爾曹若求神賜、宜於益會之事求其多、</verse>
				<verse number="13">言諸國方言者、宜求能譯、</verse>
				<verse number="14">如用諸國方言祈禱、是第以心祈禱、而所言之意、無益於人、</verse>
				<verse number="15">何則、以心祈禱、亦必使人明吾意、以心頌詩、亦必使人達吾意、</verse>
				<verse number="16">若第以心祝謝、則蚩氓見之、不知云何、焉能和以心所願乎、</verse>
				<verse number="17">是祝謝雖誠善、而彼不獲益、</verse>
				<verse number="18">我謝上帝、得言諸國方言、多於爾眾、</verse>
				<verse number="19">但在會中、與其言諸國方言以萬者、寧言五語、使明吾意以訓眾、</verse>
				<verse number="20">兄弟乎、論智勿效赤子、論惡可效赤子、論智當效成人、</verse>
				<verse number="21">載在律法、主曰、雖以諸國方言、及異音諭斯民、其亦不聽我矣、</verse>
				<verse number="22">於是以諸國方言為徵、非示信者、乃示不信者、以設教為徵、非示不信者、乃示信者、</verse>
				<verse number="23">全會既集、如眾言諸國方言、有蚩氓及不信者入焉、豈不謂爾狂乎、</verse>
				<verse number="24">如眾設教、有不信者、及蚩氓入焉、遂因以自責、因以自評、</verse>
				<verse number="25">其心之隱微顯著、伏拜上帝、言上帝在爾中矣、</verse>
				<verse number="26">兄弟乎、事當若何、爾既集、各人或頌詩、或教訓、或言諸國方言、或默示、或譯諸國方言、皆宜行之以輔德、</verse>
				<verse number="27">如有言諸國方言、第二三人依次而言、一人譯之、</verse>
				<verse number="28">若無人譯之、則言諸國方言者、宜緘默於會中、第以心籲上帝、可也、</verse>
				<verse number="29">設教者亦二三人、餘則別其所言真偽、</verse>
				<verse number="30">旁坐者得默示、初言者當緘默、</verse>
				<verse number="31">然則設教者、當秩然有序、致眾學道、致眾安慰、</verse>
				<verse number="32">設教者雖由神賜、而語默由己、</verse>
				<verse number="33">上帝非令人亂、乃令人和、在聖徒諸會皆然、</verse>
				<verse number="34">婦女在會宜默、不許言、務承順、如律法所命、</verse>
				<verse number="35">婦女欲有所學、可歸問其夫、蓋婦女在會言者、恥也、</verse>
				<verse number="36">上帝之道、由爾出乎、豈獨授爾乎、</verse>
				<verse number="37">有設教者、或感於神者、必知我所書、為主之命矣、</verse>
				<verse number="38">其不知者聽之、</verse>
				<verse number="39">兄弟宜慕設教、莫禁言諸國方言、</verse>
				<verse number="40">皆當秩然、合宜而行焉、</verse>
			</chapter>
			<chapter number="15">
				<verse number="1">兄弟乎、昔我所傳、爾所受、而賴以立之福音、我申命爾、</verse>
				<verse number="2">爾守吾言、而信不虛、則以福音得救、</verse>
				<verse number="3">我以所受授爾、其最要者、則基督緣吾罪死、應經所言、</verse>
				<verse number="4">其葬、三日復生、亦應經所言、</verse>
				<verse number="5">首現與磯法、次現與十二使徒、</verse>
				<verse number="6">又次現與五百餘兄弟、同時見之、其中雖有死者、然大半猶存焉、</verse>
				<verse number="7">又次現與雅各、及諸使徒、</verse>
				<verse number="8">卒現與我、然我若未及產期而生者、</verse>
				<verse number="9">我乃使徒之微、曾逐上帝會、不堪為使徒、</verse>
				<verse number="10">我賴上帝恩、得有今日、其恩非徒施我、我服勞過於眾、要非我所能、上帝恩助我也、</verse>
				<verse number="11">不論我勞眾勞、惟如此言之、爾曹如此信之、</verse>
				<verse number="12">乃既言基督復生矣、何爾中仍謂無復生者乎、</verse>
				<verse number="13">無復生、則基督不甦、</verse>
				<verse number="14">基督不甦、則我為徒言、爾為徒信、</verse>
				<verse number="15">死者不甦、則上帝未甦基督、而吾證上帝甦之、則為妄證、</verse>
				<verse number="16">死者不甦、則基督不甦、</verse>
				<verse number="17">基督不甦、則爾為徒信、而罪依然在矣、</verse>
				<verse number="18">即宗基督而死者、亦沉淪也、</verse>
				<verse number="19">宗基督而第今生有望、則較苦於眾、</verse>
				<verse number="20">然基督誠甦、其甦為諸死者始、</verse>
				<verse number="21">夫因一人而致死、亦因一人而致甦、</verse>
				<verse number="22">凡屬亞當者死、屬基督者甦、</verse>
				<verse number="23">各依其次、基督之甦為始、基督臨時、然後屬之者甦繼之、</verse>
				<verse number="24">末期即至、基督既敗執政居位有能者、將反國與父上帝、</verse>
				<verse number="25">基督必乘權、迨上帝置諸敵於足下、</verse>
				<verse number="26">死即人之敵、至終、死亦無權、</verse>
				<verse number="27">蓋萬物必服基督足下、雖云萬物服之、而服萬物者、不在其中、明矣、</verse>
				<verse number="28">萬物既服之、則上帝子亦服於服萬物者、俾上帝為萬有之上、</verse>
				<verse number="29">死者不復生、則人緣復生而受洗者何為、其緣復生而受洗者何益、</verse>
				<verse number="30">我儕何為恆冒險哉、</verse>
				<verse number="31">我緣爾宗吾主耶穌 基督甚喜、因此發誓、每日冒死不顧、</verse>
				<verse number="32">始我在以弗所、甘受鬥獸之濫刑、若無復生、斯何益哉、寧圖飲食、明日死至矣、</verse>
				<verse number="33">毋自欺也、與惡人交、喪吾德、</verse>
				<verse number="34">宜儆醒、勿犯罪、有人不知上帝、吾言此以愧爾、</verse>
				<verse number="35">或問死者如何復生、彼憑何身而甦歟、</verse>
				<verse number="36">曰、愚哉、爾所播之種、必化而後生、</verse>
				<verse number="37">爾所播之體、與所生之體異、所播者或麥、或百穀一粒而已、</verse>
				<verse number="38">上帝隨意賜體、各殊其形、</verse>
				<verse number="39">體不一、有人獸魚鳥之不同、</verse>
				<verse number="40">有天物地物、天物之榮、異於地物之榮、</verse>
				<verse number="41">日之榮、異於月、月之榮、異於星、一星之榮、異於眾星、</verse>
				<verse number="42">復生之理亦然、播能壞、甦不能壞、</verse>
				<verse number="43">播辱而甦榮、播柔而甦強、</verse>
				<verse number="44">播者血氣之身、甦者、神靈之體、有血氣之身、亦有神靈之體、</verse>
				<verse number="45">經云、前之亞當、血氣之人、余言後亞當者、甦人之神、</verse>
				<verse number="46">然神非在先、血氣在先、神在後也、</verse>
				<verse number="47">先一人、本乎地而屬地、後一人、本乎天而為主、</verse>
				<verse number="48">一屬地如此、則眾屬地亦如此、一屬天若是、則眾屬天亦若是、</verse>
				<verse number="49">今我法在地者之狀、亦將效在天者之狀焉、</verse>
				<verse number="50">兄弟乎、吾言血氣不能得上帝國、可壞之身、不能得不可壞之福、</verse>
				<verse number="51">我以奧妙示爾、吾眾無盡死、而悉能化、</verse>
				<verse number="52">瞬息間、末世角響矣、角一響、死者甦、生者化、皆為無壞、</verse>
				<verse number="53">時可壞者、加以不壞、死者、加以不死、</verse>
				<verse number="54">壞者既加以不壞、死者既加以不死、則經所言、死無權而消滅、應矣、</verse>
				<verse number="55">死之為害何在、陰府之克我何在、</verse>
				<verse number="56">死為害者罪也、罪克我者法也、</verse>
				<verse number="57">謝上帝、因吾主耶穌 基督、賜我得勝、</verse>
				<verse number="58">凡我良朋、當貞固不搖、常務主事、蓋知宗主、無徒勞也、</verse>
			</chapter>
			<chapter number="16">
				<verse number="1">論為聖徒而捐金、如我命加拉太諸會者、爾宜行之、</verse>
				<verse number="2">每七日之首日、爾曹各量其所入而蓄之、免我來時始捐也、</verse>
				<verse number="3">我至、以爾所擇何人、我則書遺之、俾攜爾金至耶路撒冷、</verse>
				<verse number="4">若必我偕行、我與俱往、</verse>
				<verse number="5">我欲徑行馬其頓、既經馬其頓、我將至爾、</verse>
				<verse number="6">或者與爾居、過冬、後為爾所送至欲往之地、</verse>
				<verse number="7">此時、我不途間見爾、若合主命、與爾久居、是我所望、</verse>
				<verse number="8">我住以弗所、迨五旬節期至、</verse>
				<verse number="9">主大闢厥門、我自有功效、惟敵者多也、</verse>
				<verse number="10">提摩太至、爾慎勿攪之、彼務主事、如我然、</verse>
				<verse number="11">毋藐視之、宜祝而送之、使就我、我候彼與兄弟偕來、</verse>
				<verse number="12">我甚勸兄弟亞波羅、偕諸兄弟就爾、彼於此時不欲往、有間必至、</verse>
				<verse number="13">儆醒也、貞信也、剛健如丈夫也、</verse>
				<verse number="14">凡事仁愛、</verse>
				<verse number="15">爾知士提反家、在亞該亞、首宗主、專事聖徒、</verse>
				<verse number="16">我勸兄弟服之、亦服諸同作同勞者、</verse>
				<verse number="17">士提反、福徒納、亞該古、至此、我喜其補爾不逮、</verse>
				<verse number="18">安爾我之心、故當敬之、</verse>
				<verse number="19">亞西亞諸會問爾安、亞居拉、百基拉、與在其家之會、緣主名、切問爾安、</verse>
				<verse number="20">諸兄弟問爾安、爾當以接吻施禮、惟潔是宜、</verse>
				<verse number="21">余保羅手書問爾安、</verse>
				<verse number="22">有不愛主耶穌 基督者、主臨日、必厭之、</verse>
				<verse number="23">願吾主耶穌 基督恩佑爾、</verse>
				<verse number="24">爾宗基督 耶穌、吾常愛爾、心所願也、</verse>
			</chapter>
		</book>
		<book number="47">
			<chapter number="1">
				<verse number="1">遵上帝旨、為耶穌 基督使徒保羅、及兄弟提摩太、書達哥林多上帝會、與遍亞該亞諸聖徒、</verse>
				<verse number="2">願吾父上帝、及主耶穌 基督、賜爾恩寵平康、</verse>
				<verse number="3">祝謝我主耶穌 基督之父上帝、即憐憫之父、安慰之上帝、</verse>
				<verse number="4">我儕臨難時、得其慰、使我受上帝慰、因以慰遭難者、</verse>
				<verse number="5">我為基督多受苦難、亦賴基督多得安慰、</verse>
				<verse number="6">我受苦、使爾安慰得救、我受慰、亦使爾安慰得救、以助爾恆忍、爾我同受之苦、</verse>
				<verse number="7">我厚望爾、知爾同受苦、必同受慰、</verse>
				<verse number="8">吾欲兄弟知、吾在亞西亞遭苦、見壓特甚、勢不可當、欲保生命、已絕其望、</verse>
				<verse number="9">自擬必死、所以我不恃己、惟恃甦人之上帝、</verse>
				<verse number="10">昔拯我於危亡、今又拯我、復望其將拯我矣、</verse>
				<verse number="11">爾曹以祈禱助我、故多人為我祈而得恩、亦為我而謝恩、</verse>
				<verse number="12">我非恃人智、恃上帝恩、以上帝所賦之丹心誠意、往來於世、在爾間為尤甚、此我所喜、心所證也、</verse>
				<verse number="13">吾書無他、惟爾所知所受者、或望爾至終受之、</verse>
				<verse number="14">爾數人受我道、以我為喜、如我以爾為喜、迨主耶穌臨日、</verse>
				<verse number="15">我既知此、素欲就爾、令爾復獲益、</verse>
				<verse number="16">欲由爾經馬其頓、復由馬其頓就爾、得爾送我至猶太、</verse>
				<verse number="17">我有斯意、豈浮而不實乎、豈狥私有今是後非乎、</verse>
				<verse number="18">上帝言出必行、我指之而誓、凡所語爾、不敢今是後非、</verse>
				<verse number="19">我及西拉、提摩太、在爾間所傳上帝子耶穌 基督、非今是後非、基督有是而已、</verse>
				<verse number="20">上帝所許者、必因基督而無不是、無不誠、使我歸榮上帝、</verse>
				<verse number="21">爾我宗基督、上帝堅卓我、以膏膏我、</verse>
				<verse number="22">以印印我、以聖神為質於我衷、</verse>
				<verse number="23">我籲上帝鑒吾心、為不爾責、故不至哥林多、</verse>
				<verse number="24">吾非督責爾信、乃鼓舞爾樂、蓋爾必以信而立焉、</verse>
			</chapter>
			<chapter number="2">
				<verse number="1">吾欲再至爾所、不令爾我懷憂、意已決矣、</verse>
				<verse number="2">若我令爾憂、則爾之憂、既為我所使、此外誰使我樂乎、</verse>
				<verse number="3">昔我以書達爾、恐來時所當使我樂者、轉令我憂耳、蓋我樂即爾樂、吾知之素矣、</verse>
				<verse number="4">昔我哀痛迫切、不勝流涕、以書達爾、非欲令爾憂、乃使爾知吾愛汝甚也、</verse>
				<verse number="5">倘有人使我憂、則不第使我憂、亦略使爾眾憂、其人我不深責、</verse>
				<verse number="6">會眾罰之已足、</verse>
				<verse number="7">故寧赦之慰之、恐彼殷憂、以至沉淪、</verse>
				<verse number="8">今勸爾明示以仁、</verse>
				<verse number="9">吾為此、以書達爾、欲試爾凡事順與否、</verse>
				<verse number="10">爾赦此人、吾亦代基督赦之、我赦之者、實緣爾赦之也、</verse>
				<verse number="11">免撒但計勝我、蓋其謀、我無不知之矣、</verse>
				<verse number="12">昔我至特羅亞、傳基督福音、主闢厥門、</verse>
				<verse number="13">不遇兄弟提多、吾心不安、逐別其人、往馬其頓、</verse>
				<verse number="14">謝上帝常使我儕為基督而凱旋、助我隨在播道、使其馨聞、</verse>
				<verse number="15">上帝使我為基督之香、俾得救及沉淪臭之、</verse>
				<verse number="16">沉淪者臭此、則為死之臭、致死、得救者臭此、則為生之香、致生、誰堪任此乎、</verse>
				<verse number="17">吾不似多人、混上帝道以放利、乃誠意奉使於上帝、在上帝前宗基督而言也、</verse>
			</chapter>
			<chapter number="3">
				<verse number="1">吾豈復自薦乎、我豈如人、需人之薦書與爾、爾之薦書與人乎、</verse>
				<verse number="2">爾即吾書、載於吾心、眾知而讀者、</verse>
				<verse number="3">爾乃基督明晰之書、我作之、非書以墨、乃以永生上帝之神、非鐫於石碑、乃於人心之碑、</verse>
				<verse number="4">基督助我、賴上帝而知此、</verse>
				<verse number="5">我不能擅自思索、吾之能由上帝、</verse>
				<verse number="6">賜我有能為新約之役、非循舊典、乃本於神、舊典致死、本神致生、</verse>
				<verse number="7">昔摩西面暫榮、以色列人不能注目視彼、夫以舊典致死之法鐫諸石、其榮且如此、</verse>
				<verse number="8">況本神之法、其榮不更甚哉、</verse>
				<verse number="9">若定罪之法榮、則稱義之法益榮、</verse>
				<verse number="10">舊典之榮、較愈顯之榮、不足為榮、</verse>
				<verse number="11">暫有者若榮、則永存者更榮、</verse>
				<verse number="12">我有此望、故侃侃而言、</verse>
				<verse number="13">非如摩西蒙帕於面、以色列人不得窺暫有者之意、</verse>
				<verse number="14">以色列人心頑、至於今日、其讀舊約、如帕蒙心、不知此帕、基督去之、</verse>
				<verse number="15">越至於今、彼讀摩西書、有帕蒙心、</verse>
				<verse number="16">其人歸主、帕可去矣、</verse>
				<verse number="17">我所言神者主也、主之神所在、使人自由、</verse>
				<verse number="18">吾面去帕、得觀主榮、如鑑照我、主之神化我、效主像、久而彌光、</verse>
			</chapter>
			<chapter number="4">
				<verse number="1">我儕沾主恩、而受此職、故不懦、</verse>
				<verse number="2">棄陰私愧恥之事、不行詭譎、不混上帝道、惟表彰真理、質己於眾、在上帝前、</verse>
				<verse number="3">如言我福音不明、則惟自棄者不明之、</verse>
				<verse number="4">即世之上帝、惑不信者心、使肖上帝之基督福音之榮、不光照焉、</verse>
				<verse number="5">我傳道不言己、乃言耶穌 基督為主、緣耶穌為爾僕、</verse>
				<verse number="6">昔上帝命光照暗、今照吾心、使知上帝榮、在耶穌 基督而顯、</verse>
				<verse number="7">我儕有此寶、藏於土器、使知莫大之能、非由我、乃由上帝、</verse>
				<verse number="8">我常患難而不阨窮、顛連而不失望、</verse>
				<verse number="9">見逐而不遺、隕越而不斃、</verse>
				<verse number="10">吾身每日冒死、如主耶穌、俾耶穌之生、亦顯於吾身、</verse>
				<verse number="11">吾生焉、緣耶穌常冒死、俾耶穌之生、因我易朽之體面顯、</verse>
				<verse number="12">是我冒死、爾得生、</verse>
				<verse number="13">經云、我信而言也、我有此心、故信而言、</verse>
				<verse number="14">因知上帝既甦主耶穌、亦必使耶穌甦我、與爾並立焉、</verse>
				<verse number="15">我所遇者、皆為爾益、得受洪恩、祝謝者多、上帝之榮益彰、</verse>
				<verse number="16">故吾不懦、外體雖壞、而內心日新、</verse>
				<verse number="17">蓋今時、即遘艱辛、亦為甚微、越至於後、得享至大悠久之榮、</verse>
				<verse number="18">我所務者、非可見之事、乃不可見之事、蓋所見者暫、所不見者恆也、</verse>
			</chapter>
			<chapter number="5">
				<verse number="1">我知此身、猶土室帷幕、雖壞、然有上帝經營、非手所作之室、悠久於天、</verse>
				<verse number="2">吾處此嘆息、欲得自天而降之室、</verse>
				<verse number="3">若衣被體既得其衣、體不復裸、</verse>
				<verse number="4">吾尚處此幕、勞而嘆息、非欲去之、乃欲得其室、致死了而生存、</verse>
				<verse number="5">為我行此者上帝、賜聖神為質、</verse>
				<verse number="6">故心恆安、知存於身、則離於主、</verse>
				<verse number="7">我非憑目睹、第信主而行、</verse>
				<verse number="8">是以安心、願離身與主偕、</verse>
				<verse number="9">或存於身、或離於身、甚慕為主悅納、</verse>
				<verse number="10">吾眾必立基督臺前、依吾身所行善惡受報、</verse>
				<verse number="11">我知主可畏而勸人、我行事顯明於上帝前、亦望顯明於爾心、</verse>
				<verse number="12">我豈復自薦乎、第使爾為我誇、克辨誇外貌之人、彼不誠其心、</verse>
				<verse number="13">我若狂、緣上帝而然、我自若、緣爾曹而然、</verse>
				<verse number="14">基督之愛策我矣、竊思一人為眾死、則其眾當死、明矣、</verse>
				<verse number="15">一人為眾死、則生者不可為己、必為代我死而甦之主、</verse>
				<verse number="16">此後吾不以貌視人、雖曾以貌視基督、今不復如此視之、</verse>
				<verse number="17">宗基督者、是為新造之人、往事已非、諸事更新、</verse>
				<verse number="18">萬事本乎上帝、托耶穌 基督使我得親於上帝、故以誨人親主之職授我儕、</verse>
				<verse number="19">即上帝託基督、令世人與之復親、不以世人有罪、而以斯道付我儕、</verse>
				<verse number="20">是吾儕基督使、上帝使我勸爾、吾代基督求爾、與上帝復親、</verse>
				<verse number="21">基督未嘗有罪、上帝以基督代我為贖罪之祭、使我緣基督稱義於上帝矣、</verse>
			</chapter>
			<chapter number="6">
				<verse number="1">我儕同勞之人勸爾不可徒受上帝恩、</verse>
				<verse number="2">上帝曰、納爾之時、吾聽爾、救爾之日、我祐爾、今乃見納之時、得救之日矣、</verse>
				<verse number="3">吾儕不窒礙人、恐吾職受謗、</verse>
				<verse number="4">而以吾行事、自薦為上帝僕、有若多忍、患難、災害、阨窮、</verse>
				<verse number="5">受杖、繫獄、遭亂、勤勞、不寢、乏食、</verse>
				<verse number="6">廉節、智慧、寛忍、仁慈、聖神之感、無偽之愛、</verse>
				<verse number="7">真理之道、上帝之能、仁義之甲、護衛左右、</verse>
				<verse number="8">或榮、或辱、或惡名、或令聞、似偽而真、</verse>
				<verse number="9">似人不知而眾知、似死而實生、似受譴而弗亡、</verse>
				<verse number="10">似憂而常樂、似貧而富眾、似無有而無不有、</verse>
				<verse number="11">哥林多人歟、我心廣口啟勸爾矣、</verse>
				<verse number="12">非我褊心待爾、乃爾心自褊耳、</verse>
				<verse number="13">吾誨爾若子、宜廣其心報我、</verse>
				<verse number="14">勿與不信者耦、蓋義與不義、何侶之有、光與暗、何交之有、</verse>
				<verse number="15">基督與彼列、何契之有、信與不信、何類之有、</verse>
				<verse number="16">上帝之殿、木偶之像、何同之有、夫爾固永生上帝之殿也、上帝曰吾將居其內、遊其間、吾為彼上帝、彼為我民、</verse>
				<verse number="17">主曰、爾出不潔者中、自為樹立、不近於彼、吾則納爾、</verse>
				<verse number="18">全能之主曰、吾必為爾父、爾為我子女也、</verse>
			</chapter>
			<chapter number="7">
				<verse number="1">凡我良朋、既為主所許、當自潔乃身、去一切有形無形之污、畏上帝而成聖、</verse>
				<verse number="2">爾惟接我、我無不公、未嘗喪人之行、取人之財、</verse>
				<verse number="3">吾言此非責爾、爾無時不在我心、死生共之、我曾言之矣、</verse>
				<verse number="4">我侃侃與爾言、我甚讚爾、我患難中、無任安慰、無任喜樂、</verse>
				<verse number="5">我素至馬其頓、身無寧處、屢遭顛沛、患生於外、懼存於中、</verse>
				<verse number="6">上帝慰慮患之人、以提多至慰我、</verse>
				<verse number="7">非第以其至慰我、實以彼受慰爾曹、以爾之戀慕、憂心、熱中愛我、來告、令我喜而又喜、</verse>
				<verse number="8">始遺書使爾憂、向亦悔之、而無庸悔也、誠以此書、憂爾者暫耳、</verse>
				<verse number="9">今吾喜、非因爾憂、乃因爾憂而生悔改、蓋爾憂、遵上帝道而憂、明我不虧爾、</verse>
				<verse number="10">夫遵上帝道而憂者、其悔改無後悔、而得救、從世俗而憂者、致人於死、</verse>
				<verse number="11">惟爾遵上帝道而憂、所以殷勤、自訴、怨艾、恐懼、戀慕、熱中、自責、若是、故爾得以此自表為潔、</verse>
				<verse number="12">吾書遺爾、非因虧人與受虧者、直欲明我慕爾在上帝前、</verse>
				<verse number="13">故爾慰、我亦慰、提多喜、我益喜、蓋其神緣爾怡、</verse>
				<verse number="14">吾素讚爾、今無愧矣、我語爾者真、讚爾於提多亦真、</verse>
				<verse number="15">提多念爾悅服、恐懼、戰慄、接彼、不勝愛爾、</verse>
				<verse number="16">吾今不爾虞、云胡不喜、</verse>
			</chapter>
			<chapter number="8">
				<verse number="1">吾告兄弟、上帝賜馬其頓諸會恩、</verse>
				<verse number="2">即遭難被困間、甚貧而大喜、益彰其厚濟、</verse>
				<verse number="3">吾證其竭力、過量樂助、</verse>
				<verse number="4">殷勤求我、納其所捐者、即施濟聖徒之金、</verse>
				<verse number="5">行此出我望外、先委身事主、後從我遵上帝旨、</verse>
				<verse number="6">吾亦勸提多在爾中、畢捐金之事、</verse>
				<verse number="7">爾於信主、傳道、智慧、殷勤、愛我、既勉行之、則捐金之事、亦宜勉行、</verse>
				<verse number="8">吾非以此命爾、乃因他人殷勤、欲試爾仁愛之實、</verse>
				<verse number="9">爾曹知我主耶穌 基督之恩乎、彼原富、因爾致貧、使爾以其貧致富、</verse>
				<verse number="10">我獻己意、示爾所宜、因昔年爾始捐金、樂行之也、</verse>
				<verse number="11">今當成斯事、既樂為之、則依爾所有以成之、</verse>
				<verse number="12">人而樂為、則見納、因其所有、非因其所無、</verse>
				<verse number="13">我不欲彼豐而爾嗇、</verse>
				<verse number="14">乃欲其均、今爾以有餘、補彼不足、則後彼亦以有餘、補爾不足、是之謂均、</verse>
				<verse number="15">經云、所入多者無餘、寡者無乏、</verse>
				<verse number="16">我謝上帝、俾提多有戀慕爾之心、</verse>
				<verse number="17">彼受我勸、戀慕益甚、樂就爾曹、</verse>
				<verse number="18">我遣兄弟與提多偕往、乃素在諸會中傳福音之有令聞者、</verse>
				<verse number="19">不第此、亦為諸會所擇、與我同行、送我所集之金、歸榮吾主、表爾善心、</verse>
				<verse number="20">所慮者、恐人謗我、為集多金、</verse>
				<verse number="21">自務善事、不第主所知、亦人所知、</verse>
				<verse number="22">又遣一兄弟、屢試其殷勤、今彼大信爾曹、殷勤愈切、</verse>
				<verse number="23">言及提多、則吾友也、緣爾同勞、言及兄弟、則會之使者、歸榮基督、</verse>
				<verse number="24">故於彼及諸會前、爾當表明仁愛、以證我讚爾之言矣、</verse>
			</chapter>
			<chapter number="9">
				<verse number="1">言及施濟聖徒、余毋庸丁寧、</verse>
				<verse number="2">吾知爾善心、曾讚爾於馬其頓人、言亞該亞人在昔有備、故爾之踴躍、鼓舞多人、</verse>
				<verse number="3">吾遣兄弟、使爾有備、如余所言、恐吾讚爾之言、或歸於虛、</verse>
				<verse number="4">亦恐馬其頓人偕來、見爾無備、則我之重讚爾者、不第爾愧、吾亦愧矣、</verse>
				<verse number="5">故吾以為當請兄弟先至爾處、將前所言之金、預備以待、以明樂助、非出勉強、</verse>
				<verse number="6">余嘗曰、少稼少穡、多稼多穡、</verse>
				<verse number="7">各隨其願、毋憂慮、毋勉強、上帝所愛者、樂助也。</verse>
				<verse number="8">上帝能加恩與爾、令爾恆足、萬善備於己、</verse>
				<verse number="9">經云彼散財矣、彼濟貧矣、義乃永存、</verse>
				<verse number="10">主固加種與播者、賜糧與食者、今願以所播之種、加多與爾、為義之效、增益助爾、</verse>
				<verse number="11">令爾得以博施、我聚而散之、俾受之者謝上帝、</verse>
				<verse number="12">是施濟之職、不第補聖徒不足、益令人徧謝上帝、</verse>
				<verse number="13">彼見施濟、明爾悅服基督福音、厚捐金與彼及眾、歸榮上帝、</verse>
				<verse number="14">彼亦見上帝錫爾厚恩、戀慕爾曹、為爾祈禱、</verse>
				<verse number="15">余謝上帝、其恩賜非言所能盡也、</verse>
			</chapter>
			<chapter number="10">
				<verse number="1">余保羅、即之也溫、望之儼然、學基督之溫柔寛裕勸爾、</verse>
				<verse number="2">勿使我近時儼然、蓋有謂我純以血氣行事者、我意當儼然待之、</verse>
				<verse number="3">我雖不能無血氣、而非以血氣戰、</verse>
				<verse number="4">蓋余用兵、非任血氣、乃託上帝有能、破諸堅壘、</verse>
				<verse number="5">舉凡計謀、驕態、矜高、逆上帝道者、悉敗之、而以其心歸服基督、</verse>
				<verse number="6">爾曹既歸服、我已設備、將譴責諸逆者、</verse>
				<verse number="7">爾獨觀外貌乎、如有自恃為基督僕者、則當復思、若彼為基督僕、我亦為基督僕焉、</verse>
				<verse number="8">主賜我權、非以敗人、乃以輔德、我雖愈誇、吾亦無愧、</verse>
				<verse number="9">蓋余不欲以書驚爾、</verse>
				<verse number="10">有言我書嚴厲、及晤對時、身柔言鄙、</verse>
				<verse number="11">然彼當思、暌違之日、書言如何、則晤對所行必若是、</verse>
				<verse number="12">有人自許、吾不敢與之匹、與之較、我謂彼較其所較、度其所度、不智也、</verse>
				<verse number="13">吾儕不誇分外之事、惟遵上帝賦我分內之法、即治爾是也、</verse>
				<verse number="14">蓋余治爾、不逾乎分、乃傳基督福音及爾焉、</verse>
				<verse number="15">或無誇過分之事、他人之功、所望爾信主日篤、使我之分益廣、</verse>
				<verse number="16">而福音遠播、我不越他人之職、不誇已成之功、</verse>
				<verse number="17">誇者當以主而誇、</verse>
				<verse number="18">見納者非自許、乃主所許焉、</verse>
			</chapter>
			<chapter number="11">
				<verse number="1">請爾恕我、少恕我狂、</verse>
				<verse number="2">我念上帝、熱中戀慕爾、我已聘爾、如貞女獻一夫、即基督、</verse>
				<verse number="3">昔蛇欺惑夏娃、我懼爾心見誘、不誠信基督亦若是、</verse>
				<verse number="4">如他人就爾傳耶穌、異於我所傳者、或爾今受神、異於昔所受者、或爾今承福音、異於昔所承者、則聽其人、可也、</verse>
				<verse number="5">我自謂不亞於至大使徒、</verse>
				<verse number="6">余言雖拙、而中實智、我常顯明於爾、</verse>
				<verse number="7">我卑以自牧、傳上帝福音、不傷爾財、使爾高舉、是耶否耶、</verse>
				<verse number="8">余取值於他會、以為爾役、</verse>
				<verse number="9">晤對時而用不足、我不累乎人、自有馬其頓兄弟助予、凡事我已自防、又將自防、免致累爾、</verse>
				<verse number="10">我法基督、言無不實、余在亞該亞全地、所自詡者、無人謂我食言、</verse>
				<verse number="11">其不累爾、何歟、豈不愛爾乎、上帝知之、</verse>
				<verse number="12">余昔行是、今亦將行是、彼所謀者、吾絕其謀、使其自詡、卒無異我、</verse>
				<verse number="13">彼冒使徒、偽者也、貌為基督使徒、</verse>
				<verse number="14">斯何奇之有、蓋撒但貌為光明天使、</verse>
				<verse number="15">其役貌為義役、寧有甚奇、其報必依所行、</verse>
				<verse number="16">余言人不可以我為狂、既以我為狂而納我、則亦聽我自詡、</verse>
				<verse number="17">余今所言、非主命也、乃若狂而大詡、</verse>
				<verse number="18">如眾以外貌自詡、則吾亦可自詡、</verse>
				<verse number="19">爾固智者、見人之狂、淡然聽之、</verse>
				<verse number="20">若人僕爾、啖爾、取爾、自傲而批爾、爾則聽之、</verse>
				<verse number="21">余言若狂、有辱我者、謂我庸劣、如彼儼然、余亦儼然、</verse>
				<verse number="22">彼希伯來人、余亦然、彼以色列人、余亦然、彼亞伯拉罕裔、余亦然、</verse>
				<verse number="23">彼基督僕、而余言若狂、我有大於此者、我愈賢勞、愈受箠楚、繫獄者屢矣、瀕死者屢矣、</verse>
				<verse number="24">猶太人五次鞭我、每四十減一、</verse>
				<verse number="25">余三次受杖、一次石擊、三次舟壞、一日一夜、余在深海、</verse>
				<verse number="26">常為旅、於河流而危、遭寇而危、遇同宗而危、在異邦而危、邑中野外而危、航海而危、偽兄弟中而危、</verse>
				<verse number="27">勤勞而苦、屢不寢、饑而渴、常禁食、寒而裸、</verse>
				<verse number="28">此外事也、若諸會之事、則又余日所關心、</verse>
				<verse number="29">誰信不篤、而余不體之乎、誰棄信、而我心不如焚乎、</verse>
				<verse number="30">若我當誇、必誇我柔、</verse>
				<verse number="31">恆久可頌吾主耶穌 基督之父上帝、知吾不偽矣、</verse>
				<verse number="32">在大馬色 亞哩達王之邑長守城、欲執我、</verse>
				<verse number="33">但余由牖以筐、自墻縋而脫之矣、</verse>
			</chapter>
			<chapter number="12">
				<verse number="1">我不宜自誇、但言主之顯現默示、</verse>
				<verse number="2">十四年前、有宗基督者、見引至三層天、其時魂附體否、吾不知、上帝知之、</verse>
				<verse number="3">若人魂附體否、吾不知、上帝知之、</verse>
				<verse number="4">見引至樂園、聞奧言、不可為他人道者、</verse>
				<verse number="5">吾為若人誇、不為己誇、吾惟誇吾柔、</verse>
				<verse number="6">即誇亦不為狂、我言乃真、但余不言、恐人謂我過於所見所聞、</verse>
				<verse number="7">蓋莫大此默示、恐我自高、故身受刺、任撒但之役擊我、使我不得自高、</verse>
				<verse number="8">吾三求主、以此離我、</verse>
				<verse number="9">主曰、吾恩與爾足矣、人益柔、則吾之能益彰、故余欣然、寧誇吾柔、使基督之能庇我、</verse>
				<verse number="10">吾為基督、以荏弱、凌辱、災害、窘逐、阨窮、為喜、蓋吾柔時反能矣、</verse>
				<verse number="11">吾誇誠狂、緣爾不得已、爾當許我、我雖無才、不亞於至大使徒、</verse>
				<verse number="12">昔我為使徒、其可徵者、即多忍異跡、奇事、妙用、行於爾中、</verse>
				<verse number="13">爾何事不及他會耶、惟我不累爾、恕我矯情、</verse>
				<verse number="14">今余三次欲就爾、又不累爾、蓋吾所求者、非爾所有、乃為爾益、子不必為父積財、乃父為子焉、</verse>
				<verse number="15">緣益爾曹、余歡然費財盡已、然我愈愛爾、愈失爾愛、</verse>
				<verse number="16">有謗我者、言雖不累爾、而以詭計取爾、</verse>
				<verse number="17">然吾豈遣人取爾財乎、</verse>
				<verse number="18">余勸一兄弟偕提多往、提多取爾財乎、吾眾非一心而步亦步乎、</verse>
				<verse number="19">爾意我欲自訴乎、凡我良朋、余宗基督、在上帝前而言此、悉以輔爾德、</verse>
				<verse number="20">余恐至時、爾不能副我所望、我不能副爾所望、恐有爭鬥、媢嫉、忿怒、朋黨、毀謗、隱刺、妄誇、混亂、</verse>
				<verse number="21">勿使我至時、上帝卑我、見眾犯罪、污穢淫行、邪侈、而不悔改、為吾憂也、</verse>
			</chapter>
			<chapter number="13">
				<verse number="1">吾將三次至爾、證以二三人之口、而言言有徵、</verse>
				<verse number="2">吾先言而再言之、如與爾晤對、惟今暌違、故書達犯罪者、及眾人、余復至時、必不恕之、</verse>
				<verse number="3">爾曹欲得基督託我言之據乎、基督在爾中、非柔也、乃有能也、</verse>
				<verse number="4">昔基督柔、被釘十字架、賴上帝能而復生、我濟宗基督亦柔、賴上帝能、必與之生於爾中、</verse>
				<verse number="5">爾宜自省、信主否、亦宜自審、不自知乎、耶穌 基督誠在爾心歟、抑爾果無據歟、</verse>
				<verse number="6">吾欲爾知我非無據、</verse>
				<verse number="7">我求上帝、使爾不行惡、非為示我有據、但余意不專在據也、惟願爾行善、</verse>
				<verse number="8">我所行者、非逆真理、乃順之、</verse>
				<verse number="9">我柔、而爾有能、則喜、余所願者、爾德備也、</verse>
				<verse number="10">余暌違時、以書遺爾、使我與爾晤對、不事嚴法、依主所賜之權、非以敗人、乃以輔德、</verse>
				<verse number="11">今而後、余請兄弟安、當為德備受慰、同心輯和、賜仁愛平康者、上帝也、願佑爾焉、</verse>
				<verse number="12">接吻施禮、惟潔是宜、</verse>
				<verse number="13">諸聖徒請安、</verse>
				<verse number="14">爾得主耶穌 基督之恩、上帝之愛、共享聖神之助、心所願也、</verse>
			</chapter>
		</book>
		<book number="48">
			<chapter number="1">
				<verse number="1">使徒保羅、非為人遣、非以人立、實以耶穌 基督及甦之之父上帝立者、</verse>
				<verse number="2">今與同在兄弟、書達加拉太諸會、</verse>
				<verse number="3">願父上帝、及吾主耶穌 基督、賜爾恩寵平康、</verse>
				<verse number="4">耶穌為我罪捨己、拯我脫此惡世、遵吾父上帝旨、</verse>
				<verse number="5">榮光歸之、永世靡暨、心所願焉、</verse>
				<verse number="6">素以基督恩召爾者、爾何背之速、而從他福音耶、是我所異也、</verse>
				<verse number="7">此非福音也、但有人惑爾、欲紛更基督福音、</verse>
				<verse number="8">或我儕、或天使、傳福音與爾、異於我所傳者、必見絕也、</verse>
				<verse number="9">我曾言之、今復言之、若人傳福音、異於爾所受者、亦必見絕也、</verse>
				<verse number="10">今我豈要人乎、要上帝乎、抑求悅於人乎、若求悅於人、則不能為基督僕、</verse>
				<verse number="11">我告兄弟、素傳之福音、非由人也、</verse>
				<verse number="12">我未受之於人、亦未學之、惟耶穌 基督默示焉、</verse>
				<verse number="13">爾聞我素從猶太人教、所為之事、即窘逐上帝會特甚、而殘賊之、</verse>
				<verse number="14">昔我從猶太人教、較同宗同學者更甚、愈熱中、執列祖之遺傳、</verse>
				<verse number="15">然我自生時、上帝已定命恩召我、</verse>
				<verse number="16">悅以其子示我、使傳福音於異邦、我遂不謀於世人、</verse>
				<verse number="17">亦不上耶路撒冷、見先我為使徒者、乃往亞喇伯、復至大馬色、</verse>
				<verse number="18">越三載、往耶路撒冷、謁彼得、與之同居、旬有五日、</verse>
				<verse number="19">亦見主之戚屬雅各、其餘使徒、皆不及見、</verse>
				<verse number="20">我所書者、上帝知我無偽、</verse>
				<verse number="21">厥後、我至敘利亞、基利家地、</verse>
				<verse number="22">惟猶太宗基督諸會、與我未覿面、</verse>
				<verse number="23">特聞我素窘逐彼者、以所殘賊之道、今傳為福音、</verse>
				<verse number="24">故為我歸榮上帝矣、</verse>
			</chapter>
			<chapter number="2">
				<verse number="1">十四年後、與巴拿巴、同攜提多、復上耶路撒冷、</verse>
				<verse number="2">余得默示而往、以在異邦所傳之福音、私語有名之人、俾其詳悉、免我前後所為、歸於徒勞、</verse>
				<verse number="3">偕我之提多、雖希利尼人、無有逼受割禮、</verse>
				<verse number="4">有偽兄弟數人私入、窺我宗基督 耶穌、而得自由、欲僕我、</verse>
				<verse number="5">我未嘗一時服之、使福音真理、恆存爾中、</verse>
				<verse number="6">其有名者、不論何人、於我無與、上帝不以貌取人、要其有名者、與我無所增益、</verse>
				<verse number="7">反乎此則雅各、磯法、約翰、見主託我、傳福音與未受割禮者、亦猶託彼得、傳福音與已受割者、</verse>
				<verse number="8">蓋主助彼得為使徒、以教受割者、亦助我為使徒、以教異邦人、</verse>
				<verse number="9">彼三人素有名譽、為教之柱石、知主賜我斯恩、故施其右手、交我及巴拿巴、使我往教異邦人、而彼往教受割者、</verse>
				<verse number="10">惟欲我念貧者、我亦殷勤為是矣、</verse>
				<verse number="11">然彼得至安提阿時、有可責處、我面詰之、</verse>
				<verse number="12">蓋雅各遣人未至、彼得與異邦人同食、及至、彼得畏受割者、則出而避之、</verse>
				<verse number="13">其餘猶太人相率為偽、誘巴拿巴、亦效尤焉、</verse>
				<verse number="14">我見其行不正、不遵福音真理、於眾前語彼得云、爾猶太人也、若從異邦、不從猶太人、則又何使異邦人從猶太人乎、</verse>
				<verse number="15">我儕本猶太人、非異邦罪人、</verse>
				<verse number="16">知人非恃法而行、乃信耶穌 基督稱義、故信基督 耶穌、欲因信而稱義、非恃法而行焉、恃法而行者、無人稱義也、</verse>
				<verse number="17">或曰、我恃基督而稱義、又陷乎罪、基督得毋助人為罪乎、曰、非也、</verse>
				<verse number="18">若我素毀者、今復建之、則示己為罪人、</verse>
				<verse number="19">我因法而脫於法、得生以事上帝、</verse>
				<verse number="20">我與基督同釘十字架、我不生、基督在我心則生、是我之生、因信上帝子而生、彼曾愛我、為我舍己者也、</verse>
				<verse number="21">我不負上帝恩、若恃法而稱義、則基督之死徒然矣、</verse>
			</chapter>
			<chapter number="3">
				<verse number="1">無知哉、加拉太人乎、爾不從真理、是誰所惑歟、我素於爾前、表明耶穌 基督、釘十字架、無異在爾間、</verse>
				<verse number="2">我試問爾、爾之受聖神、恃法乎、抑信主乎、</verse>
				<verse number="3">何爾竟如此之無知耶、始則受聖神、今乃以儀文終乎、</verse>
				<verse number="4">爾為斯道、亦既受多苦矣、今若此、不徒然乎、其可徒然歟、</verse>
				<verse number="5">夫以聖神賜爾、行異能於爾中者、其恃法而行之乎、亦信主而行之耳、</verse>
				<verse number="6">亞伯拉罕信上帝、遂得稱義、</verse>
				<verse number="7">可知凡信主者、亞伯拉罕裔也、</verse>
				<verse number="8">上帝知將以義稱異邦人之信者、故預傳福音與亞伯拉罕云、兆民將藉爾受福、如經所載、</verse>
				<verse number="9">是信主者、得與信主之亞伯拉罕並受其福矣、</verse>
				<verse number="10">若夫徒恃法者、服咒詛也、經云、不恆遵律法所載而行之者、服咒詛也、</verse>
				<verse number="11">經云、義人以信得生、則知人徒恃法、不得稱義於上帝前、明矣、</verse>
				<verse number="12">律法不以人信而得生、惟曰、遵此則得生、</verse>
				<verse number="13">基督贖我、脫法之咒詛、以其代我咒詛也、經云、懸木者、服咒詛矣、</verse>
				<verse number="14">使亞伯拉罕之福、由基督 耶穌、施及異邦人、致我能信、可受上帝所許之聖神焉、</verse>
				<verse number="15">兄弟乎、吾試因人所言言之、人之盟約既定、則無得而增損之、</verse>
				<verse number="16">上帝所許亞伯拉罕及其裔、非指眾裔言之、乃指其裔一人、即基督也、</verse>
				<verse number="17">我亦云、昔上帝、既緣基督預立盟約、則非四百三十年後之律法所能廢、使應許無有、</verse>
				<verse number="18">若嗣業由恃法、則非由應許矣、然上帝實恩賜亞伯拉罕、以應許焉、</verse>
				<verse number="19">然則律法何以、曰、律法為有罪者設、待所應許之裔至、且律法藉天使賜中保以傳、</verse>
				<verse number="20">中保設於二者之間、上帝其一也、</verse>
				<verse number="21">曰、律法與上帝之許相反乎、非也、若所賜之法、能使人生、則恃法可稱義矣、</verse>
				<verse number="22">但經明言萬人有罪、惟信耶穌 基督、可得所許之福、</verse>
				<verse number="23">夫以信稱義之道未著、我眾為法所拘幽、以俟信道之顯、</verse>
				<verse number="24">法為啟蒙之師、引我至基督、使以信稱義、</verse>
				<verse number="25">以信稱義之道既著、不復師之矣、</verse>
				<verse number="26">爾曹信基督 耶穌、皆為上帝子、</verse>
				<verse number="27">凡受基督洗者、是服膺基督也、</verse>
				<verse number="28">無論猶太 希利尼、主僕、男女、其為宗基督 耶穌、一也、</verse>
				<verse number="29">若宗基督、則可謂亞伯拉罕裔、而為嗣子、享所許之福矣、</verse>
			</chapter>
			<chapter number="4">
				<verse number="1">我亦曰、嗣子雖全業之主、未成人、則似僕、</verse>
				<verse number="2">服操會與家宰、待父所遺命之時焉、</verse>
				<verse number="3">我儕當未成人、亦為此世小學束縛、</verse>
				<verse number="4">屆期、上帝遣子、由女而生、服於法下、</verse>
				<verse number="5">贖法下人、使我眾得為子、</verse>
				<verse number="6">既得為子、則上帝遣厥子之神在爾心、籲之曰、阿爸、父也、</verse>
				<verse number="7">如此、則為子、而非僕矣、既為子、則因基督為上帝嗣子、</verse>
				<verse number="8">昔爾不識上帝、非上帝反服事之、</verse>
				<verse number="9">今識上帝更為上帝所識、奈何復向委靡卑狹之小學而從之乎、</verse>
				<verse number="10">爾如守日、月、節、年、</verse>
				<verse number="11">我恐為爾徒勞矣、</verse>
				<verse number="12">兄弟乎、我願爾如我、如爾、爾始不虧我、</verse>
				<verse number="13">爾知我初荏弱、傳福音與爾、</verse>
				<verse number="14">我躬艱難、爾不藐視、不厭棄、乃接我如上帝使者、亦接我如基督 耶穌、</verse>
				<verse number="15">當時、爾福禧何如耶、我證爾、若得抉目與我、爾必抉之矣、</verse>
				<verse number="16">今我以真理告爾、爾乃視我若仇乎、</verse>
				<verse number="17">彼為爾熱中、實非善意、蓋欲離間爾、使爾為彼熱中、</verse>
				<verse number="18">夫為善而熱中者、善也、不第我晤對時宜然、即平居亦宜然、</verse>
				<verse number="19">小子乎、我復為爾劬勞、迨基督凝於爾心、</verse>
				<verse number="20">然吾疑爾、欲與爾晤對、以巽言曲導、</verse>
				<verse number="21">爾欲服法、試言爾聽法乎、</verse>
				<verse number="22">經云、亞伯拉罕有二子、一婢出、一婦出、</verse>
				<verse number="23">婢出者、循人道、婦出者、因應許、</verse>
				<verse number="24">斯可為二約譬、一則西乃山、使人為奴、夏甲是也、</verse>
				<verse number="25">夏甲者亞喇伯之西乃山也、即今耶路撒冷與其人皆為奴、</verse>
				<verse number="26">惟在上之耶路撒冷不為奴、我眾之母也、</verse>
				<verse number="27">經云、不妊不生之婦、最可樂、未劬勞之女、歡聲而呼、蓋棄婦較有夫之婦、生子多矣、</verse>
				<verse number="28">兄弟乎、我儕亦猶以撒、得應許而為子、</verse>
				<verse number="29">昔循人道而生者、窘逐依神道而生者、今亦如是、</verse>
				<verse number="30">然經所云何、不曰、出婢及婢之子、婢之子不得與婦之子嗣業乎、</verse>
				<verse number="31">兄弟乎、我儕非婢之子、乃婦之子矣、</verse>
			</chapter>
			<chapter number="5">
				<verse number="1">基督賜我自由、我當賴之以立、勿復為奴、而脫於軛、</verse>
				<verse number="2">我保羅語爾、若割禮可恃、則基督無益、</verse>
				<verse number="3">我復言之、受割者宜守全法、</verse>
				<verse number="4">恃法稱義者、棄基督、絕恩道、</verse>
				<verse number="5">我儕賴聖神、望以信而稱義、</verse>
				<verse number="6">蓋宗基督 耶穌者、受割不受割、皆無益、惟信主而行仁者有益、</verse>
				<verse number="7">爾素力行、誰阻爾不順真理乎、</verse>
				<verse number="8">其心輕於恃法、非召爾者使然也、</verse>
				<verse number="9">些須之酵、能發全團、</verse>
				<verse number="10">我因主望爾、罔懷異志、但惑爾者、不論何人、必服其刑、</verse>
				<verse number="11">兄弟乎、若我言人當受割禮、何至今猶窘逐我乎、彼亦不厭十字架之道矣、</verse>
				<verse number="12">誠願亂爾者見絕也、</verse>
				<verse number="13">兄弟乎、爾蒙召得自由、然勿以爾得自由、因而從欲、惟以仁愛相將、</verse>
				<verse number="14">全法一言以蔽之、曰、愛人如己、</verse>
				<verse number="15">設也、爾相吞噬、恐淪胥以亡、</verse>
				<verse number="16">故吾謂爾當從神、毋從欲</verse>
				<verse number="17">欲克神、神克欲、二者相敵、乃心所好者、反不為之、</verse>
				<verse number="18">若神導爾、則不為法所拘、</verse>
				<verse number="19">夫從欲者、其行可知、姦淫、苟合、污穢、邪侈、</verse>
				<verse number="20">拜偶像、用巫術、結仇、爭鬥、媢嫉、憤怒、朋黨、釁隙、異端、</verse>
				<verse number="21">嫉妒、兇頑、沉湎、蕩檢之類、我嘗言之、今申命汝、凡行是者、不能得上帝國、</verse>
				<verse number="22">若夫神之結實、仁愛、喜樂、和平、忍耐、慈祥、良善、忠信、</verse>
				<verse number="23">溫柔、操節、為此者非法所能禁、</verse>
				<verse number="24">宗基督者、滅吾身之情欲、譬釘之十字架、</verse>
				<verse number="25">我儕禀神而生、必依神而行、</verse>
				<verse number="26">勿尚虛榮、勿相激怒嫉妒、</verse>
			</chapter>
			<chapter number="6">
				<verse number="1">兄弟乎、人偶有過、感於神者、當平心規正之、亦當內省、恐己見惑焉、</verse>
				<verse number="2">宜相服勞、以盡基督之法、</verse>
				<verse number="3">無而為有者、是自欺也、</verse>
				<verse number="4">宜勘己行、則所喜者為己、非為人、</verse>
				<verse number="5">人必各任其任、</verse>
				<verse number="6">學者當以所需供教者、</verse>
				<verse number="7">毋自欺也、上帝不可罔也、蓋所穫必觀所種、</verse>
				<verse number="8">種以欲者、則所穡亦欲而敗壞、種以神者、則所穡亦神而永生、</verse>
				<verse number="9">行善勿怠、力不中輟、屆期、可穫矣、</verse>
				<verse number="10">有機可行善於眾、則行之、於信主之人尤急、</verse>
				<verse number="11">爾視我手書、長箋達爾、</verse>
				<verse number="12">欲以外貌誇世、強爾受割禮者、恐為基督十字架之道、見窘逐耳、</verse>
				<verse number="13">彼受割而不守法、欲因爾而誇、故使爾受割、</verse>
				<verse number="14">我則不然、我所誇者、惟吾主耶穌 基督十字架之道、吾為斯道、視己如釘十字架、視世亦然、</verse>
				<verse number="15">宗基督 耶穌者、新造之人也、受割不受割、皆無益、</verse>
				<verse number="16">吾願遵此法者、及上帝之以色列民、得平康矜恤焉、</verse>
				<verse number="17">今而後、毋擾我、吾為主耶穌、身負瘡痍、</verse>
				<verse number="18">兄弟乎、願吾主耶穌 基督恩、堅爾心志、</verse>
			</chapter>
		</book>
		<book number="49">
			<chapter number="1">
				<verse number="1">遵上帝旨、為耶穌 基督使徒保羅、書達以弗所聖徒、信基督 耶穌者、</verse>
				<verse number="2">願吾父上帝、及主耶穌 基督、賜爾恩寵平康、</verse>
				<verse number="3">祝謝吾主耶穌 基督父上帝、因基督、使我儕受神貺在天、</verse>
				<verse number="4">自創世之先、緣耶穌、擇我儕、使我儕在主前、潔淨無玷、施其仁愛、</verse>
				<verse number="5">依厥善意、念耶穌 基督、預定我儕為子、</verse>
				<verse number="6">彰厥洪恩、以愛子令我儕受寵錫、</verse>
				<verse number="7">且因基督流血、托厥厚恩、得贖罪赦過、</verse>
				<verse number="8">於是智慧益彰、</verse>
				<verse number="9">復示我奧旨、行其所立之善意、</verse>
				<verse number="10">屆期、將以天地間萬物悉歸基督、</verse>
				<verse number="11">惟隨意行萬事者、預定我、因基督、得嗣業、</verse>
				<verse number="12">使我儕首賴基督者、頌讚之也、</verse>
				<verse number="13">爾曹聞真理、救爾之福音、信基督、遂得所應許之聖神相印、</verse>
				<verse number="14">即我儕得嗣業之質、至於贖日而頌讚之、</verse>
				<verse number="15">我聞爾信主耶穌、愛諸聖徒、</verse>
				<verse number="16">故為爾稱謝不息、祈禱間緬懷爾、</verse>
				<verse number="17">求吾主耶穌 基督之上帝、即榮耀之父、賜爾以智慧、默示之神、使爾識主、</verse>
				<verse number="18">心目克明、知其召爾所望之福何如、聖徒之業、其富有何如、</verse>
				<verse number="19">且知上帝有莫大之能、力行於信者中、</verse>
				<verse number="20">昔以大力甦基督、在天坐己右、</verse>
				<verse number="21">凡權力、才能、執政、有名者無論今世來世、皆莫能出其上、</verse>
				<verse number="22">服萬物於基督足下、使為萬民首、以益會、</verse>
				<verse number="23">會乃基督身、基督以恩加諸、人以會足乎己、焉</verse>
			</chapter>
			<chapter number="2">
				<verse number="1">素爾異邦人、陷罪惡如死焉、</verse>
				<verse number="2">從世俗、服在空乘權者、即惑不信者之神、</verse>
				<verse number="3">我猶太人、素逞嗜欲、任血氣、縱私意、本當服刑、如異邦人、</verse>
				<verse number="4">惟上帝洪慈、愛我甚溥、</verse>
				<verse number="5">當我陷罪如死時、乃使我與基督俱甦、而爾曹以恩得救矣、</verse>
				<verse number="6">夫上帝因基督 耶穌、甦我儕、賜同坐於天、</verse>
				<verse number="7">上帝因基督 耶穌、慈愛我儕、示後世知厥恩莫大、</verse>
				<verse number="8">蓋爾曹以恩得救、由於信主、非由己也、上帝所賜、</verse>
				<verse number="9">非恃功、無可誇、</verse>
				<verse number="10">上帝預定我從善、以基督 耶穌造我、使我行善焉、</verse>
				<verse number="11">宜思爾族為異邦人、惟外貌受人割禮者、議爾未嘗受割、</verse>
				<verse number="12">當時、爾遠基督、以色列之政不與、諸應許之約不及、悉無所望、處世不識上帝、</verse>
				<verse number="13">今則宗基督 耶穌、爾曩遠離之者、覺賴其血而得近矣、</verse>
				<verse number="14">彼和我儕、去藩籬之隔、使二為一、</verse>
				<verse number="15">惟有守法之儀文、故我儕相敵、基督身死而廢之、使二為一、而相和如新造之人、</verse>
				<verse number="16">基督死於十字架、使我儕敵意不萌、聯二者為一體、俾得親於上帝、</verse>
				<verse number="17">遂至傳平和福音、與在遠在近者、</verse>
				<verse number="18">賴基督、二者以一神得謁天父、</verse>
				<verse number="19">於是、爾曹不復為外邦異家、乃與聖徒一邦、與上帝之人一家、</verse>
				<verse number="20">以使徒先知為基、以耶穌 基督為屋隅要石、而建其上、</verse>
				<verse number="21">四宇搆合、築為主之聖殿、</verse>
				<verse number="22">在此殿、爾曹賴聖神共建、為上帝所居焉、</verse>
			</chapter>
			<chapter number="3">
				<verse number="1">為傳此道、我保羅宗耶穌 基督緣爾異邦人被囚、</verse>
				<verse number="2">蓋爾曾聞上帝恩、以爾故、託我斯職、</verse>
				<verse number="3">其默示我奧言、我前畧述焉、</verse>
				<verse number="4">爾讀之、可知我悟基督之奧、</verse>
				<verse number="5">乃前古未嘗示人、今聖神顯示聖使徒與先知、</verse>
				<verse number="6">即異邦人同為嗣子、合為一體、共享上帝因基督在福音所許之福、</verse>
				<verse number="7">為傳此福音、上帝以大力、恩賜我為執事、</verse>
				<verse number="8">然我在聖徒中、微而又微者也、上帝賜恩、使我於異邦中、傳基督之富有、人不可測、</verse>
				<verse number="9">令眾共知上帝永世所隱奧妙、上帝以耶穌 基督造萬物、</verse>
				<verse number="10">亦藉教會、示在天有權力者、知上帝無窮智慧、</verse>
				<verse number="11">上帝早定意、必因吾主基督 耶穌成其事、</verse>
				<verse number="12">我儕篤信耶穌、毅然謁上帝、</verse>
				<verse number="13">我為爾異邦人受患難、實爾之榮、求爾勿懦、</verse>
				<verse number="14">為此、吾曲跽於吾主耶穌 基督父前、</verse>
				<verse number="15">天地全家、因彼而稱名、故我禱曰、</verse>
				<verse number="16">求父依己富有、以厥神賜爾心中剛健、</verse>
				<verse number="17">使基督因爾信而居爾心、</verse>
				<verse number="20">夫上帝依厥大力、格外施行我眾、出乎人所思所求、</verse>
				<verse number="21">願於會中、因基督 耶穌特讚美之、奕世無暨、</verse>
			</chapter>
			<chapter number="4">
				<verse number="1">我為主被囚、勸爾行事、稱所蒙召之命、</verse>
				<verse number="2">謙讓、溫柔、忍耐、仁恕、</verse>
				<verse number="3">以平和相維繫、務守聖神所賦之一心、</verse>
				<verse number="4">蓋體一、神一、爾蒙召所望之福亦惟一、</verse>
				<verse number="5">主一、信一、洗禮一、</verse>
				<verse number="6">上帝一、為萬有之父、宰萬有、貫萬有、居爾中、</verse>
				<verse number="7">賜恩我眾、依基督所予之量、</verse>
				<verse number="8">經云、其昇上、其擄敵、其頒賜與人、</verse>
				<verse number="9">謂之昇者、必先降於下土、</verse>
				<verse number="10">降而後昇、高於諸天、博施濟眾、</verse>
				<verse number="11">其所賜者、即使徒、先知、傳福音者、牧師、訓蒙者、</verse>
				<verse number="12">使聖徒德備克、盡厥職、廣基督之體、</verse>
				<verse number="13">至於我眾共此信、識上帝子、得成人、其分量充實若基督、</verse>
				<verse number="14">毋若小子、受人詭譎伎倆、以其教風動煽惑、</verse>
				<verse number="15">基督為教會首、爾居仁而言實、萬事託之生長、</verse>
				<verse number="16">賴基督全體聯絡鞏固、百節相承、依才運動、故能生長、充周以仁、</verse>
				<verse number="17">我念主勸爾、勿效異邦人所行、志意虛妄、</verse>
				<verse number="18">心思蒙昧、頑囂無知、棄上帝生命之道、</verse>
				<verse number="19">失其本心、逞一己邪侈、行惡無度、</verse>
				<verse number="20">爾學基督不如是、</verse>
				<verse number="21">蓋爾聞而受教、順耶穌真理、</verse>
				<verse number="22">以前此私欲溺志、則革其故態、</verse>
				<verse number="23">心神更新、</verse>
				<verse number="24">效上帝以義以潔所造之新人、</verse>
				<verse number="25">故當去偽、人人言真、因吾眾相為手足、</verse>
				<verse number="26">怒不可過、勿藏怒至日沒時、</verse>
				<verse number="27">勿容魔乘間、</verse>
				<verse number="28">竊者勿復竊、寧服勞、善工作、得以周貧乏、</verse>
				<verse number="29">惡言勿出於口、言必善以輔德、益諸聽者、</verse>
				<verse number="30">上帝之聖神印爾、至於贖日、毋令彼憂、</verse>
				<verse number="31">勿乖僻、忿怒、諠譟、訕謗、暴戾、</verse>
				<verse number="32">彼此仁愛、惠心、上帝緣基督赦爾罪、爾當互相赦罪焉、</verse>
			</chapter>
			<chapter number="5">
				<verse number="1">爾為上帝愛子、當效上帝、</verse>
				<verse number="2">亦當用愛、效基督愛我、緣我舍身、獻己為祭、馨香於上帝前、</verse>
				<verse number="3">聖徒不言淫行、污穢、貪婪、乃其宜也、</verse>
				<verse number="4">淫辭、浮言、戲謔、則非其宜、務善言、</verse>
				<verse number="5">爾知貪婪與拜偶像者、一也、其與淫行、污穢、皆不得基督及上帝國、</verse>
				<verse number="6">勿為虛言所誘、以此故、上帝怒不信之人、</verse>
				<verse number="7">勿與同群、</verse>
				<verse number="8">爾素昏昏、今宗主而昭昭、宜效昭昭之人、</verse>
				<verse number="9">聖神之結實、仁與義與誠、</verse>
				<verse number="10">以明主所悅、</verse>
				<verse number="11">闇昧之行無益、爾不可與、當責之、</verse>
				<verse number="12">彼之隱行、言之辱也、</verse>
				<verse number="13">事有可責者、光燭之之故、以燭之者光也、</verse>
				<verse number="14">經云、寢宜寤、死當起、基督賜爾光、</verse>
				<verse number="15">慎所爾行、勿效無智、思齊有智、</verse>
				<verse number="16">日有患難、寸陰是惜、</verse>
				<verse number="17">不可不智、務悉主心、</verse>
				<verse number="18">勿酗酒蕩檢、惟感以聖神、</verse>
				<verse number="19">彼此酬答、以詩章、歌頌、神賦、口唱、心和、而讚美乎主、</verse>
				<verse number="20">恆託我主耶穌 基督名、萬事謝父上帝、</verse>
				<verse number="21">當畏上帝、彼此相服、</verse>
				<verse number="22">婦從主命、當順其夫、</verse>
				<verse number="23">夫為婦綱、猶基督為會綱、救會全體、</verse>
				<verse number="24">會服基督、婦凡事服夫、亦宜如是、</verse>
				<verse number="25">夫當愛婦、猶基督捨身愛會、</verse>
				<verse number="26">水濯以潔之、傳道而使為聖、</verse>
				<verse number="27">會既榮矣、無若瑕垢皺容、必潔而無玷、立於己前、</verse>
				<verse number="28">夫當愛婦如己、亦若是、愛婦即愛己、</verse>
				<verse number="29">人未有惡己身者、乃保養之、如主之於會焉、</verse>
				<verse number="30">我儕為主身之百體骨肉、</verse>
				<verse number="31">經云、人離父母、膠漆其妻、成為一體、</verse>
				<verse number="32">此意良深、吾引之以指基督與會、</verse>
				<verse number="33">爾曹宜各愛妻如己、婦當敬夫、</verse>
			</chapter>
			<chapter number="6">
				<verse number="1">子宗主、必順父母、乃合所宜、</verse>
				<verse number="2">以福許人之首誡、曰、敬爾父母、</verse>
				<verse number="3">則受福享壽於世、</verse>
				<verse number="4">父勿使子怨怒必宗主教誨養育之、</verse>
				<verse number="5">僕從基督之命、則當畏懼戰慄誠心、以服所事之主、</verse>
				<verse number="6">勿效取悅於人者、第目前服役、必效基督僕、專心遵上帝志、</verse>
				<verse number="7">中心悅服、事人即以事主、</verse>
				<verse number="8">以是知凡行善者、不論是僕非僕、必受報於主、</verse>
				<verse number="9">主之待僕、亦當馭以寛、毋恐喝、因知在天爾亦有主、無分彼此、</verse>
				<verse number="10">今而後、兄弟賴主大力當剛健、</verse>
				<verse number="11">衣上帝所賜甲胄、敵魔之詭譎、</verse>
				<verse number="12">蓋我所與戰者、不第血氣之人、乃權力、及暗世之君、在空惡神、</verse>
				<verse number="13">故取上帝所賜甲冑、可以禦難、勝後屹立不動、</verse>
				<verse number="14">是當強固、腰束以誠、胸護以義、</verse>
				<verse number="15">備平和福音之履、</verse>
				<verse number="16">以信為盾、撲滅惡敵火箭、</verse>
				<verse number="17">以救為兜鍪、所執則聖神之劍、是上帝之道也、</verse>
				<verse number="18">用常祈禱、誠心懇求、專務儆醒、為聖徒籲告、</verse>
				<verse number="19">亦為我求、得啟口侃侃傳道、闡福音之奧、</verse>
				<verse number="20">是以我為基督使、雖繫鐵索、得侃侃言、如所當言、</verse>
				<verse number="21">我良朋推基古、乃宗主之忠僕、將以我所為告爾、</verse>
				<verse number="22">緣此我遣之、使爾知我行事、以慰爾心、</verse>
				<verse number="23">願父上帝、及主耶穌 基督、賜兄弟平康、信主、居仁、</verse>
				<verse number="24">亦願誠愛吾主耶穌 基督者、得恩寵焉、</verse>
			</chapter>
		</book>
		<book number="50">
			<chapter number="1">
				<verse number="1">耶穌 基督僕保羅、提摩太、書達腓立比宗基督 耶穌聖徒、及諸督、執事、</verse>
				<verse number="2">願吾父上帝、及主耶穌 基督、賜爾恩寵平康、</verse>
				<verse number="3">我緬懷爾、謝我上帝、</verse>
				<verse number="4">每祈禱間、歡然為爾眾求、</verse>
				<verse number="5">緣爾自初迄今、共享福音、</verse>
				<verse number="6">知上帝始助爾為善、迨耶穌 基督臨日、必竣其工也、</verse>
				<verse number="7">我思爾固宜若是、爾與我共享恩寵、故心常念爾、縲絏在茲、明辯福音在茲、</verse>
				<verse number="8">我體耶穌 基督心、戀慕爾曹、上帝鑒之、</verse>
				<verse number="9">我祈禱、欲爾仁愛智慧、日以滋多、</verse>
				<verse number="10">可辯異同、心純無礙、以待基督臨日、</verse>
				<verse number="11">賴耶穌 基督集義之果、彰上帝之榮譽、</verse>
				<verse number="12">我欲兄弟知我遇難、福音益以廣布、</verse>
				<verse number="13">我緣基督、陷於縲絏、遍聞營壘、隨在播揚、</verse>
				<verse number="14">宗主諸兄弟、因我縲絏、益毅然傳道無懼、</verse>
				<verse number="15">且傳基督道、而人媢嫉朋黨者有之、善意者有之、</verse>
				<verse number="16">彼傳基督道、為朋黨、非誠心、欲苦我於縲絏中、</verse>
				<verse number="17">此則出於仁愛、知我為辯福音而用、</verse>
				<verse number="18">然則余將若何、凡事不論真偽、有傳基督道者、我樂之、亦終樂之、</verse>
				<verse number="19">我知爾為我祈禱、賴耶穌 基督之神助我、我雖遘難、亦必受福、</verse>
				<verse number="20">我企望無愧、平昔諤諤、今而後、或生或死、基督將因我躬丕顯矣、</verse>
				<verse number="21">我生為基督、死而獲益、</verse>
				<verse number="22">若欲使告生於世、而結果是事、則可、然當何擇、弗顧也、</verse>
				<verse number="23">我際兩難之間、甚欲歸、與基督共在為愈美、</verse>
				<verse number="24">但在世有裨益於爾、倍加切要、</verse>
				<verse number="25">我亦深知我必仍存、與爾同居、助爾樂於信主、</verse>
				<verse number="26">蓋我再至爾處、將使爾賴耶穌 基督而增喜、</verse>
				<verse number="27">然爾行事、必宜於基督福音、則我或晤對、或暌違、聞爾一心堅立、合意恊力為福音之道、</verse>
				<verse number="28">不為敵動心、如是、則敵自知必亡、而爾知賴上帝得救、</verse>
				<verse number="29">爾曹宗基督、不第信之、且為之受苦、皆由上帝所賜、</verse>
				<verse number="30">我與敵爭爾素目擊、今復聞之、爾曹亦若是、</verse>
			</chapter>
			<chapter number="2">
				<verse number="1">宗基督有慰藉、懷仁愛、有撫綏、賴共享神貺、矜憫為心、</verse>
				<verse number="2">故宜和衷相愛、同心合志、以暢我樂焉、</verse>
				<verse number="3">勿結朋黨、勿尚虛榮、自卑以尊人、</verse>
				<verse number="4">勿務利己、亦務利人、</verse>
				<verse number="5">必體基督 耶穌心、</verse>
				<verse number="6">彼具體上帝、即匹上帝、不為僭、</verse>
				<verse number="7">然猶虛己、誕降為人、以僕自處、</verse>
				<verse number="8">既為人、猶屈己順命致死、甚而死於十字架、</verse>
				<verse number="9">為此、上帝躋之無上、錫以顯名、超乎萬有、</verse>
				<verse number="10">使天地幽冥之人、聞耶穌名、無膝不屈、</verse>
				<verse number="11">無口不稱耶穌 基督為主、榮父上帝、</verse>
				<verse number="12">我所愛弟子、不第晤對時聽受、即暌違時、益見其然、勸爾畏懼戰慄、力行以得救、</verse>
				<verse number="13">蓋上帝以其恩澤、施行爾中、俾志立行果、</verse>
				<verse number="14">行事勿怨讟、勿疑辯、</verse>
				<verse number="15">毋間隙、毋駁雜、猶上帝子、處橫逆之境、無疵可議、反光燭於世、</verse>
				<verse number="16">爾發明生命之道、迨基督臨日、我行事服勞、不虛為可喜、</verse>
				<verse number="17">以爾之信為祀事、以我之血為灌奠以配之、我樂此、而與爾同樂、</verse>
				<verse number="18">爾樂此、亦與我同樂、</verse>
				<verse number="19">我賴主耶穌、欲速遣提摩太涖爾、悉爾事而慰我心、</verse>
				<verse number="20">蓋提摩太慮爾之事甚誠、外此別無同心、</verse>
				<verse number="21">眾惟一己是謀、不為基督 耶穌、</verse>
				<verse number="22">爾曾試提摩太、知其與我從事、猶子之於父、以傳福音、</verse>
				<verse number="23">我視己事如何、欲即遣之、</verse>
				<verse number="24">且我賴主、將速至爾邦、</verse>
				<verse number="25">以巴弗提與我同勞共伍、為我良朋、亦為爾之使、以供我所需、我意當遣之、</verse>
				<verse number="26">蓋其戀慕爾眾、爾聞其疾、轉深以為憂、</verse>
				<verse number="27">彼疾瀕死、惟上帝矜恤之、亦矜恤我、使我無復憂、</verse>
				<verse number="28">故遣之愈切、使爾見之喜、余憂亦少解、</verse>
				<verse number="29">彼既宗主、爾當欣喜晉接、而敬如此之人、</verse>
				<verse number="30">蓋服勞基督瀕死、不顧己命、欲補爾事我之不逮、</verse>
			</chapter>
			<chapter number="3">
				<verse number="1">今而後、兄弟當以主為悅、我不憚以此書遺爾、使爾安固、</verse>
				<verse number="2">遠諸梟獍行惡損割之人、</verse>
				<verse number="3">我儕心事上帝、以基督 耶穌為悅、不恃儀文、是真受割禮者、</verse>
				<verse number="4">雖然、我亦嘗恃儀文、若他人以儀文為可恃、則我更可恃矣、</verse>
				<verse number="5">余生八日、即受割禮、固以色列裔冑便雅憫支派也、世為希伯來人、以教法言之、則為𠵽唎㘔人、</verse>
				<verse number="6">論及熱中、則窘逐教會、論及守法稱義、則無疵可摘、</verse>
				<verse number="7">然始以此為我益、今緣基督、吾以為損、</verse>
				<verse number="8">且悟諸事、較吾主基督 耶穌至道為損、故篾棄諸事、視為糞土、致獲乎基督、</verse>
				<verse number="9">欲恆賴基督、非以己守法稱義、乃以信基督、即上帝以人信主而稱義、</verse>
				<verse number="10">欲知基督復生之大用、共受其苦而效其死、</verse>
				<verse number="11">或可得復生、</verse>
				<verse number="12">然我未嘗得、我事猶未成、惟得生是求、蓋為此意、基督 耶穌獲我、</verse>
				<verse number="13">兄弟乎、我不以為既得、</verse>
				<verse number="14">惟不顧其後、向前騰踔趨、趨及標準、欲得上帝緣基督 耶穌上召之賞也、</verse>
				<verse number="15">練達者、宜懷此意、否則上帝將以此啟迪爾、</verse>
				<verse number="16">然我儕所至之地、當遵此法、而與同志、</verse>
				<verse number="17">兄弟宜效我、及視諸從我模楷者、</verse>
				<verse number="18">我言之屢矣、今為涕泣而道、多有行事與基督十字架之道相敵者、</verse>
				<verse number="19">彼養小體、如事上帝以辱為榮、惟是涉世、終必沉淪、</verse>
				<verse number="20">惟我國在天、望救主耶穌 基督由天而降、</verse>
				<verse number="21">既有大力、服萬物歸己、必能化我卑陋之身、效厥榮顯之體、</verse>
			</chapter>
			<chapter number="4">
				<verse number="1">我所愛慕之兄弟、我所欣詡之良朋、我視爾若冕旒、宜宗主堅立、</verse>
				<verse number="2">我勸友阿爹 循都基二婦、同心宗主、</verse>
				<verse number="3">爾真我侶、有諸婦與我恊力傳福音、求爾相助、亦助革利免、及我同勞、其名錄在生命書者、</verse>
				<verse number="4">宜恆以主為悅、我復言在所當悅、</verse>
				<verse number="5">爾惟溫良、以表於眾、主臨伊邇、</verse>
				<verse number="6">毋殷憂、萬事當自陳、祈禱謝恩、籲告上帝、</verse>
				<verse number="7">則上帝錫爾平康、人意所不及、因基督 耶穌守爾心志、</verse>
				<verse number="8">要之、兄弟凡真實善良、公義廉潔、可愛可稱、有德有譽者、皆當念茲、</verse>
				<verse number="9">所學所受、所見所聞於我者、皆當行之、願賜平康之上帝祐爾、</verse>
				<verse number="10">余不勝悅主、因爾慮我之意復萌、蓋爾素慮我、無機可乘、</verse>
				<verse number="11">我言此、非不足故也、以我之學、不論所遇、莫不自得、</verse>
				<verse number="12">我知所以處貧賤、亦知所以處富厚、隨事隨在、諳練久矣、可飽可饑、可豐可歉、</verse>
				<verse number="13">基督助我力、無所不能、</verse>
				<verse number="14">雖然、爾供我於患難時誠善、</verse>
				<verse number="15">腓立比人乎、爾知始吾傳福音、後去馬其頓、與我授受者惟爾、他會無之、</verse>
				<verse number="16">我在帖撒羅尼迦時、爾一而再、遣人資我所急、</verse>
				<verse number="17">我不求贈於人、第求爾結實益繁、</verse>
				<verse number="18">我得諸物有餘、以巴弗提以爾馨香可納之胙、上帝所悅者惠我、我受之甚饒、</verse>
				<verse number="19">吾之上帝因耶穌 基督、將以其富有、暢爾所欲、</verse>
				<verse number="20">榮歸吾父上帝、永世靡暨、心所願焉、</verse>
				<verse number="21">問諸宗基督 耶穌之聖徒安、偕我諸兄弟問爾安、</verse>
				<verse number="22">諸聖徒亦問爾安、該撒之眷聚、尤為致意、</verse>
				<verse number="23">願吾主耶穌 基督、恩祐爾眾、</verse>
			</chapter>
		</book>
		<book number="51">
			<chapter number="1">
				<verse number="1">遵上帝旨、為耶穌 基督使徒保羅、與兄弟提摩太、</verse>
				<verse number="2">書達哥羅西宗基督之聖徒、忠信之兄弟、願吾父上帝、及主耶穌 基督、賜爾恩寵平康、</verse>
				<verse number="3">我儕每為爾祈禱、謝吾主耶穌 基督之父上帝者、</verse>
				<verse number="4">因聞爾信耶穌 基督、愛諸聖徒、</verse>
				<verse number="5">素聽福音真道、仰望在天之福故也、</verse>
				<verse number="6">此道傳至爾、爾聞之、誠知上帝恩而結果、亦傳至天下而結果焉、</verse>
				<verse number="7">我所愛同僚以巴弗、乃基督忠僕、緣爾故教爾斯道、</verse>
				<verse number="8">以爾感聖神、懷仁愛告我、</verse>
				<verse number="9">我儕聞之、為爾祈禱不輟、願爾感聖神得智慧、備知其旨、</verse>
				<verse number="10">所行宜乎主、大悅其意、結果為善、知上帝益深、</verse>
				<verse number="11">又願爾得主大力、實能忍耐喜樂、</verse>
				<verse number="12">我謝父、俾我眾得共稱聖徒之業於光明之域、</verse>
				<verse number="13">免我眾為幽冥所制、見徙於愛子之國、</verse>
				<verse number="14">因其流血、我儕得贖罪赦過、</verse>
				<verse number="15">彼象無形之上帝、生於萬物先、</verse>
				<verse number="16">萬物以之而造、不論在天在地、有形無形、有位執政權力者、皆以之造、而歸向之、</verse>
				<verse number="17">上帝之子先萬物、萬物以之恆存、</verse>
				<verse number="18">會猶人身、彼乃元首、其甦為諸死者始、以為萬物倡、</verse>
				<verse number="19">父喜以盛德恆備乎子、</verse>
				<verse number="20">既流血於十字架、致人平康、父緣此令天地萬有、得親於己、</verse>
				<verse number="21">爾素行惡、厥心悖逆、不附上帝、</verse>
				<verse number="22">今基督以厥身死、令爾克與之親、使爾潔淨、無垢無疵、立於上帝前、</verse>
				<verse number="23">而爾恆信、厚厥址基、堅立不移、不絕望於福音、此福音傳至天下萬人、我保羅為之執事、</verse>
				<verse number="24">緣爾受苦、反以為喜、會為基督身、我欲益會、故我為基督而當受之難、無不盡受、</verse>
				<verse number="25">上帝賜我職、為會中執事、遍傳上帝道、</verse>
				<verse number="26">以永世所隱奧妙、顯明於聖徒、</verse>
				<verse number="27">上帝欲示聖徒知奧妙之富有、即基督為榮顯之基、使爾異邦人知所仰望、</verse>
				<verse number="28">我傳此道、以智勸誨諸人、欲使諸人盡知基督 耶穌之道、立於上帝前、</verse>
				<verse number="29">為此、我竭力服勞、依其助我之大力、</verse>
			</chapter>
			<chapter number="2">
				<verse number="1">我欲爾知我為爾及老底嘉人、與未嘗覿面者、多竭心思、</verse>
				<verse number="2">使其心受慰、仁愛浹洽於中、大有穎悟篤信、知父上帝與基督之奧、</verse>
				<verse number="3">一切睿智識見、皆蓄積隱藏於基督衷、</verse>
				<verse number="4">我言此、恐人以巧言惑爾、</verse>
				<verse number="5">我身雖遠、而神馳左右、見爾秩然有序、篤信基督、甚為爾喜、</verse>
				<verse number="6">既爾惟主基督 耶穌是承、則必從之以行、</verse>
				<verse number="7">爾學基督、根既深矣、經營搆造、篤信勉行、感厥厚恩、</verse>
				<verse number="8">慎勿為曲學空言所誘、彼所從者、乃人之遺傳、世之小學、非遵基督、</verse>
				<verse number="9">上帝盛德、悉在基督、</verse>
				<verse number="10">基督為諸權力首、爾以之得全備、</verse>
				<verse number="11">受其割禮、以遠身之罪、此禮不假手於人、乃受之基督、</verse>
				<verse number="12">爾亦受洗、與基督同穴、上帝甦基督、爾藉其力、亦與之共甦、</verse>
				<verse number="13">昔爾未受克己之割禮、陷罪如死、今上帝宥爾諸罪、俾與基督俱生、</verse>
				<verse number="14">繩我儕者、儀文之券、以基督釘十字架、塗抹去之、</verse>
				<verse number="15">基督在十字架、勝諸權力、明徇於眾而凱旋、</verse>
				<verse number="16">爾勿以飲食、節期、月朔、安息日故、被人擬議、</verse>
				<verse number="17">凡若此、影也、其形、後也、形即基督、</verse>
				<verse number="18">勿以爾之賞、見奪於人、彼以謙卑自稱、效天使崇拜、欲窺無形、私心自衒、</verse>
				<verse number="19">竟不愛戴元首、全體惟藉厥首、百節維繫、相承鞏固、賴上帝以生以長、</verse>
				<verse number="20">爾效基督之死、脫此世小學、奚可從世故、尚儀文乎、</verse>
				<verse number="21">儀文之大略、即毋近、毋嘗、毋捫之也、</verse>
				<verse number="22">第人所傳之教、習之必敗、</verse>
				<verse number="23">有智慧之名、佯為崇事、自卑克己、不愛其身、惟狥所欲焉、</verse>
			</chapter>
			<chapter number="3">
				<verse number="1">爾與基督同甦、則宜求在上之事、基督在彼、坐上帝右、</verse>
				<verse number="2">故所志者、宜在上、勿在下、</verse>
				<verse number="3">蓋爾猶死、而生命與基督共藏於上帝、</verse>
				<verse number="4">基督為我生命之原、及其顯著、爾亦共顯於光明之域、</verse>
				<verse number="5">故當滅去人欲、即淫行、污穢、比頑童、邪僻、貪婪、貪婪與拜偶像一也、</verse>
				<verse number="6">以此故上帝怒不信之人、</verse>
				<verse number="7">爾生於其間、曾行之、</verse>
				<verse number="8">今則去忿怒、暴戾、而謗讟淫辭、不出於口、</verse>
				<verse number="9">彼此毋偽、革其故態、</verse>
				<verse number="10">煥然一新、象創造者、日新而智廣、</verse>
				<verse number="11">若此之人無論希利尼、猶太、割禮、不割禮、或夷、或狄、或僕、或主、皆基督臨眾以御之、</verse>
				<verse number="12">爾惟潔淨、為上帝所選所愛之民、故當矜憫、仁慈、謙讓、溫柔、忍耐、</verse>
				<verse number="13">倘有嫌隙、宜相恕相赦、基督赦爾罪、爾當如是焉、</verse>
				<verse number="14">兼以仁愛、乃盡善之維繫、</verse>
				<verse number="15">爾眾蒙召、悉為一體、務以上帝所賦之和平、作爾心主、亦感其恩、</verse>
				<verse number="16">基督之道、充塞爾中、懷厥智慧彼此勸誨、以詩章、歌頌、神賦、虔心頌主、</verse>
				<verse number="17">所言所行、必為主耶穌名而為之、亦賴耶穌謝父上帝矣、</verse>
				<verse number="18">婦當服夫、乃宗主所宜、</verse>
				<verse number="19">夫當愛婦、勿苛以相待、</verse>
				<verse number="20">子必恆順父母、則主喜悅、</verse>
				<verse number="21">父勿使子怨怒、恐其氣餒、</verse>
				<verse number="22">僕當萬事順其主、勿效取悅於人者、第目前服役、必誠心畏上帝、</verse>
				<verse number="23">凡所為者宜專心、事人即以事主、</verse>
				<verse number="24">蓋知由主必得嗣業之賞、以爾所事者、主基督也、</verse>
				<verse number="25">凡行非義、必受非義之報、蓋上帝不分彼此焉、</verse>
			</chapter>
			<chapter number="4">
				<verse number="1">主待僕以公平、知在天爾亦有主、</verse>
				<verse number="2">當恆祈禱、專務儆醒、而感其恩、</verse>
				<verse number="3">亦為我儕求、望上帝闢門、言基督奧、為傳此道、我陷縲絏、</verse>
				<verse number="4">求上帝俾我闡明之、如所當言、</verse>
				<verse number="5">慎爾所行、以待會外之人、寸陰是惜、</verse>
				<verse number="6">言當婉喻、若以鹽調和、則知所以語人矣、</verse>
				<verse number="7">我所愛僚友推基古、乃宗主之忠僕、將以我所為告爾、</verse>
				<verse number="8">緣此我遣之、使悉爾事、慰爾心、</verse>
				<verse number="9">吾亦遣爾同邑忠信可愛之兄弟阿尼西母、彼將以斯地行事告爾、</verse>
				<verse number="10">與我同囚者、亞里達古、及巴拿巴甥馬可、問爾安、為此人、爾曾受命、若來、當晉接之、</verse>
				<verse number="11">耶數又名猶士都、亦問爾安、第此奉割禮之三人、與我同勞、傳上帝國、誠慰我者也、</verse>
				<verse number="12">爾同邑基督僕以巴弗請爾安、斯人恆為爾竭力祈禱、願爾樹立全備悉遵上帝旨、</verse>
				<verse number="13">又為爾及老底嘉、希拉波立人、不勝殷勤、我得為證、</verse>
				<verse number="14">醫路加、我良朋也、與底馬請爾安、</verse>
				<verse number="15">問安在老底嘉兄弟、暨寧法、與在其家之會、</verse>
				<verse number="16">爾既讚吾書、則付老底嘉會、使彼亦得披覽、而爾亦讀所遺老底嘉人書、</verse>
				<verse number="17">寄語亞基布、慎主所授之職而盡之、</verse>
				<verse number="18">我保羅手書問爾安、尚其念我縲絏、爾得恩寵、心所願也、</verse>
			</chapter>
		</book>
		<book number="52">
			<chapter number="1">
				<verse number="1">保羅、西拉、提摩太、書達帖撒羅尼迦、宗父上帝、及主耶穌 基督會、願吾父上帝、及主耶穌 基督、賜爾恩寵平康、</verse>
				<verse number="2">我儕為爾眾恆謝上帝、祈禱間緬懷爾、</verse>
				<verse number="3">在吾父上帝前、每念爾信主而行、仁愛而勞、望吾主耶穌 基督而恆忍、</verse>
				<verse number="4">凡諸兄弟、乃上帝所愛、吾知為上帝所選、</verse>
				<verse number="5">吾傳福音、不第以言、乃以聖神之能、使爾篤信、爾亦知我如何為爾勞、</verse>
				<verse number="6">爾雖患難、然賴聖神受道而樂、效主亦效我、</verse>
				<verse number="7">如是、爾為馬其頓、亞該亞信者模楷、</verse>
				<verse number="8">主道由爾聲聞、不第馬其頓、亞該亞、而爾信上帝亦隨在播揚、我固無庸煩言、</verse>
				<verse number="9">其言我至爾處、爾棄偶像、歸真有永生上帝以事之、</verse>
				<verse number="10">候其所甦子耶穌、自天拯我、免後日之刑、</verse>
			</chapter>
			<chapter number="2">
				<verse number="1">兄弟知我素至爾、非徒然、</verse>
				<verse number="2">爾知我在腓立比、雖受害見辱、然賴我上帝、得侃侃言、竭力傳上帝福音與爾、</verse>
				<verse number="3">蓋我之教、無偽、無邪、無譎、</verse>
				<verse number="4">上帝擇我、福音是托、我言之、非悅人、乃悅上帝、蓋上帝察吾心者也、</verse>
				<verse number="5">我言不諛、是爾所知、我不外廉而內貪、上帝可鑒、</verse>
				<verse number="6">我為基督使徒、得以轄爾、但我不求譽於爾、亦不求譽於人、</verse>
				<verse number="7">我慈爾、猶乳媼育赤子、</verse>
				<verse number="8">我戀慕爾、願賜爾、不第上帝福音、乃己生命、以爾為我愛也、</verse>
				<verse number="9">兄弟當念我勞苦、晝夜工作、不累爾一人、以傳上帝福音、</verse>
				<verse number="10">上帝鑒我、爾得為證、我以虔以義、無疵可摘、行於爾信者中、</verse>
				<verse number="11">爾知我勸慰、丁寧爾眾、猶父之勵厥子、</verse>
				<verse number="12">教爾所行、合乎上帝、蓋上帝召爾、入國有榮、</verse>
				<verse number="13">我謝上帝不置、因我傳上帝道、爾受之、非出人言、誠出上帝、力行於爾信者中、</verse>
				<verse number="14">兄弟效猶太宗基督 耶穌上帝諸會、彼由猶太人受苦、爾由同族受苦亦然、</verse>
				<verse number="15">猶太人殺主耶穌、及諸先知、又窘逐我儕、不悅於上帝、而與眾人敵、</verse>
				<verse number="16">我欲訓異邦人使得救、彼阻尼之、如是厥罪貫盈、終必罹罰、</verse>
				<verse number="17">兄弟乎、我暫離爾、身遠心邇、殷勤甚願覯爾、</verse>
				<verse number="18">我保羅一而再、欲涖爾處、惟撒但阻我、</verse>
				<verse number="19">蓋我所望、所喜、所詡、若戴冠冕者、何哉、非爾於吾主耶穌 基督臨日乎、</verse>
				<verse number="20">爾乃我所樂、而以為榮者也、</verse>
			</chapter>
			<chapter number="3">
				<verse number="1">余不能忍、願自留雅典、</verse>
				<verse number="2">遣我兄弟提摩太、即上帝僕、與我同勞、傳基督福音、俾爾堅定、為爾信生而慰爾、</verse>
				<verse number="3">勿為患難所動、爾知分定故也、</verse>
				<verse number="4">我素偕爾、預語我儕必受難、後果如是、此爾所知、</verse>
				<verse number="5">放我不能忍、遣人欲知爾之信主、恐試者惑爾、而我徒勞、</verse>
				<verse number="6">今提摩太由爾反、報我嘉音、言爾信愛主、緬懷我、常欲見我、如我之欲見爾、</verse>
				<verse number="7">故我患難顛沛中、念兄弟信主、為爾受慰、</verse>
				<verse number="8">爾宗主堅立、我則生矣、</verse>
				<verse number="9">我在上帝前、緣爾喜甚、將何以祝謝上帝乎、</verse>
				<verse number="10">我晝夜祈禱、甚欲見爾、補爾信主之不逮、</verse>
				<verse number="11">願吾父上帝、及我主耶穌 基督、賜我坦然至爾、</verse>
				<verse number="12">又願主使爾敦友誼、汎愛眾、猶我之愛爾、</verse>
				<verse number="13">亦堅爾心、無疵可摘、成聖於吾父上帝前、迨吾主耶穌 基督、偕諸聖徒臨日、</verse>
			</chapter>
			<chapter number="4">
				<verse number="1">要之、兄弟乎、我賴主耶穌、求爾勸爾、既受我教、如何當行而悅於上帝、宜加勉焉、</verse>
				<verse number="2">爾知我受主耶穌命以授爾、</verse>
				<verse number="3">潔淨勿淫者、上帝旨也、</verse>
				<verse number="4">各宜貞潔自守、</verse>
				<verse number="5">毋縱慾、如異邦人不識上帝、</verse>
				<verse number="6">慾不可縱、傷乃良朋、主必伸其冤、我素丁寧告爾、</verse>
				<verse number="7">上帝命我為潔淨、毋為邪穢、</verse>
				<verse number="8">如拒此命、不第拒人、乃拒上帝、且上帝以厥聖神賜於我儕、</verse>
				<verse number="9">言及友誼、無庸我書、因上帝示爾、彼此相友、</verse>
				<verse number="10">爾亦汎愛遍馬其頓兄弟、我勸爾愛日以博、</verse>
				<verse number="11">恬靜是務、己事是圖、躬自操作、一如我命、</verse>
				<verse number="12">行所當行、以待會外之人、而己無匱乏、</verse>
				<verse number="13">我欲兄弟知、已死者勿為之憂、效絕望者所為、</verse>
				<verse number="14">若我信耶穌死而甦、我亦當信上帝將使宗耶穌而死者、與耶穌俱至、</verse>
				<verse number="15">我奉主命而言、迨主臨日、我儕尚生存、必不先諸死者起、</verse>
				<verse number="16">至上天使、大聲而呼、吹上帝角時、主由天降、前宗基督死者心先甦、</verse>
				<verse number="17">厥後、我儕生存者、忽同升雲際、空中迎主、與主永偕、</verse>
				<verse number="18">爾當以斯言相慰藉、</verse>
			</chapter>
			<chapter number="5">
				<verse number="1">兄帝乎、言及時期、無庸我書、</verse>
				<verse number="2">蓋爾詳知主日將至、猶盜乘夜猝來、</verse>
				<verse number="3">人自謂平康安固、而禍突至、猶妊婦劬勞、其人不得免、</verse>
				<verse number="4">然則兄弟不處幽暗、彼日豈猶盜襲爾乎、</verse>
				<verse number="5">爾曹皆昭昭如旦晝人、我儕非昏昏如暮夜人、</verse>
				<verse number="6">我不可若眾寢、必儆醒謹守、</verse>
				<verse number="7">因寢者夜寢、醉者夜醉、</verse>
				<verse number="8">惟我為旦晝人、宜謹守、以仁信護厥胸、以望得救為兜鍪、</verse>
				<verse number="9">蓋上帝簡我、不獲譴怒、賴吾主耶穌 基督得救、</verse>
				<verse number="10">主為我死、使我或存或亡、與主俱生、</verse>
				<verse number="11">故當彼此勸慰、以成厥德、猶爾常行、</verse>
				<verse number="12">我勸兄弟尊師、彼宗主為爾服勞、治爾誨爾、</verse>
				<verse number="13">當念其行、敬而愛之、亦當相睦、</verse>
				<verse number="14">我勸兄弟、儆彼無度、勵厥志餒、信未篤者堅之、御眾以寛、</verse>
				<verse number="15">慎勿以惡報惡、或交友、或待眾、恆從善如不及、</verse>
				<verse number="16">平居欣喜、</verse>
				<verse number="17">祈禱不輟、</verse>
				<verse number="18">萬事謝恩、乃上帝旨、因基督 耶穌命爾、</verse>
				<verse number="19">聖神感爾、毋自撲滅、</verse>
				<verse number="20">設教者勿藐視之、</verse>
				<verse number="21">凡事省察、惟據乎善、</verse>
				<verse number="22">有類於惡者去之、</verse>
				<verse number="23">願賜平康之上帝、使爾純潔、守爾一神一氣一體、無疵可摘、迨吾主耶穌 基督臨日、</verse>
				<verse number="24">召爾者言出惟行、必為是事、</verse>
				<verse number="25">兄弟乎、為我祈禱、</verse>
				<verse number="26">施禮兄弟、接吻惟潔、</verse>
				<verse number="27">我因主令爾誦此書、與諸聖兄弟聽、</verse>
				<verse number="28">願吾主耶穌 基督恩佑爾、</verse>
			</chapter>
		</book>
		<book number="53">
			<chapter number="1">
				<verse number="1">保羅、西拉、提摩太、書達帖撒羅尼迦、宗吾父上帝、及主耶穌 基督會、</verse>
				<verse number="2">願吾父上帝、及主耶穌 基督、賜爾恩寵平康、</verse>
				<verse number="3">我儕當為兄弟恆謝上帝、因爾信主彌篤、彼此相愛日博、故宜謝之、</verse>
				<verse number="4">爾於窘逐患難間、恆忍、信主、故我儕於上帝諸會前譽爾、</verse>
				<verse number="5">以彰上帝鞫人之公義、爾既為上帝國受害、則宜得其國、</verse>
				<verse number="6">上帝至公、人苦爾者、報之以苦、</verse>
				<verse number="7">爾受其苦、則報爾安、與我儕共享、迨主耶穌偕其有能之使、由天昭著、</verse>
				<verse number="8">不識上帝、不服吾主耶穌 基督福音者、以火爇而譴責之、</verse>
				<verse number="9">其必受刑永苦、被逐於主前、不得覲其耿光、</verse>
				<verse number="10">當日主必臨、受榮於厥聖徒、見異於諸信士、爾信吾道亦若是、</verse>
				<verse number="11">為此、我儕常為爾祈禱、望我上帝鑒爾、可得此福、盡厥善意、助爾信主力行、</verse>
				<verse number="12">賴吾上帝、主耶穌 基督恩、俾吾主耶穌 基督以爾榮、爾以彼榮、</verse>
			</chapter>
			<chapter number="2">
				<verse number="1">論及吾主耶穌 基督臨日、我眾集會歸之、</verse>
				<verse number="2">切求兄弟、勿輒動心驚怖、或為神感、或聽人言、或展手書、似我所遺、言基督臨日伊邇、</verse>
				<verse number="3">悉勿為人誘、基督未至、必有背厥信者、及當沉淪之惡人、先之而出、</verse>
				<verse number="4">彼惡人妄自尊崇、謂超於凡稱上帝、世所崇拜者、而敵之、入上帝殿、居上帝位、自以為上帝、</verse>
				<verse number="5">我在爾中、嘗言之矣、爾不憶乎、</verse>
				<verse number="6">爾亦知有阻之者、然屆期必出、</verse>
				<verse number="7">其隱慝始萌、今有所阻、後無扞格、</verse>
				<verse number="8">當此時、惡人將出、主以辭氣滅之、俟厥昭臨、必淪胥以亡、</verse>
				<verse number="9">惡者之至、藉撒但力、其妙用異跡奇事、無非偽為、</verse>
				<verse number="10">詭詐百出、自棄者為所惑、蓋彼不願受真理致得救、</verse>
				<verse number="11">為此、上帝任其大謬、信諸誑言、</verse>
				<verse number="12">使不信真理、悅不義者、悉定厥罪、</verse>
				<verse number="13">兄弟乃主之所愛、我儕當為爾恆謝上帝、自昔上帝簡爾、蒙神成聖、信諸真理、是以得救、</verse>
				<verse number="14">亦以我福音召爾、得與吾主耶穌 基督之榮、</verse>
				<verse number="15">吾教爾、或以口宣、或以書遺、兄弟當堅立固守之、</verse>
				<verse number="16">吾主耶穌 基督、及吾父上帝、曾愛我儕、恆加慰藉、賜我儕托恩望福、</verse>
				<verse number="17">願主慰爾心、堅爾一切善言善行、</verse>
			</chapter>
			<chapter number="3">
				<verse number="1">要之、兄弟當為我儕祈禱、望主道流行無滯、被厥休稱、有若於爾中、</verse>
				<verse number="2">免我見害於無理之惡人、眾蓋未信主、</verse>
				<verse number="3">主言出惟行、俾爾堅立、免陷於惡、</verse>
				<verse number="4">我因主望爾、爾素遵我命、必恆遵之、</verse>
				<verse number="5">願主迪爾心、使愛上帝、效基督恆忍、</verse>
				<verse number="6">如有兄弟無度、不遵我命、我則因吾主耶穌 基督名、諭兄弟遠之、</verse>
				<verse number="7">我素行、乃爾所知、當是則是效、我在爾中、未嘗無度、</verse>
				<verse number="8">亦非素餐、惟是勞苦、晝夜操作、無累一人、</verse>
				<verse number="9">非不能使爾供我、第為是模楷、欲爾曹則傚、</verse>
				<verse number="10">我昔在爾中命爾云、人不操作、勿予之食、</verse>
				<verse number="11">我聞爾中、有人無度、不務其業、舍己耘人、</verse>
				<verse number="12">我賴主耶穌 基督勸諭之、宜恬靜、各事其事、而食其食、</verse>
				<verse number="13">兄弟乎、當行善勿怠、</verse>
				<verse number="14">我書所命、人有弗從、則誌其人勿與交、俾自愧勵、</verse>
				<verse number="15">勿視若仇、仍勗之如兄弟、</verse>
				<verse number="16">願賜平康之主、隨時隨事、賜爾平康、亦祐爾眾、</verse>
				<verse number="17">我保羅手書問爾安、在諸書、我筆所簽若此、</verse>
				<verse number="18">願吾主耶穌 基督恩祐爾眾、</verse>
			</chapter>
		</book>
		<book number="54">
			<chapter number="1">
				<verse number="1">救我之上帝、及使吾有望之主耶穌 基督、命我為耶穌 基督使徒保羅、</verse>
				<verse number="2">書達我信主真弟子提摩太、願吾父上帝、暨吾主耶穌 基督、錫爾恩寵慈惠平康、</verse>
				<verse number="3">昔我往馬其頓時、曾令爾居以弗所、今仍令爾處其地、諭諸人勿傳異教、</verse>
				<verse number="4">勿聽虛誕之詞、無窮之譜、第滋辯論、不使篤信上帝。</verse>
				<verse number="5">誡命大旨、仁愛是也、仁愛之生、由乎心潔意良、信主無偽、</verse>
				<verse number="6">有人棄此、轉求虛誕、</verse>
				<verse number="7">欲為教法師、而不自悟所言所辨、</verse>
				<verse number="8">我知律法本善、惟人善用、</verse>
				<verse number="9">且知律法、非為義者設、乃為廢矩矱、越準繩、不虔不善、邪穢妄行、弒親殺人、</verse>
				<verse number="10">嗜淫行、比頑童、攘竊民人、誑言背誓、一切逆正理者、</verse>
				<verse number="11">惟洪福之上帝、授我榮顯福音、在所必戒、</verse>
				<verse number="12">謝吾主基督 耶穌、以我為忠、助我大力、畀我厥職、</verse>
				<verse number="13">昔我嘗謗讟、窘逐、狎侮之、第此妄作、乃由不知不信而然、故猶蒙矜恤、</verse>
				<verse number="14">於是吾主之恩益彰、使我信愛基督 耶穌、</verse>
				<verse number="15">有一言可信可嘉者、即基督 耶穌臨世救罪人、其中我乃元惡、</verse>
				<verse number="16">而耶穌 基督彰厥恆忍、先矜恤我、為後信望永生者、得我為模楷、</verse>
				<verse number="17">願尊榮常歸永生之君、無敝無形、獨一睿智上帝、垂至世世、</verse>
				<verse number="18">小子提摩太乎、昔有預言及爾者、余命爾念此而作善戰、</verse>
				<verse number="19">良心操信主之道、蓋有人拒此、背道以致沉淪、</verse>
				<verse number="20">有若許米乃、亞力山大、此二人我交撒但、俾毋謗讟、</verse>
			</chapter>
			<chapter number="2">
				<verse number="1">我勸爾所當首務者、為眾籲告祈禱、求恩祝謝、</verse>
				<verse number="2">亦為諸王暨上位者求、俾我儕虔敬端莊、綏安無事、以畢一生、</verse>
				<verse number="3">此為美、可見納於我救主上帝前、</verse>
				<verse number="4">上帝欲眾知真理而得救、</verse>
				<verse number="5">上帝惟一、有上帝、有世人、其間中保亦惟一、基督 耶穌即其人也、</verse>
				<verse number="6">舍己贖眾、斯道及時必傳、</verse>
				<verse number="7">我宗基督言真而不偽、奉命為使徒、務傳斯道、教異邦人信主真理、</verse>
				<verse number="8">我欲人拱手敬虔、毋怒毋疑、隨在祈禱、</verse>
				<verse number="9">亦欲婦女衣素衣、幽嫻貞靜、辮髮金珠文繡、不以為飾、</verse>
				<verse number="10">惟務善行、乃崇拜上帝者所宜、</verse>
				<verse number="11">婦當淵默學道服法、</verse>
				<verse number="12">不可授教、僭越夫綱、宜務恬靜、</verse>
				<verse number="13">蓋受造時、亞當在先、夏娃在後、</verse>
				<verse number="14">亞當不見誘、夏娃見誘而陷罪、</verse>
				<verse number="15">婦雖產育劬勞、若恆信主、行仁、廉潔、貞靜、則可得救矣、</verse>
			</chapter>
			<chapter number="3">
				<verse number="1">欲為會督、慕善職也、誠哉是言、</verse>
				<verse number="2">督者當無間然、惟一其妻、謹慎廉節、守己以正、柔遠人、善施教、</verse>
				<verse number="3">不酗不競、非義之利勿取、必寛裕溫良、務絕貪婪、</verse>
				<verse number="4">理以齊家、嚴以教子、</verse>
				<verse number="5">家不克齊、焉能理上帝會乎、</verse>
				<verse number="6">甫入教者、未可為督、恐自衒與魔鬼同刑、</verse>
				<verse number="7">會以外、督宜有令聞、恐遭擯斥、而罹魔鬼之網、</verse>
				<verse number="8">會之執事、亦當嚴正、勿二言、勿嗜酒、勿取非義之利、</verse>
				<verse number="9">清心守主之妙理、</verse>
				<verse number="10">若此者、必先試之、無間然、而後可為執事、</verse>
				<verse number="11">會中之婦亦當嚴正、勿興謠諑、謹事而信、</verse>
				<verse number="12">會之執事、惟一其妻、善齊家教子、</verse>
				<verse number="13">善為會執事、可得上爵、侃侃言基督 耶穌道、</verse>
				<verse number="14">我望速至爾、恐或濡滯、故遺爾以書、</verse>
				<verse number="15">使知所當為於上帝宮、即真理之柱石、永生上帝會、</verse>
				<verse number="16">敬主之道、至大至妙、無不以為然、上帝假人身而顯著、稱義於聖神、見於天使、聞於異邦、信於天下、而躋光明之域、</verse>
			</chapter>
			<chapter number="4">
				<verse number="1">聖神確言、季世有人背道、從偽感神者、教人事鬼、</verse>
				<verse number="2">偽善誑言、喪其本心、如火銷鑠、</verse>
				<verse number="3">禁嫁娶、茹葷、然葷乃上帝生物、使信主識真理者、感恩以食、</verse>
				<verse number="4">上帝生物、諸惟可食、感恩享之勿棄、</verse>
				<verse number="5">以上帝命、禱而食之無不潔、</verse>
				<verse number="6">爾以此勸兄弟、可為耶穌 基督忠僕、習信道、從善教、</verse>
				<verse number="7">當棄妄言老媼之談、練習敬虔、</verse>
				<verse number="8">調劑乎身者其益少、敬虔乎主者其益大、今生來生、皆許有福、</verse>
				<verse number="9">此可信可嘉之言、</verse>
				<verse number="10">念此我服勞見詬、蓋吾所賴者、永生上帝、即救萬人、救信主尤切者、</verse>
				<verse number="11">此當誨諭焉、</verse>
				<verse number="12">勿以爾之年幼、為人輕視、乃以言行仁愛、情性、忠信、廉潔、為信主者之模楷、</verse>
				<verse number="13">專務誦讀、勸勉教誨、以迨我至、</verse>
				<verse number="14">昔有預言及爾者、長老按手、錫爾恩賜、切勿自棄、</verse>
				<verse number="15">專務習之、使爾上達、明顯於眾、</verse>
				<verse number="16">慎乃身、謹乃教、恆于斯、則可救己、亦救聽者、</verse>
			</chapter>
			<chapter number="5">
				<verse number="1">不可斥耆老、惟諫之如父、待幼如弟、</verse>
				<verse number="2">老婦如母、少女如妹、惟潔是宜、</verse>
				<verse number="3">嫠而無賴、當敬養之、</verse>
				<verse number="4">嫠有子孫教之先行孝於家、以報厥親、此為美、可見納於上帝、</verse>
				<verse number="5">嫠獨處無倚、惟上帝是賴、晝夜祈禱、</verse>
				<verse number="6">若樂宴樂、雖生猶死、</verse>
				<verse number="7">以此誨人、使無間然、</verse>
				<verse number="8">不顧戚族、不念家人、是棄乎道、較之未信者尤惡、</verse>
				<verse number="9">嫠而載諸册者、必年六十素從一而終、</verse>
				<verse number="10">有為善之稱、育子女、館遠人、濯聖徒足、濟受難、從諸善、則載之、</verse>
				<verse number="11">幼嫠因基督而自繩、厥後易其初心、而欲復嫁、</verse>
				<verse number="12">則背曩誓而取戾、故不載諸册、</verse>
				<verse number="13">彼偷閒、遨遊鄰舍、不第偷閒、亦妄談滋事、言所不當言、</verse>
				<verse number="14">幼嫠可再適、生子宜家、不使敵有間而訾我道、</verse>
				<verse number="15">蓋有從撒但者、</verse>
				<verse number="16">若信主夫婦、有親而嫠、當周給之、毋累教會、俾會得濟無倚之嫠、</verse>
				<verse number="17">善治會之長老、當倍加敬養、其勞於傳道者、敬之宜尤切、</verse>
				<verse number="18">經云、碾穀之牛、勿籠其口、又曰、工得其值、宜也、</verse>
				<verse number="19">有訟長老、無二三證者勿聽、</verse>
				<verse number="20">有罪當眾前謫之、使眾知警、</verse>
				<verse number="21">於上帝及主、耶穌 基督暨被選之天使前、我諭爾務守此誡、處事勿固執偏視、</verse>
				<verse number="22">勿遽按手、任人為會執事、勿與人共罪、惟潔是務、</verse>
				<verse number="23">勿第飲水、可少飲酒、為爾脾弱多病故也、</verse>
				<verse number="24">有當前著其不善、可擬議者、亦有異日、乃著其不善者、</verse>
				<verse number="25">為善者亦然、有當前著其善、有未著其善者、而終不得隱、</verse>
			</chapter>
			<chapter number="6">
				<verse number="1">夫既服役為奴、則務敬厥主、免上帝名與教見譏於人、</verse>
				<verse number="2">有宗教為爾主者、勿以同教兄弟而生藐視、必服事維勤、以其宗教可愛、宜獲爾益、此當勸誨焉、</verse>
				<verse number="3">有人傳異教、背吾主耶穌 基督正理棄敬虔之至道、</verse>
				<verse number="4">無知而自衒、辯論是務、言啟爭端、媢嫉爭競、訕謗惡意、由此而生、</verse>
				<verse number="5">其人壞心術、滅真理、惟尚虛談、謂敬虔足以邀利、如此者、爾當遠之、</verse>
				<verse number="6">然敬虔知足、則利莫大焉、</verse>
				<verse number="7">我出世無所制攜來、逝世無所攜去、此理昭然、</verse>
				<verse number="8">衣食足、當知止、</verse>
				<verse number="9">苟圖富有、陷誘惑、罹羅網、溺於無理有害之欲、終必沉淪、</verse>
				<verse number="10">好利為萬惡根、有人慕之、則背於道、以多苦自刺、</verse>
				<verse number="11">惟爾事上帝之人、在所必戒、而從義、虔、信、仁、柔、忍、</verse>
				<verse number="12">為主道竭力者、善也、爾當務之、俾克受永生、特此故爾奉召、當眾證者前、自明其志、</verse>
				<verse number="13">生萬有者上帝也、善自訴於本丟彼拉多前者、基督 耶穌也、於上帝暨基督前、余命爾、</verse>
				<verse number="14">當守此誡、無玷缺、無可責、迨吾主耶穌 基督昭著、</verse>
				<verse number="15">屆期、將示基督昭著者、獨一有福有權、諸君之君、諸主之主、</verse>
				<verse number="16">惟彼永生、處於光明、眾不能至、人所未見、亦不得見、願以尊榮權力稱之、永世靡暨、</verse>
				<verse number="17">當諭此世之富者、心勿傲、無定之財勿恃、惟賴永生上帝、洪賜我眾、百物以享之、</verse>
				<verse number="18">故命富者為善、累積美事、喜以賙濟、</verse>
				<verse number="19">樂與眾共、夫如是、厚築善基、預備厥後、克受永生、</verse>
				<verse number="20">提摩太乎、當守所托之命、棄妄論浮詞、偽為智慧之辯、</verse>
				<verse number="21">若以小智為智、是背信主之道、惟願爾得恩焉、</verse>
			</chapter>
		</book>
		<book number="55">
			<chapter number="1">
				<verse number="1">奉上帝旨、為耶穌 基督使徒保羅傳上帝所許生命之道、受自耶穌者、</verse>
				<verse number="2">書達愛弟子提摩太、願父上帝及吾主基督 耶穌、賜爾恩寵慈惠平康、</verse>
				<verse number="3">我法祖清心事上帝、今謝上帝、晝夜祈禱、緬懷爾不輟、</verse>
				<verse number="4">念爾涕泗、戀慕欲見爾、俾我暢然喜悅、</verse>
				<verse number="5">憶爾信主無偽、維昔爾外祖母羅以、爾母友尼基、則有此信、我望爾亦然、</verse>
				<verse number="6">我素按手、錫爾上帝恩賜、我使爾追憶、如火復然、</verse>
				<verse number="7">蓋上帝賜我儕、非畏難之心、乃勇行、仁愛、順理、</verse>
				<verse number="8">故勿以傳主道為恥、亦勿以我因主被囚為恥、實賴上帝之能、為福音共受苦、</verse>
				<verse number="9">上帝救我儕、召我儕為聖、不因我行、祇自成其志、蓋上世之先、念基督 耶穌、賜我恩寵、</verse>
				<verse number="10">今以吾救生耶穌 基督、降生而昭著、耶穌使死無權、以福音光燭無壞之生命、</verse>
				<verse number="11">我奉命為使徒、務傳斯道、教異邦人、</verse>
				<verse number="12">為此我受苦、不以為恥、蓋深知所信之主、能保我所付托、至於乃日、</verse>
				<verse number="13">惟爾信愛基督 耶穌、守我所傳正理之模範、</verse>
				<verse number="14">昔以善事托爾、當賴我中之聖神守之、</verse>
				<verse number="15">爾知亞西亞眾人背我、其中有腓吉路、黑摩其尼、</verse>
				<verse number="16">願主矜恤阿尼色弗家、彼屢慰我、不以我縲絏為恥、</verse>
				<verse number="17">在羅馬時、多方求我、至於得見、</verse>
				<verse number="18">願主恩賜矜恤之、聿至乃日、昔在以弗所、阿尼色弗事我、爾知之矣、</verse>
			</chapter>
			<chapter number="2">
				<verse number="1">小子爾賴基督 耶穌恩、當剛健、</verse>
				<verse number="2">我於諸證者前、傳道於爾、宜托忠信者、俾能教眾、</verse>
				<verse number="3">譬猶基督 耶穌之勁卒、爾當勞苦、</verse>
				<verse number="4">凡為卒者、不以世故憧擾、致悅募己者、</verse>
				<verse number="5">力爭而不循矩矱、則不得冠冕之賞、</verse>
				<verse number="6">農必先力穡、而後得物產、</verse>
				<verse number="7">我所言、當思之、願主賜爾敏於庶事、</verse>
				<verse number="8">當憶我所傳之福音、言大闢裔耶穌 基督死而甦、</verse>
				<verse number="9">為此、我受苦見繫、如犯法者、然上帝道、不可得而繫、</verse>
				<verse number="10">我為選民忍難、使彼賴基督 耶穌得救、永與厥榮、</verse>
				<verse number="11">有一言可信者、若同死、必同生、</verse>
				<verse number="12">若同忍難、必同乘權、我若拒主、主必拒我、</verse>
				<verse number="13">我雖不信、主無不信、必不食言、</verse>
				<verse number="14">爾以是道、俾人強識、主前諭眾、勿言啟爭端、不第無益、且足以惑聽聞、</verse>
				<verse number="15">務能悅於上帝、為操作、無愧怍、善頒真理、</verse>
				<verse number="16">當棄諸妄論浮詞、因浸久弊必叢滋、</verse>
				<verse number="17">其言譬諸瘡痏、蔓延厥體、有若許米乃、腓理徒、</verse>
				<verse number="18">棄真理、言復生之事既往、故數人之信為所傾圮、</verse>
				<verse number="19">雖然、上帝之道、其址鞏固、有印誌云、主知厥民、又云、呼基督名者、當遠諸惡、</verse>
				<verse number="20">廣廈之中、其器不第金銀、亦有木瓦、或為器之貴、或為器之賤、</verse>
				<verse number="21">若人潔己去私、則成貴重之器、皭然適乎主用、備諸善行、</verse>
				<verse number="22">戒血氣之欲、從仁、義信、與清心籲主名者相睦、</verse>
				<verse number="23">當擯愚魯弗學之辯、蓋知爭競由是而生、</verse>
				<verse number="24">惟主之僕勿爭競、必慈以處眾、施教則善、受侮則忍、</verse>
				<verse number="25">逆理者、迪以柔和、庶上帝錫以悛心、俾識真理、</verse>
				<verse number="26">雖罹魔鬼之網、為其所惑、致逞厥志、亦可儆醒以得救、</verse>
			</chapter>
			<chapter number="3">
				<verse number="1">季世必有危日、爾當知之、</verse>
				<verse number="2">人將自私、好利、驕泰、訕謗、逆親、辜恩、斁倫、</verse>
				<verse number="3">拂情、背誓約興謠諑、縱嗜欲、行殘刻、疾善良、</verse>
				<verse number="4">不信乎友、苟且自衒、樂佚樂、不愛上帝、</verse>
				<verse number="5">有敬虔之名、無敬虔之實、若此者、當遠之、</verse>
				<verse number="6">彼潛入人室、見愚女多欲、重負厥罪、從而誘之、</verse>
				<verse number="7">此女亦嘗學問、終不識真理、</verse>
				<verse number="8">昔雅尼、佯庇、為摩西敵、若此者、亦敵正理、其人壞心術、揆以主道、終必見擯、</verse>
				<verse number="9">故不能持久、其橫逆必暴露於眾、如前二人然、</verse>
				<verse number="10">惟爾悉我教誨、品行、堅心、信主、含容、仁愛、恆忍、</verse>
				<verse number="11">亦知我在安提阿、以哥念、路士得、所遇窘逐患難、惟主救我、</verse>
				<verse number="12">凡宗基督 耶穌、致志於敬虔者、必受窘逐、</verse>
				<verse number="13">行惡惑眾之徒、浸久叢滋、欺人而自欺、</verse>
				<verse number="14">爾當恆守所學、考證之道、知所學之奚自、</verse>
				<verse number="15">爾自幼識聖經、因而有智、信基督 耶穌得救、</verse>
				<verse number="16">諸經本上帝所默示、有益於教誨、督責、正己、學義、</verse>
				<verse number="17">俾事上帝之人、無不練達、百善悉備、</verse>
			</chapter>
			<chapter number="4">
				<verse number="1">主耶穌 基督、將昭著於其國、舉生者死者而鞫之、故於上帝暨耶穌前、我諭爾、</verse>
				<verse number="2">傳道不論得時不得時、專務督責、儆戒、寛容、勸誨、</verse>
				<verse number="3">蓋其後、人必厭聞正道之教、喜聽悅耳之談、狥嗜欲、多其師、</verse>
				<verse number="4">背真理、向虛誕、</verse>
				<verse number="5">惟爾事事勤守勞苦、傳福音、盡乃職、</verse>
				<verse number="6">今我血譬諸灌奠、我逝邁之期伊邇、</verse>
				<verse number="7">有戰爭之善者、我已竭其力、有馳驟之善者、我已盡其程、而守主道、</verse>
				<verse number="8">今而後、有義賞若冠冕焉、善鞫之主、至於乃日、必以賜余、不第賜余、亦賜凡慕厥昭著者、</verse>
				<verse number="9">務速至我、</verse>
				<verse number="10">底馬溺於世故而遺我、彼往帖撒羅尼迦、革勒士適加拉太、提多至撻馬太、</verse>
				<verse number="11">惟路加偕我、爾來則率馬可至、彼適我用、善於服役、</verse>
				<verse number="12">我遣推基古、往以弗所、</verse>
				<verse number="13">我留特羅亞 加布家之外服、爾為攜至、亦攜書册、羊革尤切、</verse>
				<verse number="14">金工亞力山大數害我、願主視其所行而報之、</verse>
				<verse number="15">爾當慎防、以其多敵我道、</verse>
				<verse number="16">我始訴己事時、無人佑我、眾又遺我、願主勿坐其罪、</verse>
				<verse number="17">惟主左右我、剛健我、使我足傳道、俾異邦人聞之、我得救出於獅口、</verse>
				<verse number="18">主必拯我於患難、得到天國、願榮光歸之、永世靡暨、</verse>
				<verse number="19">問百基拉、亞居拉、與阿尼色弗家安、</verse>
				<verse number="20">以拉都居哥林多、特羅非摩病、我留在米利都、</verse>
				<verse number="21">冬前、爾務至我、友布羅、布田、利奴、革老爹、與諸兄弟、問爾安、</verse>
				<verse number="22">願主耶穌 基督堅爾心志、爾得恩寵、我所願矣、</verse>
			</chapter>
		</book>
		<book number="56">
			<chapter number="1">
				<verse number="1">上帝僕、耶穌 基督使徒保羅、為傳上帝選民所信之道、俾識敬虔真理、</verse>
				<verse number="2">望誠實上帝、上世之先、所許永生、</verse>
				<verse number="3">及時昭著、我奉救主上帝命、以傳斯道、</verse>
				<verse number="4">書達共信主真弟子提多、願父上帝、及吾救主耶穌 基督、錫爾恩寵慈惠平康、</verse>
				<verse number="5">我留爾在革哩底以正其缺、於諸邑舉任長老、依我所命、</verse>
				<verse number="6">必若無可責、一其妻、子女宗教、末由訟其蕩檢踰閑者、則可畀以職、</verse>
				<verse number="7">會督必無間然、為上帝家宰、不偏執、不易怒、勿酗、勿競、非義之利勿取、</verse>
				<verse number="8">柔遠人、喜善良、廉節虔義以自制、</verse>
				<verse number="9">恆守所學真理、以正道教人、逆理者、詰折之、</verse>
				<verse number="10">蓋有人越準繩、虛誕欺詐、而宗割禮為尤甚、</verse>
				<verse number="11">彼為非義之利、傳不宜之教、覆人家室、若此者、必辯折之、使無辭可對、</verse>
				<verse number="12">有革哩底同族之先知者曰、革哩底人常誑言、惟思果腹、憚於操作、猶暴獸然、</verse>
				<verse number="13">此言確然、當嚴責之、使守正道、</verse>
				<verse number="14">勿聽猶太之虛誕、背道之話言、</verse>
				<verse number="15">以食物論潔者食之、無不潔、不信不潔者食之、無一潔、蓋其心志已浼矣、</verse>
				<verse number="16">若此者、言則識上帝、行則拒之、惟務違逆、自絕於善、可疾孰甚焉、</verse>
			</chapter>
			<chapter number="2">
				<verse number="1">爾所言、必宜於正道、</verse>
				<verse number="2">勸耆老、當勤慎、嚴正廉節、篤信主道、仁愛恆忍、</verse>
				<verse number="3">老婦所為、亦當敬虔、勿謠諑、勿嗜酒、宜以善教人、</verse>
				<verse number="4">使少婦敬夫慈子、</verse>
				<verse number="5">必廉節貞靜、處內懿行、毋違夫子、免人謗讟上帝道、</verse>
				<verse number="6">爾勸幼男以廉節、</verse>
				<verse number="7">躬行善事、以為模楷、傳教勿邪、端莊不偽、</verse>
				<verse number="8">所言宜正、無可辯駁、俾背理者自愧勵、不以惡言相加、</verse>
				<verse number="9">僕當服其主、恆得其歡心、毋違言、</verse>
				<verse number="10">無私取、盡厥忠於百事、丕顯我救主上帝之教、</verse>
				<verse number="11">蓋上帝普救之恩、昭著有眾、</verse>
				<verse number="12">教我棄諸不虔與私欲、生於斯世、必廉節、公義、敬虔、</verse>
				<verse number="13">仰慕洪福、與赫赫上帝、吾救主耶穌 基督之榮昭臨、</verse>
				<verse number="14">彼舍己贖我、免乎諸惡、潔諸選民、熱中為善、以適主用、</verse>
				<verse number="15">爾操傳道之權、當以此勸誨、督責乎眾、勿為人所輕視、</verse>
			</chapter>
			<chapter number="3">
				<verse number="1">教人當服有位從政、百善悉備、</verse>
				<verse number="2">勿訕謗、勿爭競、宜寛裕溫柔以待眾、</verse>
				<verse number="3">我儕素無知弗信、見惑於人、從嗜慾、樂佚樂、暴戾、媢嫉、為人所怨、而己亦尤人、</verse>
				<verse number="4">惟吾救主上帝、仁慈昭著、</verse>
				<verse number="5">其所以救我者、非由我有義行、乃由主矜恤、以更生盥濯我、以聖神復新我、</verse>
				<verse number="6">上帝念吾救主耶穌 基督、厚賜聖神、</verse>
				<verse number="7">使我依厥恩而稱義、得為嗣子、希望永生、</verse>
				<verse number="8">此言確然、我欲爾明辯斯義、俾信上帝者、專務行善、斯為美、有益於人、</verse>
				<verse number="9">若以譜系律法爭競、乃愚者之論、皆虛妄、足以損人、務必棄之、</verse>
				<verse number="10">從異端者、既再三警惕矣、不聽、擯之可也、</verse>
				<verse number="11">知若人背道獲罪、自覺其非而為之、</verse>
				<verse number="12">我遣亞提馬或推基古就爾、爾務速至尼哥波立、今冬我決意在彼、</verse>
				<verse number="13">亞波羅與教法師西納、爾當饋贐、免其匱乏、</verse>
				<verse number="14">我友當學、惟務善行、以資所急、結果是務、</verse>
				<verse number="15">偕我眾問爾安、問宗道而愛我者安、爾眾得恩、心所願矣、</verse>
			</chapter>
		</book>
		<book number="57">
			<chapter number="1">
				<verse number="1">為、基督 耶穌被囚保羅、與兄弟提摩太、書達良朋同勞者腓利門、</verse>
				<verse number="2">及人所敬之婦亞腓亞、與我共伍亞基布、暨在爾家之會、</verse>
				<verse number="3">願吾父上帝、及主耶穌 基督、賜爾恩寵平康、</verse>
				<verse number="4">我謝上帝、祈禱間、常緬懷爾、</verse>
				<verse number="5">蓋聞爾信主耶穌、愛諸聖徒、</verse>
				<verse number="6">望爾與眾、共信主而務力行、使人知爾所為百善、歸榮於基督 耶穌、</verse>
				<verse number="7">兄弟懷仁、安聖徒心、使我欣喜慰藉、</verse>
				<verse number="8">我宗基督、得以所宜、侃侃命爾、</verse>
				<verse number="9">然爾我素相愛、與其命爾、不如求爾、蓋我保羅今老矣、而為耶穌 基督囚、</verse>
				<verse number="10">我為縲絏中所得弟子阿尼西母求爾、</verse>
				<verse number="11">彼始無益於爾、今爾我共受其益、</verse>
				<verse number="12">此人我倚為心膂、今遣至爾、望爾晉接焉、</verse>
				<verse number="13">我為傳福音、陷縲絏、故慾留之偕居、代爾事我、</verse>
				<verse number="14">第未悉若意、我不敢為政、致爾之為善、非由力所強、乃由心所願、</verse>
				<verse number="15">彼與爾今或暫相離、後必恆相聚、</verse>
				<verse number="16">非仍為僕、較僕為大、可愛兄弟、尚與我甚密、況爾猶骨肉之親、實宗主之友乎、</verse>
				<verse number="17">爾以我為友、則納彼猶納我、</verse>
				<verse number="18">若彼有虧負於爾、則以我為歸、</verse>
				<verse number="19">我保羅手書、我必償之、雖然、我無庸煩言、爾若償我負、即捐軀不為過、</verse>
				<verse number="20">兄弟乎、宜宗主使我喜、按我心、</verse>
				<verse number="21">我以書遺爾、知爾必悅從、亦知爾之所行、必倍於我之所言、</verse>
				<verse number="22">應爾祈禱、我望得就爾、宜為我備館舍、</verse>
				<verse number="23">緣基督 耶穌、與我同囚以巴弗、</verse>
				<verse number="24">及我同勞馬可、亞利達古、底馬、路加、俱問爾安、</verse>
				<verse number="25">願吾主耶穌 基督恩、堅爾心志、</verse>
			</chapter>
		</book>
		<book number="58">
			<chapter number="1">
				<verse number="1">伊昔上帝、以多方托先知、數諭我祖、今值季世、使其子諭我、</verse>
				<verse number="2">上帝以其子手肇造天地、立為萬物主、</verse>
				<verse number="3">厥子顯其光華、肖乎其質、以大命載萬物、既舍己贖我罪、後在天坐至大者右、</verse>
				<verse number="4">較之天使、尤得至尊之名、故超軼乎天使遠矣、</verse>
				<verse number="5">上帝對何天使言曰、爾乃我子、今日生爾、又曰、吾必為其父、彼必為我子、</verse>
				<verse number="6">迨上帝使冢子入世、則命天使曰、悉當拜之、</verse>
				<verse number="7">言及天使、則曰、其用使者猶風、役者猶火、</verse>
				<verse number="8">言及其子、則曰、上帝歟、爾之有位、永世靡暨、爾之國柄、則合乎義、</verse>
				<verse number="9">爾善善惡惡、故上帝即爾上帝、以膏膏爾、以快爾心、俾得尊於爾侶、</verse>
				<verse number="10">又曰、主歟、爾元始肇基乎地、創造乎天、</verse>
				<verse number="11">彼必崩、惟爾恆存、彼必敝、如衣服然、</verse>
				<verse number="12">彼將更易、則爾卷而藏之、惟爾不變、爾壽無疆、</verse>
				<verse number="13">上帝對何天使言曰、坐我右、我將以爾敵、置爾足下、</verse>
				<verse number="14">天使豈非執事之神、奉遣事得救之人乎、</verse>
			</chapter>
			<chapter number="2">
				<verse number="1">故尤當務所聞之道、惟恐或遺、</verse>
				<verse number="2">浸假道藉天使以傳、言出惟行、使諸犯逆、無不遭應得之譴、況吾棄救道、如此之大者、豈能逭乎、</verse>
				<verse number="3">斯道、主始言之、聞者徵明於我儕、</verse>
				<verse number="4">上帝自行其志、俾為異跡奇事妙用、賜以聖神、共證斯道、</verse>
				<verse number="5">我所言之季世、上帝不俾天使治理、</verse>
				<verse number="6">經云、世人誰耶、爾垂念之、人子誰耶、爾眷顧之、</verse>
				<verse number="7">爾使人子少遜於天使、後加以尊榮、任以督所造之物、服萬物於其下、</verse>
				<verse number="8">既言萬物服其下、則物無不服、第及於今、我未見萬物服之、</verse>
				<verse number="9">惟見耶穌少遜於天使、緣其受死、加以尊榮、以上帝恩為眾死、</verse>
				<verse number="10">夫萬物本之歸之之上帝、欲令眾子享其榮、緣救世之君受難、以為完人、</verse>
				<verse number="11">潔之者與受潔者、同出於一、故視若兄弟、不以為恥、</verse>
				<verse number="12">其言曰、吾播父名於兄弟間、頌爾於會中、</verse>
				<verse number="13">又曰、吾必賴父、又曰、吾與上帝所賜之子、俱在乎此、</verse>
				<verse number="14">子乃血氣之屬、主亦血氣之屬、欲以其死使魔鬼無權、不得逞其力以傷人、</verse>
				<verse number="15">是使平生畏死而屈服者、無不解釋也、</verse>
				<verse number="16">耶穌不助天使、乃助亞伯拉罕後裔、</verse>
				<verse number="17">故當凡事同於兄弟、為矜恤忠信之祭司長、以事上帝、而贖民罪、</verse>
				<verse number="18">彼既歷試諸艱、而凡受難者、彼能助之、</verse>
			</chapter>
			<chapter number="3">
				<verse number="1">廉潔兄弟、共蒙天召、當深思吾教祭司長、奉上帝命之耶穌 基督、</verse>
				<verse number="2">彼盡厥忠、以事乎命之者、猶摩西盡忠於上帝家、</verse>
				<verse number="3">基督較摩西、其分固尊、猶建家者、非家人所能比擬、</verse>
				<verse number="4">蓋家必有肇建之者、惟上帝則萬有均為所建、</verse>
				<verse number="5">摩西為執事於上帝家、傳所諭之教、果忠矣、</verse>
				<verse number="6">然則基督為子以齊其家、我若毅然歡望、至終鞏固、則可為其家人矣、</verse>
				<verse number="7">聖神云、如今日爾願聽從我言、</verse>
				<verse number="8">勿剛愎乃心、如昔民之抵觸我、試我於野、</verse>
				<verse number="9">爾祖歷四十載、視我行事、亦嘗試我、</verse>
				<verse number="10">故我憾當時之人、曰、厥心常迷、不識余途、</verse>
				<verse number="11">我怒誓不許享吾安息、</verse>
				<verse number="12">兄弟乎、毋惡於志、而懷不信、背永生之上帝、</verse>
				<verse number="13">日月未逝、宜及時相勸勉、恐迷於罪、而剛愎自用、</verse>
				<verse number="14">若吾毅然鞏固、始終如一、則獲基督所賜之福、</verse>
				<verse number="15">論及經語、如今日爾願聽從我言、勿剛愎乃心、如昔民之抵觸我、</verse>
				<verse number="16">聽而抵觸者誰、非從摩西出埃及之眾乎、</verse>
				<verse number="17">上帝於四十載中憾誰、非犯罪而暴骨於野者乎、</verse>
				<verse number="18">上帝誓之、不許享其安息者誰、非不信之徒乎、</verse>
				<verse number="19">由是觀之、彼不信、故不得享安息也、</verse>
			</chapter>
			<chapter number="4">
				<verse number="1">上帝既許我享其安息、當慎思慮、恐有不及、</verse>
				<verse number="2">蓋嘉音傳我、亦傳古人、然彼聞而不信、故聽之無益、</verse>
				<verse number="3">惟我信者、得享上帝安息、經云、我怒誓不許不信者享吾安息、此言上帝創世之時、事畢而安息、</verse>
				<verse number="4">載正經七日篇云、上帝於第七日、畢其事而安息、</verse>
				<verse number="5">上所引之經亦曰、其不得享吾安息、</verse>
				<verse number="6">然安息終必有人享之、而先聞嘉音者不信故不得享、</verse>
				<verse number="7">歷年既多、上帝以大闢言、復定日期、載經云、如今日爾願聽從我言、勿剛愎乃心、</verse>
				<verse number="8">倘昔約書亞曾以安息賜民、則上帝必不復言異日賜之、</verse>
				<verse number="9">由是而觀、後必有安息、上帝將賜其民、</verse>
				<verse number="10">享此安息者、則事畢而安息、如上帝然、</verse>
				<verse number="11">故當黽勉、享其安息、恐有傚古人之不信、而自暴者、</verse>
				<verse number="12">蓋上帝之諭、活潑潑地、自有功效、利於鋒刃、凡神氣骨髓、無不剖刺、心之意念、無不鑒察、</verse>
				<verse number="13">故於上帝前、萬物不得隱、豁然顯露、均為鞫我之主所視焉、</verse>
				<verse number="14">既有大祭司長、上帝子耶穌、直造乎天之極、則我儕宜固守其教、</verse>
				<verse number="15">蓋吾之祭司長、能體恤吾荏弱、彼於凡事、歷試諸艱、亦如我然、惟未罹於罪、</verse>
				<verse number="16">故當毅然至沾恩之位之前、得矜恤恩寵、適合機宜而助我、</verse>
			</chapter>
			<chapter number="5">
				<verse number="1">人間諸祭司長、為益人而立、以事上帝、俾得獻禮物祭祀、以贖人罪、</verse>
				<verse number="2">祭司長荏弱、故能憐恕愚昧迷罔之人、</verse>
				<verse number="3">是以為民獻祭、亦當為己獻祭、免厥罪戾、</verse>
				<verse number="4">此職人莫自任、必如亞倫、俟上帝之徵辟、</verse>
				<verse number="5">基督亦未嘗以祭司長自尊、惟上帝諭之曰、爾乃吾子、今日生爾、</verse>
				<verse number="6">亦曰、爾永為祭司、依麥基洗德之班聯、</verse>
				<verse number="7">夫基督在世時、大聲疾呼、繼之號泣祈禱、以求能免其死者、升聞於上、釋己憂懼、</verse>
				<verse number="8">雖上帝子、亦以遘難、然後知所以悅服、</verse>
				<verse number="9">既為完人、故恆為信從者得救之原、</verse>
				<verse number="10">蓋上帝立之為祭司長、依麥基洗德之班聯、</verse>
				<verse number="11">諭此人、我有無數言詞、難以剖析、因爾聽之懵然故也、</verse>
				<verse number="12">爾學之久矣、當自為師、但今需我復教爾上帝道小學之始、譬之孩提、猶需乳哺、無事肉食、</verse>
				<verse number="13">凡需乳哺者乃赤子、不識義理、</verse>
				<verse number="14">惟成人則肉食、以其練習、精於思、能別美惡焉、</verse>
			</chapter>
			<chapter number="6">
				<verse number="1">基督道之始、我姑舍是、但練達是務、不復言創基、若悔改妄行、信從上帝、</verse>
				<verse number="2">施洗按手、復生恆報、諸道是也、</verse>
				<verse number="3">惟上帝許我、我則行是、</verse>
				<verse number="4">乃有始則明道、蒙天錫賚、共享聖神、</verse>
				<verse number="5">知上帝至理、季世有妙用、</verse>
				<verse number="6">後竟背教、其不克悔改自新、猶復釘上帝子於十字架、而顯辱之、</verse>
				<verse number="7">譬如土壤、時雨潤之、百物生之、農夫利之、上帝培之、</verse>
				<verse number="8">若其叢生荊棘、則人棄之、終必被詛、而爇以火、</verse>
				<verse number="9">我言此、望良朋、無若背教者、亦望爾得救、</verse>
				<verse number="10">蓋上帝至公、必不爾忘、爾素為生名施仁勤勞、以供事聖徒、今所行亦如是、</verse>
				<verse number="11">我願爾眾、至終殷勤、以懷厚望、</verse>
				<verse number="12">爾勿惰慢、昔諸信主恆忍者、彼獲所許之福、爾其則傚、</verse>
				<verse number="13">且未有大於上帝者、其許亞伯拉罕時、指己而誓、</verse>
				<verse number="14">曰、吾必大賚爾福祉、昌熾爾子孫、</verse>
				<verse number="15">亞伯拉罕恆忍以待、故獲所許、</verse>
				<verse number="16">凡人之誓、必指大於己者、誓所以堅其信、而違言息矣、</verse>
				<verse number="17">上帝欲使將得福之人、知其旨不易、故實之以誓、</verse>
				<verse number="18">上帝真實無妄、既許之而復誓之、皆不可易、吾素避難、冀得所許之福、大可慰藉、</verse>
				<verse number="19">我所望福、藏于幔內、猶心之有錨、鞏固不移、</verse>
				<verse number="20">耶穌先我入之、永立為祭司長、依麥基洗德之班聯、</verse>
			</chapter>
			<chapter number="7">
				<verse number="1">麥基洗德 撒冷王也、為至高上帝之祭司、昔遇亞伯拉罕、戰敗諸王旋、而為之祝嘏、</verse>
				<verse number="2">亞伯拉罕、即己所獲者、十取一以贈麥基洗德、譯即義王、又名撒冷王、譯即太平王、</verse>
				<verse number="3">其為祭司也、非襲父母之職、譜系不載、生平始終皆不可考、猶上帝子、恆為祭司、</verse>
				<verse number="4">爾試思之、先祖亞伯拉罕、取戰時所獲者十分之一、輸麥基洗德、則其尊為何若、</verse>
				<verse number="5">利未子孫、有任祭司職者、奉命依例、什一取兄弟所有之物、其兄弟即亞伯拉罕後裔、</verse>
				<verse number="6">惟麥基洗德、非由利未出、而於亞伯拉罕所有者、什一取之、且亞伯拉罕素蒙上帝許、而麥基洗德為之祝嘏、</verse>
				<verse number="7">夫為人祝者、其分尊、受人祝者、其分卑、此不待辯而自明、</verse>
				<verse number="8">取什一之人有二、若利未則世襲其職、惟麥基洗德、經云、永為其職、</verse>
				<verse number="9">姑試言之、利未於民中十分取一、而當其附亞伯拉罕時、已以什一輸之矣、</verse>
				<verse number="10">蓋麥基洗德遇亞伯拉罕時、利未尚在祖身、</verse>
				<verse number="11">昔民受律例時、利未子孫任祭司職、若人賴此、罔有缺乏、則毋庸別設一祭司、依麥基洗德班聯、不依亞倫班聯、</verse>
				<verse number="12">祭司職既易、律例必易、</verse>
				<verse number="13">吾所言之人、乃屬他族、從無供役祭壇者、</verse>
				<verse number="14">蓋摩西未嘗以祭司職諭猶大、吾主由猶大出、則祭司職之易、不彰彰明乎、</verse>
				<verse number="15">依麥基洗德之職、別設祭司、</verse>
				<verse number="16">非遵變易之法、乃遵永存之命、</verse>
				<verse number="17">蓋上帝曰、爾永為祭司、依麥基洗德班聯、故祭司職之易又愈明矣、</verse>
				<verse number="18">夫舊法無益、罔有功效、則遂廢弛、</verse>
				<verse number="19">律法未臻於大成、更創新法、使我愈能望福、近上帝前、</verse>
				<verse number="22">既以誓而立、故為尤善、約之中保、</verse>
				<verse number="23">屬利未為祭司者固甚眾、沒則已焉、不能常為其職、</verse>
				<verse number="24">耶穌永存、故其祭司職、未嘗易人、</verse>
				<verse number="25">凡賴耶穌而至上帝前者、耶穌能救之、蓋彼恆存以保我、</verse>
				<verse number="26">我之祭司長應為敬虔、無不善、無纖垢、遠乎罪人、直造乎天之極、</verse>
				<verse number="27">他祭司長、必日獻祭贖罪、先為己、後為民、我祭司長不然、乃獻身贖罪、一而已足、</verse>
				<verse number="28">律法所立為祭司長者、不能無疵、若律法後之誓、則立上帝子為祭司長、永為完人、</verse>
			</chapter>
			<chapter number="8">
				<verse number="1">余前所論之大要、乃言吾有如此之祭司長、於天坐至大者之位之右、</verse>
				<verse number="2">為執事於主所設真幕之聖所、非人所設、</verse>
				<verse number="3">凡祭司長立、則獻禮物祭祀、故此祭司長、亦當有所獻、</verse>
				<verse number="4">浸假耶穌仍生斯世、則不得為祭司、蓋世亦有祭司、遵律法、獻禮物、奉事上帝、惟法天幕之模範、</verse>
				<verse number="5">昔摩西始欲張幕、得上帝默示、曰、爾惟慎、余於山巔、示爾造物之模式、爾其遵之、</verse>
				<verse number="6">今所立之約尤善、其許人之福更大、耶穌為其中保、故受職至尊、</verse>
				<verse number="7">如前之約罔缺、則後之約毋庸、</verse>
				<verse number="8">惟主視其有缺、故諭眾曰、時日伊邇、我與以色列 猶大民、將別立新約、</verse>
				<verse number="9">此約、與我援其祖出埃及時所立之約異、彼不恆守我舊約、我檳之弗顧、</verse>
				<verse number="10">當日之後、吾必與以色列民、共立新約、吾將以我律法、置其衷、銘其心、我將為彼上帝、彼將為我民、</verse>
				<verse number="11">彼不需誨其昆弟鄰里、使識上帝、蓋由尊逮卑、眾必知我、</verse>
				<verse number="12">余將宥其不義、不念其罪惡、</verse>
				<verse number="13">既以此約為新、則以彼約為舊、凡舊而漸衰徵者、必不久自廢、</verse>
			</chapter>
			<chapter number="9">
				<verse number="1">前約有崇事之例、暨征世之聖所、</verse>
				<verse number="2">蓋有前幕稱聖所、以藏燈臺几案、及陳設之餅、</verse>
				<verse number="3">內幔後、又有幕、稱至聖所、</verse>
				<verse number="4">有炷香金鼎、嵌金約匱、內藏嗎嗱、盛以金壺、與亞倫萌芽杖、約碑二、</verse>
				<verse number="5">匱上有施恩之所、華煥𠼻𡀔［口氷］覆翼之、今論此、毋庸瑣屑以言、</verse>
				<verse number="6">器物既備、諸祭司屢入前幕、以行其事、</verse>
				<verse number="7">惟祭司長、為己過及民愆、歲一入內幕、獻血、</verse>
				<verse number="8">聖神示我、前約尚存、入聖所之途未明、</verse>
				<verse number="9">自古及今、此約為表式、當時、人獻禮物祭祀、皆不能造於大成、</verse>
				<verse number="10">故崇事者、心不安、亦有儀文、論食飲盥濯、為古所設、迄於振興之日則止、</verse>
				<verse number="11">今基督至矣、為祭司長、錫將來之福祉、其所經行之幕、非假手於人而作、不屬此世、故盡善盡美、</verse>
				<verse number="12">其獻者、非牛羊之血、乃己身之血、永贖人罪、入至聖所、一而已足、</verse>
				<verse number="13">若牛羊之血、與焚犢之灰、以灑污穢者、猶能潔其身、</verse>
				<verse number="14">何況基督賴恆在之神、自無瑕垢、而獻己與上帝、其血能淨爾心、去妄行、使事永生之上帝乎、</verse>
				<verse number="15">是基督為新約中保、以死贖前約者之罪、使蒙召者、獲所許之永福、</verse>
				<verse number="16">凡遺命、必待囑者死、然後遵之、</verse>
				<verse number="17">囑者若生、則遺命毋庸、死則永守、</verse>
				<verse number="18">夫前約必歃血以堅之、</verse>
				<verse number="19">摩西遵命傳誡與民、取牛羊血和以水、以絳綿束牛膝草、灑書與民、曰、</verse>
				<verse number="20">此上帝所論爾之約之血、</verse>
				<verse number="21">幕與禮器、皆灑以血、</verse>
				<verse number="22">遵律法、物以血致潔者居多、蓋不流血、則不得赦、</verse>
				<verse number="23">欲致潔法天之幕、必當用此式、則天幕尤當用善祭、</verse>
				<verse number="24">人手所作之聖所、即彷佛真幕模範、基督不之入、乃升於天、立上帝前以佑我、</verse>
				<verse number="25">基督毋庸數行自獻、效祭司長、將牲血歲一入至聖所、</verse>
				<verse number="26">若然、則基督當創世以來、屢遭艱苦、惟今值季世基督顯著、自獻為祭、滌除人罪、一而已足、</verse>
				<verse number="27">人固有一死、既死有鞫之事、</verse>
				<verse number="28">如是、基督自獻為眾受刑、祗一獻耳、厥後顯著、不復受刑、欲救所望之者、</verse>
			</chapter>
			<chapter number="10">
				<verse number="1">律法為後福之影、而實非其形、故不能以歲一獻祭、使來者得贖罪、</verse>
				<verse number="2">若其能之、則崇事者、一潔其心足矣、蓋自知其罪既贖、則獻祭之事、止而不行、</verse>
				<verse number="3">歲一獻祭、惟使人憶其罪、</verse>
				<verse number="4">以牛羊血、不能滌除人罪、</verse>
				<verse number="5">故基督臨世、曰、主不欲以牲牷祭祀、乃使我成人身以祀之、</verse>
				<verse number="6">燔祭贖罪爾不喜、</verse>
				<verse number="7">典籍載我、我自降臨、遵上帝旨、</verse>
				<verse number="8">上既言牲牷祭祀爾不欲、燔祭贖罪爾不喜、此皆遵律法而獻者、</verse>
				<verse number="9">後則言吾自臨、遵上帝旨、以是而觀、上帝於其先者除之、於其後者立之、明矣、</verse>
				<verse number="10">耶穌 基督遵斯旨、一獻其身、則我之罪贖、</verse>
				<verse number="11">凡祭司日立服事、屢獻其祭、而不能免人罪、</verse>
				<verse number="12">惟基督、既一獻祭、以贖人罪、則恆坐上帝右、</verse>
				<verse number="13">待置諸敵於其足下、</verse>
				<verse number="14">基督第獻一祭、蒙潔之人、永得贖罪、</verse>
				<verse number="17">又曰、我不復念其罪惡、</verse>
				<verse number="18">罪惡既宥、毋庸復獻祭矣、</verse>
				<verse number="19">兄弟乎、我賴耶穌血、得毅然入至聖所、</verse>
				<verse number="20">基督身猶幔、撤之、則為我闢永生之新路、</verse>
				<verse number="21">我得大祭司、理上帝宮、</verse>
				<verse number="22">則當意誠信篤洗心去惡、潔身去垢、而至上帝前、</verse>
				<verse number="23">上帝許我、言出惟行、故我當守道、懷望不移、</verse>
				<verse number="24">爾我當相顧、黽勉勿怠、行仁為善、</verse>
				<verse number="25">有人不集於會所、爾勿效之、當相勸誡、見乃日伊邇、益宜如是、</verse>
				<verse number="26">倘吾儕識真理後、故背教、無復贖罪之祭、</verse>
				<verse number="27">乃觳觫待刑、上帝震怒、使逆理者翦滅、</verse>
				<verse number="28">昔有犯摩西律法者、若二三人為證、必殺之不恤、</verse>
				<verse number="29">況蹂躪上帝子、以贖己之約之血為不潔、狎侮施恩之聖神、爾意其人受刑、當如何重哉、</verse>
				<verse number="30">吾知經所載、主曰、伸冤在我、我必報之、經又曰、主必鞫其民、</verse>
				<verse number="31">遭永生上帝譴、伊可畏也、</verse>
				<verse number="32">當憶曩曰、爾明道之始、屢忍患難、譬之戰爭、</verse>
				<verse number="33">或已受詬誶艱辛、人視若優伶、或友受苦、爾與共之、</verse>
				<verse number="34">蓋我在縲絏、爾體恤之、人奪爾業、爾喜受之、自知在天有愈美恆存之業、</verse>
				<verse number="35">勿灰爾毅然之心、則可得大賚、</verse>
				<verse number="36">爾必恆忍遵上帝命、以得所許之福、</verse>
				<verse number="37">主來不濡滯、其至在須臾、</verse>
				<verse number="38">義人以信得生、如背道者、吾不悅之、</verse>
				<verse number="39">然吾儕惟信主以得救、非若背道者、至於沉淪、</verse>
			</chapter>
			<chapter number="11">
				<verse number="1">信則所望若既得、未見而可憑、</verse>
				<verse number="2">古人若此、而得嘉許、</verse>
				<verse number="3">吾惟信、知天地以上帝命而造、有形由無形而出、</verse>
				<verse number="4">亞伯有信、獻祭與上帝、較該隱尤善、故上帝嘉其義、許其禮、是以亞伯雖沒、其言不朽、</verse>
				<verse number="5">以諾有信、不死而接於天、為上帝所接、後人不復見之、未接之先、見悅於上帝、而獲嘉許、</verse>
				<verse number="6">苟不信、不能為上帝所悅、蓋謁上帝之人、必信有上帝、賞賚夫求之者、</verse>
				<verse number="7">挪亞得上帝默示未來之事、信而畏之、遂造方舟、以救其眷屬、於是挪亞罪此世、信而得稱義、</verse>
				<verse number="8">亞伯拉罕有信、遵上帝命、出故鄉、至後所得之地、當出時、不知所往、</verse>
				<verse number="9">為旅於上帝許賜之地、猶在異邦、以撒 雅各亦蒙上帝所許、與亞伯拉罕各居於幕、</verse>
				<verse number="10">俟上帝所建造鞏固之邑、</verse>
				<verse number="11">撒拉有信、雖老、上帝賜之懷妊誕育、以為所許者言出惟行、</verse>
				<verse number="12">是以一人血氣雖衰、生育蕃衍、如眾星之在天、猶海沙之無量、</verse>
				<verse number="13">此皆有信、雖至沒、不得所許之福、第遙望欣喜以晉接、自謂於世若賓旅、</verse>
				<verse number="14">如是者、明言其欲得土、</verse>
				<verse number="15">彼若思所出之故鄉、則有轉機、</verse>
				<verse number="16">然其所慕者於天有至樂之國、故上帝雖為彼上帝、而不以為恥、為之備邑、</verse>
				<verse number="17">亞伯拉罕被試時有信、而獻子以撒於上帝、</verse>
				<verse number="18">彼有嫡子一人、雖蒙上帝許、言出自以撒者為其苗裔、而亦獻之、</verse>
				<verse number="19">自以為上帝能由死甦之、由是而觀、則謂其死而復生也可、</verse>
				<verse number="20">以撒有信、論及未來之事、為雅各 以掃祝嘏、</verse>
				<verse number="21">雅各有信臨沒時、猶扶杖拜上帝、為約瑟之二子祝嘏、</verse>
				<verse number="22">約瑟有信、臨終預言以色列民得離埃及、因命挈骸骨以歸、</verse>
				<verse number="23">摩西生時、其父母有信、見子岐嶷、匿之三月、不畏王禁令、</verse>
				<verse number="24">摩西長而有信不欲稱為法老女義子、</verse>
				<verse number="25">願與上帝民、共受艱辛、不敢暫享淫樂、</verse>
				<verse number="26">自謂為基督受詬誶、較埃及獲利倍蓰、望賞賚故也、</verse>
				<verse number="27">摩西有信、則離埃及不惴王怒、其恆心如見無形之上帝、</verse>
				<verse number="28">摩西有信、守逾越節、用灑血禮、恐殘賊埃及之長子、波及以色列、</verse>
				<verse number="29">以色列民有信、涉紅海如行陸地、惟埃及人試行之、則沉溺、</verse>
				<verse number="30">以色列民有信、巡耶利哥城歷七日、城垣果圮、</verse>
				<verse number="31">妓喇合有信、接偵者以平康、故不與不信者偕亡、</verse>
				<verse number="32">是豈言之可盡哉、有若其田、巴勒、參孫、耶弗大、大闢 撒母耳、及諸先知、如欲言之、日亦不足、</verse>
				<verse number="33">彼有信故能服敵國、行公義、獲所許之福、箝獅口、</verse>
				<verse number="34">使火燄不傷、鋒刃可避、弱而強、戰而勇、破敵陳、</verse>
				<verse number="35">有婦、子死而得復生、有人受酷刑而不苟免、惟望復生盡美之福、</verse>
				<verse number="36">有人受欺侮、遭鞭扑、陷縲絏、困囹固、以歷試之、有石擊鋸解、</verse>
				<verse number="37">試以禍福、刺以鋒刃、衣綿羊山羊之皮、遨遊無方、困窮、患難、艱辛、</verse>
				<verse number="38">流離轉徙、或荒野、或山巔、或地穴、若此之人、世不足居之、</verse>
				<verse number="39">此皆稱有信、但未得上帝所許、</verse>
				<verse number="40">蓋上帝為我備至善之福、然古人不有我今日、則福弗備、</verse>
			</chapter>
			<chapter number="12">
				<verse number="1">觀者雲集圍我、當釋累我之重負、去縈我之私欲、</verse>
				<verse number="2">所命我之前途、恆心竭力趨之、吾儕始信終克信、皆本乎耶穌、宜專望之、彼思昔所許之樂、受苦於十字架、雖恥不以為意、今坐上帝之位之右、</verse>
				<verse number="3">人以橫逆相加、彼忍之、爾當追思、勿怠爾志、勿喪爾膽、</verse>
				<verse number="4">爾與惡相敵、未嘗扞禦流血、</verse>
				<verse number="5">爾不憶上帝、勸勉爾若子曰、子乎、主責爾、勿輕視、主譴爾、勿喪膽、</verse>
				<verse number="6">蓋主責其所愛、扑其所納、</verse>
				<verse number="7">爾既受責、上帝待爾若子、焉有子而父不責之者乎、</verse>
				<verse number="8">眾受責而爾不受責、則為妓所出、非嫡所生、</verse>
				<verse number="9">生我身之父責我、而我敬之、況賦我神之父、豈不當誠服以得永生乎、</verse>
				<verse number="10">生我身之父、或暫時任意責我、賦我神之父、乃為我益而責我、使我得與作聖、</verse>
				<verse number="11">凡責我者、我受時憂而不樂、後經練習、則結善果、以致平康、</verse>
				<verse number="12">見有手足疲倦者、則為之扶持、</verse>
				<verse number="13">端爾趨向、跛者不第足弗傷、而且疾克瘳、</verse>
				<verse number="14">宜與眾相睦、惟務潔清、蓋不潔者不得謁主、</verse>
				<verse number="15">慎勿失上帝恩、恐有若惡草、根株滋長、妨爾浼眾、</verse>
				<verse number="16">恐有淫行妄為者、如以掃緣一哺啜、鬻長子業、</verse>
				<verse number="17">後此欲得祝嘏、而反見棄、子雖號泣以求、父仍不回其志、是爾所知也、</verse>
				<verse number="18">爾所至者、非有形之山、在彼火焰靉靆、幽暗暴風、</verse>
				<verse number="19">號角之音、傳誡之聲、聞之者、請勿復言、</verse>
				<verse number="20">上帝命、若走獸近山、必石擊箭射之、其命人不忍聞、</verse>
				<verse number="21">所見可畏、摩西曰、吾恐懼戰慄、</verse>
				<verse number="22">見爾所至者、郇山、永生上帝邑、天上之耶路撒冷、有天使咸集、不下數萬、</verse>
				<verse number="23">有冢子之會錄於天、有鞫眾之上帝、有義人得全其神、</verse>
				<verse number="24">有新約中保耶穌其灑血默籲、較亞伯為尤善、</verse>
				<verse number="25">慎勿棄語汝者、若在地傳命者棄之、猶不能免刑、況白天而言者我背之、其刑焉能逭乎、</verse>
				<verse number="26">當時其聞震地、今且曰於後、吾不第震地、又必震天、</verse>
				<verse number="27">如是言之、震者、皆受造之物必廢、而不震者恆存、</verse>
				<verse number="28">惟我得不震之國、當望恩見悅於上帝、虔恭寅畏以事之、</verse>
				<verse number="29">蓋我之上帝、如火之燎焉、</verse>
			</chapter>
			<chapter number="13">
				<verse number="1">恆敦友誼、</verse>
				<verse number="2">常柔遠人、蓋亦有不知其為天使而接之者、</verse>
				<verse number="3">見人之囚則憫之、如己與同囚、見人之厄則矜之、以己亦具此身、</verse>
				<verse number="4">婚姻可貴、床笫無玷、苟合淫行者、上帝罪之、</verse>
				<verse number="5">務絕貪婪、以己所有為足、上帝曰、吾不須臾遐棄爾、</verse>
				<verse number="6">如是、我可毅然曰、主助我、任人所為、我不惴焉、</verse>
				<verse number="7">啟迪爾者、傳爾上帝道、爾當念之、思其所行之功效、而從其信主、</verse>
				<verse number="8">耶穌 基督、自昔迄今、至永不變、</verse>
				<verse number="9">勿為諸異端煽惑、以恩道堅厥心、則得益、如飲食是別、何益之有、</verse>
				<verse number="10">我有祭物可食、在幕奉事者、不得食之、</verse>
				<verse number="11">昔祭司長、殺牲以贖罪、攜血入聖所、焚牲於營外、</verse>
				<verse number="12">耶穌則以己血贖民罪而郭外受苦、</verse>
				<verse number="13">吾當遠離營壘、以就耶穌、亦受詬誶如彼焉、</verse>
				<verse number="14">在世我無恆邑以居、惟求後得之邑、</verse>
				<verse number="15">賴耶穌恆讚上帝、口為頌揚、稱謝其名、我即獻此為祭、</verse>
				<verse number="16">亦務為善、供人所需、此乃上帝所悅之祭、</verse>
				<verse number="17">啟迪蘭者、亦必被鞫、故為爾魂儆醒、爾當信從、使彼喜而不憂、反是、則無益於爾、</verse>
				<verse number="18">請爾為我祈禱、我自知良心素具、凡事欲為善、</verse>
				<verse number="19">我益請爾、為我祈禱、使我速速復至爾、</verse>
				<verse number="20">昔吾主耶穌流永堅約之血、為大牧、賜平康之上帝甦之、</verse>
				<verse number="21">願上帝念耶穌 基督、使雨為善、德無不備、常遵厥旨、務悅其意、亦願榮華歸之、世世靡暨、</verse>
				<verse number="22">吾以尺素遺兄弟、請聽我勸勉、</verse>
				<verse number="23">我語汝、兄弟提摩太已見釋、我如速至、必偕之見爾、</verse>
				<verse number="24">請問爾啟迪者、與聖徒安、以大利人問爾安、</verse>
				<verse number="25">爾眾得恩、心所願也、</verse>
			</chapter>
		</book>
		<book number="59">
			<chapter number="1">
				<verse number="1">上帝及主耶穌 基督僕雅各、請散處十二支派安、</verse>
				<verse number="2">兄弟歷試諸艱、當以為喜、</verse>
				<verse number="3">因知爾信主、試以艱難、則忍自生、</verse>
				<verse number="4">惟恆忍至極、則全備無缺、</verse>
				<verse number="5">有人智不足、當求上帝、上帝博施、不汝瑕疵、必賜所求、</verse>
				<verse number="6">祈時當信勿疑、疑者譬之海浪、風吹盪漾、</verse>
				<verse number="7">欲希主恩、終不能得、</verse>
				<verse number="8">猶豫不決者、行弗篤、</verse>
				<verse number="9">兄弟卑者、以升高為喜、</verse>
				<verse number="10">富者、以居卑為樂、譬之草花、不免凋枯、</verse>
				<verse number="11">日出曝之、草枯花謝、其美亡矣、富者必衰亦如是、</verse>
				<verse number="12">受患難而能忍、必有福祉、以歷試後、可得永生之賞、若戴冠冕、主以賜許愛己者、</verse>
				<verse number="13">見誘之人、勿言為上帝所誘、蓋上帝不為惡誘、而亦不誘人、</verse>
				<verse number="14">人而見誘、為欲所餌、</verse>
				<verse number="15">欲動生惡、惡盈致死、</verse>
				<verse number="16">凡我良朋、勿為人所惑、</verse>
				<verse number="17">善施大賚、均自上出、由昭明之父而降、彼毫釐不爽、晷刻不移、</verse>
				<verse number="18">自行己志、以真道生我、為億兆首宗主之人、</verse>
				<verse number="19">凡我良朋、宜速聽、宜徐言、宜懲忿、</verse>
				<verse number="20">蓋人忿怒、無益於上帝道、故當去邪穢、遠諸惡、</verse>
				<verse number="21">道栽培於心、祗承以救爾魂、</verse>
				<verse number="22">不第聞道已也、實踐之、毋自欺、</verse>
				<verse number="23">聞而不行者、譬人以鏡鑒面、</verse>
				<verse number="24">過此以往、其形容若何、遂忘之矣、</verse>
				<verse number="25">不強制人之良法、人詳察而常目在之、非猶夫聞而忘者、必若遵而行者、如是則得福、</verse>
				<verse number="26">人自謂虔共、如不捫厥舌、乃迷厥心、則其虔共徒然、</verse>
				<verse number="27">惟眷顧孤寡於患難間、處世而自守無玷、是誠虔共、無纖垢於父上帝前、</verse>
			</chapter>
			<chapter number="2">
				<verse number="1">煥乎主耶穌 基督、其道兄弟崇之、勿以貌取人、</verse>
				<verse number="2">如有人金鐶美服、入爾會堂、亦有貧人、敝衣並入、</verse>
				<verse number="3">爾顧美服者曰、坐此上位、語貧者曰、且立於旁、或坐我几下、</verse>
				<verse number="4">豈非別貧富、而念慮未平乎、</verse>
				<verse number="5">凡我良朋聽之哉、上帝選斯世貧者、欲彼信主以為富、可嗣上帝所許愛己者之國、</verse>
				<verse number="6">何以爾反辱貧者乎、富者非挾制爾、拘曳爾、以至公庭乎、</verse>
				<verse number="7">非謗讟爾所稱之美名乎、</verse>
				<verse number="8">經之至法云、愛同人如己、爾守此則善、</verse>
				<verse number="9">爾如何貌取人、是蹈於惡、為法所譴、不免罪戾、</verse>
				<verse number="10">守全法而犯一誡者、無異犯眾誡、</verse>
				<verse number="11">誡曰、勿淫、又曰、勿殺、爾雖無淫行而殺人、又為罹法、</verse>
				<verse number="12">爾必以不強制人之法被鞫、故所言所行、</verse>
				<verse number="13">念茲勿忘、不矜恤人者、則被鞫時、亦必不見矜恤、惟素矜恤人者、喜以待鞫、</verse>
				<verse number="14">兄弟乎、人言信主而不行善、何益之有、第信不行、豈能得救乎、</verse>
				<verse number="15">兄弟姊妹、衣食匱乏、</verse>
				<verse number="16">而爾曰、安然以往、願爾得溫飽、如不以彼所需賜之、何益之有、</verse>
				<verse number="17">第信不行、其信歸於無有、</verse>
				<verse number="18">人言爾惟信主、善則行善、爾若無行、焉能以信示我、吾既有行、將以我信示爾、</verse>
				<verse number="19">上帝惟一、爾信之誠善、群鬼亦信之而戰慄、</verse>
				<verse number="20">虛誕之人乎、爾當知信而不行、其信歸於無有、</verse>
				<verse number="21">昔吾祖亞伯拉罕獻子以撒於壇、非以所行明其義乎、</verse>
				<verse number="22">厥行即信之功效、而信以之全備、</verse>
				<verse number="23">應經所云、亞伯拉罕信上帝、遂得稱義、於是亞伯拉罕為上帝所愛、</verse>
				<verse number="24">由是觀之、人不第以信、亦以行明義、</verse>
				<verse number="25">妓喇合納使者、示以他途而歸、非以行明義乎、</verse>
				<verse number="26">身無神則死、有信靡行亦猶是、</verse>
			</chapter>
			<chapter number="3">
				<verse number="1">兄弟勿好為人師、知為師者、被鞫尤嚴、</verse>
				<verse number="2">吾眾數蹈於愆、言語無愆者、是為德備之人、能自範其身、</verse>
				<verse number="3">我置勒馬口、使馬馴服、駕馭無不如志、</verse>
				<verse number="4">雖有巨舟、為狂風動盪、而小舵得以運轉、隨舟子指揮、</verse>
				<verse number="5">舌雖小而能誇大、薪甚多、微火可燃、</verse>
				<verse number="6">舌如火、在百體中、能玷一身、不義孰甚、賦畀之性亦為所爇、是其焰由地獄起、</verse>
				<verse number="7">禽獸昆蟲鱗介、皆受制於人、</verse>
				<verse number="8">惟舌無可制、誠為兇悍、舌猶酖毒、足必殺人、</verse>
				<verse number="9">父上帝、我以舌祝之、世人被造、與上帝彷佛、我以舌詛之、</verse>
				<verse number="10">祝與詛、均由口出、兄弟乎勿如是、</verse>
				<verse number="11">譬彼源泉、其甘苦能共一穴乎、</verse>
				<verse number="12">兄弟試思無花果樹、能生橄欖乎、葡萄樹、能生無花果乎、水之鹹淡、不並出一源、亦若是、</verse>
				<verse number="13">爾中若有睿智特識、則必以溫柔智慧、彰其善行、</verse>
				<verse number="14">如心懷嫉狠忿戾、則勿自矜、冒稱真理、</verse>
				<verse number="15">此智非由上來、乃屬斯世、血氣所激、魔鬼所迷、</verse>
				<verse number="16">有媢嫉、爭鬥、則必作亂、行惡貫盈、</verse>
				<verse number="17">由上之智、即廉潔、和平、溫良、寛恕、恆存矜恤善行、絕諸偏視偽為、</verse>
				<verse number="18">行和平者、種和平也、必結善果、</verse>
			</chapter>
			<chapter number="4">
				<verse number="1">戰鬥爭競、何自而來、非欲戰於中而生乎、</verse>
				<verse number="2">爾欲而不得、爾忿怒殺戮、而終無所獲、爾戰鬥爭競、而無所得者、因爾不知求、</verse>
				<verse number="3">爾求而不得、妄求從欲故也、</verse>
				<verse number="4">淫亂之男女乎、豈不知狗世之情欲者、則逆上帝、凡狗世之情欲、則其違逆上帝也明矣、</verse>
				<verse number="5">經豈空言無補哉、在我之神、詎懷媢嫉哉、</verse>
				<verse number="6">彼賜我莫大之恩、故曰、驕泰者、上帝擯斥、卑遜者、上帝賜恩、</verse>
				<verse number="7">故當服上帝、攻魔鬼則魔鬼離爾、</verse>
				<verse number="8">親上帝、則上帝親爾、惡者盥手、疑者洗心、</verse>
				<verse number="9">當自苦哀泣、勿笑宜哭、勿喜宜憂、</verse>
				<verse number="10">主前宜自卑、主將升爾、</verse>
				<verse number="11">兄弟勿譭謗、謗兄弟議兄弟者、猶謗律法議律法、爾若議法、則弗遵法、乃自為士師、</verse>
				<verse number="12">立法者惟一、能釋罪、能加刑、爾為誰而議他人乎、</verse>
				<verse number="13">爾曰、或今日、或明日、將往某邑、淹留一載、貿易得利、</verse>
				<verse number="14">獨是明日之事、爾且弗能知、爾命伊何、猶雲霧聚散倏忽、出沒頃刻、</verse>
				<verse number="15">然爾當曰、若主旨賜我生命、則必如此以行、</verse>
				<verse number="16">爾自詡自衒、則非善、</verse>
				<verse number="17">見善不行、即為惡、</verse>
			</chapter>
			<chapter number="5">
				<verse number="1">富者當思將來之苦而號泣、</verse>
				<verse number="2">財自傷、衣自蠹、</verse>
				<verse number="3">金銀黯敗、其黯為證、若火之燃、災及其身、蓋爾所積、必見鞫於末日、</verse>
				<verse number="4">穫爾田之傭、不給其值、則籲呼升聞於萬有之主、</verse>
				<verse number="5">爾處世、樂宴樂、縱淫佚、以快心志、猶牲牷肥腯、以待宰割、</verse>
				<verse number="6">爾誣義者而殺之、彼不沮尼爾、</verse>
				<verse number="7">兄弟當忍、待主降臨、如地產嘉穀、農夫忍待、望秋霖春雨、</verse>
				<verse number="8">爾亦當忍、堅爾心、主臨伊邇、</verse>
				<verse number="9">兄弟勿相怨、恐其見罪、鞫者及門矣、</verse>
				<verse number="10">諸先知托主名以傳教、兄弟視其忍難、當是則是傚、</verse>
				<verse number="11">能忍者、我以為福、爾聞約百之忍、知主於其後、憐憫矜恤之、</verse>
				<verse number="12">兄弟切勿誓、勿指天地而誓、勿指萬物而誓、惟出言是是否否、斯可已、不然、恐陷於罪、</verse>
				<verse number="13">人慘怛、則祈禱、逸樂、則謳歌、</verse>
				<verse number="14">人或遘疾、當請會之長老、托主名以膏膏之、代為祈禱、</verse>
				<verse number="15">篤信而祈、得主醫之、疾可瘳、雖素有罪、亦蒙矜宥、</verse>
				<verse number="16">宜各自言其罪、代之祈禱、以望疾瘳、蓋義者勤求無已、獲益不淺、</verse>
				<verse number="17">以利亞與我儕有同情、昔求不雨、果旱、歷三載有半、</verse>
				<verse number="18">厥後求雨、而天降甘霖、草木甲坼、</verse>
				<verse number="19">兄弟乎、有人離於真道、而爾使之反正、</verse>
				<verse number="20">當知使罪人去邪反正、則可救一人弗死、且可蓋其愆也、</verse>
			</chapter>
		</book>
		<book number="60">
			<chapter number="1">
				<verse number="1">耶穌 基督使徒彼得、書達散處本都、加拉太、伽帕多家、亞西亞、比推尼之羈旅、</verse>
				<verse number="2">在昔父上帝、預知簡爾、蒙神成聖、得耶穌 基督灑血、使爾信從、願恩寵平康、錫爾不匱、</verse>
				<verse number="3">祝謝吾主耶穌 基督之父上帝、因其鴻慈、甦耶穌 基督、賜我重生、可望永生、</verse>
				<verse number="4">得無敝無玷無廢之業、為我備於天、</verse>
				<verse number="5">此福必顯於季世、賜凡信主、賴上帝大力、護持得救、</verse>
				<verse number="6">因此歡樂、今爾若當歷艱難、鬱伊祗俄頃間、</verse>
				<verse number="7">使爾信主、見試而彌堅、非若金、一經煆煉、漸即消磨者可比、待耶穌 基督顯日、得頌美尊榮、</verse>
				<verse number="8">爾於耶穌末見而愛之、未睹而信之、遂喜不勝、尊榮之至、非言所能盡、</verse>
				<verse number="9">得信主之功效、救爾魂是也、</verse>
				<verse number="10">昔先知預言爾所沾之恩、探索救道、</verse>
				<verse number="11">夷考基督之神、牖先知衷、預明基督何時遘艱苦、何時受榮光、</verse>
				<verse number="12">先知既得默示、言其傳道、非獨為己、乃為我儕、今蒙天降聖神、使宣福音、以傳斯道與爾、天使亦欲詳察斯道、</verse>
				<verse number="13">當堅志儆醒、至終企望、於耶穌 基督顯日、受厥恩寵、</verse>
				<verse number="14">爾既為子、而悅從天父、則勿仍暗昧以狥欲、</verse>
				<verse number="15">召爾者乃聖、爾所行亦當若是、</verse>
				<verse number="16">經曰、吾聖矣、爾亦當聖、</verse>
				<verse number="17">父不偏視人、必依其行為而鞫之、爾既籲父、則寄生斯世、當無日不儆惕、</verse>
				<verse number="18">爾蹈祖愆得見贖者、知不以剝蝕之金銀、</verse>
				<verse number="19">實以基督之寶血、譬彼羔羊、無疵無玷、</verse>
				<verse number="20">創世之先、基督定為贖罪、迄茲季世、顯著與信上帝者、</verse>
				<verse number="21">上帝甦基督、不錫榮光、欲爾堅厥信、望上帝恩、</verse>
				<verse number="22">爾既感聖神潔靈府、順真理、友誼無偽、誠心切愛、</verse>
				<verse number="23">爾所托以重生者、非可敝之道、乃永生上帝常存不敝之道、</verse>
				<verse number="24">經云、世人惟草、其榮如花、草枯花謝、</verse>
				<verse number="25">惟主道永存、福音傳汝者、即斯道也、</verse>
			</chapter>
			<chapter number="2">
				<verse number="1">當去諸暴戾、詭譎、偽善、媢嫉、毀謗、</verse>
				<verse number="2">如孩提初生索乳、宜求真道、使爾漸長、</verse>
				<verse number="3">蒙主恩者咸若是、</verse>
				<verse number="4">主乃靈石、為人所棄、上帝器重、而推選者、爾曹就之、</verse>
				<verse number="5">亦如靈石、叠成靈室、爾為聖祭司、賴耶穌 基督、獻上帝喜納之靈祀、</verse>
				<verse number="6">經云、屋隅要石、為我所推選所器重、置於郇城、使信者無愧怍、</verse>
				<verse number="9">爾乃成聖之國、得救之民、推選之族、為王而祭司者、既蒙主召爾出幽暗、入靈光、爾當表彰其德、</verse>
				<verse number="10">汝素非上帝民、今為上帝民、素未沾恩、今已沾恩、</verse>
				<verse number="11">凡我良朋為羈旅、我勸爾去私欲、欲戰於中、足害爾魂、</verse>
				<verse number="12">爾在異邦、當善所為、異邦人素謗爾為惡、今察爾善行、迄上帝眷顧彼之日、彼自讚美上帝、</verse>
				<verse number="13">爾順主、當服世之統轄人者、或王在上、</verse>
				<verse number="14">或王所命彰善癉惡之方伯、</verse>
				<verse number="15">爾以善行、使不知者無辭以對、此即上帝所命、</verse>
				<verse number="16">爾雖得自由、然勿以此乘機為惡、乃服役於上帝、</verse>
				<verse number="17">厚以待眾、友於兄弟、畏上帝、敬君王、</verse>
				<verse number="18">僕當敬服其主、不第於善良者為然、即於苛刻者亦然、</verse>
				<verse number="19">爾受枉、緣上帝而忍之、則可嘉矣、</verse>
				<verse number="20">爾有過、見撻而忍受之、亦何足褒、若爾行善、反遘艱辛、能忍、則為上帝所嘉、</verse>
				<verse number="21">爾見召者為此、昔基督緣我受苦遺法與我、使繼其武、</verse>
				<verse number="22">其不行惡、口無詭譎、</verse>
				<verse number="23">見詬不反、受苦不校、上帝鞫人至公、耶穌托之、</verse>
				<verse number="24">身懸於木、為我受刑、令我去惡遷善、蓋以耶穌受鞭扑而醫爾、</verse>
				<verse number="25">爾素如歧路之羊、今歸爾司牧監督、</verse>
			</chapter>
			<chapter number="3">
				<verse number="1">婦當順夫、如有夫不從教、見婦所為、雖無人勸勉、亦得歸道、</verse>
				<verse number="2">蓋其察婦貞靜敬恪、</verse>
				<verse number="3">婦所尚者、不在外飾、辮髮、金玦、文繡、勿加於身、</verse>
				<verse number="4">乃謹內心、其神沖和恬靜、此飾不敝、上帝以之為貴、</verse>
				<verse number="5">維昔淑女、上帝是賴、以此自飾、亦順其夫、</verse>
				<verse number="6">撒拉順亞伯拉罕、稱之為主、汝若行善而不畏難、可為撒拉女、</verse>
				<verse number="7">婦雖荏弱、亦當相敬、夫而知理、宜同室居、共得恩寵、以享永生、毋俾爾祈禱有所阻、</verse>
				<verse number="8">要之意宜僉同、體恤倍至、敦友誼、懷惠心、相接以禮、</verse>
				<verse number="9">勿以惡報惡、詬而不反、更為祝嘏知爾見召、以得福祉、</verse>
				<verse number="10">凡欲得生而有福、當捫舌勿言惡、緘口勿詭譎、</verse>
				<verse number="11">避惡趨善、切求相睦、</verse>
				<verse number="12">主靑睞義人、俯聽其祈、惟見行惡者、則罰之、</verse>
				<verse number="13">爾而效善、誰得困爾、</verse>
				<verse number="14">緣義受害、必蒙綏祉、人有危言、勿憂勿懼、</verse>
				<verse number="15">心畏主上帝、有人詰爾所望伊何、爾言當前定、而後以溫柔畏懼答之、</verse>
				<verse number="16">當懷善心、彼見爾從基督、則謗爾為惡、及見爾所行皆善、則自愧其誣、</verse>
				<verse number="17">若上帝旨、使爾為善遘難、較為惡受苦者、超軼遠矣、</verse>
				<verse number="18">昔基督欲導我儕、至上帝前、其為人罪受苦、以義代不義、身死而賴聖神復生、</verse>
				<verse number="19">昔挪亞造方舟、拯八人脫於水厄、</verse>
				<verse number="20">時、基督以神傳道、眾不信從、上帝姑待之、今囚於獄矣、</verse>
				<verse number="21">今我賴耶穌 基督之復生而受洗、不在潔身去垢、乃誠心籲上帝、以此得救、故作巨舟一事觀、可也、</verse>
				<verse number="22">耶穌昇天、居上帝右、即秉鈞天使、亦服於其下、</verse>
			</chapter>
			<chapter number="4">
				<verse number="1">凡為基督歷憂患、可無過、基督為我身遭憂患、爾亦當同心立志、</verse>
				<verse number="2">今而後、生於世、勿從人欲、乃順上帝旨、</verse>
				<verse number="3">我生斯世、從異邦人之俗亦至矣、邪侈縱欲、沉湎、蕩檢、饕餮過度、及拜偶像、尤非所宜、</verse>
				<verse number="4">彼見爾不蕩檢踰閑、與彼相同、則異而謗爾、</verse>
				<verse number="5">然至上帝審判生死時、彼亦必見鞫、</verse>
				<verse number="6">已死之人、曾聞福音、其身為人所害、其神為上帝所救、</verse>
				<verse number="7">末期伊邇、故當廉節、儆醒祈禱、</verse>
				<verse number="8">切當敦仁、仁者無惡不隱、</verse>
				<verse number="9">柔遠人、勿慳吝、</verse>
				<verse number="10">各宜共事、依所受之恩賜、猶忠信執事、司上帝諸恩賜、</verse>
				<verse number="11">傳道者佩上帝明詔、共事者、賴上帝賜力、凡事因耶穌 基督、讚美上帝、願榮光權力歸之、永世靡暨、</verse>
				<verse number="12">凡我良朋、勿異爾所歷之煉試、以為非常、</verse>
				<verse number="13">當喜共基督受苦、則基督顯榮時、爾歡欣鼓舞可知也、</verse>
				<verse number="14">爾為基督名見詬、則有福矣、煥乎上帝之神牖爾衷、人謗讟基督、而爾稱讚之、</verse>
				<verse number="15">爾勿兇暴姦宄、行惡滋事、以逢譴責、</verse>
				<verse number="16">然宗基督而受害、初無愧怍、又當歸榮上帝、</verse>
				<verse number="17">時日伊邇、上帝之民且被鞫、若我儕先受審判、則不信上帝福音者、將受何報哉、</verse>
				<verse number="18">若義者僅得救而已、則不虔不善者、將何以處之、</verse>
				<verse number="19">若上帝旨使爾受苦、則當行善、創造之主、言出惟行、當以魂托之、</verse>
			</chapter>
			<chapter number="5">
				<verse number="1">吾為長老、曾目擊基督受苦、將共享後至尊榮、勸爾中同為長老、</verse>
				<verse number="2">牧上帝群而督之、非由力所強、乃由心所願、不取不義之利、乃善心樂助、</verse>
				<verse number="3">非為上帝民之主、乃立群弟子之範、</verse>
				<verse number="4">牧長顯著時、則得大賚、加以冠冕、其榮不敝、</verse>
				<verse number="5">少者當服長老、彼此相順、必以謙讓為衣服、驕泰者、上帝擯斥、卑遜者、上帝賜恩、</verse>
				<verse number="6">故當自卑、服上帝大力、及時必升、</verse>
				<verse number="7">以所慮之事付上帝、上帝眷顧爾、</verse>
				<verse number="8">勤守儆醒、爾敵乃魔鬼、譬彼吼獅遍行、欲吞噬人、</verse>
				<verse number="9">當以堅信扞禦、知爾兄弟在世、亦受此難、</verse>
				<verse number="10">上帝博施恩澤、因基督 耶穌、而召我儕享永福、既暫受苦、願上帝賜爾曹德備、俾得鞏固、厚厥址基、</verse>
				<verse number="11">願榮光權力、歸於上帝、永世靡暨、</verse>
				<verse number="12">我以兄弟西拉為忠、托之尺素、以勸誨爾、所宗上帝之恩道、乃真理、</verse>
				<verse number="13">於巴比倫與爾共蒙簡在之會、及吾小子馬可、問爾安、</verse>
				<verse number="14">爾當相愛、接吻施禮、願爾宗耶穌 基督、皆享平康、</verse>
			</chapter>
		</book>
		<book number="61">
			<chapter number="1">
				<verse number="1">耶穌 基督僕、使徒西門 彼得書達凡賴上帝、及救主耶穌 基督之義、共獲此信之寶、</verse>
				<verse number="2">願爾知上帝及吾主耶穌 基督、致恩寵平康、錫爾不匱、</verse>
				<verse number="3">上帝以榮德召我、我知之、上帝以大力錫我、敬虔永生之道、</verse>
				<verse number="4">許我尊榮景福、不為斯世惡俗所囿、於上帝之性情、是則是傚、</verse>
				<verse number="5">故當黽勉、有信宜有德、有德宜有智、</verse>
				<verse number="6">有智宜有節、有節宜有忍、有忍宜有虔、</verse>
				<verse number="7">有虔宜有弟、有弟宜有仁、</verse>
				<verse number="8">有此而擴充之、則知主耶穌 基督道、而自不怠不荒、</verse>
				<verse number="9">無此則盲於心、視不及遠、其受潔去舊罪、皆忘之矣、</verse>
				<verse number="10">兄弟當黽勉、以明上帝選爾召爾、由是而行、無不得救、</verse>
				<verse number="11">上帝鴻恩、賜爾躋吾救主耶穌 基督永存之國、</verse>
				<verse number="12">爾雖知此篤信真理、吾不辭勞、俾爾強識、</verse>
				<verse number="13">我生斯世、猶在帷幕之中、使爾憶道、吾以為宜、</verse>
				<verse number="14">吾自知棄帷幕不遠、以吾主耶穌 基督示我、</verse>
				<verse number="15">故黽勉使爾、於我沒世之後憶斯道、</verse>
				<verse number="16">素吾以主耶穌 基督大力降臨示爾、非虛誕飾辭、乃目擊其大榮、</verse>
				<verse number="17">蓋父上帝、錫以尊榮、明明在上、諭曰此我愛子、我所喜悅、</verse>
				<verse number="18">其聲自天、即吾儕從耶穌陟聖山時聞之、</verse>
				<verse number="19">有此一聞、而先知之語、更為明徵、譬光燭暗、爾當從之、迨日始旦、明星照爾心、</verse>
				<verse number="20">爾當知經預言、非人所能也、</verse>
				<verse number="21">以古預言、原非臆說、乃上帝聖人、感於聖神而言之、</verse>
			</chapter>
			<chapter number="2">
				<verse number="1">伊昔民間有偽先知、如爾中將有偽師、私傳異端以害人、主贖之、而彼拒之、自速其辜、</verse>
				<verse number="2">眾見有人聽從其妄、因而訕謗真道、</verse>
				<verse number="3">彼取人財、以巧言鬻爾、上帝預定、不久必鞫之、使彼速沉淪、</verse>
				<verse number="4">維昔天使陷罪、上帝不赦、拘攣於暗府、幽囚於狴犴、以待審判、</verse>
				<verse number="5">先古之世、其俗澆漓、為上帝所責、災以洪水、惟傳道義之挪亞、暨其眷聚八人得救、</verse>
				<verse number="6">所多馬 蛾摩拉二邑、上帝擬定其罪而滅之、變為瓦礫、以警後世之惡者、</verse>
				<verse number="7">惟義士羅得以黨惡邪僻為深憂、故上帝救之、</verse>
				<verse number="8">蓋義者與彼同處、見其敗亂矩矱、無日不憂、</verse>
				<verse number="9">惟主救敬虔之人、免於患難、而留不義者、待鞫日受刑、</verse>
				<verse number="10">至於縱情欲、逞邪行、藐視執政、驕泰偏執、讟尊者而不畏、必重遭譴責、</verse>
				<verse number="11">明道之天使、較陷罪之使者、能力殊大、然尚不敢於主前加以詬誶、</verse>
				<verse number="12">禽獸無知、為人獲而屠、偽師如之、訕謗其所不知、必受惡報而沉淪、</verse>
				<verse number="13">彼於白晝、樂宴樂、詭道謀食、在爾筵中、為瑕為垢、</verse>
				<verse number="14">所視無非惡色、獲罪不已、厥必常貪、信道不篤者、為其所惑、如此之人、可以咒詛、</verse>
				<verse number="15">離正道而迷罔、從破朔子巴蘭之行、巴蘭貪不義之利、</verse>
				<verse number="16">為惡見責、有驢作人言、禁先知巴蘭之狂妄、</verse>
				<verse number="17">偽師猶枯井、若浮雲、為狂風所飄、必遭幽暗、永世無盡、</verse>
				<verse number="18">素有不為乖謬所囿者、今為偽師矜誇、虛誕、縱欲、邪侈所惑、</verse>
				<verse number="19">勝我者、吾為之奴、偽師從惡、則亦為惡之奴、反以自由許弟子、</verse>
				<verse number="20">如有人知救主耶穌 基督道、不為污世所囿、復因憧擾而受陷、則其人之後患、較先時尤劇、</verse>
				<verse number="21">既識道矣、猶棄所受之聖命、孰若不識道義之為美、</verse>
				<verse number="22">然論此人、正如諺云、犬轉食其所吐、豕既潔、復淖於污泥之中、</verse>
			</chapter>
			<chapter number="3">
				<verse number="1">吾以此後書、達爾良朋、使爾善心奮發、</verse>
				<verse number="2">憶聖先知預言、及吾救主使徒之命、</verse>
				<verse number="3">當知季世、必有從欲者、戲云、</verse>
				<verse number="4">造物以來、列祖云亡、萬物如故、主許復臨、則未之見、</verse>
				<verse number="5">彼不欲知、太初之世、上帝有命、天地以成、地由水出、因以堅凝、</verse>
				<verse number="6">及洪水汜濫、人物淪喪、</verse>
				<verse number="7">今之天地、上帝存之、至審判惡人敗亡之日、焚之以火、</verse>
				<verse number="8">良朋當思之、主觀一日猶千年、千年猶一日、</verse>
				<verse number="9">主既言矣、必不遲行、人視主為濡滯、主實寛我、欲人悔改、不欲人沉淪、</verse>
				<verse number="10">主日將至、猶盜乘夜而來、當時大聲一呼、而天為之崩、有形色者悉焚燬、地與造作之物、無不被爇、</verse>
				<verse number="11">百物如將消滅、爾曹宜如何行善虔敬、</verse>
				<verse number="12">佇望仰慕上帝顯日、其顯則天爇而崩、有形色者焚而燬、</verse>
				<verse number="13">上帝有命、天地一新、義處乎中、我儕所望、</verse>
				<verse number="14">良朋望此、則當黽勉、無玷無疵安然見、</verse>
				<verse number="15">主由是觀之、主寛容我、我儕得救、我良朋保羅、賴所賦之智、以書達汝、</verse>
				<verse number="16">其書不止一函、皆言此理中有難明、學弗思、信勿篤者、故反其意、亦反諸經、自取敗亡、</verse>
				<verse number="17">良朋知此、當謹慎、勿為惡所迷、而所守弗固、</verse>
				<verse number="18">務得恩賜有加、深知吾救主耶穌 基督道、願榮光歸之、垂諸後世、</verse>
			</chapter>
		</book>
		<book number="62">
			<chapter number="1">
				<verse number="1">元始生命之道、余耳聞之、目擊之、手捫之、</verse>
				<verse number="2">永生之道、與父共在、顯著於我、我見之為證、即以授爾、</verse>
				<verse number="3">語爾以所見所聞、使爾與我、共交以心、即以心交父、及子耶穌 基督、</verse>
				<verse number="4">我以此達爾、使爾喜甚、</verse>
				<verse number="5">夫上帝昭昭、無少暗昧、此我所受於主之道、即以授爾者也、</verse>
				<verse number="6">我言以心交上帝、而行於暗昧、則妄而不真、</verse>
				<verse number="7">上帝處光明、我若行於光明、則心與上帝交、上帝子耶穌 基督之血、滌除諸罪、</verse>
				<verse number="8">我言無罪、則自欺而失真理、</verse>
				<verse number="9">若我任罪、上帝公義、言出惟行、將赦我罪、滌我愆尤、</verse>
				<verse number="10">自謂無罪、是以上帝言為不然、去道不亦遠乎、</verse>
			</chapter>
			<chapter number="2">
				<verse number="1">我書達小子、使爾不陷罪、人若陷罪、則於父前、有保惠師、義人耶穌 基督、</verse>
				<verse number="2">彼為挽回之祭、不第為我儕之罪、亦為舉世之罪、</verse>
				<verse number="3">我守其誡、則我識主、我自知之、</verse>
				<verse number="4">人言識主、而不守誡、則妄人也已矣、真於何有、</verse>
				<verse number="5">守其道者、誠愛上帝、我亦若此、而知心與主交、</verse>
				<verse number="6">人言心交主、宜於主之行為、是則是傚、</verse>
				<verse number="7">我不以新命傳兄弟、乃自昔所受之舊命、舊命者、爾素聞之道、</verse>
				<verse number="8">暗昧消而真光著、余以新命傳爾、主曾實踐、爾亦如之、</verse>
				<verse number="9">人憎兄弟、言處光明、實居暗昧、</verse>
				<verse number="10">人而友兄弟、則處光明、無陷罪之由、</verse>
				<verse number="11">憎兄弟者、行止悉於暗昧、迷於向往、眊其眸子故也、</verse>
				<verse number="12">余書遺小子、因賴主名、爾罪見宥、</verse>
				<verse number="13">余書遺父老、因爾識元始之主、余書遺少者、因爾勝惡敵、余書遺孺子、因爾知父、</verse>
				<verse number="14">我書遺父老、因爾識元始之主、我書遺少者、因爾剛健、上帝之道存於爾衷、而勝惡敵、</verse>
				<verse number="15">勿溺世故、人而溺世、則不敬愛父者也、</verse>
				<verse number="16">蓋世人心為欲所役、目為物所引、驕泰邪侈、非父使之然、由世所誘、</verse>
				<verse number="17">世不能常存、所圖豈能久乎、惟遵上帝旨者恆在、</verse>
				<verse number="18">小子乎、爾聞季世、必有敵基督者、今敵基督者既不一、其為季世可知、</verse>
				<verse number="19">彼離我而出、非我友也、若我友必恆偕我、出則非我友也明矣、</verse>
				<verse number="20">爾為聖神所感、猶沐以膏、故無不知、</verse>
				<verse number="21">非為爾不識真理、乃以書達爾、正以爾實知真理、而真實中無少誕妄也、</verse>
				<verse number="22">誑者伊何、非不以耶穌為基督乎、拒天父與其子者、顯與基督敵、</verse>
				<verse number="23">拒上帝子、則不心交父、宗上帝子、則心交父、</verse>
				<verse number="24">爾素聞之道、宜常在爾心、如道在爾心、則心交父及子、</verse>
				<verse number="25">其所許我者永生、</verse>
				<verse number="26">我以書遺爾、庶知惑爾之人、</verse>
				<verse number="27">爾為主所感、猶沐以膏、存於爾心、故不必受教於人、主之感爾、啟迪爾者、真實無妄、主既迪爾、當心交乎主、</verse>
				<verse number="28">小子乎、當心交乎主、迨主顯著、我可無懼、主既降臨、我亦不愧、</verse>
				<verse number="29">爾知主無不義亦知行義之人、是主所生也、</verse>
			</chapter>
			<chapter number="3">
				<verse number="1">父愛我儕、恩深罔極、賜我儕得稱為上帝子、世不識父、亦不識我、</verse>
				<verse number="2">良朋乎、今我儕為上帝子、末路若何、未能逆睹、所可知者、主顯著時、我見而克肖之、</verse>
				<verse number="3">懷此望者、必自潔如主、</verse>
				<verse number="4">作惡則犯法、犯法即作惡、</verse>
				<verse number="5">主無罪、爾知主顯著、以去吾罪也、</verse>
				<verse number="6">與主心交、則不犯罪、犯罪者、未見主、未識主、</verse>
				<verse number="7">小子、勿為人所惑、行義者即義如主焉、</verse>
				<verse number="8">魔鬼自始犯罪、故犯罪者屬魔鬼、上帝子顯著、以敗魔鬼之行、</verse>
				<verse number="9">由上帝而重生者不犯罪、因上帝道存於厥衷、由上帝重生、故不犯罪、</verse>
				<verse number="10">上帝子與魔鬼子、由此判然、不行義、不相友者、非由上帝出、</verse>
				<verse number="11">爾素聞之道、使爾相友、</verse>
				<verse number="12">昔該隱從惡鬼而殺厥弟、殺之何故、非因弟行善、而自行惡乎、爾勿效之、</verse>
				<verse number="13">凡我良朋、舉世惡爾、勿詫為奇、</verse>
				<verse number="14">不友兄弟者、恆在死所、我友兄弟、故知出死入生、</verse>
				<verse number="15">怨兄弟者、罪等殺人、爾知殺人者、不得永生、</verse>
				<verse number="16">基督為我捐軀則其愛我可知、我亦當為兄弟捐軀、</verse>
				<verse number="17">人有恆產、見兄弟匱乏、而不開誠施與、烏能愛上帝哉、</verse>
				<verse number="18">小子相愛、勿口尚虛詞、必行期實踐、</verse>
				<verse number="19">由此可知、我從真理、則於主前、我心亦安、</verse>
				<verse number="20">若心自責、則無所不知之上帝、較我心更明澈、亦將責我、</verse>
				<verse number="21">良朋心無可責、則上帝前無懼、</verse>
				<verse number="22">如我守上帝命、行其所悅、則求必得之、</verse>
				<verse number="23">上帝命我信其子耶穌 基督、遵耶穌命而我儕相愛焉、</verse>
				<verse number="24">我守其命、則我心交乎主、主心交乎我、何以知之、主以神賜我知之、</verse>
			</chapter>
			<chapter number="4">
				<verse number="1">有言感於聖神者、良朋勿信、當試之其真由上帝出否、蓋在世多偽先知云、</verse>
				<verse number="2">感於上帝之神、有可徵焉、如言耶穌 基督成人身而誕降者、則由上帝出矣、</verse>
				<verse number="3">如不言耶穌 基督成人身而誕降者、非由上帝出矣、此為基督敵、其必猝至、爾素聞之、今且在世矣、</verse>
				<verse number="4">小子乎、爾由上帝出、與爾心交者、較與世心交者尤大、故爾能勝之、</verse>
				<verse number="5">彼從世俗、故所言者世事、世人聽焉、</verse>
				<verse number="6">吾由上帝出、識上帝者聽我、不由上帝出者不聽我、真理之神所感、與乖謬之神所感者、以是可別矣、</verse>
				<verse number="7">凡我良朋、宜相愛、有愛心、則上帝賜之、能愛人者、為上帝子而識上帝、於此可見矣、</verse>
				<verse number="8">上帝仁愛、不愛人者、則不識上帝、</verse>
				<verse number="9">上帝遣獨生子降世、使我賴以得生、上帝之愛我、於此昭然、</verse>
				<verse number="10">非我愛上帝、乃上帝愛我、遣子代我罪、為挽回之祭、愛之實在此矣、</verse>
				<verse number="11">良朋乎、上帝既愛我如此、則我亦當相愛、</verse>
				<verse number="12">人未有見上帝者、若我相愛、則上帝心交我、我之愛上帝、充然無間、</verse>
				<verse number="13">我心交上帝、上帝心交我、何以見之、因上帝以其神賜我、</verse>
				<verse number="14">父遣厥子救世、我嘗目擊之以為證、</verse>
				<verse number="15">凡言耶穌為上帝子、則上帝心交彼、彼心交上帝、</verse>
				<verse number="16">上帝愛我我知而信之、上帝仁愛、恆愛者心交上帝、上帝亦心交彼、</verse>
				<verse number="17">我處世、效上帝、則愛充然無間、待鞫日無懼、</verse>
				<verse number="18">愛者不懼、我之愛充然無間、則懼心泯矣、有懼則有憂、懼者不能擴充其愛、</verse>
				<verse number="19">我愛上帝、因上帝先愛我、</verse>
				<verse number="20">惡兄弟而謂愛上帝、則誣矣、已見之兄弟、猶不愛、則未見之上帝、焉能愛之、</verse>
				<verse number="21">愛上帝者、亦當愛兄弟、此我所受之命也、</verse>
			</chapter>
			<chapter number="5">
				<verse number="1">凡信耶穌為基督者、是出自上帝、我愛出之者、而凡為其所出者、亦無不愛、</verse>
				<verse number="2">我愛上帝而守其誡、則愛上帝所出者、可知矣、</verse>
				<verse number="3">愛上帝必守其誡、守上帝誡不難、</verse>
				<verse number="4">凡出自上帝、足以勝世俗、其勝世俗者、惟信主能之、</verse>
				<verse number="5">孰能勝世俗、惟信耶穌為上帝子者能之、</verse>
				<verse number="6">耶穌 基督臨格、以水以血、不祗以水、乃更以血、為之證者乃聖神、聖神真實也、</verse>
				<verse number="7">在天作證者三、父也、道也、聖神也、此三而一者也、</verse>
				<verse number="8">在地作證者三、神也、水也、血也、此三者亦歸於一也、</verse>
				<verse number="9">使人之證而可信、則上帝之證尤足信、且上帝為厥子作證、已然矣、</verse>
				<verse number="10">凡信上帝子、則所證者在己、不信上帝者、則以上帝言為不然、因不信上帝證厥子之言、</verse>
				<verse number="11">其證何耶、上帝賜我永生、必因其子而賜之、</verse>
				<verse number="12">心交上帝子、則得生、不心交上帝子、則不得生、</verse>
				<verse number="13">余書達爾、俾信上帝子者、知有永生、使爾恆信上帝子、</verse>
				<verse number="14">吾心賴之以安、依厥旨而求、彼必許我、</verse>
				<verse number="15">既知其許我、則不論所求若何、我可決其必得、</verse>
				<verse number="16">若見兄弟犯罪、苟其罪猶不致喪心、則可代求、而主必賜之生、有罪足以喪其心者、吾不曰為之求矣、</verse>
				<verse number="17">諸惡無非犯罪、不喪心之罪亦有之、</verse>
				<verse number="18">出自上帝者、吾知其不犯罪、既自上帝出、則自慎防閑、惡敵不足以害之、</verse>
				<verse number="19">我知吾儕自上帝出、亦知舉世從惡敵、</verse>
				<verse number="20">吾知上帝子臨格、賜我明澈、以識真者、我心與真者交、即上帝子耶穌 基督、此真上帝、亦永生、</verse>
				<verse number="21">小子、慎毋拜偶像、</verse>
			</chapter>
		</book>
		<book number="63">
			<chapter number="1">
				<verse number="3">願父上帝、與厥子吾主耶穌 基督、賜爾識真理、懷仁愛、可享恩寵慈惠平康、</verse>
				<verse number="4">我見爾子從真理、遵天父命、則喜甚、</verse>
				<verse number="5">我不以新命傳夫人、乃自昔所受者、使我儕相愛、</verse>
				<verse number="6">遵主命、即相愛、爾自昔所聞、俾得行之、實主所命焉、</verse>
				<verse number="7">於世詭譎者不一、不言耶穌 基督成人身而誕降、是誠詭譎、顯與基督敵、</verse>
				<verse number="8">爾宜自慎不致我勞無益、則我蒙大賚矣、</verse>
				<verse number="9">犯罪而不恆守基督道、則不與上帝心交、恆守基督道、則與父及子、無不心交矣、</verse>
				<verse number="10">有人造爾舍、不傳此道者、則勿晉接、勿問安、</verse>
				<verse number="11">蓋問其安者、同其惡也、</verse>
				<verse number="12">我尚有多端、以啟迪爾、不欲形諸筆墨、我望躬履爾地、晤對相論、俾我儕喜足樂全矣、</verse>
				<verse number="13">爾遴選姊妹之子亦問爾安、</verse>
			</chapter>
		</book>
		<book number="64">
			<chapter number="1">
				<verse number="1">良朋迦猶、誠為老夫所愛、故以書達之、</verse>
				<verse number="2">良朋乎、爾靈魂暢適、願爾凡事亦暢適、身其康強、</verse>
				<verse number="3">有兄弟至此、證爾實從真理、故我喜甚、</verse>
				<verse number="4">余聞弟子從真理、喜莫大焉、</verse>
				<verse number="5">良朋乎、爾助兄弟賓旅、見爾信主、</verse>
				<verse number="6">彼在會前、證爾仁愛、合上帝道、饋贐兄弟、誠為善矣、</verse>
				<verse number="7">彼為主名而出、不取異邦人之資、</verse>
				<verse number="8">若此者、我當接之、共傳真理、</verse>
				<verse number="9">余書達教會、惟欲為會長之丟特腓不受我言、</verse>
				<verse number="10">彼以惡言加我、我至其地、必數厥罪、彼猶不知止、不接兄弟、人欲接而反阻之、遣於會外、</verse>
				<verse number="11">良朋勿效惡、乃從善、為善者出自上帝、作惡者不識上帝、</verse>
				<verse number="12">眾證底米丟從諸真理、我亦作證、爾知我證不偽、</verse>
				<verse number="13">我尚有多端、以啟迪爾、不欲形諸筆墨、</verse>
				<verse number="14">乃望速至爾、晤對相論、</verse>
				<verse number="15">願爾得平康、諸友問爾安、請爾依次問諸友安、</verse>
			</chapter>
		</book>
		<book number="65">
			<chapter number="1">
				<verse number="1">耶穌 基督僕、雅各之兄弟猶大、書達賴父上帝為聖、因耶穌 基督蒙召、而為其所範圍之人、</verse>
				<verse number="2">願慈惠平康仁愛、錫爾不匱、</verse>
				<verse number="3">良朋乎、余既殷勤啟迪、俾爾知共享救恩、則當寄書勸爾、為古聖徒所受之道、盡心辯論、</verse>
				<verse number="4">蓋有不虔之人私入會、彼以吾上帝之恩、反為邪慝之由、拒一主上帝、即吾主耶穌 基督、自昔已預定其受刑、</verse>
				<verse number="5">維爾知之素、欲俾爾憶之、昔主救民出埃及地、後滅諸不信者、</verse>
				<verse number="6">昔有天使、不守厥職、輕去其所、主以不斷之索、拘攣而幽囚之、以待嚴鞫之日至、</verse>
				<verse number="7">所多馬 蛾摩拉與周鄰數邑、同淫亂、荒於色、俱有常刑、爇之以火、以垂炯戒、</verse>
				<verse number="8">若此之人、等諸夢幻、污衊其身、藐視執政、譭謗尊者、</verse>
				<verse number="9">至上天使米迦勒、與魔鬼爭摩西屍、猶不敢詬誶定其罪、惟曰、主責爾矣、</verse>
				<verse number="10">偽師訕謗其所不知、而用其私智、入於邪僻、與禽獸無異、</verse>
				<verse number="11">彼行該隱之途、以其貪利、故謬則從巴蘭、逆則效哥喇、烏能弗敗、</verse>
				<verse number="12">爾曹相愛、肆筵設席、彼必與焉、是謀哺啜、玷爾潔清、終無所懼、彼偽師如密雲不雨、為風飄搖、如秋末之樹、果落莖枯、根株盡拔、</verse>
				<verse number="13">如海波濤、自吐污沫、如星離舍、永歸幽暗、</verse>
				<verse number="14">亞當七世孫以諾、預言偽師云、主與厥萬聖必至、</verse>
				<verse number="15">以鞫眾、責諸不虔者、為其所行背戾、亦為其狂言讟主、</verse>
				<verse number="16">彼從欲者、怨尤詬誶、出口矜誇、為利諂人、</verse>
				<verse number="17">惟我良朋、當憶吾主耶穌 基督使徒預言云、</verse>
				<verse number="18">季世必有姍笑我道者、自狥私欲、</verse>
				<verse number="19">彼未感於聖神、變化氣質、別樹一黨、</verse>
				<verse number="20">惟我良朋、當以至聖之道自建、感於聖神而祈、</verse>
				<verse number="21">爾愛上帝是務、望吾主耶穌 基督慈惠俾得永生、</verse>
				<verse number="22">當別真偽、可矜者則矜之、</verse>
				<verse number="23">竭力以救、如脫於火、若蒙不潔、恐為所浼、必惡而絶之、</verse>
				<verse number="24">有能保爾無蹶、使爾歡然、無少瑕垢、可立其榮位前、</verse>
				<verse number="25">獨一救主智慧上帝、願榮華赫赫、權力歸之、因我主耶穌 基督、至今以後、垂至世世焉、</verse>
			</chapter>
		</book>
		<book number="66">
			<chapter number="1">
				<verse number="1">上帝默示耶穌 基督以事應伊邇、告其僕眾、遂遣天使、示僕約翰、</verse>
				<verse number="2">約翰以上帝道、耶穌 基督言、及己所見者作證、</verse>
				<verse number="3">時日將至、聞其預言、讀其紀載、而守之者、必蒙福祉、○</verse>
				<verse number="4">約翰書達亞西亞七會、願自昔及今永在之上帝、與座前、七神、</verse>
				<verse number="5">暨為死更生者之始、冠百王而立極、作真實無妄之證耶穌 基督、賜爾恩寵平康、</verse>
				<verse number="6">彼愛我、流厥血、滌除我罪、以我為王為祭司、事父上帝、願榮華權力歸之、世世靡暨、</verse>
				<verse number="7">耶穌乘雲臨格、億兆與昔弒之者、皆目擊之、在地諸族將哭之哀、其言必應、</verse>
				<verse number="8">主曰、吾始末初終、自昔及今永在、無所不能、</verse>
				<verse number="9">余約翰與爾曹為兄弟、共忍患難於耶穌 基督之國、為傳上帝道、及耶穌 基督言、昔在拔摩嶼、</verse>
				<verse number="10">遇主日、感於聖神、聞大聲如吹角、</verse>
				<verse number="11">曰吾始末初終、爾所及見者、當筆於書、達亞西亞之以弗所、士每拿、別伽摩、推雅推喇、撒狄、非拉鐵非、老底嘉、七會、</verse>
				<verse number="12">我顧所言者、見金燈臺七、</verse>
				<verse number="13">其間有似人子者、身衣長衣、胸束金帶、</verse>
				<verse number="14">首白若綿、髮皓若雪、目炯若火、</verse>
				<verse number="15">足如金在冶、聲如濤泙湃、</verse>
				<verse number="16">右執七星、口吐利劍、其容如日、輝光丕著、</verse>
				<verse number="17">我見之、俯伏如死、彼手撫我曰、無畏、我乃始始之、終終之者也、</verse>
				<verse number="18">我已永生、雖死復生、歷世無疆、執陰府死亡之鑰、</verse>
				<verse number="19">凡今日後日之事、爾所及見者、當筆於書、</verse>
				<verse number="20">我所執七星、及金燈臺七、爾所見者、宜知其奧義、七星即七會之使者、七燈臺、即七會也、</verse>
			</chapter>
			<chapter number="2">
				<verse number="1">爾當書達以弗所會使者、曰、主右執七星、行於七金燈臺間、言曰、</verse>
				<verse number="2">我知爾所為、勤勞忍難、為惡者弗包容、非使徒而冒稱者、爾已試之、知其妄言、</verse>
				<verse number="3">爾為我名、含忍雍容而不倦、</verse>
				<verse number="4">然爾猶有疵可摘、爾初愛我、今則漠然、</verse>
				<verse number="5">爾當憶自何隕越、宜悔改復其初、不然、我將速至、遷爾燈臺、</verse>
				<verse number="6">爾有可取者一、我惡尼哥臘行為、爾亦惡之、</verse>
				<verse number="7">聖神示諸會之言、宜傾耳以聽、如有勝敵者、我將以上帝樂園生命之果、賜彼食之、</verse>
				<verse number="8">爾當書達士每拿會使者、曰、主始始之、終終之、死而復生、言曰、</verse>
				<verse number="9">我知爾所為、亦知爾艱辛、雖貧乏而實富厚、撒但之黨、自謂猶太人、而實非也、我知其妄言、</verse>
				<verse number="10">魔鬼將爾數人幽囚之、加爾以禍、受難十日、然爾雖受苦、毋畏、當盡忠至死、我必賚爾永生之賞、若加冠冕、</verse>
				<verse number="11">聖神示諸會之言、宜傾耳以聽、有如勝敵者、沒後不至沉淪、</verse>
				<verse number="12">爾當書達別伽摩會使者、曰、主執利劍、言曰、</verse>
				<verse number="13">我知爾所為、爾所處者、乃撒但之邦畿、昔安提帕為我作證、克盡厥忠、見殺於爾間、而爾猶尊我名、不拒我道、</verse>
				<verse number="14">惟爾有可責數事、昔巴蘭慫恿巴勒、誘以色列人、食祭偶之物、且行淫、爾中有人從之、</verse>
				<verse number="15">尼哥臘黨、我實惡之、爾中有人、反崇其術、</verse>
				<verse number="16">故當悔改、不然、吾必速至、吐劍擊之、</verse>
				<verse number="17">聖神示諸會之言宜傾耳以聽、如有勝敵者、我將以所藏嗎嗱賜之食、頒以白玉、上鐫新名、惟受者識之、外此則無識之者、</verse>
				<verse number="18">爾當書達推雅推喇會使者、曰、上帝子、目若火、足如金、言曰、</verse>
				<verse number="19">我知爾所為敦仁服勞、信道恆忍、前此所為、不如今日、</verse>
				<verse number="20">爾有可責數事、有婦耶洗別、冒稱先知、誘我僕眾行淫、食祭偶之物、爾竟容之、</verse>
				<verse number="21">我賜彼遏淫之機、彼猶不悛、</verse>
				<verse number="22">如終怙過、我必加以疾苦、使委頓床第、從其淫亂者亦若是、凡耶洗別之屬、我必盡殺之、</verse>
				<verse number="23">使諸會知眾人心腹腎腸、我常監察、視其所行而報之、</verse>
				<verse number="24">凡爾推雅推喇人、未崇此術、有效撒但者、自謂奧妙、爾亦不之信、我不以他任責爾、</verse>
				<verse number="25">惟爾所受者、宜恆守之、待我臨格、</verse>
				<verse number="26">如有勝敵、終守我命者、我將畀以權、使制異邦、</verse>
				<verse number="27">叩以鐵杖、毀之如陶器、</verse>
				<verse number="28">依我所奉父命、復賜以明星、</verse>
				<verse number="29">聖神示諸會之言、宜傾耳以聽、</verse>
			</chapter>
			<chapter number="3">
				<verse number="1">爾當書達撒狄會使者、曰、主有上帝七神、執七星、言曰、吾知爾所為、名生實死、</verse>
				<verse number="2">故當儆醒、德將衰微、宜堅守之、我觀爾所為、於上帝前未臻醇備、</verse>
				<verse number="3">所受所聞之道、爾當服膺、而悛厥過、如爾不儆醒、我必襲爾、猶盜猝至、爾不能料其何時、</verse>
				<verse number="4">撒狄有數人、未污厥衣、猶堪衣白、從我遊必矣、</verse>
				<verse number="5">如有勝敵者、可衣白衣、厥名在生命書、余不塗抹、必認之於我父與厥使者前、</verse>
				<verse number="6">聖神示諸會之言、宜傾耳以聽、</verse>
				<verse number="7">爾當書達非拉鐵非會使者、曰、主執大闢鑰、闢則無有能闔、闔則無有能闢、乃聖乃誠、言曰、</verse>
				<verse number="8">我知爾所為、余闢門於爾前、無人能闔之、爾力雖微、已守我道、不拒我名、</verse>
				<verse number="9">撒但之黨、自謂猶太人、而實非也、彼誑而己、我必使之來、俯伏爾前、俾知我愛爾、</verse>
				<verse number="10">在世必有患難、試天下億兆、我道貴忍、爾既守之、故我必範衛爾、</verse>
				<verse number="11">我必速至、爾所有者守之、恐爾獲冠冕之賞、見褫於人、</verse>
				<verse number="12">如有勝敵者、我將以彼為柱石、於我上帝殿、使無相離、我必以上帝名、及上帝邑、天降新耶路撒冷名、及我新名、書於其上、</verse>
				<verse number="13">聖神示諸會之言、宜傾耳以聽、</verse>
				<verse number="14">爾當書達老底嘉會使者、曰、至誠真實之證、即上帝造化之元、言曰、</verse>
				<verse number="15">我知爾所為、爾不冷不暖、使或冷或暖、則猶可取、</verse>
				<verse number="16">惟在冷暖間、我必吐之、</verse>
				<verse number="17">爾自稱富有、無所匱缺、不知爾實困苦貧乏、瞽目裸身、</verse>
				<verse number="18">我為爾謀、當求煆煉之金於我、則可致富、亦求白衣自衣、以免裸裎、庶無愧怍、求膏膏爾目、則得見、</verse>
				<verse number="19">見愛於我者、我譴責之、故當銳志悔改、</verse>
				<verse number="20">我於戶外叩門、有聞我聲而闢之者、吾將入室、偕彼飲食、</verse>
				<verse number="21">如有勝敵者、必賜之與我同坐於位、如我勝敵、與父同坐於位焉、</verse>
				<verse number="22">聖神示諸會之言、宜傾耳以聽、</verse>
			</chapter>
			<chapter number="4">
				<verse number="1">自後我觀在天、有門闢焉、昔我聞聲如吹角、今復語我曰、爾來、我以必至之事啟爾、</verse>
				<verse number="2">我即感於聖神、見在天有位、亦有坐之者、</verse>
				<verse number="3">坐者貌似碧玉、瑪瑙、有虹若葱珩、環繞其位、</verse>
				<verse number="4">位之四周、有二十四位、二十四老坐之、衣白衣、戴金冕、</verse>
				<verse number="5">雷迅電閃、聲甚宏遠、自位中出、位前七燈燃焉、七燈者、上帝七神也、</verse>
				<verse number="6">位前琉璃、平鋪若海、澄澈如水晶、位之下、左右有靈物四、遍體有目、</verse>
				<verse number="7">一若獅、二若犢、三則貌似人、四若飛鷹、</verse>
				<verse number="8">靈物各有六翼、遍體有目、晝夜不息、言曰、聖哉、聖哉、聖哉、自昔迄今永在、全能之主上帝、</verse>
				<verse number="9">坐於位者、永生之主、靈物尊之榮之謝之、</verse>
				<verse number="10">時二十四老於永生坐位者前、俯伏以拜、脫冕於位前、</verse>
				<verse number="11">曰、主造萬物、萬物受造、仍存不敝、皆遵主旨、宜其以尊榮權力、歸於主焉、</verse>
			</chapter>
			<chapter number="5">
				<verse number="1">我觀坐位者、右執册、內外有文字、緘以七印、</verse>
				<verse number="2">我觀有能天使、大聲問曰、誰堪啟其緘、展其册、</verse>
				<verse number="3">天上地下暨幽冥、無有能展其册而覽之、</verse>
				<verse number="4">既無人堪展覽之、故我痛哭、</verse>
				<verse number="5">一老語我曰、勿哭猶大支派之獅、大闢根株所萌、能啟七緘、而展其册、</verse>
				<verse number="6">我觀位前諸老、與靈物環繞、其間有羔立、若見殺然、角七目七、即上帝七神、施行於天下、</verse>
				<verse number="7">羔就坐位者右、取其册、</verse>
				<verse number="8">靈物與二十四老、各執琴瑟、炷香金鼎、香譬聖徒祈禱、見羔取册、皆俯伏於前、</verse>
				<verse number="9">口誦新詩曰、爾當取册啟緘、因爾見殺流血、贖我於族姓國民中、而歸上帝、</verse>
				<verse number="10">立我為王、為祭司、事上帝而治天下、</verse>
				<verse number="11">我見靈物諸老、與位四旁、天使數千萬、</verse>
				<verse number="12">聞聲大呼曰、見殺之羔、必得其權、必得其富、必得其智、必得其能、必得其尊、必得其榮、必得其祉、</verse>
				<verse number="13">我聞天上地下、幽冥海中、百物云、福祉、尊榮、權力、歸於坐位者及羔、歷世未艾、</verse>
				<verse number="14">靈物曰、此誠心所願也、二十四老伏拜永生之主焉、</verse>
			</chapter>
			<chapter number="6">
				<verse number="1">羔啟一緘、我即見一靈物、其聲若雷云、來觀、</verse>
				<verse number="2">則有乘白馬者、執弓冠冕、往無不勝、</verse>
				<verse number="3">羔啟二緘、又見一靈物、曰、來觀、</verse>
				<verse number="4">則有乘赤馬而往者、授以巨刃、使天下不平、俾人相殺、</verse>
				<verse number="5">羔啟三緘、又見一靈物、曰、來觀、則有乘玄馬者、手執權衡、</verse>
				<verse number="6">我聞靈物中有聲云、金一錢、得麥二斤二兩、大麥六斤六兩、酒與油如故、</verse>
				<verse number="7">羔啟四緘、又見一靈物曰、來觀、</verse>
				<verse number="8">則有乘灰色馬者、名曰、能死人、幽冥踵其後、彼蒙賜權、得以鋒刃、饑饉、疾疫、猛獸、殺人四分去一、</verse>
				<verse number="9">羔啟五緘、我觀祭壇下、緣證上帝道、見殺者之魂、</verse>
				<verse number="10">大聲呼曰、聖誠之主歟、不問天下億兆、伸我流血之冤、將俟何時乎、</verse>
				<verse number="11">主以白衣授眾、語之曰、當少安、待同事兄弟、亦見殺戮、其數乃盈、</verse>
				<verse number="12">羔啟六緘、見地大震、日黑如褐、月赤如血、</verse>
				<verse number="13">天星隕地、如無花果樹、為風飄撼、未熟之果盡落、</verse>
				<verse number="14">穹蒼若軸、舒而復卷、山島遷移、</verse>
				<verse number="15">世上諸王大夫將軍富人、有能者、或主或僕、匿於巖穴、</verse>
				<verse number="16">籲呼山巖壓己、不令坐位之主見之、及為羔所怒、</verse>
				<verse number="17">蓋羔大怒之日至矣、孰能當之、</verse>
			</chapter>
			<chapter number="7">
				<verse number="1">厥後、我觀四天使、立地四極、掌四風、使勿吹陸地、若海若樹、</verse>
				<verse number="2">又觀一天使、至自暘谷、執永生上帝印、以四天使將毀傷陸地若海、故大聲語之曰、</verse>
				<verse number="3">陸地若海若樹、勿毀傷、上帝僕眾、俟我以印誌其顙、</verse>
				<verse number="4">我聞受印者、其印數約十四萬四千人、皆屬以色列支派、</verse>
				<verse number="5">猶大支派、印一萬二千人、流便支派、印一萬二千人、伽得支派、印一萬二千人、</verse>
				<verse number="6">亞設支派、印一萬二千人、納大利支派、印一萬二千人、馬拿西支派、印一萬二千人、</verse>
				<verse number="7">西面支派、印一萬二千人、利未支派、印一萬二千人、以薩伽支派、印一萬二千人、</verse>
				<verse number="8">西布倫支派、印一萬二千人、約瑟支派、印一萬二千人、便雅憫支派、印一萬二千人、</verse>
				<verse number="9">自後我觀群眾、不可勝數、由列國民、及諸族姓至、立於位及羔前、衣白衣、執棗枝、</verse>
				<verse number="10">大聲呼曰、我之得救、實賴居位之上帝暨羔、</verse>
				<verse number="11">位左右靈物諸老在焉、天使環繞之、俯伏位前、崇拜上帝云、</verse>
				<verse number="12">我之上帝宜有其祉、有其榮、有其智、有其頌、有其尊、有其權、有其能、永世靡暨、此誠所願也、</verse>
				<verse number="13">一老問我曰、衣白衣者為誰、適從何來、</verse>
				<verse number="14">對曰、吾子自知之、曰、彼脫大難、賴羔流血、曾滌厥衣、至於潔白、</verse>
				<verse number="15">故在上帝前、及位前、晝夜事之、居位之主處其中、</verse>
				<verse number="16">彼不復饑渴、日不得而曝、火不得而爇、</verse>
				<verse number="17">位前之羔牧之、導至活水之源、彼昔出涕、上帝拭之、</verse>
			</chapter>
			<chapter number="8">
				<verse number="1">羔啟七緘、天中靜謐、約半晷許、</verse>
				<verse number="2">我觀七天使、侍上帝前、上帝授以角七、</verse>
				<verse number="3">又一天使執金鼎、侍祭壇側、授香無算、以香與聖徒祈禱、獻於位前之金壇、</verse>
				<verse number="4">香篆與聖徒祈禱、自天使手、升於上帝前、</verse>
				<verse number="5">天使以鼎盛壇火傾地、眾聲大作、雷轟電閃地震、○</verse>
				<verse number="6">執七角之天使、一一吹之、</verse>
				<verse number="7">一天使吹角、遂雨雹、與火與血隕地、厥草盡焚、樹木三分損一、</verse>
				<verse number="8">其二天使吹角、火炎崑岡、投於海、海三分之一變為血、</verse>
				<verse number="9">海中百物、三分亡一、舟楫沉沒、三分居一、</verse>
				<verse number="10">其三天使吹角、遂有大星、焰如明燈、自天而隕、河與源三分變其一、</verse>
				<verse number="11">星名茵蔯、水三分之一、苦若茵蔯、飲者多死、</verse>
				<verse number="12">其四天使吹角、日月星三分蝕一、晝夜晦冥、三分之一、</verse>
				<verse number="13">我觀一天使、飛於穹蒼、聞其大聲曰、尚有三天使、將吹其角、天下億兆、禍哉、禍哉、禍哉、</verse>
			</chapter>
			<chapter number="9">
				<verse number="1">其五天使吹角、我即見一星、由天隕地、上帝以深淵之鑰授之、</verse>
				<verse number="2">及啟深淵、有烟如出洪爐、上蔽日光、穹蒼晦冥、</verse>
				<verse number="3">烟中有蝗徧地、上帝賜權、傷人如蠍、</verse>
				<verse number="4">蝗既奉命、不毀傷草木、惟顙不受上帝印誌者、必傷之、</verse>
				<verse number="5">蝗不殺人、第能困人五月、如被蠍螫、</verse>
				<verse number="6">此時、人將求死不得、蓋欲死而不能也、</verse>
				<verse number="7">蝗若馬、如將往戰、首若冠金冕、容彷佛男子、</verse>
				<verse number="8">髮依稀婦人、齒若獅、</verse>
				<verse number="9">胸護以鐵、翮有聲、如車馬之多、疾走以戰、</verse>
				<verse number="10">有尾如蠍、尾上有蠆、得權傷人、凡五閱月、</verse>
				<verse number="11">蝗之王、乃深淵之使、希伯來方言名亞巴頓、希利尼方言、名亞波倫、</verse>
				<verse number="12">一禍往矣、二禍繼至、</verse>
				<verse number="13">其六天使吹角、即有聲來自上帝前、金壇四旁間、</verse>
				<verse number="14">語執角第六天使曰、百辣大河間、所繫四天使、當釋之、</verse>
				<verse number="15">四使既釋、則於其年月日時、殺人三分去一、</verse>
				<verse number="16">我聞騎軍之數、不下二萬萬、</verse>
				<verse number="17">我見異象有乘馬者、三色護胸、若紅、若紫、若黃、馬首類獅、口出火與烟與硫、</verse>
				<verse number="18">以火以烟以硫、殺人三分去一、</verse>
				<verse number="19">口尾俱有毒、尾若蛇而有首、能傷人、</verse>
				<verse number="20">其餘未死於此災者、不改厥行、仍事諸鬼、拜不見、不聞、不行、金銀銅木石之偶像、</verse>
				<verse number="21">殺人、巫術、淫行、寇攘、怙過不悛、</verse>
			</chapter>
			<chapter number="10">
				<verse number="1">我又見有能之天使、自天而降、身衣雲衣、首冠虹冠、容如日、足如火柱、</verse>
				<verse number="2">手執小卷展舒、右足蹈海、左足踐地、</verse>
				<verse number="3">大聲呼如獅吼、呼畢、雷發聲者七、</verse>
				<verse number="4">聲息我欲筆之於書、惟聞自天語我曰、雷發聲者七、宜秘之、勿載於册、</verse>
				<verse number="5">我即見蹈海踐地之天使、舉手向天、</verse>
				<verse number="6">指造天地海及萬物永生之主、誓曰、此後必無稽遲、</verse>
				<verse number="7">惟於第七天使吹角日、上帝以閫奧示其僕、即先知者、必有徵驗、</verse>
				<verse number="8">我又聞自天之聲語我曰、有天使蹈海踐地爾可前、接其所執展舒之小卷、</verse>
				<verse number="9">我就天使曰、請以小卷予我、天使曰、受而食之、其味如蜜、在口則甘、在腹則苦、</verse>
				<verse number="10">我接天使小卷食之、在口果甘如蜜、在腹則苦甚、</verse>
				<verse number="11">天使語我曰、爾必於列邦族姓及諸王前、宣播未來事、</verse>
			</chapter>
			<chapter number="11">
				<verse number="1">有授我萑葦似杖、天使曰、爾且起、度上帝殿、及祭壇、與殿中崇拜者、</verse>
				<verse number="2">殿外之院舍旃、毋庸度、爰將歸於異邦人、聖城必見蹂躪、四十有二月、</verse>
				<verse number="3">我將使二證者衣綌傳道、凡一千二百有六旬、</verse>
				<verse number="4">所謂二橄欖、二燈臺置於天下上帝前者此也、</verse>
				<verse number="5">如有人欲傷之、彼必吐火滅敵、凡欲傷之者、必如是亡、</verse>
				<verse number="6">二證能閉塞穹蒼、傳道時、甘霖不沛、亦能變水成血、無論其時、任意降災、</verse>
				<verse number="7">證畢、獸自深淵起、與之戰勝而殺之、</verse>
				<verse number="8">屍仆大邑衢路、昔吾主釘十字架之處、其與所多馬 埃及也、將毋同、</verse>
				<verse number="9">國民族姓、肆其屍三日有半、不許葬於墓、</verse>
				<verse number="10">蓋二先知在日、民甚苦之、所以欣喜歡忭、互相投贈也、</verse>
				<verse number="11">越三日有半、上帝以生氣吹之、使復起立、觀者無不駭愕、</verse>
				<verse number="12">二先知聞聲自天云、爾可上、即乘雲升穹蒼、諸敵皆目擊、</verse>
				<verse number="13">當時、地大震、城圮十分之一、死者七千人、餘盡驚駭、讚美天上上帝、</verse>
				<verse number="14">二禍既往、三禍旋至、</verse>
				<verse number="15">第七天使吹角、天有聲甚大云、天下諸國、咸歸吾主、亦歸基督、其將為王、永世靡暨、</verse>
				<verse number="16">時二十四老、居於位、在上帝前、俯伏崇拜上帝云、</verse>
				<verse number="17">自昔迄今永在、無所不能之主上帝、自握大權以治、故我頌禱爾、</verse>
				<verse number="18">異邦忿怒、主降罰之時伊邇、為死者伸其冤、爾僕先知、及聖徒、由尊逮卑、均畏主名、主賞賚之、為世之害者、主亦害之、</verse>
				<verse number="19">上帝殿在天、其時四闢、見殿中有主約匱、大聲雷轟電掣、地震雨雹、甚矣哉、</verse>
			</chapter>
			<chapter number="12">
				<verse number="1">大兆顯於天、有婦身衣日、足踐月、首冠十二星、</verse>
				<verse number="2">懷妊劬勞、號呼將產、</verse>
				<verse number="3">又顯兆於天、有赤龍甚巨、首七角十、冠七冕、</verse>
				<verse number="4">尾曳天星墮三分之一於地、婦將產時、龍立於前、待產後吞其子、</verse>
				<verse number="5">婦生男子、其子忽升於上帝位前、將治異邦、叩以鐵杖、</verse>
				<verse number="6">婦遁曠野、在彼上帝備一所、育之一千二百有六旬、</verse>
				<verse number="7">時戰於天、米加勒率厥使者與龍戰、龍亦率使者與米加勒戰、</verse>
				<verse number="8">龍戰不利遂不得在天、</verse>
				<verse number="9">巨龍與其使者、皆逐於地、昔有蛇、亦稱魔鬼撒但、素惑天下億兆、即此龍也、</verse>
				<verse number="10">我聞大聲自天云、晨夕於上帝前、譖我兄弟者、今則見逐、上帝救我、握權以治、厥基督亦秉國鈞、</verse>
				<verse number="11">惟諸兄弟不貪生而冒死、故賴羔流血、以所傳之道勝敵、</verse>
				<verse number="12">惟天與在天者樂此、居陸地與海者、禍必及之、因魔鬼自知時日無幾、故以盛怒臨汝、</verse>
				<verse number="13">婦既生男子、龍見棄於地、遂逐之、</verse>
				<verse number="14">婦避蛇之害、得大鷹雙翼、高騫曠野、至其地、在彼就養、歷一載。又逾二載、又半載、</verse>
				<verse number="15">蛇吐水成渠淹婦之後、意欲溺之、</verse>
				<verse number="16">地坼、吸龍所吐之水以援婦、</verse>
				<verse number="17">龍怒婦益甚、乃往與婦之苗裔戰、即守上帝命、從耶穌 基督道者、</verse>
			</chapter>
			<chapter number="13">
				<verse number="1">我立於海沙際、見獸由海起、首七角十、冠十冕僭號書於首、</verse>
				<verse number="2">我見之獸似豹、熊足獅口、龍以其權位大能賜之、</verse>
				<verse number="3">我觀其一首受傷、瀕死得醫、天下億兆奇之、惟獸是從、</verse>
				<verse number="4">人見龍以權賜獸、故拜龍亦拜獸、曰、誰堪與獸頡頏、與之角戰哉、</verse>
				<verse number="5">有授獸以口才者、能述大事、出妄言、又秉權力戰、四十有二月、</verse>
				<verse number="6">啟口冒稱上帝、暨厥名厥殿與在天者、</verse>
				<verse number="7">其得秉權、戰聖徒而勝之、治諸邦族民類、</verse>
				<verse number="8">天下億兆將拜之、其拜之人、乃其名自開闢以來、未錄於羔見戮之册者也、</verse>
				<verse number="9">宜傾耳以聽、</verse>
				<verse number="10">凡虜人者、亦將見虜於人、以刃殺人者、亦將見殺於人、聖徒之恆忍信主、於此可見、</verse>
				<verse number="11">我又見獸由地起、二角似羔、出言如龍、</verse>
				<verse number="12">此獸操海獸之權、使天下億兆、拜受傷瀕死而得醫之獸、</verse>
				<verse number="13">行大異跡、使火自天、降於人前、</verse>
				<verse number="14">於獸前行異跡、惑天下億兆、使人作像、奉受傷得生之獸、</verse>
				<verse number="15">俾有神憑海獸之像、而作人言、令殺不拜獸像者、</verse>
				<verse number="16">亦令尊卑貧富主僕、或在右手、或在顙、均受印誌、</verse>
				<verse number="17">如不受印誌、或不書獸名、及其名數者、使不貿易、</verse>
				<verse number="18">獸之名數、六百六十有六、其人數歟、知其義者、是智也、</verse>
			</chapter>
			<chapter number="14">
				<verse number="1">我觀羔立於郇山、偕之者十四萬四千人、書羔與父名于其顙、</verse>
				<verse number="2">我聞自天有聲、如濤泙湃、如雷震轟、又如鼓琴之聲、</verse>
				<verse number="3">歌新詩於位前、亦於靈物諸老前、是詩無有能和者、惟地上蒙贖之十四萬四千人能之、</verse>
				<verse number="4">彼夫持身以正、不迷於色、從羔而行、不論所往、亦於儔類中得贖、首宗上帝與羔者、</verse>
				<verse number="5">口無偽言、無疵於上帝位前、</verse>
				<verse number="6">我又觀一天使、飛於穹蒼、以永存福音、傳天下億兆、邦族民類、</verse>
				<verse number="7">大聲曰、上帝鞫人之日至矣、故當敬畏讚美崇拜造天地河海者、</verse>
				<verse number="8">又一天使、旋踵至曰、大邑巴比倫、使萬國飲淫亂之鴆酒、故傾圮、</verse>
				<verse number="9">又一天使從其後、大聲曰、如有拜獸及獸像、於顙於手、受其印誌者、</verse>
				<verse number="10">則上帝必怒之、俾飲鴆酒、盛酒於杯、厥味甚烈、亦以火與硫、困苦其人、於羔及聖天使前、</verse>
				<verse number="11">如有拜獸及獸像、或受其印誌者、則困之以火、炎上不熄、晝夜無少安、</verse>
				<verse number="12">聖徒之恆忍、守上帝命及耶穌道、於此益見、</verse>
				<verse number="13">我聞自天有聲語我曰、厥後宗主而死者、必蒙綏祉、當筆之於書、聖神曰、然、息其勤勞、功亦隨之、</verse>
				<verse number="14">我觀白雲、坐其上者、容若人子、冠金冕、執利鐮、</verse>
				<verse number="15">又有天使、自殿出、大聲籲坐雲者曰、地上百穀已熟、刈時至矣、宜以是鐮而刈、</verse>
				<verse number="16">坐雲者則以其鐮、刈地百穀、</verse>
				<verse number="17">又有天使、自天殿出、亦執利鐮、</verse>
				<verse number="18">又有掌火之天使自祭壇出、大聲呼執利鐮者曰、園圃之葡萄熟矣、用利鐮收之、</verse>
				<verse number="19">天使以其鐮收園圃葡萄、投於赫赫上帝之大醡、</verse>
				<verse number="20">醡在城外、人踐之、汁出如血、濺於馬勒、約六百里、</verse>
			</chapter>
			<chapter number="15">
				<verse number="1">我觀在天有兆、甚異、七天使掌季世七災、以盡上帝之怒、</verse>
				<verse number="2">又見琉璃、平鋪若海、間以火光、凡勝獸並其像、印誌與名數者、均立其上、執上帝琴、</verse>
				<verse number="3">咏上帝僕摩西詩、以及羔詩云、全能之主上帝歟、功奇而偉、聖徒之王歟、道公而正、</verse>
				<verse number="4">惟主為聖、敢不寅畏、頌禱其名、義行顯著、萬國咸至、崇拜於前、</verse>
				<verse number="5">厥後、我見殿中、有幕為證、時闢於天、</verse>
				<verse number="6">七天使自殿出、為掌七災、其衣皓潔、胸束金帶、</verse>
				<verse number="7">四靈物之一、賜天使金鼎七、永生上帝所降之災、悉載於鼎、</verse>
				<verse number="8">爰上帝尊榮權力、殿中烟燄四塞、七使降七災未畢、無有能入殿者、</verse>
			</chapter>
			<chapter number="16">
				<verse number="1">我聞大聲自殿出、語七天使曰、往、上帝降災、悉載於鼎、可傾之地、</verse>
				<verse number="2">其一天使出、傾鼎於地、凡受獸印誌拜厥像者、即生毒瘍、</verse>
				<verse number="3">其二天使傾鼎於海、頓變如死人之血、海中生族皆亡、</verse>
				<verse number="4">其三天使傾鼎於江河、一切源泉、皆變為血、</verse>
				<verse number="5">我聞掌水天使云、自昔及今之聖主、鞫人如是、無非大公、</verse>
				<verse number="6">彼流先知聖徒之血、今主以血賜飲亦合乎宜、</verse>
				<verse number="7">我聞有聲自祭壇出曰、然、全能之主上帝、鞫人維公與正、</verse>
				<verse number="8">其四天使傾鼎於日、暴人如火、</verse>
				<verse number="9">人見暴甚、則謗讟秉權降災之上帝、不悔改以頌禱、</verse>
				<verse number="10">其五天使傾鼎於獸位、其國晦冥、人痛甚而齩舌、</verse>
				<verse number="11">以其瘍痛甚、謗讟天上上帝、不悔改所為、</verse>
				<verse number="12">其六天使傾鼎於百辣大河、使水盡涸、為東王備途、</verse>
				<verse number="13">我觀邪神、似蛙者三、自龍與獸、及偽師口出、</verse>
				<verse number="14">彼即鬼之神、能行異跡、憑依天下諸王、招之使集、待全能上帝戰日至、是日為大日、</verse>
				<verse number="15">主曰、我必襲爾、如盜猝至、當儆醒守厥衣服、以免裸裎、庶無愧怍、得蒙福祉、</verse>
				<verse number="16">三神乃招集其王至一所、希百來方言曰、亞馬額頓、</verse>
				<verse number="17">其七天使傾鼎於穹蒼、有大聲自天殿上帝位出、曰、事畢矣、</verse>
				<verse number="18">眾聲大作、雷轟電掣、地大震、自生民以來、未有如此大震者、</verse>
				<verse number="19">大邑裂為三、異邦眾邑傾圮、上帝憶巴比倫大邑、怒甚、以鴆酒之杯賜飲、</verse>
				<verse number="20">島嶼已無、山嶺盡失、</verse>
				<verse number="21">天降大雹于人、各重一鈞、雹災既甚、人謗讟上帝矣、</verse>
			</chapter>
			<chapter number="17">
				<verse number="1">七天使執鼎、其一語我曰、來、我以坐水上之大淫婦、將受之刑示爾、</verse>
				<verse number="2">世上諸王、與婦行淫、天下億兆、飲其淫亂之酒、遂致沉湎、</verse>
				<verse number="3">吾感於聖神時、天使攜我適野、見一婦乘絳獸、首七角十、遍書僭號於體、</verse>
				<verse number="4">婦衣紅絳、飾金玉珠璣、執金斝、盛可憎淫穢於中、</verse>
				<verse number="5">書奧名於顙云、巴比倫大邑、世之淫婦、與可憎者之母、</verse>
				<verse number="6">我見婦縱飲聖徒及為耶穌作證者之血、不勝駭異、</verse>
				<verse number="7">天使語我曰、爾何異耶、婦與所乘首七角十之獸、其奧義我將示汝、</verse>
				<verse number="8">爾所見之獸、昔有今無、後必出於淵、而歸沉淪、天下億兆、見昔有今無後有之獸、則必稱奇、其奇之之人、乃自開闢以來、名未錄於生命册者、</verse>
				<verse number="9">有慧心者可知其義、七首乃婦所居之七山、</verse>
				<verse number="10">又有七王、已崩其五、其一尚在、其一未至、至亦暫存、</verse>
				<verse number="11">昔有今無之獸、是為八王、亦居七王之列、後歸沉淪、</verse>
				<verse number="12">爾所見十角乃十王、彼未得國其與獸秉鈞、亦止片晷、</verse>
				<verse number="13">皆懷一心、以已權能與獸、</verse>
				<verse number="14">遂與羔戰、羔必勝之、以羔為諸主之主、列王之王、從之者、乃見召蒙選忠信之人、</verse>
				<verse number="15">天使又曰、爾見淫婦所居之眾水、乃列國眾民族姓、</verse>
				<verse number="16">又爾所見之獸、與其十角、將惡淫婦、使之貧乏裸裎食其肉、爇之以火、</verse>
				<verse number="17">蓋上帝以成厥旨之心、賜彼十王、使同心讓國與獸、迨上帝前言有徵、</verse>
				<verse number="18">爾所見之婦、即治世王之大邑、</verse>
			</chapter>
			<chapter number="18">
				<verse number="1">厥後、我見一使自天降、秉大權、光輝普照天下、</verse>
				<verse number="2">大聲呼曰、巴比倫大邑、其傾圮乎、其傾圮乎、今為鬼所居、及一切邪神不潔可憎之鳥樊籠、</verse>
				<verse number="3">因巴比倫使諸國飲淫亂鴆酒、天下諸王、與彼行淫、邑事華靡、天下商旅、於以富饒、</verse>
				<verse number="4">我又聞自天有聲云、吾民當出巴比倫、勿與其罪、遘其災、</verse>
				<verse number="5">罪惡滔天、其不義、上帝錄之、</verse>
				<verse number="6">以其所加諸人者、即加之彼、視其所行、執施惟倍、彼以斝使人飲者、今亦倍以罰之、</verse>
				<verse number="7">其素自榮華靡、故使之疾苦痛哭、亦若是、彼自謂女王、非嫠婦、必不痛哭、</verse>
				<verse number="8">故頃刻間、災害數至、即饑饉、痛哭、死亡、火爇、蓋鞫之之上帝、乃大能之主、</verse>
				<verse number="9">天下諸王、素與巴比倫行淫、專事華靡、見厥火炎炎、必哭之哀、</verse>
				<verse number="10">懼害及身、遙立云巴比倫大邑、素稱鞏固、一時刑至、哀哉、</verse>
				<verse number="11">天下商旅、苦無貿易、故哭之哀、</verse>
				<verse number="12">所貿易者、金銀、寶石、珠璣、細布、絲縷、紫絳、染料、杜松、象牙、佳木、銅鐵白石諸器、</verse>
				<verse number="13">亦有肉桂、香品、香膏、乳香、酒油、粉麥、牛羊、車馬、奴僕、</verse>
				<verse number="14">向所嗜果實安在、珍奇華彩無存、不可復得、</verse>
				<verse number="15">諸商旅因以富饒、懼害及身、遙立哀哭云、</verse>
				<verse number="16">大邑素衣細布紫絳、飾金玉珠璣、頃刻間、富有遂至貧乏、嗚呼哀哉、</verse>
				<verse number="17">各舟長舟子、與附載之人、及航海商旅遙立、</verse>
				<verse number="18">見厥火炎炎、呼曰、誰能與大邑比儗乎、</verse>
				<verse number="19">以塵埃蒙首、哀哭呼曰、大邑以厥珍寶、使操舟於海者富裕、頃刻間、已至貧乏、嗚呼哀哉、</verse>
				<verse number="20">天歟、聖使徒及先知、可欣喜、以巴比倫罪爾、而上帝亦罪巴比倫故也、</verse>
				<verse number="21">有能天使舉大石如磨、投於海、曰、巴比倫大邑、當猝然傾圮、不復得見、有如此石、</verse>
				<verse number="22">鼓琴作樂、品簫吹角之音、不復聞於爾間、百工不復居於爾間、磨聲不再聞於爾間、</verse>
				<verse number="23">燈光不復照於爾間、新娶者、與新婦之語、不復聞於爾間、爾商旅乃世上大夫、萬國以爾巫術迷惑、</verse>
				<verse number="24">先知聖徒、與天下見殺者之血、於巴比倫見之、</verse>
			</chapter>
			<chapter number="19">
				<verse number="1">厥後、我聞在天、群眾大聲曰、我主上帝、賜我得救、宜其有尊榮權力、當讚美之、</verse>
				<verse number="2">上帝鞫人、維公維正、大淫婦以淫亂誘天下、流上帝僕之血、故上帝罪之、為伸其冤、</verse>
				<verse number="3">又言當讚美乎主、則見淫婦受烙、其火炎上、永世不熄、</verse>
				<verse number="4">二十四老、與四靈物、俯伏拜居位之上帝、曰、心所願若是、當讚美乎主、</verse>
				<verse number="5">聲自位出云、凡事上帝而寅畏者、自尊逮卑、無不當頌禱上帝、</verse>
				<verse number="6">我聞如群眾聲、如濤泙湃聲、如雷震轟聲、云、全能之主上帝、秉權以治、故讚美之、</verse>
				<verse number="7">羔之婚期已屆、厥婦既預以待、當欣喜懽忭、讚美上帝、</verse>
				<verse number="8">婦得衣精潔細布、細布譬聖徒之義、</verse>
				<verse number="9">有語我者曰、羔婚必肆筵設席、凡見召者、則蒙福祉、當筆之於書、又曰、此乃上帝所言、真而不偽、</verse>
				<verse number="10">我欲俯伏拜語我者、彼止之曰、不可、爾惟拜上帝、爾我與傳耶穌言之兄弟、無非同僚、凡感聖神、為先知者、均傳耶穌言、明矣、</verse>
				<verse number="11">我觀天自闢、遂有乘白馬者、厥名真實無妄、鞫人伐人、惟公惟義、</verse>
				<verse number="12">目炯若火、首冠數冕、所錄之名、惟彼自知、餘無有識之者、</verse>
				<verse number="13">其衣為血所染、以上帝道稱其名、</verse>
				<verse number="14">在天諸軍、乘白馬、衣皓潔細布以從、</verse>
				<verse number="15">口吐利劍、擊諸異邦、叩以鐵杖、踐盡酒醡、</verse>
				<verse number="16">以彰全能上帝之赫怒、股際下裳、有名書曰、王之王、主之主、</verse>
				<verse number="17">我見一天使、立於日中、大聲呼云、穹蒼飛鳥、可翔而集、赴上帝盛宴、</verse>
				<verse number="18">君王、將軍、勇士、及乘馬者、與馬、或主或僕、自尊逮卑、汝可食其肉、</verse>
				<verse number="19">我見獸及世上諸王、與其軍咸集、欲與乘馬者及其軍戰、</verse>
				<verse number="20">偽師於獸前行異跡、眩惑受獸印、拜獸像者、故偽師與獸、皆被執、生投火坑、坑有硫火、</verse>
				<verse number="21">乘馬者以口吐之劍、剿其餘黨、鳥食其肉而飽焉、</verse>
			</chapter>
			<chapter number="20">
				<verse number="1">我見天使自天降、掌深淵之鑰、持大鐵索、</verse>
				<verse number="2">昔有龍蛇即魔鬼撒但天使執之縛之、至於千年、</verse>
				<verse number="3">投於深淵、加以管鑰封閉、不許眩惑列邦、限滿乃暫釋、</verse>
				<verse number="4">我見數位居之者得以鞫人、昔有不拜獸、及獸像、其顙其手不受印誌、為耶穌言、及上帝道、見殺復生、與基督乘權一千年、</verse>
				<verse number="5">此復生之先也、其有死未復生者、必遲至千年、</verse>
				<verse number="6">共先復生者成聖、而蒙綏祉、沒後沉淪、不及其身、為上帝與基督祭司、同乘權凡歷千年、</verse>
				<verse number="7">限滿、撒但脫於囹圄、</verse>
				<verse number="8">眩惑四方邦國、招集角與馬各、使戰、其數如海沙、</verse>
				<verse number="9">至於平陸、環聖徒之營蒙愛之邑、惟上帝自天降火以滅之、</verse>
				<verse number="10">投惑民之魔鬼於坑中、有火與硫、同獸及偽師、晝夜受苦、永世不熄、</verse>
				<verse number="11">我觀有位、甚大色白、與坐之者、天地見之、頓失無所、</verse>
				<verse number="12">我見死人、自尊逮卑、立於位前、典籍與生命之書、盡展、死人被鞫、視其行為、依書所錄、</verse>
				<verse number="13">溺於海者、海必出之、幽於陰府死所者、陰府死所必出之、使各被鞫、視其所行、</verse>
				<verse number="14">陰府死所、亦見投於火坑、沒後沉淪者、此也、</verse>
				<verse number="15">凡不錄於生命册者、亦見投於火坑、</verse>
			</chapter>
			<chapter number="21">
				<verse number="1">始造之天地崩矣、海歸無有、我則見天地一新、</verse>
				<verse number="2">我約翰見聖城、即再造之耶路撒冷、上帝使自天降、預以相待、譬諸新婦、飾貌修容、迓其夫子、</verse>
				<verse number="3">我聞大聲自天出云、上帝殿在人間、與眾偕居、眾將為其民、上帝祐之、為其上帝、</verse>
				<verse number="4">人昔出涕、上帝拭之、蓋舊事已往、然後無死亡、無憂患、無哭泣、無疾病、</verse>
				<verse number="5">居位者曰、萬物更新、均由我造、又曰、此言真實無偽、宜筆之於書、</verse>
				<verse number="6">又曰、事畢矣、始末初終者我、我將賜渴者、飲生命之泉、固易易也、</verse>
				<verse number="7">勝敵者可得萬有、我必為其上帝、彼必為我子、</verse>
				<verse number="8">凡猶豫不信、可憎兇暴淫亂巫覡、拜偶像、言誕妄者、皆必受苦於火坑、坑有硫火、沒後之沉淪如此、</verse>
				<verse number="9">七天使、執七鼎、降季世以七災、其一臨格、語我曰、來、我將以新婦示爾、即羔之室、</verse>
				<verse number="10">我感聖神時、天使攜我至一山、截然高大、示我聖耶路撒冷大邑、上帝使自天降、</verse>
				<verse number="11">上帝照臨赫奕、邑光似寶玉、澄徹碧色、</verse>
				<verse number="12">邑垣高大、十有二門、各書以色列十二支派之名、十二天使守之、</verse>
				<verse number="13">東西南北、各有三門、</verse>
				<verse number="14">邑垣基址、十有二、各書羔十二使徒之名、</verse>
				<verse number="15">語我者執金杖、欲量度邑與門與垣、</verse>
				<verse number="16">邑形四方、長闊相等、以杖量度、得五千里、長闊及高、數適相均、</verse>
				<verse number="17">天使布肘、與人相同、度垣得一百四十四尺、</verse>
				<verse number="18">垣之締構皆碧玉、邑以兼金為之、澄澈似琉璃、</verse>
				<verse number="19">邑垣基址、飾以各寶石、一碧玉、二青玉、三蒼玉、四葱珩、</verse>
				<verse number="20">五雜紅玉、六瑪瑙、七黃玉、八綠玉、九淡黃玉、十翡翠玉、十一赤玉、十二紫玉、</verse>
				<verse number="21">一珠為一門、十二門以十二珠為之、衢則兼金、澄澈如琉璃、</verse>
				<verse number="22">其中不見有殿、蓋全能之主上帝、及羔、自為殿、</verse>
				<verse number="23">邑不藉明於日月、上帝榮光、自致耿耀、羔其燭也、</verse>
				<verse number="24">民之得救者、遍行光中、世之列王、以厥尊榮、歸於是邑、</verse>
				<verse number="25">邑中不夜、門永弗閉、</verse>
				<verse number="26">人以邦國之尊榮、亦歸是邑、</verse>
				<verse number="27">凡不潔、可憎、偽為者、皆不得入、惟錄於羔生命册者、則得入焉、</verse>
			</chapter>
			<chapter number="22">
				<verse number="1">天使以生命之河示我、其水澄潔如水晶、自上帝及羔位出、</verse>
				<verse number="2">河左右植生命之樹、樹外有衢、結果之時十有二、月結其果、葉可入藥、醫異邦人、</verse>
				<verse number="3">邑無詛咒、上帝及羔位在焉、僕眾事之、</verse>
				<verse number="4">僕得覲主、錄主名於顙、</verse>
				<verse number="5">邑中不夜、不藉日光、毋庸燭照、主上帝自能焜耀之、其僕秉權、永世靡暨、</verse>
				<verse number="6">又曰、此言真實無偽、聖先知之主上帝、已遣天使、以事應伊邇、告其僕眾、</verse>
				<verse number="7">我必速至、守此書預言者必蒙綏祉、</verse>
				<verse number="8">此事惟我約翰見聞、既見聞之、前俯伏拜示我之天使、</verse>
				<verse number="9">彼止之曰、不可、爾惟拜上帝、爾我與先知兄弟、及共守此書者、無非同僚、</verse>
				<verse number="10">又曰、時日將至、書中預言勿秘、</verse>
				<verse number="11">不義者終不義、污衊者終污衊、義者終於義、聖者終於聖、</verse>
				<verse number="12">賞罰在我、我必速至、視人行為而報之、</verse>
				<verse number="13">始末初終者、我也、</verse>
				<verse number="14">守誡者、福必及之、可得生命、樹果入於邑門、</verse>
				<verse number="15">凡梟獍、巫覡、淫亂、兇暴、拜偶像、好誑言者、出之邑外、</verse>
				<verse number="16">耶穌曰、我遣天使、以此事告諸會眾、我乃大闢苗裔、為其萌芽、燦耀之明星、</verse>
				<verse number="17">聖神與新婦語人曰、來、聞其聲者、亦當語人曰、來、渴者來此、欲得生命之水、固易易也、</verse>
				<verse number="18">吾語汝、凡聞此書預言、而增益之者、上帝必以此書所錄之災、加乎其身、</verse>
				<verse number="19">如以此書預言而删削之者、上帝亦必刪削其名、使不載於生命册、擯之聖邑外、書中所錄之福、不得享、</verse>
				<verse number="20">語汝者曰、我實速至、約翰曰、主耶穌歟、願爾速至、</verse>
				<verse number="21">又語眾徒曰、願主耶穌 基督恩祐爾、</verse>
			</chapter>
		</book>
	</testament>
</bible>