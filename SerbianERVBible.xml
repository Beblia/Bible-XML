<?xml version="1.0" encoding="UTF-8"?>
<bible translation="Serbian (ERV) (Библија: Савремени српски превод)" status="Bible League International" link="https://www.bible.com/bible/202/2TI.3.SB-ERV">
	<testament name="New">
		<book number="40">
			<chapter number="1">
				<verse number="1">Родослов Исуса Христа, сина Давидовог, сина Авраамовог:</verse>
				<verse number="2">Аврааму се родио Исаак, Исааку се родио Јаков, Јакову су се родили Јуда и његова браћа.</verse>
				<verse number="3">Јуди је Тамара родила Фареса и Зару. Фаресу се родио Есром, Есрому се родио Арам.</verse>
				<verse number="4">Араму се родио Аминадав, Аминадаву се родио Наасон, Наасону се родио Салмон.</verse>
				<verse number="5">Салмону је Рахава родила Вооза, Воозу је Рута родила Јовида, Јовиду се родио Јесеј.</verse>
				<verse number="6">Јесеју се родио цар Давид. Давиду је Уријина жена родила Соломона.</verse>
				<verse number="7">Соломону се родио Ровоам, Ровоаму се родио Авија, Авији се родио Асаф.</verse>
				<verse number="8">Асафу се родио Јосафат, Јосафату се родио Јорам, Јораму се родио Озија.</verse>
				<verse number="9">Озији се родио Јоатам, Јоатаму се родио Ахаз, Ахазу се родио Езекија.</verse>
				<verse number="10">Езекији се родио Манасија, Манасији се родио Амос, Амосу се родио Јосија.</verse>
				<verse number="11">	Јосији су се родили Јехонија и његова браћа у време изгнанства у Вавилон.</verse>
				<verse number="12">После изгнанства у Вавилон, Јехонији се родио Салатиил, Салатиилу се родио Зоровавел.</verse>
				<verse number="13">Зоровавелу се родио Авијуд, Авијуду се родио Елијаким, Елијакиму се родио Азор.</verse>
				<verse number="14">Азору се родио Садок, Садоку се родио Ахим, Ахиму се родио Елијуд.</verse>
				<verse number="15">Елијуду се родио Елеазар, Елеазару се родио Матан, Матану се родио Јаков.</verse>
				<verse number="16">Јакову се родио Јосиф, муж Марије која је родила Исуса званог Христос.</verse>
				<verse number="17">У свему, дакле, од Авраама до Давида четрнаест поколења, од Давида до изгнанства у Вавилон четрнаест поколења, и од изгнанства у Вавилон до Христа четрнаест поколења.</verse>
				<verse number="18">А рођење Исуса Христа било је овако: Његова мајка Марија била је верена са Јосифом, али пре него што су се венчали, показа се да је зачела од Светога Духа.</verse>
				<verse number="19">Њен муж Јосиф, пошто је био праведан човек, није хтео да је извргне срамоти, па одлучи да је тајно напусти.</verse>
				<verse number="20">Али, док је он још о томе размишљао, у сну му се појави Господњи анђео и рече: »Јосифе, сине Давидов, не бој се да узмеш Марију за жену, јер је оно што је у њој зачето од Светога Духа.</verse>
				<verse number="21">Родиће сина, а ти ћеш му дати име Исус, јер ће он свој народ спасти од греха.«</verse>
				<verse number="22">Све се то догодило да се испуни оно што је Господ рекао преко пророка:</verse>
				<verse number="23">»Ево, девица ће зачети и родити сина, и даће му име Емануил« — што значи »Бог је с нама«.</verse>
				<verse number="24">Када се Јосиф пробудио из сна, учини како му је Господњи анђео заповедио и узе Марију да му буде жена,</verse>
				<verse number="25">али није с њом спавао док није родила сина, коме даде име Исус.</verse>
			</chapter>
			<chapter number="2">
				<verse number="1">Када се Исус родио у Витлејему, у Јудеји, за време владавине цара Ирода, дођоше неки мудраци са истока у Јерусалим</verse>
				<verse number="2">и упиташе: »Где је новорођени цар Јудеја? Видели смо његову звезду како излази, па смо дошли да му се поклонимо.«</verse>
				<verse number="3">Када је цар Ирод то чуо, веома се узнемири — а с њим и сав Јерусалим —</verse>
				<verse number="4">па он окупи све првосвештенике и учитеље закона и упита их где Христос треба да се роди.</verse>
				<verse number="5">»У Витлејему, у Јудеји«, рекоше му они, »јер је пророк овако написао:</verse>
				<verse number="6">‚А ти Витлејеме, у земљи Јудиној, нипошто ниси најмањи међу јудејским кнежевинама, јер ће из тебе изаћи владар који ће бити пастир мога народа, Израела.‘«</verse>
				<verse number="7">Тада Ирод тајно позва к себи оне мудраце и од њих сазна тачно време када се звезда појавила.</verse>
				<verse number="8">Онда их посла у Витлејем, рекавши: »Идите и помно се распитајте о детету. А кад га нађете, јавите ми, да и ја одем да му се поклоним.«</verse>
				<verse number="9">Они саслушаше цара и одоше. А звезда коју су видели како излази ишла је пред њима док није стала изнад места где је било дете.</verse>
				<verse number="10">Када су видели звезду, веома се обрадоваше.</verse>
				<verse number="11">Уђоше у кућу и угледаше дете с његовом мајком Маријом, па падоше ничице и поклонише му се. Онда отворише своје ковчеге и принеше му дарове: злато, тамјан и смирну.</verse>
				<verse number="12">А пошто су у сну били упозорени да се не враћају Ироду, они се другим путем вратише у своју земљу.</verse>
				<verse number="13">Када су они отишли, Јосифу се у сну појави Господњи анђео и рече му: »Спреми се, узми дете и његову мајку и бежи у Египат. Тамо остани док ти не кажем, јер ће Ирод тражити дете да га убије.«</verse>
				<verse number="14">И Јосиф се спреми, па ноћу узе дете и његову мајку и крену у Египат,</verse>
				<verse number="15">где остаде све до Иродове смрти — да се испуни оно што је Господ рекао преко пророка: »Из Египта позвах свога сина.«</verse>
				<verse number="16">Када је видео да су га мудраци преварили, Ирод се веома разбесне, па нареди да се у Витлејему и околини побију сва мушка деца од две године и млађа, према времену које је сазнао од мудраца.</verse>
				<verse number="17">Тада се испунило оно што је речено преко пророка Јеремије:</verse>
				<verse number="18">»У Рами се чује глас, плач и кукњава велика. Рахиља оплакује своју децу и неће да се утеши, јер их више нема.«</verse>
				<verse number="19">Када је Ирод умро, у Египту се Јосифу у сну појави Господњи анђео</verse>
				<verse number="20">и рече: »Спреми се, узми дете и његову мајку, па иди у Израел, јер су умрли они који су детету хтели да одузму живот.«</verse>
				<verse number="21">И Јосиф се спреми, узе дете и његову мајку и оде у Израел.</verse>
				<verse number="22">Али, када је чуо да у Јудеји, место свога оца Ирода, влада Архелај, плашио се да онамо оде. Упозорен у сну, крену у галилејску област,</verse>
				<verse number="23">а када је стигао, настани се у граду који се зове Назарет. Тако се испунило оно што је речено преко пророка: »Зваће се Назарећанин.«</verse>
			</chapter>
			<chapter number="3">
				<verse number="1">Тих дана дође Јован Крститељ. Проповедао је у јудејској пустињи,</verse>
				<verse number="2">говорећи: »Покајте се, јер се приближило Царство небеско!«</verse>
				<verse number="3">А Јован је онај о коме је говорио пророк Исаија када је рекао: »Глас онога који виче у пустињи: ‚Припремите пут Господњи, поравнајте му стазе!‘«</verse>
				<verse number="4">Јованова одећа је била од камиље длаке, а око бокова је носио кожни појас. Храна су му били скакавци и дивљи мед.</verse>
				<verse number="5">К њему су долазили људи из Јерусалима, целе Јудеје и свих крајева око реке Јордан</verse>
				<verse number="6">и признавали своје грехе, а он их је крштавао у реци Јордан.</verse>
				<verse number="7">Када је Јован видео да многи фарисеји и садукеји долазе да се крсте, рече им: »Змијски породе! Ко вас је упозорио да избегнете гнев који предстоји?</verse>
				<verse number="8">Донесите плод достојан покајања</verse>
				<verse number="9">и не помишљајте да говорите међу собом: ‚Имамо оца Авраама‘ јер, кажем вам: Бог може од овог камења да подигне децу Аврааму.</verse>
				<verse number="10">Секира је већ положена на корен дрвећа и биће посечено и бачено у ватру свако дрво које не доноси добар плод.</verse>
				<verse number="11">»Ја вас крштавам водом, за покајање. Али за мном долази моћнији од мене — ја нисам достојан ни обућу да му понесем. Он ће вас крстити Светим Духом и огњем.</verse>
				<verse number="12">У руци му је вејача и он ће очистити своје гумно и скупити своју пшеницу у амбар, а плеву ће спалити неугасивим огњем.«</verse>
				<verse number="13">Тада Исус дође из Галилеје на Јордан да га Јован крсти.</verse>
				<verse number="14">А Јован хтеде да га одврати говорећи: »Ти треба мене да крстиш, а ти долазиш к мени!«</verse>
				<verse number="15">»Пусти сада«, одговори му Исус, »јер тако треба да испунимо сву праведност.« И Јован га пусти.</verse>
				<verse number="16">Када се крстио, Исус одмах изађе из воде, а небеса се отворише и он виде Божијег Духа како силази као голуб и спушта се на њега.</verse>
				<verse number="17">А глас са неба рече: »Ово је мој љубљени Син, који је по мојој вољи!«</verse>
			</chapter>
			<chapter number="4">
				<verse number="1">Онда Дух одведе Исуса у пустињу да га ђаво искуша.</verse>
				<verse number="2">Пошто је постио четрдесет дана и ноћи, најзад огладне.</verse>
				<verse number="3">А Кушач му приђе и рече: »Ако си Син Божији, реци да ово камење постане хлеб.«</verse>
				<verse number="4">»Записано је«, одговори му Исус, »‚Човек не живи само од хлеба, него и од сваке речи која излази из Божијих уста.‘ «</verse>
				<verse number="5">Онда га ђаво поведе у Свети град, постави га на врх Храма,</verse>
				<verse number="6">па му рече: »Ако си Син Божији, баци се доле. Јер, записано је: ‚Наредиће својим анђелима за тебе, и они ће те носити на рукама да ногом не запнеш за камен.‘«</verse>
				<verse number="7">»И ово је записано«, одговори му Исус, »‚Не искушавај Господа, свога Бога.‘ «</verse>
				<verse number="8">Затим га ђаво поведе на веома високу гору и показа му сва царства света и њихов сјај,</verse>
				<verse number="9">па му рече: »Све ћу ти ово дати ако паднеш ничице и поклониш ми се.«</verse>
				<verse number="10">А Исус му рече: »Одлази, Сатано! Јер, записано је: ‚Клањај се Господу, своме Богу, и њему јединоме служи.‘ «</verse>
				<verse number="11">Тада га ђаво остави, а анђели приђоше, па су му служили.</verse>
				<verse number="12">Када је чуо да је Јован бачен у тамницу, Исус се врати у Галилеју.</verse>
				<verse number="13">Напусти Назарет, па оде и настани се у Кафарнауму, поред мора, на Завулоновом и Нефталимовом подручју</verse>
				<verse number="14">— да се испуни оно што је речено преко пророка Исаије:</verse>
				<verse number="15">»Земља Завулонова и земља Нефталимова, уз пут према мору, с оне стране Јордана, Галилеја паганска —</verse>
				<verse number="16">народ који живи у тами виде светлост велику и онима који живе у земљи сенке смрти светлост засја.«</verse>
				<verse number="17">Отада Исус поче да проповеда и да говори: »Покајте се, јер се приближило Царство небеско.«</verse>
				<verse number="18">Док је ишао поред Галилејског мора, виде два брата — Симона, званог Петар, и његовог брата Андреју — како бацају мрежу у море, јер су били рибари,</verse>
				<verse number="19">па им рече: »Пођите за мном и учинићу вас рибарима људи.«</verse>
				<verse number="20">И они одмах оставише мреже и пођоше за њим.</verse>
				<verse number="21">Исус онда пође даље и виде друга два брата — Јакова Зеведејевог и његовог брата Јована — како у чамцу крпе своје мреже са својим оцем Зеведејем. Он их позва</verse>
				<verse number="22">и они одмах оставише чамац и свога оца и пођоше за њим.</verse>
				<verse number="23">Исус је ишао по целој Галилеји и учио народ у тамошњим синагогама, проповедајући еванђеље о Царству и лечећи сваку болест и слабост у народу.</verse>
				<verse number="24">Глас о њему прошири се по целој Сирији, па су му доносили све који су боловали од разних болести и мучили се, опседнуте демонима, месечаре и одузете, и он их излечи.</verse>
				<verse number="25">И за њим пође силан народ из Галилеје, Декапоља, Јерусалима, Јудеје и с оне стране реке Јордан.</verse>
			</chapter>
			<chapter number="5">
				<verse number="1">Када је видео народ, Исус се попе на гору, па седе. Његови ученици му приђоше,</verse>
				<verse number="2">а он поче да их учи, говорећи:</verse>
				<verse number="3">»Благо сиромашнима духом, јер њихово је Царство небеско.</verse>
				<verse number="4">Благо жалоснима, јер они ће се утешити.</verse>
				<verse number="5">Благо кроткима, јер они ће наследити земљу.</verse>
				<verse number="6">Благо гладнима и жеднима праведности, јер они ће се наситити.</verse>
				<verse number="7">Благо милосрднима, јер њима ће бити исказано милосрђе.</verse>
				<verse number="8">Благо онима чиста срца, јер они ће гледати Бога.</verse>
				<verse number="9">Благо миротворцима, јер они ће се звати Божији синови.</verse>
				<verse number="10">Благо прогоњенима због праведности, јер њихово је Царство небеско.</verse>
				<verse number="11">»Благо вама кад вас због мене вређају и прогоне и набеђују за свако зло.</verse>
				<verse number="12">Радујте се и кличите, јер је велика ваша награда на небесима. Тако су прогонили и пророке који су били пре вас.«</verse>
				<verse number="13">»Ви сте со земље. Али, ако со обљутави, чиме она да се посоли? Не вреди више ни за шта, него само да се избаци напоље и да је људи изгазе.</verse>
				<verse number="14">»Ви сте светлост света. Не може се сакрити град који лежи на гори,</verse>
				<verse number="15">нити се светиљка пали да се стави под посуду, него на свећњак, па светли свима у кући.</verse>
				<verse number="16">Нека тако ваша светлост светли пред људима, да виде ваша добра дела и да славе вашег Оца, који је на небесима.«</verse>
				<verse number="17">»Немојте да мислите да сам дошао да укинем Закон или Пророке. Нисам дошао да их укинем, него да их испуним.</verse>
				<verse number="18">Истину вам кажем: док небо и земља не нестану, неће нестати ниједно словце ни цртица из Закона док се све не догоди.</verse>
				<verse number="19">Ко, дакле, прекрши и најмању од тих заповести — и друге учи да тако чине — зваће се најмањи у Царству небеском. А ко их извршава — и друге учи да тако чине — зваће се велик у Царству небеском.</verse>
				<verse number="20">Јер, кажем вам: ако ваша праведност не буде већа од праведности учитеља закона и фарисеја, нећете ући у Царство небеско.«</verse>
				<verse number="21">»Чули сте да је речено нашим старима: ‚Не убиј! Ко убије, одговараће пред судом.‘</verse>
				<verse number="22">А ја вам кажем да ће сваки онај ко се љути на свога брата одговарати пред судом. И ко год своме брату каже ‚рака‘, одговараће пред Синедрионом. И ко год каже ‚будало‘, одговараће за то у огњу пакла.</verse>
				<verse number="23">»Ако, дакле, приносиш дар на жртвеник, па се сетиш да твој брат има нешто против тебе,</verse>
				<verse number="24">остави свој дар пред жртвеником, па иди и прво се помири са својим братом, а онда се врати и принеси свој дар.</verse>
				<verse number="25">»Брзо се нагоди са својим противником, још док си с њим на путу, да те не преда судији, а судија судском службенику, па те баце у тамницу.</verse>
				<verse number="26">Истину ти кажем: нећеш оданде изаћи док не исплатиш и последњу пару.«</verse>
				<verse number="27">»Чули сте да је речено: ‚Не чини прељубу!‘</verse>
				<verse number="28">А ја вам кажем: ко год пожудно погледа жену, већ је у свом срцу с њом учинио прељубу.</verse>
				<verse number="29">Ако те, дакле, твоје десно око саблажњава, ископај га и баци, јер је боље да ти пропадне један део тела него да ти цело тело буде бачено у пакао.</verse>
				<verse number="30">И ако те твоја десна рука саблажњава, одсеци је и баци, јер је боље да ти пропадне један део тела него да ти цело тело оде у пакао.«</verse>
				<verse number="31">»Речено је: ‚Ко се разведе од своје жене, нека јој да потврду о разводу.‘</verse>
				<verse number="32">А ја вам кажем: ко се разведе од своје жене — осим због блуда — наводи је да учини прељубу. И ко се ожени разведеном, чини прељубу.«</verse>
				<verse number="33">»Чули сте такође да је речено нашим старима: ‚Не крши заклетву, него изврши заклетву дату Господу.‘</verse>
				<verse number="34">А ја вам кажем: никад се не заклињите — ни небом, јер оно је Божији престо;</verse>
				<verse number="35">ни земљом, јер она је подножје Божијим ногама; ни Јерусалимом, јер он је град великога цара.</verse>
				<verse number="36">Не заклињите се ни својом главом, јер ниједну длаку не можете да учините белом или црном.</verse>
				<verse number="37">Него, нека ваше ‚да‘ буде ‚да‘, и ваше ‚не‘ — ‚не‘. Све што је више од тога, од Злога долази.«</verse>
				<verse number="38">»Чули сте да је речено: ‚Око за око и зуб за зуб.‘</verse>
				<verse number="39">А ја вам кажем: не супротстављајте се злу. Него, ако те неко удари по десном образу, окрени му и други.</verse>
				<verse number="40">И ако неко хоће да се суди с тобом и да ти одузме кошуљу, дај му и огртач.</verse>
				<verse number="41">И ако те неко присили да с њим идеш једну миљу, иди с њим две.</verse>
				<verse number="42">Ако неко од тебе нешто затражи, дај му, и не окрећи се од онога ко хоће да му позајмиш.«</verse>
				<verse number="43">»Чули сте да је речено: ‚Воли свога ближњега, а мрзи непријатеља.‘</verse>
				<verse number="44">А ја вам кажем: волите своје непријатеље и молите се за оне који вас прогоне,</verse>
				<verse number="45">да будете синови свога Оца, који је на небесима. Он чини да његово сунце излази и злима и добрима и шаље кишу и праведнима и неправеднима.</verse>
				<verse number="46">Јер, ако волите оне који воле вас, каква је ваша награда? Зар то не раде и цариници?</verse>
				<verse number="47">И ако поздрављате само своју браћу, зар чините нешто нарочито? Зар то не раде и пагани?</verse>
				<verse number="48">Зато будите савршени као што је ваш небески Отац савршен.«</verse>
			</chapter>
			<chapter number="6">
				<verse number="1">»Пазите да своја дела праведности не чините пред људима — да вас они виде — јер нећете добити награду од вашег Оца, који је на небесима.</verse>
				<verse number="2">»Када, дакле, дајеш милостињу, не труби пред собом као што то чине лицемери по синагогама и на улицама, да би их људи хвалили. Истину вам кажем: они су већ добили своју награду.</verse>
				<verse number="3">Него, када дајеш милостињу, нека твоја лева рука не зна шта чини десна,</verse>
				<verse number="4">да твоје давање буде у тајности, и узвратиће ти твој Отац, који гледа у тајности.«</verse>
				<verse number="5">»А кад се молите, не будите као лицемери, који воле да се моле стојећи у синагогама и на раскршћима, да се покажу људима. Истину вам кажем: добили су своју награду.</verse>
				<verse number="6">Него, кад се молиш, уђи у своју собу, затвори врата и моли се своме Оцу, који је у тајности, и узвратиће ти твој Отац, који гледа у тајности.</verse>
				<verse number="7">»Кад се молите, не брбљајте као пагани, јер они мисле да ће због много речи бити услишени.</verse>
				<verse number="8">Не будите, дакле, као они, јер ваш Отац зна шта вам је потребно и пре него што га замолите.</verse>
				<verse number="9">»Овако се, дакле, молите: Оче наш који си на небесима, нека је свето име твоје,</verse>
				<verse number="10">нека дође Царство твоје, нека буде воља твоја, како на небу, тако и на земљи.</verse>
				<verse number="11">Хлеб наш насушни дај нам данас</verse>
				<verse number="12">и опрости нам дугове наше као што смо и ми опростили дужницима својим.</verse>
				<verse number="13">И не уведи нас у искушење, него нас избави од Злога.</verse>
				<verse number="14">Јер, ако људима опростите њихове грешке, онда ће и вама опростити ваш небески Отац.</verse>
				<verse number="15">Али, ако ви не опростите људима, онда ни ваш Отац неће опростити ваше грешке.«</verse>
				<verse number="16">»А када постите, не будите намргођени као лицемери, јер они изобличују своја лица, да људима покажу да посте. Истину вам кажем: добили су своју награду.</verse>
				<verse number="17">Него, када постиш, помажи главу и умиј лице,</verse>
				<verse number="18">да људи не примете да постиш, него само твој Отац, који је у скровитости. Тада ће ти узвратити твој Отац, који гледа у скровитости.«</verse>
				<verse number="19">»Не згрћите себи благо на земљи, где мољци и рђа нагризају и где лопови проваљују и краду.</verse>
				<verse number="20">Него, згрћите себи благо на небу, где ни мољац ни рђа не нагризају и где лопови не проваљују и не краду.</verse>
				<verse number="21">Јер, где ти је благо, тамо ће ти бити и срце.«</verse>
				<verse number="22">»Око је светиљка тела. Ако ти је, дакле, око добро, цело тело ће ти бити пуно светлости.</verse>
				<verse number="23">Али, ако ти је око рђаво, цело тело ће ти бити пуно таме. Ако је, дакле, светлост која је у теби тама, колика ће то бити тама!«</verse>
				<verse number="24">»Нико не може да служи двојици господара. Јер, или ће једнога мрзети, а другога волети; или ће једноме бити привржен, а другога презирати. Не можете служити и Богу и богатству.«</verse>
				<verse number="25">»Зато вам кажем: не брините се за свој живот — шта ћете јести или шта ћете пити; ни за своје тело — шта ћете обући. Зар живот није вреднији од хране, а тело од одеће?</verse>
				<verse number="26">Погледајте птице: не сеју и не жању и не скупљају жито у амбаре, а ипак их ваш небески Отац храни. Зар ви нисте много вреднији од њих?</verse>
				<verse number="27">Који од вас, бринући се, може свом животу да дода и један једини сат?</verse>
				<verse number="28">»И зашто се бринете за одећу? Погледајте како расту пољски љиљани: не раде и не преду.</verse>
				<verse number="29">А ја вам кажем да ни Соломон у свем свом сјају није био одевен као један од њих.</verse>
				<verse number="30">Ако, дакле, Бог тако одева пољску траву — која данас јесте, а сутра се баца у ватру — зар неће много више облачити вас, маловерни?</verse>
				<verse number="31">Не брините се, дакле, и не говорите: ‚Шта ћемо јести?‘ или: ‚Шта ћемо пити?‘ или: ‚Шта ћемо обући?‘</verse>
				<verse number="32">Јер, све то траже пагани. Зна ваш небески Отац да вам је све то потребно.</verse>
				<verse number="33">Него, прво тражите његово Царство и његову праведност, и све ово ће вам се додати.</verse>
				<verse number="34">И не брините се за сутра, јер ће се сутра бринути за себе. Сваки дан има довољно својих невоља.«</verse>
			</chapter>
			<chapter number="7">
				<verse number="1">»Не судите, да се не би судило вама.</verse>
				<verse number="2">Јер, каквим судом судите, таквим ће се и вама судити; и каквом мером мерите, таквом ће се и вама мерити.</verse>
				<verse number="3">»Зашто гледаш трун у оку свога брата, а не примећујеш брвно у своме оку?</verse>
				<verse number="4">Како можеш да кажеш своме брату: ‚Дај да ти извадим трун из ока‘, кад је у твом оку брвно?</verse>
				<verse number="5">Лицемеру! Прво извади брвно из свога ока, па ћеш тек онда добро видети како да извадиш трун из ока свога брата.</verse>
				<verse number="6">»Не дајте псима оно што је свето и не бацајте своје бисере пред свиње, да их не изгазе ногама, па се окрену и растргну вас.«</verse>
				<verse number="7">»Молите — и даће вам се; тражите — и наћи ћете; куцајте — и отвориће вам се.</verse>
				<verse number="8">Јер, ко год моли, добија; и ко тражи, налази; и отвориће се ономе ко куца.</verse>
				<verse number="9">»Који би од вас своме сину, кад га замоли да му да хлеба, дао камен?</verse>
				<verse number="10">Или му, кад га замоли да му да рибу, дао змију?</verse>
				<verse number="11">Па ако ви, иако сте зли, знате како да дајете добре дарове својој деци, колико ће више ваш Отац, који је на небесима, дати добрих дарова онима који га замоле.</verse>
				<verse number="12">Све, дакле, што желите да људи чине вама, чините и ви њима, јер то је Закон и Пророци.«</verse>
				<verse number="13">»Уђите кроз уска врата. Јер, широка су врата и простран пут који води у пропаст, и много је оних који кроз њих улазе.</verse>
				<verse number="14">О, како су уска врата и тесан пут који води у живот, и мало је оних који га налазе.«</verse>
				<verse number="15">»Чувајте се лажних пророка. Они к вама долазе у овчијем руху, а изнутра су грабежљиви вуци.</verse>
				<verse number="16">Препознаћете их по њиховим плодовима. Зар се грожђе бере са трна или смокве са чичка?</verse>
				<verse number="17">Исто тако, свако добро дрво доноси добре плодове, а рђаво дрво доноси рђаве плодове.</verse>
				<verse number="18">Добро дрво не може донети рђаве плодове, ни рђаво дрво добре плодове.</verse>
				<verse number="19">Свако дрво које не доноси добре плодове, одсеца се и баца у ватру.</verse>
				<verse number="20">Дакле, препознаћете их по њиховим плодовима.«</verse>
				<verse number="21">»Неће сваки који ми говори: ‚Господе, Господе‘, ући у Царство небеско, него онај који извршава вољу мога Оца, који је на небесима.</verse>
				<verse number="22">Многи ће ми онога Дана рећи: ‚Господе, Господе, зар нисмо пророковали у твоје име? Зар нисмо истеривали демоне у твоје име? И зар нисмо у твоје име чинили многа чуда?‘</verse>
				<verse number="23">Тада ћу им отворено рећи: ‚Никад вас нисам познавао. Одлазите од мене, ви који чините безакоње!‘«</verse>
				<verse number="24">»Стога је сваки који слуша моје речи и извршава их сличан мудром човеку који је своју кућу сазидао на стени.</verse>
				<verse number="25">Паде киша и наиђе бујица, и ветрови дунуше и обрушише се на ту кућу, али она се не сруши, јер јој је темељ био на стени.</verse>
				<verse number="26">А сваки који слуша моје речи и не извршава их, сличан је лудом човеку који је своју кућу сазидао на песку.</verse>
				<verse number="27">Паде киша и наиђе бујица, и ветрови дунуше и сручише се на ту кућу, и она се уз силан тресак сруши.«</verse>
				<verse number="28">Када је Исус завршио своју беседу, народ се дивио његовом учењу,</verse>
				<verse number="29">јер их је учио као онај који има власт, а не као њихови учитељи закона.</verse>
			</chapter>
			<chapter number="8">
				<verse number="1">Када је Исус сишао са горе, за њим пође силан народ.</verse>
				<verse number="2">Приђе му један губавац, поклони му се и рече: »Господе, ако хоћеш, можеш да ме очистиш.«</verse>
				<verse number="3">А Исус пружи руку, дотаче га и рече: »Хоћу. Буди чист.« И онај се одмах очисти од своје губе.</verse>
				<verse number="4">Тада му Исус рече: »Пази да ником не причаш, него иди и покажи се свештенику, па принеси дар који је Мојсије одредио — за сведочанство њима.«</verse>
				<verse number="5">Када је ушао у Кафарнаум, приђе му један капетан и, преклињући га,</verse>
				<verse number="6">рече: »Господару, код куће ми лежи слуга, одузет је и страшно се мучи.«</verse>
				<verse number="7">А Исус му рече: »Доћи ћу да га излечим.«</verse>
				<verse number="8">»Господару«, одговори му капетан, »нисам достојан да уђеш под мој кров. Него, само реци реч и мој слуга ће оздравити.</verse>
				<verse number="9">Јер, ја сам човек подређен власти и имам под собом војнике, па кажем једном: ‚Иди!‘ и он оде, а другом: ‚Дођи!‘ и он дође. И свом слузи кажем: ‚Уради!‘ и он уради.«</verse>
				<verse number="10">Када је то чуо, Исус му се задиви, па рече својим пратиоцима: »Истину вам кажем: толику веру нисам нашао ни у кога у Израелу.</verse>
				<verse number="11">А кажем вам и ово: многи ће доћи са истока и са запада и лећи за трпезу са Авраамом, Исааком и Јаковом у Царству небеском,</verse>
				<verse number="12">а синови Царства биће избачени напоље, у таму, где ће бити плач и шкргут зуба.«</verse>
				<verse number="13">Онда рече капетану: »Иди! Нека буде како си веровао.« И истог часа капетанов слуга оздрави.</verse>
				<verse number="14">Када је Исус ушао у Петрову кућу, виде његову ташту како лежи у грозници.</verse>
				<verse number="15">Он јој дотаче руку и грозница је остави, па она устаде и поче да га служи.</verse>
				<verse number="16">Када је пало вече, донеше му многе опседнуте демонима и он речју истера духове и излечи све болесне</verse>
				<verse number="17">— да се испуни оно што је речено преко пророка Исаије: »Он узе наше слабости и понесе наше болести.«</verse>
				<verse number="18">Када је видео народ око себе, Исус заповеди да отплове на другу обалу.</verse>
				<verse number="19">А један учитељ закона му приђе и рече: »Учитељу, ићи ћу за тобом куд год будеш ишао.«</verse>
				<verse number="20">»Лисице имају јазбине и птице имају гнезда«, одговори му Исус, »а Син човечији нема где да спусти главу.«</verse>
				<verse number="21">»Господе«, рече му један други ученик, »пусти ме да прво одем да сахраним оца.«</verse>
				<verse number="22">А Исус му рече: »Пођи за мном, а мртви нека сахрањују своје мртве.«</verse>
				<verse number="23">Онда Исус уђе у чамац, а за њим пођоше његови ученици.</verse>
				<verse number="24">На мору настаде жестока олуја — толика да су таласи преливали чамац. А Исус је спавао.</verse>
				<verse number="25">Ученици му приђоше и пробудише га, говорећи: »Господе, спаси нас! Изгибосмо!«</verse>
				<verse number="26">»Зашто се плашите, маловерни?« упита их он. Онда устаде, запрети ветровима и мору, па настаде велика тишина.</verse>
				<verse number="27">А људи, задивљени, упиташе: »Ко је овај да му се и ветрови и море покоравају?«</verse>
				<verse number="28">Када је стигао на другу обалу, у гадарински крај, у сусрет му дођоше двојица опседнутих демонима. Излазили су из гробова, а били су толико напасни да нико није могао да прође тим путем.</verse>
				<verse number="29">»Шта ми имамо с тобом, Сине Божији?« повикаше они. »Јеси ли овамо дошао да нас пре времена мучиш?«</verse>
				<verse number="30">А мало даље од њих пасло је велико крдо свиња.</verse>
				<verse number="31">Демони почеше да преклињу Исуса говорећи: »Ако нас истераш, пошаљи нас у оно крдо свиња.«</verse>
				<verse number="32">»Идите«, рече им он. И они изађоше и уђоше у свиње, а цело крдо се сјури низ падину у море и подави у води.</verse>
				<verse number="33">Свињари побегоше и одоше у град, па испричаше све што се догодило, и о опседнутима.</verse>
				<verse number="34">Тада цео град изађе у сусрет Исусу, па, кад су га видели, почеше да га преклињу да оде из њиховог краја.</verse>
			</chapter>
			<chapter number="9">
				<verse number="1">Исус уђе у чамац, преплови на другу обалу и стиже у свој град.</verse>
				<verse number="2">Тада му донеше једног одузетог човека који је лежао на постељи. Када је видео њихову веру, Исус рече одузетоме: »Само храбро, синко, опраштају ти се греси.«</verse>
				<verse number="3">Тада неки учитељи закона рекоше у себи: »Овај хули!«</verse>
				<verse number="4">А Исус, пошто је знао шта мисле, рече: »Зашто тако зло мислите?</verse>
				<verse number="5">Шта је лакше? Рећи: ‚Опраштају ти се греси‘, или рећи: ‚Устани и ходај‘?</verse>
				<verse number="6">Али, да знате да Син човечији има власт на земљи да опрашта грехе…« Онда рече одузетоме: »Устани, узми своју постељу и иди кући.«</verse>
				<verse number="7">И човек устаде и оде кући.</verse>
				<verse number="8">Када је народ то видео, испуни се страхом, па поче да слави Бога што је људима дао такву власт.</verse>
				<verse number="9">Одлазећи оданде, Исус виде човека који се звао Матеј како седи на царинарници, па му рече: »Пођи за мном.« И овај устаде и пође за њим.</verse>
				<verse number="10">Док је Исус обедовао у кући, дођоше многи цариници и грешници, па су обедовали с њим и с његовим ученицима.</verse>
				<verse number="11">Када су фарисеји то видели, упиташе Исусове ученике: »Зашто ваш учитељ једе с цариницима и грешницима?«</verse>
				<verse number="12">А Исус је то чуо, па рече: »Није здравима потребан лекар, већ болеснима.</verse>
				<verse number="13">Него, идите и научите шта значи: ‚Милосрђе хоћу, а не жртве.‘ Јер, ја нисам дошао да позовем праведнике, него грешнике.«</verse>
				<verse number="14">Тада му приђоше Јованови ученици и упиташе га: »Како то да ми и фарисеји постимо, а твоји ученици не посте?«</verse>
				<verse number="15">А Исус им рече: »Могу ли сватови да тугују док је младожења с њима? Али, доћи ће време када ће им отети младожењу, и тада ће постити.</verse>
				<verse number="16">»Нико не пришива закрпу од сировог сукна на стари огртач, јер би се закрпа отргла од огртача, па би рупа постала још већа.</verse>
				<verse number="17">Ни ново вино се не сипа у старе мешине, јер би се мешине поцепале, вино просуло, а мешине пропале. Него, ново вино се сипа у нове мешине, па се обоје сачува.«</verse>
				<verse number="18">Док им је о томе говорио, приђе му један поглавар, поклони му се и рече: »Кћи ми је управо умрла. Дођи и положи своју руку на њу и она ће оживети.«</verse>
				<verse number="19">И Исус устаде и са својим ученицима пође за њим.</verse>
				<verse number="20">А једна жена, која је дванаест година патила од крварења, приђе Исусу с леђа и дотаче скут његовог огртача,</verse>
				<verse number="21">јер је мислила: »Ако само његов огртач дотакнем, оздравићу.«</verse>
				<verse number="22">Исус се окрену и, видевши је, рече: »Само храбро, кћери. Твоја вера те је излечила.« И жена истог часа оздрави.</verse>
				<verse number="23">Када је Исус ушао у поглаварову кућу и видео свираче и ускомешани народ,</verse>
				<verse number="24">рече: »Склоните се! Јер, девојчица није умрла, него само спава.« А они су му се подсмевали.</verse>
				<verse number="25">Пошто су истерали народ из куће, Исус уђе, ухвати девојчицу за руку и она устаде.</verse>
				<verse number="26">А глас о томе пронесе се по целом том крају.</verse>
				<verse number="27">Док је Исус одлазио оданде, пођоше за њим два слепа човека, вичући: »Смилуј нам се, Сине Давидов!«</verse>
				<verse number="28">Када је ушао у кућу, они слепи му приђоше, а он их упита: »Верујете ли да ја то могу да учиним?« А они рекоше: »Да, Господе!«</verse>
				<verse number="29">Он онда дотаче њихове очи и рече: »Нека вам буде по вашој вери.«</verse>
				<verse number="30">И они прогледаше. Тада их Исус строго опомену: »Пазите да нико не сазна за ово.«</verse>
				<verse number="31">Али они одоше и по целом том крају пронеше глас о њему.</verse>
				<verse number="32">Док су они излазили, доведоше му једног немог човека, опседнутог демоном.</verse>
				<verse number="33">А када је демон истеран из њега, неми човек проговори. Народ се задиви и рече: »Никад нешто слично није виђено у Израелу!«</verse>
				<verse number="34">А фарисеји су говорили: »Он истерује демоне уз помоћ демонског владара!«</verse>
				<verse number="35">Исус је ишао по свим градовима и селима и учио народ у тамошњим синагогама, објављујући еванђеље о Царству и лечећи сваку болест и сваку слабост.</verse>
				<verse number="36">Када је видео народ, сажали се на њих, јер су били измучени и беспомоћни као овце без пастира.</verse>
				<verse number="37">Тада рече својим ученицима: »Жетва је обилна, али је радника мало.</verse>
				<verse number="38">Зато молите Господара жетве да пошаље раднике за своју жетву.«</verse>
			</chapter>
			<chapter number="10">
				<verse number="1">Исус позва к себи својих дванаест ученика и даде им моћ да истерују нечисте духове и да лече сваку болест и сваку слабост.</verse>
				<verse number="2">А ово су имена дванаесторице апостола: прво Симон звани Петар и његов брат Андреја; Јаков Зеведејев и његов брат Јован;</verse>
				<verse number="3">Филип и Вартоломеј; Тома и Матеј цариник; Јаков Алфејев и Тадеј;</verse>
				<verse number="4">Симон Кананеј и Јуда Искариотски, који је издао Исуса.</verse>
				<verse number="5">Исус посла ову дванаесторицу, заповедивши им: »Не идите паганима и не улазите ни у један самаријски град,</verse>
				<verse number="6">него радије идите изгубљеним овцама израелског народа.</verse>
				<verse number="7">Идите и проповедајте говорећи: ‚Приближило се Царство небеско!‘</verse>
				<verse number="8">Болесне лечите, мртве васкрсавајте, губаве чистите, демоне истерујте. Бесплатно сте добили, бесплатно и дајте.</verse>
				<verse number="9">Не носите злато, ни сребро, ни бакар у својим појасевима,</verse>
				<verse number="10">ни путну торбу, ни другу кошуљу, ни обућу, ни штап, јер радник заслужује своју храну.</verse>
				<verse number="11">»И у који год град или село уђете, помно испитајте ко је тамо достојан вашег поверења, па останите код њега све док не одете.</verse>
				<verse number="12">Кад уђете у тај дом, кажите: ‚Мир с вама.‘</verse>
				<verse number="13">Ако је дом достојан, нека ваш мир остане у њему. А ако није достојан, нека вам се ваш мир врати.</verse>
				<verse number="14">Ако вас неко не прими и не саслуша ваше речи, изађите из тог дома или из тог града и отресите прашину са својих ногу.</verse>
				<verse number="15">Истину вам кажем: на Дан суда биће лакше Содоми и Гомори него том граду.«</verse>
				<verse number="16">»Ево, шаљем вас као овце међу вукове. Зато будите лукави као змије, а безазлени као голубови.</verse>
				<verse number="17">Чувајте се људи, јер ће вас предавати судовима и батинати у својим синагогама.</verse>
				<verse number="18">Због мене ће вас изводити пред намеснике и цареве, за сведочанство њима и паганима.</verse>
				<verse number="19">А кад вас предају, не брините се како ћете и шта ћете рећи, јер ће вам тога часа бити дато шта да говорите.</verse>
				<verse number="20">Нећете, наиме, говорити ви, него ће у вама говорити Дух вашега Оца.</verse>
				<verse number="21">»Брат ће брата предавати да га убију, а отац дете. Деца ће се дизати против родитеља и убијати их.</verse>
				<verse number="22">И сви ће вас мрзети због мога имена. Али, ко истраје до краја, биће спасен.</verse>
				<verse number="23">Кад вас буду прогонили у једном граду, бежите у други. Истину вам кажем: нећете стићи да обиђете све израелске градове пре него што Син човечији дође.</verse>
				<verse number="24">»Ниједан ученик није изнад свога учитеља, ни слуга изнад свога господара.</verse>
				<verse number="25">Довољно је ученику да буде као његов учитељ, а слузи да буде као његов господар. Ако су домаћина назвали Веелзевулом, колико ће више тако звати његове укућане?«</verse>
				<verse number="26">»Не бојте их се, дакле, јер нема ништа скривено што се неће открити, ни тајно што се неће сазнати.</verse>
				<verse number="27">Оно што вам говорим у тами, говорите на светлости, и оно што вам се шапуће на ухо, проповедајте са кровова.</verse>
				<verse number="28">Не бојте се оних што убијају тело, а не могу да убију и душу. Него, више се бојте онога који може да уништи и душу и тело у паклу.</verse>
				<verse number="29">Зар се два врапца не продају за један асарион? А ниједан од њих не пада на земљу без вашега Оца.</verse>
				<verse number="30">Па вама је и сва коса на глави избројана.</verse>
				<verse number="31">Не бојте се, дакле; ви вредите више од много врабаца.«</verse>
				<verse number="32">»Ко год мене призна пред људима, признаћу и ја њега пред својим Оцем, који је на небесима.</verse>
				<verse number="33">А ко год се мене одрекне пред људима, и ја ћу се њега одрећи пред својим Оцем, који је на небесима.«</verse>
				<verse number="34">»Немојте да мислите да сам дошао да на земљу донесем мир. Нисам дошао да донесем мир, него мач.</verse>
				<verse number="35">Дошао сам да окренем ‚човека против његовог оца, кћер против мајке, снаху против свекрве.</verse>
				<verse number="36">	Човеку ће његови укућани бити непријатељи.‘</verse>
				<verse number="37">»Ко оца или мајку воли више него мене, није ме достојан. Ко сина или кћер воли више него мене, није ме достојан.</verse>
				<verse number="38">Ко не носи свој крст и не иде за мном, није ме достојан.</verse>
				<verse number="39">Ко нађе свој живот, изгубиће га, а ко изгуби свој живот ради мене, наћи ће га.«</verse>
				<verse number="40">»Ко вас прима, мене прима; а ко прима мене, прима Онога који ме је послао.</verse>
				<verse number="41">Ко прима пророка зато што је пророк, добиће пророчку награду, а ко прима праведника зато што је праведан, добиће праведничку награду.</verse>
				<verse number="42">И ко само чашом хладне воде напоји једнога од ових малих зато што је мој ученик, истину вам кажем: неће изгубити своју награду.«</verse>
			</chapter>
			<chapter number="11">
				<verse number="1">Када је завршио с давањем упутстава дванаесторици својих ученика, Исус оде оданде да учи народ и да проповеда по галилејским градовима.</verse>
				<verse number="2">А Јован је у тамници чуо за Христова дела, па посла своје ученике</verse>
				<verse number="3">да га упитају: »Јеси ли ти Онај који треба да дође или да чекамо другогa?«</verse>
				<verse number="4">»Идите и обавестите Јована о свему што чујете и видите«, одговори им Исус.</verse>
				<verse number="5">»Слепи опет виде, хроми ходају, губави се чисте, глуви чују, мртви васкрсавају, а сиромасима се проповеда еванђеље.</verse>
				<verse number="6">И благо оном ко се о мене не саблазни.«</verse>
				<verse number="7">Када су они отишли, Исус поче народу да говори о Јовану: »Шта сте хтели да видите кад сте изашли у пустињу? Трску коју љуља ветар?</verse>
				<verse number="8">Не? Него, шта сте хтели да видите? Човека обученог у лепу одећу? Не, они који носе лепу одећу налазе се по царским палатама.</verse>
				<verse number="9">Шта сте, дакле, хтели да видите? Пророка? Да, кажем вам: и више него пророка!</verse>
				<verse number="10">То је онај за кога је записано: ‚Ево, шаљем свога гласника испред тебе, који ће пред тобом припремити пут.‘</verse>
				<verse number="11">Истину вам кажем: међу рођенима од жена није се појавио нико већи од Јована Крститеља, а најмањи у Царству небеском већи је од њега.</verse>
				<verse number="12">Од времена Јована Крститеља до сада Царство небеско трпи насиље и насилници га грабе.</verse>
				<verse number="13">Јер, сви пророци и Закон пророковали су о њему до Јована.</verse>
				<verse number="14">А Јован је — ако хоћете да то прихватите — Илија који је требало да дође.</verse>
				<verse number="15">Ко има уши, нека чује.</verse>
				<verse number="16">»Са чим да упоредим овај нараштај? Сличан је деци која седе на тргу и довикују једна другој:</verse>
				<verse number="17">‚Свирали смо вам, али не заиграсте. Нарицали смо, али не закукасте.‘</verse>
				<verse number="18">Јер, Јован је дошао и није ни јео ни пио, а они кажу: ‚Опседнут је демоном.‘</verse>
				<verse number="19">Дошао је Син човечији, који једе и пије, а они кажу: ‚Види изелице и пијанице, пријатеља цариника и грешника.‘ Али мудрост оправдавају њена дела.«</verse>
				<verse number="20">Тада Исус поче да прекорева градове у којима се догодило највише његових чуда што се нису покајали.</verse>
				<verse number="21">»Тешко теби, Хоразине! Тешко теби, Витсаидо! Јер, да су се у Тиру и Сидону догодила чуда која су се у вама догодила, они би се одавно у кострети и пепелу покајали.</verse>
				<verse number="22">Али, кажем вам: на Дан суда биће лакше Тиру и Сидону него вама!</verse>
				<verse number="23">А ти, Кафарнауме, зар ћеш се до неба уздићи? У Подземље ћеш се суновратити! Јер, да су се у Содоми догодила чуда која су се догодила у теби, остала би до дана данашњег.</verse>
				<verse number="24">Али, кажем ти: на Дан суда биће лакше земљи содомској него теби!«</verse>
				<verse number="25">У то време Исус рече: »Хвалим те, Оче, Господе неба и земље, што си ово сакрио од мудрих и умних, а открио малој деци.</verse>
				<verse number="26">Да, Оче, свидело ти се да тако буде.</verse>
				<verse number="27">»Мој Отац ми је све предао, и нико, осим Оца, не познаје Сина. И нико не познаје Оца, само Син и они којима Син хоће да га открије.</verse>
				<verse number="28">»Дођите к мени, сви који сте уморни и оптерећени, и ја ћу вас одморити.</verse>
				<verse number="29">Узмите мој јарам на себе и учите од мене, јер ја сам кротког и понизног срца, и наћи ћете одмор за своју душу.</verse>
				<verse number="30">Јер, мој јарам је благ и моје бреме је лако.«</verse>
			</chapter>
			<chapter number="12">
				<verse number="1">У то време је Исус једне суботе пролазио кроз житна поља. А његови ученици огладнеше, па почеше да кидају класове и да их једу.</verse>
				<verse number="2">Када су то видели фарисеји, рекоше: »Гледај, твоји ученици чине оно што не сме да се чини у суботу!«</verse>
				<verse number="3">Тада им Исус рече: »Зар нисте читали шта је учинио Давид када су он и његови пратиоци огладнели?</verse>
				<verse number="4">Ушао је у Божији дом и јео свете хлебове, иако ни он ни његови пратиоци нису смели да их једу, него само свештеници.</verse>
				<verse number="5">Или, зар нисте читали у Закону да суботом и свештеници у Храму скврнаве суботу, и нису криви?</verse>
				<verse number="6">А ја вам кажем: овде је неко већи од Храма.</verse>
				<verse number="7">Кад бисте знали шта значи: ‚Милосрђе хоћу, а не жртве‘, не бисте осуђивали оне који нису криви.</verse>
				<verse number="8">Јер, Син човечији је господар суботе.«</verse>
				<verse number="9">Потом оде оданде и уђе у њихову синагогу.</verse>
				<verse number="10">А тамо је био један човек са осушеном руком. Они упиташе Исуса с намером да га оптуже: »Да ли се суботом сме лечити?«</verse>
				<verse number="11">Он им рече: »Који од вас неће ухватити и извадити своју једину овцу ако она у суботу упадне у јаму?</verse>
				<verse number="12">А колико је човек вреднији од овце! Зато се суботом сме чинити добро.«</verse>
				<verse number="13">Онда рече оном човеку: »Испружи руку.« И човек је испружи и она му постаде здрава као и друга.</verse>
				<verse number="14">А фарисеји изађоше, па се договорише како да га убију.</verse>
				<verse number="15">Али Исус за то сазна, па се склони оданде. За њим пођоше многи и он их све излечи,</verse>
				<verse number="16">опомињући их да не разгласе ко је</verse>
				<verse number="17">— да се испуни оно што је речено преко пророка Исаије:</verse>
				<verse number="18">»Ево мога слуге, кога сам изабрао, љубљенога мога, миљеника моје душе. На њега ћу ставити свога Духа и он ће народима објавити правду.</verse>
				<verse number="19">Неће се препирати ни викати, нити ће му ко глас чути на улицама.</verse>
				<verse number="20">Трску згњечену неће сломити, ни угасити фитиљ који тиња док правду не доведе до победе.</verse>
				<verse number="21">	У његово име народи ће се уздати.«</verse>
				<verse number="22">Онда му донеше једног демоном опседнутог човека, слепог и немог, и он га излечи, па неми човек проговори и прогледа.</verse>
				<verse number="23">А сав народ се задиви, говорећи: »Да ово можда није Син Давидов?«</verse>
				<verse number="24">Када су фарисеји то чули, рекоше: »Овај истерује демоне само помоћу Веелзевула, демонског владара!«</verse>
				<verse number="25">Али Исус је знао шта мисле, па им рече: »Опустеће свако царство које је против себе подељено и неће опстати ниједан град или дом који је против себе подељен.</verse>
				<verse number="26">Па ако Сатана истерује Сатану, онда је он против себе подељен. Како ће, дакле, опстати његово царство?</verse>
				<verse number="27">И ако ја истерујем демоне помоћу Веелзевула, помоћу кога их истерују ваши синови? Зато ће вам они бити судије.</verse>
				<verse number="28">Али, ако ја демоне истерујем помоћу Божијег Духа, онда вам је дошло Божије царство.</verse>
				<verse number="29">»Или, како може неко да уђе у кућу јаког човека и однесе му имовину ако га прво не веже? Тек тада ће моћи да му опљачка кућу.</verse>
				<verse number="30">»Ко није са мном — против мене је. И ко са мном не скупља — расипа.</verse>
				<verse number="31">Зато вам кажем: биће опроштен људима сваки грех и вређање, али им неће бити опроштено вређање Духа.</verse>
				<verse number="32">И ако неко каже нешто против Сина човечијега, биће му опроштено. Али, ако каже против Светога Духа, неће му бити опроштено ни на овом свету ни у будућем.«</verse>
				<verse number="33">»Узгајите добро дрво, па ће му и плод бити добар; или, узгајите рђаво дрво, па ће му и плод бити рђав — јер, дрво се познаје по свом плоду.</verse>
				<verse number="34">Змијски породе! Како можете, кад сте зли, да говорите било шта добро? Јер, уста говоре оно чега је срце препуно.</verse>
				<verse number="35">Добар човек из добре ризнице износи добро, а зао човек из зле ризнице износи зло.</verse>
				<verse number="36">Али кажем вам: људи ће за сваку некорисну реч коју изговоре одговарати на Дан суда.</verse>
				<verse number="37">Јер, на основу својих речи бићеш оправдан и на основу својих речи осуђен.«</verse>
				<verse number="38">Тада му рекоше неки учитељи закона и фарисеји: »Учитељу, желимо да нам покажеш знак.«</verse>
				<verse number="39">А он им одговори: »Зао и прељубнички нараштај тражи знак, али никакав знак му неће бити дат, осим знака пророка Јоне.</verse>
				<verse number="40">Јер, као што је Јона три дана и три ноћи био у утроби морске немани, тако ће и Син човечији три дана и три ноћи бити у срцу земље.</verse>
				<verse number="41">Нинивљани ће на Суду устати са овим нараштајем и осудити га, јер су се покајали после Јонине проповеди. А овде је неко већи од Јоне.</verse>
				<verse number="42">Краљица Југа ће на Суду устати са овим нараштајем и осудити га, јер је с краја земље дошла да чује Соломонову мудрост. А овде је неко већи од Соломона.«</verse>
				<verse number="43">»Када из човека изађе нечисти дух, лута безводним местима тражећи починка, али га не налази.</verse>
				<verse number="44">Тада каже: ‚Вратићу се у кућу из које сам изашао.‘ И врати се и нађе кућу празну, пометену и сређену.</verse>
				<verse number="45">Онда оде и доведе седам других духова, горих од себе, па уђу и тамо се настане. Тако је на крају том човеку горе него пре. Исто ће бити и са овим злим нараштајем.«</verse>
				<verse number="46">Док је Исус још говорио народу, његова мајка и браћа стајали су напољу желећи да с њим говоре.</verse>
				<verse number="47">Неко му рече: »Ено твоја мајка и браћа стоје напољу и желе да говоре с тобом.«</verse>
				<verse number="48">А Исус рече ономе који му је то рекао: »Ко је моја мајка и ко су моја браћа?«</verse>
				<verse number="49">Онда показа руком на своје ученике, па рече: »Ево моје мајке и моје браће.</verse>
				<verse number="50">Јер, ко год извршава вољу мога Оца, који је на небесима, тај је мој брат, и сестра, и мајка.«</verse>
			</chapter>
			<chapter number="13">
				<verse number="1">Тога дана Исус изађе из куће и седе поред мора.</verse>
				<verse number="2">Око њега се окупи силан народ, па он уђе у чамац и седе, а сав народ је стајао на обали.</verse>
				<verse number="3">Много тога им рече у причама, говорећи: »Изашао сејач да сеје.</verse>
				<verse number="4">И док је сејао, нешто семена паде поред пута, и дођоше птице и позобаше га.</verse>
				<verse number="5">Друго паде на каменито тле, где није било много земље, и одмах исклија, јер земља није била дубока.</verse>
				<verse number="6">А кад је изашло сунце, изгоре и осуши се, јер није имало корена.</verse>
				<verse number="7">Треће семе паде у трње, а трње нарасте и угуши га.</verse>
				<verse number="8">Четврто семе паде на добро тле и даде плод — стострук, шездесетострук или тридесетострук.</verse>
				<verse number="9">Ко има уши, нека чује.«</verse>
				<verse number="10">Његови ученици му приђоше и упиташе га: »Зашто им говориш у причама?«</verse>
				<verse number="11">»Вама је дато да сазнате тајне Царства небеског, а њима није«, одговори им он.</verse>
				<verse number="12">»Јер, ко има, даће му се још и имаће у изобиљу; а ко нема, узеће му се и оно што има.</verse>
				<verse number="13">Зато им говорим у причама, јер они, ‚иако гледају, не виде, и иако слушају, не чују и не разумеју.‘</verse>
				<verse number="14">Тако се на њима испуњава Исаијино пророчанство које каже: ‚Слушаћете и слушати, али нећете разумети; гледаћете и гледати, али нећете видети.</verse>
				<verse number="15">Јер, отврднуло је срце овога народа, ушима једва чују и очи су затворили. Иначе би очима видели, ушима чули, срцем разумели и обратили се, и ја их излечио.‘</verse>
				<verse number="16">Али, благо вашим очима што гледају, и благо вашим ушима што слушају.</verse>
				<verse number="17">Истину вам кажем: многи пророци и праведници жудели су да виде ово што ви гледате — али нису видели; и да чују оно што ви слушате — али нису чули.«</verse>
				<verse number="18">»Чујте, дакле, шта значи прича о сејачу:</verse>
				<verse number="19">Сваком оном ко чује Реч о Царству, а не разуме је, долази Зли и отима оно што му је посејано у срцу. То је оно семе које је посејано поред пута.</verse>
				<verse number="20">Семе посејано на каменитом тлу јесте онај ко чује Реч и одмах је с радошћу прихвати.</verse>
				<verse number="21">Али, пошто нема корена у себи, непостојан је, па чим наиђе невоља или прогон због Речи, он се одмах саблазни.</verse>
				<verse number="22">Семе посејано у трње јесте онај ко чује Реч, али бриге овога живота и заводљивост богатства угуше Реч, па буде бесплодан.</verse>
				<verse number="23">Семе посејано на добром тлу јесте онај ко чује и разуме Реч. Он рађа плод и даје стоструко, шездесетоструко или тридесетоструко.«</verse>
				<verse number="24">Исприча им и другу причу: »Царство небеско је слично човеку који је посејао добро семе на својој њиви.</verse>
				<verse number="25">Али, док су људи спавали, дође његов непријатељ, засеја кукољ посред пшенице и оде.</verse>
				<verse number="26">А када је пшеница израсла и искласала, појави се и кукољ.</verse>
				<verse number="27">»Слуге одоше власнику, па му рекоше: ‚Господару, зар ниси посејао добро семе на својој њиви? Откуд онда кукољ?‘</verse>
				<verse number="28">»А он им рече: ‚Непријатељ је то учинио.‘ »‚Хоћеш ли да одемо и да га оплевимо?‘ упиташе слуге.</verse>
				<verse number="29">»‚Не‘, одговори он, ‚да не бисте, плевећи кукољ, заједно с њим ишчупали и пшеницу.</verse>
				<verse number="30">Пустите нека обоје расте до жетве, а ја ћу у време жетве рећи жетеоцима: Прво оплевите кукољ и вежите га у снопове, да се спали, а пшеницу скупите у мој амбар.‘«</verse>
				<verse number="31">Онда им исприча ову причу: »Царство небеско је слично зрну горушице које је човек узео и посејао на својој њиви.</verse>
				<verse number="32">Иако је најмање од свег семења, када израсте, веће је од свег поврћа. Развије се у дрво, па птице долазе и гнезде се у његовим гранама.«</verse>
				<verse number="33">Онда им исприча још једну причу: »Царство небеско је слично квасцу који је жена узела и измешала га са три сате брашна док све није ускисло.«</verse>
				<verse number="34">Све је то Исус народу говорио у причама и без прича им ништа није говорио.</verse>
				<verse number="35">Тако се испунило оно што је речено преко пророка: »Своја уста ћу отворити у причама, објавити оно што је од постанка света сакривено.«</verse>
				<verse number="36">Тада Исус отпусти народ, па уђе у кућу. А ученици му приђоше и рекоше: »Објасни нам причу о кукољу на њиви.«</verse>
				<verse number="37">Он им одговори: »Онај који је посејао добро семе је Син човечији,</verse>
				<verse number="38">а њива је свет. Добро семе су синови Царства, а кукољ синови Злога.</verse>
				<verse number="39">Непријатељ који га је посејао је ђаво. Жетва је крај света, жетеоци анђели.</verse>
				<verse number="40">Па, као што се кукољ плеви и спаљује, тако ће бити и на крају света.</verse>
				<verse number="41">Син човечији ће послати своје анђеле и оплевити своје Царство од свих саблазни и од свих који чине безакоње</verse>
				<verse number="42">и бацити их у ужарену пећ, где ће бити плач и шкргут зуба.</verse>
				<verse number="43">Тада ће праведници као сунце засјати у Царству свога Оца. Ко има уши, нека чује.«</verse>
				<verse number="44">»Царство небеско је слично благу сакривеном на њиви: човек га нађе, па га сакрије и радостан оде, прода све што има и купи ту њиву.</verse>
				<verse number="45">»Царство небеско је слично и трговцу који тражи лепе бисере.</verse>
				<verse number="46">Када нађе скупоцен бисер, оде и прода све што има, па га купи.</verse>
				<verse number="47">»Царство небеско је слично и мрежи баченој у море у коју се ухватило риба сваке врсте.</verse>
				<verse number="48">Када се мрежа напуни, извуку је на обалу, па седну и добре рибе скупе у корпе, а лоше баце.</verse>
				<verse number="49">Тако ће бити и на крају света: доћи ће анђели и одвојити зле од праведних,</verse>
				<verse number="50">па их бацити у ужарену пећ, где ће бити плач и шкргут зуба.«</verse>
				<verse number="51">»Јесте ли све ово разумели?« упита их. »Јесмо«, одговорише они.</verse>
				<verse number="52">А он им рече: »Зато је сваки учитељ закона који је поучен о Царству небеском сличан домаћину који из своје ризнице износи и ново и старо благо.«</verse>
				<verse number="53">Када је Исус испричао ове приче, оде оданде</verse>
				<verse number="54">и дође у свој завичај. Учио је народ у тамошњој синагоги, а они су, задивљени, говорили: »Одакле овоме ова мудрост и чудотворна моћ?</verse>
				<verse number="55">Зар он није тесарев син? Зар му се мајка не зове Марија, а његова браћа Јаков, Јосиф, Симон и Јуда.</verse>
				<verse number="56">И зар нису све његове сестре с нама? Одакле му онда све ово?«</verse>
				<verse number="57">И саблазнише се о њега. А Исус им рече: »Пророк је без части само у свом завичају и у свом дому.«</verse>
				<verse number="58">И није, због њиховог неверовања, тамо учинио много чуда.</verse>
			</chapter>
			<chapter number="14">
				<verse number="1">У то време тетрарх Ирод чу за Исуса,</verse>
				<verse number="2">па рече својим слугама: »То је Јован Крститељ! Устао је из мртвих и зато може да чини ова чуда!«</verse>
				<verse number="3">Ирод је, наиме, био ухватио Јована, оковао га и бацио у тамницу због Иродијаде, жене свога брата Филипа,</verse>
				<verse number="4">пошто му је Јован говорио: »Не смеш да је имаш.«</verse>
				<verse number="5">Ирод је желео да га убије, али се плашио народа, јер је народ Јована сматрао пророком.</verse>
				<verse number="6">Али, када је био Иродов рођендан, Иродијадина кћи заигра пред гостима. То се Ироду толико свидело</verse>
				<verse number="7">да јој уз заклетву обећа да ће јој дати све што затражи.</verse>
				<verse number="8">А она, по наговору своје мајке, рече: »Дај ми овде на тањиру главу Јована Крститеља.«</verse>
				<verse number="9">Цар се ражалости, али због заклетве и гостију нареди да јој се захтев испуни,</verse>
				<verse number="10">па посла људе у тамницу да Јовану одсеку главу.</verse>
				<verse number="11">Ови онда донеше главу на тањиру и дадоше је девојци, а она је однесе својој мајци.</verse>
				<verse number="12">Потом дођоше Јованови ученици, узеше његово тело и сахранише га, па одоше и јавише Исусу шта се догодило.</verse>
				<verse number="13">Када је Исус то чуо, склони се чамцем на једно пусто место, сам. Али народ то дочу и из градова пође за њим пешице.</verse>
				<verse number="14">Исус изађе на обалу, па кад виде силан народ, сажали се на њих и излечи њихове болесне.</verse>
				<verse number="15">Када је почело да се спушта вече, приђоше му његови ученици и рекоше: »Ово је пусто место, а већ је и касно. Отпусти народ; нека иду у села и купе себи хране.«</verse>
				<verse number="16">Али он им рече: »Не треба да иду. Ви им дајте да једу.«</verse>
				<verse number="17">»Немамо овде ништа«, одговорише му они, »осим пет хлебова и две рибе.«</verse>
				<verse number="18">»Донесите ми их овамо«, рече он,</verse>
				<verse number="19">па заповеди да народ поседа по трави. Онда узе оних пет хлебова и две рибе, диже поглед ка небу, благослови и изломи хлебове и даде их својим ученицима, а ученици народу.</verse>
				<verse number="20">И сви су јели и најели се. Преосталих комадића накупише дванаест пуних корпи.</verse>
				<verse number="21">А оних који су јели било је око пет хиљада, не рачунајући жене и децу.</verse>
				<verse number="22">Одмах потом Исус заповеди ученицима да уђу у чамац и пред њим оду на другу обалу док он отпусти народ.</verse>
				<verse number="23">Пошто је отпустио народ, попе се на гору, сам, да се помоли. Када је пало вече, он је још био тамо, сам.</verse>
				<verse number="24">А чамац је био већ много стадија далеко од обале, шибан таласима, јер је дувао противан ветар.</verse>
				<verse number="25">Око три сата ноћу, приђе им Исус ходајући по мору.</verse>
				<verse number="26">Када су га ученици угледали како хода по мору, препадоше се. »Утвара!« рекоше и од страха почеше да вичу.</verse>
				<verse number="27">Исус их одмах ослови говорећи: »Само храбро! Ја сам! Не бојте се!«</verse>
				<verse number="28">»Господе«, рече му Петар, »ако си то ти, заповеди ми да дођем к теби по води.«</verse>
				<verse number="29">А Исус му рече: »Дођи!« Петар изађе из чамца и пође ка Исусу ходајући по води.</verse>
				<verse number="30">Али, када је видео колико је ветар јак, уплаши се и поче да тоне, па повика: »Господе, спаси ме!«</verse>
				<verse number="31">Исус одмах пружи руку и ухвати га, па му рече: »Маловерни човече, зашто си посумњао?«</verse>
				<verse number="32">Када су се попели у чамац, ветар утихну,</verse>
				<verse number="33">а они у чамцу се поклонише Исусу, говорећи: »Ти си заиста Син Божији!«</verse>
				<verse number="34">Препловивши на другу обалу, пристадоше у Генисарету.</verse>
				<verse number="35">А када су га мештани препознали, пронеше глас по целој околини, па су му доносили све болесне,</verse>
				<verse number="36">преклињући га да им допусти да само дотакну скутове његовог огртача. И сви који су их дотакли, оздравише.</verse>
			</chapter>
			<chapter number="15">
				<verse number="1">Тада из Јерусалима к Исусу дођоше неки фарисеји и учитељи закона и упиташе:</verse>
				<verse number="2">»Зашто твоји ученици крше предање старешина? Не перу руке пре јела!«</verse>
				<verse number="3">»А зашто ви кршите Божију заповест због свог предања?« упита Исус њих.</verse>
				<verse number="4">»Јер, Бог је рекао: ‚Поштуј свога оца и мајку‘, и: ‚Ко прокуне оца или мајку, нека се погуби.‘</verse>
				<verse number="5">А ви говорите: ‚Ко каже оцу или мајци: »Све чиме бих ти могао помоћи, дар је Богу «</verse>
				<verse number="6">— тај не треба да поштује свога оца.‘ Тако сте, због свог предања, обеснажили Божију реч.</verse>
				<verse number="7">Лицемери! Исаија је добро о вама пророковао кад је рекао:</verse>
				<verse number="8">‚Овај народ ме уснама поштује, а срце му је далеко од мене.</verse>
				<verse number="9">Узалуд ме славе, јер људске заповести као учење шире.‘«</verse>
				<verse number="10">Исус позва к себи народ, па им рече: »Чујте и разумејте:</verse>
				<verse number="11">човека не чини нечистим оно што у уста улази; него, оно што из уста излази — то човека чини нечистим.«</verse>
				<verse number="12">Тада му приђоше ученици и рекоше: »Знаш ли да су се фарисеји саблазнили кад су чули шта си рекао?«</verse>
				<verse number="13">»Биће из корена ишчупана свака биљка коју није посадио мој небески Отац«, одговори им он.</verse>
				<verse number="14">»Пустите их. Они су слепи и вође слепима. А ако слеп води слепога, обојица ће упасти у јаму.«</verse>
				<verse number="15">Петар му рече: »Објасни нам ту причу.«</verse>
				<verse number="16">»Зар ни ви још не разумете?« упита Исус.</verse>
				<verse number="17">»Зар не схватате да све што улази у уста, иде у трбух и избацује се из тела?</verse>
				<verse number="18">Али, оно што излази из уста, извире из срца, и то човека чини нечистим.</verse>
				<verse number="19">Јер, из срца извиру зле мисли, убиства, прељубе, блуд, крађе, кривоклетства и увреде.</verse>
				<verse number="20">То човека чини нечистим, а не чини га нечистим то што једе неопраних руку.«</verse>
				<verse number="21">Онда Исус оде оданде и повуче се у тирски и сидонски крај.</verse>
				<verse number="22">А једна Ханаанка из тог краја изађе и повика: »Смилуј ми се, Господе, Сине Давидов! Кћер ми је опсео демон и она се страшно мучи.«</verse>
				<verse number="23">Исус јој ништа не одговори, па му његови ученици приђоше и почеше да га моле: »Отпусти је, јер непрестано виче за нама.«</verse>
				<verse number="24">А он им одговори: »Ја сам послан само изгубљеним овцама израелског народа.«</verse>
				<verse number="25">Тада жена приђе Исусу и поклони му се, говорећи: »Господе, помози ми!«</verse>
				<verse number="26">»Није право«, рече јој он, »да се од деце узме хлеб и баци псима.«</verse>
				<verse number="27">»Да, Господе«, рече она, »али и пси једу мрвице које падну са стола њихових господара.«</verse>
				<verse number="28">»Велика је твоја вера, жено«, рече јој тада Исус. »Нека буде како желиш.« И истог часа њена кћи оздрави.</verse>
				<verse number="29">Исус оде оданде и дође на Галилејско море, а онда се попе на гору и седе.</verse>
				<verse number="30">Дође му силан народ, доносећи са собом хроме, слепе, кљасте, неме и многе друге, па му их положише пред ноге, а он их излечи.</verse>
				<verse number="31">Народ се задиви видевши да су неми проговорили, кљасти оздравили, хроми проходали и слепи прогледали, па почеше да славе Израеловог Бога.</verse>
				<verse number="32">Исус позва к себи своје ученике, па им рече: »Жао ми је народа, јер су већ три дана са мном, а немају шта да једу. Нећу да их отпустим гладне, да не малакшу на путу.«</verse>
				<verse number="33">А ученици га упиташе: »Где у овој пустоши да набавимо довољно хлеба да нахранимо оволики народ?«</verse>
				<verse number="34">»Колико хлебова имате«, упита их Исус. »Седам«, рекоше они, »и неколико рибица.«</verse>
				<verse number="35">Тада Исус рече народу да поседа по земљи,</verse>
				<verse number="36">узе оних седам хлебова и рибе, па кад је захвалио Богу, изломи их и даде ученицима, а ученици народу.</verse>
				<verse number="37">И сви су јели и најели се. Преосталих комадића накупише седам пуних кошара.</verse>
				<verse number="38">А оних који су јели било је четири хиљаде, не рачунајући жене и децу.</verse>
				<verse number="39">Када је отпустио народ, Исус уђе у чамац и оде у магадански крај.</verse>
			</chapter>
			<chapter number="16">
				<verse number="1">Фарисеји и садукеји приђоше Исусу с намером да га искушају, па затражише да им покаже знак са неба.</verse>
				<verse number="2">Он им одговори: »Кад падне вече, кажете: ‚Биће лепо време, јер је небо црвено‘;</verse>
				<verse number="3">а ујутро: ‚Данас ће бити невреме, јер је небо црвено и мутно.‘ Знате да тумачите изглед неба, а не умете да протумачите знаке времена.</verse>
				<verse number="4">Зао и прељубнички нараштај тражи знак, али никакав знак му неће бити дат, осим знака Јониног.« Онда их остави и оде.</verse>
				<verse number="5">Ученици препловише на другу обалу, али су заборавили да понесу хлеба.</verse>
				<verse number="6">»Пазите«, рече им Исус, »и чувајте се фарисејског и садукејског квасца.«</verse>
				<verse number="7">А они почеше да расправљају међу собом, говорећи: »Нисмо понели хлеба.«</verse>
				<verse number="8">»Маловерни«, рече Исус, знајући о чему расправљају, »зашто расправљате међу собом о томе да немате хлеба?</verse>
				<verse number="9">Зар још не схватате? И зар се више не сећате пет хлебова на пет хиљада људи, и колико сте корпи накупили?</verse>
				<verse number="10">И седам хлебова на четири хиљаде људи, и колико сте кошара накупили?</verse>
				<verse number="11">Како не схватате да вам нисам говорио о хлебу, него да се чувате фарисејског и садукејског квасца?«</verse>
				<verse number="12">Тада разумеше да не мисли да треба да се чувају хлебног квасца, него фарисејског и садукејског учења.</verse>
				<verse number="13">Када је Исус дошао у околину Кесарије Филипове, упита своје ученике: »Шта кажу људи, ко је Син човечији?«</verse>
				<verse number="14">Они му одговорише: »Једни кажу — Јован Крститељ; други — Илија; а трећи — Јеремија или један од пророка.«</verse>
				<verse number="15">Тада их он упита: »А шта ви кажете, ко сам ја?«</verse>
				<verse number="16">Симон Петар му одговори: »Ти си Христос, Син Бога живога.«</verse>
				<verse number="17">»Благо теби, Симоне сине Јонин«, рече му Исус, »јер ти то није објавио човек, него мој Отац, који је на небесима.</verse>
				<verse number="18">А ја ти кажем: ти си Петар и на тој стени саградићу своју Цркву, и врата Подземља неће је надјачати.</verse>
				<verse number="19">Даћу ти кључеве Царства небеског, па све што свежеш на земљи, биће свезано на небу, и све што разрешиш на земљи, биће разрешено на небу.«</verse>
				<verse number="20">Онда заповеди ученицима да ником не кажу да је он Христос.</verse>
				<verse number="21">Отада Исус поче ученицима да објашњава да треба да иде у Јерусалим и да много препати од старешина, првосвештеника и учитеља закона, да буде убијен и да трећег дана васкрсне.</verse>
				<verse number="22">А Петар га одведе на страну и поче да га прекорева говорећи: »Далеко било, Господе! Неће ти се то догодити!«</verse>
				<verse number="23">Исус се окрену, па му рече: »Бежи ми с очију, Сатано! Ти си ми саблазан, јер не мислиш на Божије, него на људско.«</verse>
				<verse number="24">Онда рече својим ученицима: »Ко хоће да иде за мном, нека се одрекне самога себе, нека узме свој крст и иде за мном.</verse>
				<verse number="25">Јер, ко хоће да спасе свој живот, изгубиће га, а ко изгуби свој живот ради мене, наћи ће га.</verse>
				<verse number="26">Шта вреди човеку ако добије цео свет, а свом животу науди? Шта човек може дати у замену за свој живот?</verse>
				<verse number="27">Син човечији ће доћи у слави свога Оца, са својим анђелима, и тада ће сваком узвратити по његовим делима.</verse>
				<verse number="28">»Истину вам кажем: неки који овде стоје неће окусити смрти док не виде Сина човечијега како долази у свом Царству.«</verse>
			</chapter>
			<chapter number="17">
				<verse number="1">Шест дана касније, Исус са собом поведе Петра, Јакова и његовог брата Јована. Доведе их на једну високу гору, где су били сами,</verse>
				<verse number="2">и пред њима се преобрази. Лице му засја као сунце, а одећа постаде бела као светлост.</verse>
				<verse number="3">Тада се пред њима појавише Мојсије и Илија и почеше да разговарају са Исусом.</verse>
				<verse number="4">Петар рече Исусу: »Господе, добро је што смо овде. Ако хоћеш, подићи ћу овде три сенице: теби једну, Мојсију једну и Илији једну.«</verse>
				<verse number="5">Док је он још говорио, засени их сјајан облак и из облака се зачу глас који рече: »Ово је мој љубљени Син, који је по мојој вољи! Њега слушајте!«</verse>
				<verse number="6">Када су то чули, ученици падоше ничице и веома се уплашише.</verse>
				<verse number="7">Тада им Исус приђе и дотаче их, говорећи: »Устаните и не бојте се.«</verse>
				<verse number="8">А када су подигли поглед, не видеше никог осим Исуса.</verse>
				<verse number="9">Док су силазили са горе, Исус им заповеди: »Ником не причајте о овом што сте видели док Син човечији не устане из мртвих.«</verse>
				<verse number="10">А ученици га упиташе: »Зашто онда учитељи закона говоре да прво треба да дође Илија?«</verse>
				<verse number="11">»Илија ће доћи«, одговори им он, »и све обновити.</verse>
				<verse number="12">Али кажем вам: Илија је већ дошао, а они га нису препознали, него су с њим учинили како им се прохтело. Тако ће и Син човечији страдати од њих.«</verse>
				<verse number="13">Тада његови ученици разумеше да им говори о Јовану Крститељу.</verse>
				<verse number="14">Када су се вратили к народу, Исусу приђе један човек и паде пред њим на колена,</verse>
				<verse number="15">говорећи: »Господару, смилуј се мом сину. Јер, месечар је и страшно пати и често пада у ватру и у воду.</verse>
				<verse number="16">Одвео сам га твојим ученицима, али нису могли да га излече.«</verse>
				<verse number="17">»О, неверни и изопачени нараштају!« одговори Исус. »Колико ћу још морати да останем с вама? Колико ћу још морати да вас подносим? Доведите ми га овамо.«</verse>
				<verse number="18">И запрети демону, па овај изађе из дечака, који истог часа оздрави.</verse>
				<verse number="19">Тада Исусу приђоше ученици и насамо га упиташе: »Зашто ми нисмо могли да га истерамо?«</verse>
				<verse number="20">»Зато што сте маловерни«, одговори им Исус. »Истину вам кажем: кад бисте имали веру као зрно горушице, рекли бисте овој гори: ‚Премести се одавде онамо‘, и она би се преместила. И ништа вам не би било немогуће.«</verse>
				<verse number="21">***</verse>
				<verse number="22">Када су се састали у Галилеји, Исус им рече: »Син човечији ће бити предат људима у руке</verse>
				<verse number="23">и они ће га убити, али он ће трећег дана васкрснути.« А они се веома ражалостише.</verse>
				<verse number="24">Када су ушли у Кафарнаум, Петру приђоше убирачи пореза од две драхме, па га упиташе: »Зар ваш учитељ не плаћа храмски порез?«</verse>
				<verse number="25">»Плаћа«, одговори им он. Када је Петар ушао у кућу, Исус први проговори и упита: »Шта мислиш, Симоне, од кога земаљски цареви убиру царину или порез? Од својих синова или од туђих?«</verse>
				<verse number="26">»Од туђих«, одговори Петар. А Исус рече: »Дакле, синови су ослобођени.</verse>
				<verse number="27">Али, да их не саблазнимо, иди до мора, баци удицу и узми прву рибу коју уловиш. Отвори јој уста и наћи ћеш статер. Узми га и дај им за мене и за себе.«</verse>
			</chapter>
			<chapter number="18">
				<verse number="1">Уто Исусу приђоше ученици и упиташе: »Ко је највећи у Царству небеском?«</verse>
				<verse number="2">А Исус позва к себи једно дете, постави га међу њих,</verse>
				<verse number="3">па рече: »Истину вам кажем: ако се не обратите и не постанете као деца, нећете ући у Царство небеско.</verse>
				<verse number="4">Ко се понизи као ово дете, највећи је у Царству небеском.</verse>
				<verse number="5">И ко прими једно овакво дете у моје име, мене прима.«</verse>
				<verse number="6">»Ако неко саблазни иједнога од ових малених који верују у мене, боље би му било да му око врата обесе млински камен и да се утопи у дубоком мору.</verse>
				<verse number="7">»Тешко свету због саблазни. Саблазни морају да дођу, али тешко човеку по коме саблазан долази.</verse>
				<verse number="8">»Ако те твоја рука или нога саблажњава, одсеци је и баци од себе. Боље ти је да у живот уђеш кљаст или хром него да имаш обе руке или ноге, а будеш бачен у вечни огањ.</verse>
				<verse number="9">И ако те твоје око саблажњава, извади га и баци од себе. Боље ти је да у живот уђеш само с једним оком него да имаш оба ока, а будеш бачен у огањ пакла.</verse>
				<verse number="10">»Пазите да не презрете једног од ових малених. Јер, кажем вам: њихови анђели на небесима стално гледају лице мога Оца, који је на небесима.«</verse>
				<verse number="11">***</verse>
				<verse number="12">»Шта мислите: ако човек има сто оваца, и једна од њих залута, зар неће оставити оних деведесет девет у брдима и отићи да потражи залуталу?</verse>
				<verse number="13">Па, ако је нађе, истину вам кажем, радоснији је због ње него због оних деведесет девет које нису залутале.</verse>
				<verse number="14">Тако ни ваш небески Отац не жели да пропадне иједан од ових малених.«</verse>
				<verse number="15">»Ако твој брат згреши против тебе, иди и насамо га прекори. Ако те послуша, поново си стекао брата.</verse>
				<verse number="16">А ако те не послуша, поведи са собом још једнога или двојицу, да се свака ствар утврди на основу сведочења два или три сведока.</verse>
				<verse number="17">Ако ни њих не послуша, обавести цркву. Па ако ни цркву не послуша, односи се према њему као према паганину или царинику.</verse>
				<verse number="18">»Истину вам кажем: што год свежете на земљи, биће свезано на небу. И што год разрешите на земљи, биће разрешено на небу.</verse>
				<verse number="19">»А кажем вам и ово: што год двојица од вас овде на земљи сложно замоле, мој небески Отац ће им то дати.</verse>
				<verse number="20">Јер, где је двоје или троје окупљено у моје име, тамо сам ја међу њима.«</verse>
				<verse number="21">Тада Петар приђе Исусу и упита га: »Господе, колико пута може мој брат да згреши против мене, а ја да му опростим? Седам пута?«</verse>
				<verse number="22">»Кажем ти«, рече му Исус, »не седам, него седамдесет седам.</verse>
				<verse number="23">»Стога је Царство небеско слично цару који је одлучио да среди рачуне са својим слугама.</verse>
				<verse number="24">Када је почео да обрачунава, доведоше му једнога који му је дуговао десет хиљада таланата.</verse>
				<verse number="25">Пошто овај није имао да му врати, господар заповеди да се дужник, његова жена и деца и све што има продају и да се дуг тако измири.</verse>
				<verse number="26">»Тада слуга паде ничице пред царем, молећи га: ‚Имај стрпљења са мном и све ћу ти вратити.‘</verse>
				<verse number="27">И господар се сажали на тог слугу, отпусти га и опрости му дуг.</verse>
				<verse number="28">»А тај исти слуга, када је изашао, нађе једног свог друга у служби, који му је дуговао сто динара, па га дограби и поче да га дави, говорећи: ‚Врати ми дуг!‘</verse>
				<verse number="29">»Тада његов друг паде ничице пред њим, преклињући га: ‚Имај стрпљења са мном и вратићу ти дуг.‘</verse>
				<verse number="30">Али он то не хтеде, него оде и баци овога у тамницу док не врати дуг.</verse>
				<verse number="31">»Када су друге слуге виделе шта се догодило, веома се ражалостише, па одоше и обавестише свога господара о свему што се догодило.</verse>
				<verse number="32">»Тада господар позва к себи оног слугу и рече му: ‚Зли слуго! Опростио сам ти сав онај дуг, јер си ме молио!</verse>
				<verse number="33">Зар није требало да се и ти смилујеш своме другу као што сам се ја смиловао теби?‘</verse>
				<verse number="34">И његов господар се разгневи, па га предаде тамничарима да га муче док му не врати цео дуг.</verse>
				<verse number="35">»Тако ће мој небески Отац поступити с вама ако сваки од вас од свега срца не опрости своме брату.«</verse>
			</chapter>
			<chapter number="19">
				<verse number="1">Када је све ово изрекао, Исус напусти Галилеју и оде у јудејске крајеве с оне стране реке Јордан.</verse>
				<verse number="2">За њим пође силан народ и он их тамо излечи.</verse>
				<verse number="3">Тада му приђоше неки фарисеји с намером да га искушају, па га упиташе: »Да ли сме човек из било ког разлога да се разведе од своје жене?«</verse>
				<verse number="4">»Зар нисте читали«, одговори им он, »да их Створитељ у почетку ‚створи мушко и женско‘?</verse>
				<verse number="5">И да је рекао: ‚Зато ће човек оставити оца и мајку и сјединити се са својом женом, и двоје ће бити једно тело‘?</verse>
				<verse number="6">Тако више нису двоје, него једно тело. Нека, дакле, човек не раставља оно што је Бог сјединио.«</verse>
				<verse number="7">»Па зашто је онда Мојсије заповедио да муж жени да потврду о разводу и да се од ње разведе?« упиташе га они.</verse>
				<verse number="8">А Исус им рече: »Мојсије вам је због окорелости вашег срца дозволио да се разводите од својих жена, али у почетку није било тако.</verse>
				<verse number="9">А ја вам кажем: ко се разведе од своје жене — осим због блуда — и ожени се другом, чини прељубу.«</verse>
				<verse number="10">Тада му његови ученици рекоше: »Ако је тако између мужа и жене, онда је боље не женити се.«</verse>
				<verse number="11">А Исус им рече: »Не могу сви да прихвате ово учење, него само они којима је дато.</verse>
				<verse number="12">Има заиста оних који су се родили неспособни за женидбу. Има и оних које су људи учинили неспособнима за женидбу. А има и оних који су — ради Царства небеског — сами себе учинили неспособнима за женидбу. Ко ово може да прихвати, нека прихвати.«</verse>
				<verse number="13">Онда му људи доведоше децу да на њих положи руке и да се помоли, а ученици их изгрдише.</verse>
				<verse number="14">»Пустите децу«, рече Исус »и не спречавајте их да ми долазе, јер таквима припада Царство небеско.«</verse>
				<verse number="15">Онда положи на њих руке, па оде оданде.</verse>
				<verse number="16">Један човек му приђе и упита га: »Учитељу, какво добро да учиним да бих имао вечни живот?«</verse>
				<verse number="17">»Зашто ме питаш за добро?« рече му Исус. »Само један је добар. Али, ако хоћеш да уђеш у живот, држи се заповести.«</verse>
				<verse number="18">»Којих?« упита га човек. А Исус рече: »‚Не убиј, Не учини прељубу, Не укради, Не сведочи лажно,</verse>
				<verse number="19">Поштуј оца и мајку, и Воли ближњега као самога себе.‘ «</verse>
				<verse number="20">»Свега тога сам се држао«, рече младић. »Шта ми још недостаје?«</verse>
				<verse number="21">»Ако хоћеш да будеш савршен«, рече му Исус, »иди и продај своју имовину и раздели сиромасима, па ћеш имати благо на небу. Тада хајде за мном.«</verse>
				<verse number="22">Али, када је то младић чуо, оде жалостан, јер је имао велико богатство.</verse>
				<verse number="23">»Истину вам кажем«, рече Исус својим ученицима, »тешко ће богаташ ући у Царство небеско.</verse>
				<verse number="24">И ово вам кажем: лакше је камили да прође кроз иглене уши него богаташу да уђе у Божије царство.«</verse>
				<verse number="25">Када су то чули, ученици се силно зачудише, па рекоше: »Па ко онда може да се спасе?«</verse>
				<verse number="26">А Исус их погледа па рече: »Људима је то немогуће, али Богу је све могуће.«</verse>
				<verse number="27">Тада Петар рече: »Ето, ми смо све оставили и пошли за тобом. Шта ћемо, дакле, добити?«</verse>
				<verse number="28">»Истину вам кажем«, рече им Исус, »у новом свету, када Син човечији седне на свој славни престо, и ви који сте пошли за мном сешћете на дванаест престола и судити дванаест племена Израелових.</verse>
				<verse number="29">И ко год је ради мога имена оставио куће, или браћу, или сестре, или оца, или мајку, или децу, или њиве, добиће стоструко више и наследиће вечни живот.</verse>
				<verse number="30">Али, многи први биће последњи, а последњи — први.«</verse>
			</chapter>
			<chapter number="20">
				<verse number="1">»Царство небеско је слично домаћину који је рано ујутро изашао да унајми раднике за свој виноград.</verse>
				<verse number="2">Погоди се с радницима да им плати динар дневно, па их посла у виноград.</verse>
				<verse number="3">»Око девет сати изађе из куће и виде неке људе како беспослени стоје на тргу,</verse>
				<verse number="4">па им рече: ‚Идите и ви у мој виноград, а ја ћу вам платити колико је право.‘</verse>
				<verse number="5">И они одоше. »А он опет изађе око дванаест, па око три сата, и учини исто.</verse>
				<verse number="6">Око пет сати изађе поново и нађе друге људе који су стајали, па их упита: ‚Зашто цео дан овде стојите беспослени?‘</verse>
				<verse number="7">»Они му рекоше: ‚Зато што нас нико није унајмио.‘ »А он им рече: ‚Идите и ви у виноград.‘</verse>
				<verse number="8">»Када је пало вече, власник винограда рече свом управитељу: ‚Позови раднике и исплати их редом од последњих до првих.‘</verse>
				<verse number="9">»Тако дођоше они који су били унајмљени око пет сати, и сваки доби један динар.</verse>
				<verse number="10">Када су дошли они који су били унајмљени први, помислише да ће добити више, али и они добише по динар.</verse>
				<verse number="11">Узеше га, па почеше да гунђају против домаћина</verse>
				<verse number="12">говорећи: ‚Ови последњи су радили само један сат, а ти си их изједначио с нама који смо поднели терет дана и жегу!‘</verse>
				<verse number="13">»‚Пријатељу‘, рече домаћин једноме од њих, ‚нисам био неправедан према теби. Зар се ниси погодио са мном да ти платим један динар?</verse>
				<verse number="14">Узми своје и иди, а ја овом последњем хоћу да дам исто колико и теби.</verse>
				<verse number="15">Зар немам право да с оним што је моје чиним шта хоћу? Или си завидан што сам ја добар?‘</verse>
				<verse number="16">»Тако ће последњи бити први, а први последњи.«</verse>
				<verse number="17">Док је ишао у Јерусалим, Исус узе Дванаесторицу на страну и путем им рече:</verse>
				<verse number="18">»Ево, идемо у Јерусалим. Син човечији ће бити предат првосвештеницима и учитељима закона, и они ће га осудити на смрт.</verse>
				<verse number="19">Онда ће га предати паганима да му се ругају, бичују га и распну, а он ће трећег дана васкрснути.«</verse>
				<verse number="20">Тада му приђе мајка Зеведејевих синова са својим синовима и поклони му се, с намером да га нешто замоли.</verse>
				<verse number="21">»Шта хоћеш?« упита је он. А она му рече: »Обећај ми да ће у твом Царству ова моја два сина седети један теби здесна, а други слева.«</verse>
				<verse number="22">»Не знате шта тражите«, одговори Исус. »Можете ли да пијете из чаше из које ћу ја пити?« »Можемо«, одговорише они.</verse>
				<verse number="23">А он им рече: »Заиста ћете и пити из те чаше. Али није моје да одређујем ко ће седети са моје десне или леве стране. Та места припадају онима за које их је припремио мој Отац.«</verse>
				<verse number="24">Када су то чула остала десеторица, наљутише се на двојицу браће.</verse>
				<verse number="25">Тада их Исус позва к себи, па рече: »Знате да владари народа господаре њима и великаши их држе под влашћу.</verse>
				<verse number="26">Али нека међу вама не буде тако. Него, ко хоће да буде велик међу вама, нека вам буде служитељ,</verse>
				<verse number="27">и ко хоће да буде први међу вама, нека вам буде слуга,</verse>
				<verse number="28">баш као што ни Син човечији није дошао да му служе, него да служи и да свој живот дâ као откупнину за многе.«</verse>
				<verse number="29">Када су одлазили из Јерихона, за Исусом пође силан народ.</verse>
				<verse number="30">А поред пута су седела два слепа човека, па кад су чули да Исус пролази, повикаше: »Господе, Сине Давидов, смилуј нам се!«</verse>
				<verse number="31">Народ их опомену да ућуте, али они још јаче повикаше: »Господе, Сине Давидов, смилуј нам се!«</verse>
				<verse number="32">Исус се заустави, па их позва к себи и упита: »Шта желите да учиним за вас?«</verse>
				<verse number="33">»Господе«, рекоше они, »да прогледамо.«</verse>
				<verse number="34">Исус се сажали на њих, па им дотаче очи, и они одмах прогледаше и пођоше за њим.</verse>
			</chapter>
			<chapter number="21">
				<verse number="1">Када су се приближили Јерусалиму и дошли до Витфаге на Маслинској гори, Исус посла двојицу ученика,</verse>
				<verse number="2">рекавши им: »Идите у ово село пред вама и одмах ћете наћи привезану магарицу и уз њу магаре. Одвежите их и доведите мени.</verse>
				<verse number="3">А ако вам неко нешто каже, реците му: ‚Потребни су Господу‘, и онај ће их одмах послати.«</verse>
				<verse number="4">Ово се догодило да се испуни оно што је речено преко пророка:</verse>
				<verse number="5">‚Реците Кћери сионској: ево, твој цар ти долази, кротак, јаше на магарцу, на магарету, младунчету магаричином.‘</verse>
				<verse number="6">И ученици одоше и учинише како им је Исус наредио.</verse>
				<verse number="7">Доведоше магарицу и магаре, па преко њих пребацише огртаче, а Исус узјаха.</verse>
				<verse number="8">Силан народ је по путу простирао своје огртаче, а други су са дрвећа секли гране и простирали их по путу.</verse>
				<verse number="9">Народ који је ишао испред и иза њега викао је: »Хосана Сину Давидовом! ‚Благословен онај који долази у име Господа!‘ Хосана на висини!«</verse>
				<verse number="10">Када је ушао у Јерусалим, цео град се ускомеша, говорећи: »Ко је ово?«</verse>
				<verse number="11">А народ је одговарао: »Исус, пророк из Назарета у Галилеји.«</verse>
				<verse number="12">Исус уђе у Храм, истера све који су тамо куповали и продавали и испреврта столове мењачима новца, а продавцима голубова клупе.</verse>
				<verse number="13">»Записано је«, рече им, »‚Мој дом ће се звати дом молитве‘, а ви од њега правите ‚јазбину разбојничку‘!«</verse>
				<verse number="14">У Храму су му прилазили слепи и хроми, и он их излечи.</verse>
				<verse number="15">Када су првосвештеници и учитељи закона видели чуда која је учинио и децу како у Храму вичу: »Хосана Сину Давидовом«, разгневише се,</verse>
				<verse number="16">па га упиташе: »Чујеш ли ти шта ови говоре?« »Чујем«, одговори им Исус. »Зар никад нисте прочитали: ‚Учинио си да ти са усана деце и одојчади стижу хвалоспеви‘?«</verse>
				<verse number="17">Онда их остави и оде из града у Витанију, па тамо преноћи.</verse>
				<verse number="18">Када се рано ујутро враћао у град, огладне.</verse>
				<verse number="19">Угледа смокву поред пута, па јој приђе, али не нађе на њој ништа осим лишћа. Зато јој рече: »Не било више никад плода од тебе!« И смоква се сместа осуши.</verse>
				<verse number="20">Када су ученици то видели, зачудише се: »Како то да се смоква сместа осушила?«</verse>
				<verse number="21">»Истину вам кажем«, рече им Исус, »ако будете имали вере, и не посумњате, не само да ћете учинити ово са смоквом него ћете и овој гори рећи: ‚Подигни се и баци се у море!‘ — и тако ће бити.</verse>
				<verse number="22">И све што затражите у молитви, добићете ако будете веровали.«</verse>
				<verse number="23">Исус уђе у Храм, a док је учио народ, приђоше му првосвештеници и старешине народа и упиташе: »Којом влашћу ово чиниш и ко ти је дао ту власт?«</verse>
				<verse number="24">»И ја ћу вас нешто упитати«, рече им Исус, »па ако ми одговорите, рећи ћу вам којом влашћу ово чиним.</verse>
				<verse number="25">Одакле је било Јованово крштење? Са неба или од људи?« А они почеше о томе да расправљају међу собом, говорећи: »Ако кажемо: ‚Са неба‘, он ће рећи: ‚Зашто му онда нисте веровали?‘</verse>
				<verse number="26">А да кажемо: ‚Од људи‘, плашимо се народа, јер Јована сви сматрају пророком.«</verse>
				<verse number="27">Зато му одговорише: »Не знамо.« Тада им он рече: »Онда ни ја вама нећу рећи којом влашћу ово чиним.«</verse>
				<verse number="28">»Шта мислите о овоме: Имао човек два сина. Приђе првом, па му рече: ‚Сине, иди данас да радиш у винограду,‘</verse>
				<verse number="29">а овај му одговори: ‚Нећу,‘ али после се предомисли, па оде.</verse>
				<verse number="30">»Онда отац приђе другом сину, па му рече то исто, а овај одговори: ‚Хоћу, господару‘, али не оде.</verse>
				<verse number="31">»Који је од ове двојице извршио очеву вољу?« А они рекоше: »Онај први.« »Истину вам кажем«, рече Исус, »цариници и блуднице пре вас улазе у Божије царство.</verse>
				<verse number="32">Јер, Јован је дошао к вама да вам покаже пут праведности, и ви му нисте поверовали, а поверовали су му цариници и блуднице. Па и кад сте то видели, нисте се покајали и поверовали му.«</verse>
				<verse number="33">»Чујте другу причу: Био један домаћин који је засадио виноград, оградио га плотом, ископао у њему муљачу и сазидао стражарску кулу, па га изнајмио неким виноградарима и отпутовао.</verse>
				<verse number="34">Кад се приближило време бербе, посла он виноградарима своје слуге да узму његове плодове.</verse>
				<verse number="35">Али виноградари ухватише његове слуге, па једнога претукоше, другога убише, а трећега каменоваше.</verse>
				<verse number="36">»Онда им он посла друге слуге, више њих него први пут, али и с њима поступише на исти начин.</verse>
				<verse number="37">»На крају им посла свога сина, говорећи: ‚Мога сина ће поштовати.‘</verse>
				<verse number="38">»Али, кад су виноградари угледали сина, рекоше један другом: ‚Ово је наследник. Хајде да га убијемо и узмемо његово наследство.‘</verse>
				<verse number="39">И ухватише га, избацише из винограда и убише.</verse>
				<verse number="40">»Шта ће, дакле, власник винограда урадити овим виноградарима када дође?«</verse>
				<verse number="41">»Погубиће злочинце без милости«, одговорише му, »а виноград ће изнајмити другим виноградарима, који ће му дати плодове у време бербе.«</verse>
				<verse number="42">Исус их упита: »Зар никад нисте читали у Писмима: ‚Камен који градитељи одбацише постаде камен угаони. Господ то учини и то је дивно у нашим очима‘?</verse>
				<verse number="43">»Зато вам кажем: биће вам одузето Божије царство и дато народу који доноси његове плодове.</verse>
				<verse number="44">И ко год падне на тај камен, смрскаће се, а на кога он падне, здробиће га. «</verse>
				<verse number="45">Када су првосвештеници и фарисеји чули Исусове приче, увидеше да говори о њима,</verse>
				<verse number="46">па хтедоше да га ухвате. Али бојали су се народа, јер је народ Исуса сматрао пророком.</verse>
			</chapter>
			<chapter number="22">
				<verse number="1">Исус поново поче да им говори у причама:</verse>
				<verse number="2">»Царство небеско је слично цару који је спремио свадбу за свога сина.</verse>
				<verse number="3">Он посла своје слуге да позову званице на свадбу, али ове не хтедоше да дођу.</verse>
				<verse number="4">»Онда посла друге слуге, говорећи: ‚Реците званицама: »Ево, гозба је спремна. Моји јунци и товљеници су поклани и све је спремно. Дођите на свадбу.«‘</verse>
				<verse number="5">»Али они се не одазваше, него одоше — један на своју њиву, други за својом трговином,</verse>
				<verse number="6">а остали ухватише царве слуге, па их злоставише и убише.</verse>
				<verse number="7">»Цар се разгневи, па посла своју војску и поби оне убице, а њихов град спали.</verse>
				<verse number="8">»Онда рече својим слугама: ‚Свадба је спремна, али званице нису биле достојне.</verse>
				<verse number="9">Зато идите на раскршћа и позовите на свадбу кога год нађете.‘</verse>
				<verse number="10">И слуге изађоше на улице и скупише све које су нашли — и зле и добре — и свадбена дворана се напуни гостима.</verse>
				<verse number="11">»Када је цар ушао да види госте, угледа тамо једног човека који није био обучен у свадбену одећу,</verse>
				<verse number="12">па га упита: ‚Пријатељу, како си ушао овамо без свадбене одеће?‘ А овај је ћутао.</verse>
				<verse number="13">»Тада цар рече слугама: ‚Вежите му руке и ноге и избаците га напоље у таму, где ће бити плач и шкргут зуба.‘</verse>
				<verse number="14">»Јер, много је званих, а мало одабраних.«</verse>
				<verse number="15">Тада фарисеји одоше и договорише се како да Исуса ухвате у речи,</verse>
				<verse number="16">па му послаше своје ученике заједно с иродовцима. »Учитељу«, рекоше ови, »знамо да си истинољубив и да народ учиш Божијем путу у складу са истином и да се ни на кога не обазиреш, јер не гледаш ко је ко.</verse>
				<verse number="17">Зато нам реци шта мислиш: да ли је право да се цару даје порез или није?«</verse>
				<verse number="18">Исус, знајући њихове зле намере, рече: »Лицемери! Зашто ме искушавате?</verse>
				<verse number="19">Покажите ми новчић за порез.« Они му пружише динар,</verse>
				<verse number="20">а он упита: »Чији је ово лик и натпис?«</verse>
				<verse number="21">»Царев«, рекоше они. Тада им он рече: »Дајте, дакле, цару царево, а Богу Божије.«</verse>
				<verse number="22">Када су то чули, задивише се, па га оставише и одоше.</verse>
				<verse number="23">Тога дана му приђоше и садукеји, који кажу да нема васкрсења, па га упиташе:</verse>
				<verse number="24">»Учитељу, Мојсије је рекао: ‚Ако човек умре без деце, нека се његов брат ожени његовом удовицом и подигне потомство своме брату.‘</verse>
				<verse number="25">»Била су код нас седморица браће. Први се оженио и умро, па пошто није имао потомства, остави своју жену свом брату.</verse>
				<verse number="26">Исто се десило другом, па трећем брату, и тако све до седмог.</verse>
				<verse number="27">А после свих умрла је и жена.</verse>
				<verse number="28">Дакле, којем од седморице ће она бити жена о васкрсењу, пошто су сви били ожењени њоме?«</verse>
				<verse number="29">»У заблуди сте«, одговори им Исус, »јер не знате ни Писма ни Божију силу.</verse>
				<verse number="30">О васкрсењу се људи неће ни женити ни удавати, него ће бити као анђели на небу.</verse>
				<verse number="31">Зар нисте читали шта вам је Бог рекао о васкрсењу мртвих:</verse>
				<verse number="32">‚Ја сам Бог Авраамов, Бог Исааков и Бог Јаковљев‘? Бог није Бог мртвих, него живих.«</verse>
				<verse number="33">Када је народ то чуо, задиви се његовом учењу.</verse>
				<verse number="34">Када су фарисеји чули да је Исус ућуткао садукеје, окупише се,</verse>
				<verse number="35">а један од њих, познавалац Закона, упита с намером да га искуша:</verse>
				<verse number="36">»Учитељу, која је највећа заповест у Закону?«</verse>
				<verse number="37">А Исус му рече: »‚Воли Господа, свога Бога, свим својим срцем, свом својом душом и свим својим умом.‘</verse>
				<verse number="38">То је прва и највећа заповест.</verse>
				<verse number="39">А друга је слична овој: ‚Воли свога ближњега као самога себе.‘</verse>
				<verse number="40">Цео Закон и Пророци засновани су на овим двема заповестима.«</verse>
				<verse number="41">Док су фарисеји још били на окупу, Исус их упита:</verse>
				<verse number="42">»Шта мислите о Христу? Чији је он син?«</verse>
				<verse number="43">»Давидов«, рекоше они. А он им рече: »Па како то да га је Давид у Духу назвао Господом кад је рекао:</verse>
				<verse number="44">‚Рече Господ моме Господу: седи ми здесна док твоје непријатеље не положим под твоје ноге‘?</verse>
				<verse number="45">Ако га је, дакле, Давид назвао Господом, како онда он може да му буде син?«</verse>
				<verse number="46">Али нико није могао да му одговори ни речи, нити се од тога дана неко усуђивао да га нешто пита.</verse>
			</chapter>
			<chapter number="23">
				<verse number="1">Тада Исус рече народу и својим ученицима:</verse>
				<verse number="2">»Учитељи закона и фарисеји засели су на Мојсијеву столицу.</verse>
				<verse number="3">Зато чините све што вам кажу и држите се тога, али немојте да чините оно што они чине. Јер, они говоре, али не чине.</verse>
				<verse number="4">Они везују тешка бремена и стављају их људима на плећа, а сами ни прст неће да подигну да их помере.</verse>
				<verse number="5">»Сва своја дела чине да би их људи видели. Проширују своје филактерије и продужују ресе на одећи.</verse>
				<verse number="6">Воле почасна места на гозбама и прва седишта у синагогама,</verse>
				<verse number="7">да их људи поздрављају на трговима и да их зову раби.</verse>
				<verse number="8">»Али ви немојте да се зовете раби, јер имате само једног Учитеља, а ви сте сви браћа.</verse>
				<verse number="9">И никога на земљи не зовите оцем, јер имате само једног Оца — оног на небу.</verse>
				<verse number="10">Нити се зовите вође, јер имате само једног Вођу — Христа.</verse>
				<verse number="11">А највећи међу вама нека вам буде служитељ.</verse>
				<verse number="12">Ко самога себе уздиже, биће понижен, а ко самог себе понизује, биће уздигнут.</verse>
				<verse number="13">»Тешко вама, учитељи закона и фарисеји, лицемери! Закључавате Царство небеско пред људима. Сами у њега не улазите, а не пуштате оне који желе да уђу.</verse>
				<verse number="14">***</verse>
				<verse number="15">»Тешко вама, учитељи закона и фарисеји, лицемери! Путујете и морем и копном да придобијете једног следбеника, а кад он то постане, претварате га у сина пакла, двоструко горег од вас.</verse>
				<verse number="16">»Тешко вама, слепе вође! Говорите: ‚Ако се неко закуне Храмом, то не значи ништа. Али, ако се закуне златом из Храма, заклетва га обавезује.‘</verse>
				<verse number="17">Будале и слепци! Шта је веће: злато или Храм који злато посвећује?</verse>
				<verse number="18">Такође говорите: ‚Ако се неко закуне жртвеником, то не значи ништа. Али, ако се закуне даром на њему, заклетва га обавезује.‘</verse>
				<verse number="19">Слепци! Шта је веће: дар или жртвеник који посвећује дар?</verse>
				<verse number="20">Ко се, дакле, заклиње жртвеником, заклиње се њиме и свиме што је на њему.</verse>
				<verse number="21">А ко се заклиње Храмом, заклиње се њиме и Оним који у њему пребива.</verse>
				<verse number="22">И ко се заклиње небом, заклиње се Божијим престолом и Оним који на њему седи.</verse>
				<verse number="23">»Тешко вама, учитељи закона и фарисеји, лицемери! Дајете десетак од нане, мирођије и кима, а занемарили сте оно што је у Закону важније: правду, милосрђе и веру. Ово је требало да чините, а оно да не занемарујете.</verse>
				<verse number="24">Слепе вође! Процеђујете због комарца, а гутате камилу!</verse>
				<verse number="25">»Тешко вама, учитељи закона и фарисеји, лицемери! Чистите чашу и чинију споља, а изнутра су пуне отимачине и неумерености.</verse>
				<verse number="26">Слепи фарисеју! Прво очисти унутрашњост чаше, па ће јој и спољашњост бити чиста.</verse>
				<verse number="27">»Тешко вама, учитељи закона и фарисеји, лицемери! Ви сте као окречени гробови, који споља изгледају лепи, а изнутра су пуни мртвачких костију и сваке нечистоће.</verse>
				<verse number="28">Тако и ви споља људима изгледате праведни, а изнутра сте пуни лицемерја и безакоња.</verse>
				<verse number="29">»Тешко вама, учитељи закона и фарисеји, лицемери! Подижете гробнице пророцима и украшавате споменике праведницима,</verse>
				<verse number="30">и говорите: ‚Да смо живели у време својих праотаца, не бисмо били њихови саучесници у проливању крви пророкâ.‘</verse>
				<verse number="31">Тиме сведочите да сте синови оних који су убијали пророке.</verse>
				<verse number="32">Довршите, дакле, оно што су ваши праоци започели!</verse>
				<verse number="33">»Ви змије и змијски породе! Како ћете избећи да не будете осуђени на пакао?</verse>
				<verse number="34">Зато вам, ево, шаљем пророке, мудраце и учитеље закона. Једне ћете убити и распети, а друге ћете батинати по вашим синагогама и прогонити од града до града.</verse>
				<verse number="35">Тако ће на вас пасти сва праведна крв проливена на земљи, од крви Авеља праведника до крви Захарије сина Варахијиног, кога сте убили између Храма и жртвеника.</verse>
				<verse number="36">Истину вам кажем: све ће то пасти на овај нараштај.«</verse>
				<verse number="37">»Јерусалиме, Јерусалиме, ти који убијаш пророке и каменујеш оне који су ти послани! Колико пута сам хтео да скупим твоју децу као што квочка скупља своје пилиће под крила, али нисте хтели.</verse>
				<verse number="38">Ево, кућа вам остаде пуста.</verse>
				<verse number="39">Кажем вам: нећете ме више видети све док не будете рекли: ‚Благословен онај који долази у име Господа.‘ «</verse>
			</chapter>
			<chapter number="24">
				<verse number="1">Исус изађе из Храма, а док је одлазио, приђоше му његови ученици, показујући му храмско здање.</verse>
				<verse number="2">»Видите ли све ово?« упита их он. »Истину вам кажем: неће овде остати ни камен на камену који неће бити разваљен.«</verse>
				<verse number="3">Док је седео на Маслинској гори, приђоше му ученици насамо, па рекоше: »Реци нам, када ће то бити и који ће бити знак твога доласка и краја света?«</verse>
				<verse number="4">»Пазите да вас неко не заведе«, рече им Исус,</verse>
				<verse number="5">»јер многи ће доћи у моје име и рећи: ‚Ја сам Христос‘ и многе ће завести.</verse>
				<verse number="6">Чућете за ратове и гласине о ратовима, али гледајте да се не узнемиравате, јер то мора да се догоди, али то још није крај.</verse>
				<verse number="7">Народ ће се дићи против народа и царство против царства. И биће глади и земљотреса на разним местима.</verse>
				<verse number="8">Али све је то само почетак порођајних мука.</verse>
				<verse number="9">»Тада ће вас предавати да будете мучени и убијати вас, а због мога имена сви народи ће вас мрзети.</verse>
				<verse number="10">Многи ће се тада саблазнити и издавати и мрзети један другог.</verse>
				<verse number="11">Појавиће се многи лажни пророци и многе ће завести.</verse>
				<verse number="12">Због великог безакоња охладнеће љубав многих.</verse>
				<verse number="13">Али, ко истраје до краја, биће спасен.</verse>
				<verse number="14">А ово еванђеље о Царству проповедаће се по целом свету као сведочанство свим народима, и тада ће доћи крај.«</verse>
				<verse number="15">»Када, дакле, видите да ‚грозота пустошења‘, о којој говори пророк Данило, стоји на Светом месту« — ко ово чита, нека схвати —</verse>
				<verse number="16">»нека тада они који буду у Јудеји беже у брда,</verse>
				<verse number="17">и ко се затекне на крову, нека не силази у кућу да нешто узме,</verse>
				<verse number="18">а ко се затекне у пољу, нека се не враћа да узме огртач.</verse>
				<verse number="19">Тешко трудницама и дојиљама тих дана!</verse>
				<verse number="20">Молите се да ваше бежање не буде у зиму или у суботу,</verse>
				<verse number="21">јер ће тада настати велика невоља, какве није било од почетка света до сада, нити ће је бити.</verse>
				<verse number="22">Када се ти дани не би скратили, нико се не би спасао. Али ради изабраних ће ти дани бити скраћени.</verse>
				<verse number="23">»Ако вам тада неко каже: ‚Ево Христа овде‘,</verse>
				<verse number="24">или: ‚Ено га онде‘, не верујте. Јер, појавиће се лажни христоси и лажни пророци и чинити велика знамења и чуда да би, ако могу, чак и изабране завели.</verse>
				<verse number="25">Ето, унапред сам вам рекао.</verse>
				<verse number="26">Ако вам, дакле, кажу: ‚Ено га у пустињи‘, не идите онамо; или: ‚Ево га у собама‘, не верујте.</verse>
				<verse number="27">Јер, као што муња долази са истока и сева до запада, такав ће бити и долазак Сина човечијега.</verse>
				<verse number="28">Где буде лешина, тамо ће се окупити и лешинари.«</verse>
				<verse number="29">»А одмах после невоље тих дана, ‚сунце ће потамнети и месец више неће сјати, падаће звезде са неба и небеске силе биће уздрмане.‘</verse>
				<verse number="30">»Тада ће се на небу појавити знак Сина човечијега. Закукаће тада сва земаљска племена и видети Сина човечијега како долази на небеским облацима, са силом и великом славом.</verse>
				<verse number="31">Он ће послати своје анђеле са громогласном трубом и они ће скупити његове изабране са све четири стране света, с једног краја неба до другог.</verse>
				<verse number="32">»А од смокве научите ово: чим јој гране омекшају и олистају, знате да је лето близу.</verse>
				<verse number="33">Тако, када све ово видите, знајте да је близу, пред вратима.</verse>
				<verse number="34">Истину вам кажем: овај нараштај неће проћи док се све ово не догоди.</verse>
				<verse number="35">Небо и земља ће проћи, али моје речи неће проћи.«</verse>
				<verse number="36">»А о том дану и о том часу не зна нико — ни анђели на небу ни Син, него само Отац.</verse>
				<verse number="37">Као што је било у Нојево време, тако ће бити и о доласку Сина човечијега.</verse>
				<verse number="38">Баш као што су у онo време, пре потопа, људи јели и пили, женили се и удавали, све до дана када је Ноје ушао у ковчег,</verse>
				<verse number="39">а они нису ништа слутили док није дошао потоп и све их однео — тако ће бити и о доласку Сина човечијега.</verse>
				<verse number="40">Тада ће двојица бити у пољу — један ће се узети, а други оставити.</verse>
				<verse number="41">Две жене ће у млину млети жито — једна ће се узети, а друга оставити.</verse>
				<verse number="42">»Зато будно пазите, јер не знате ког дана ће доћи ваш Господ.</verse>
				<verse number="43">Али ово знајте: да је домаћин знао у које доба ноћи ће доћи лопов, бдео би и не би дозволио да му провали у кућу.</verse>
				<verse number="44">Зато и ви будите спремни, јер ће Син човечији доћи у час у који га не очекујете.«</verse>
				<verse number="45">»Ко је, дакле, верни и мудри слуга кога ће господар поставити над свим својим слугама да им на време даје храну?</verse>
				<verse number="46">Благо оном слузи кога његов господар, када дође, нађе да тако чини.</verse>
				<verse number="47">Истину вам кажем: поставиће га да управља свим његовим имањем.</verse>
				<verse number="48">Али, ако је тај слуга рђав, па помисли: ‚Мој господар ће се дуго задржати‘,</verse>
				<verse number="49">и почне да туче своје другове у служби и да једе и пије са пијаницама,</verse>
				<verse number="50">доћи ће његов господар онога дана када га он не буде очекивао и у час који он не зна,</verse>
				<verse number="51">па ће га пресећи надвоје и одредити му место међу лицемерима, где ће бити плач и шкргут зуба.«</verse>
			</chapter>
			<chapter number="25">
				<verse number="1">»Царство небеско ће тада бити као десет девојака које су узеле своје светиљке и изашле у сусрет младожењи.</verse>
				<verse number="2">Пет их је било неразумних, а пет мудрих.</verse>
				<verse number="3">Неразумне су узеле своје светиљке, али са собом нису узеле уља,</verse>
				<verse number="4">а мудре су са својим светиљкама узеле и уље у посудама.</verse>
				<verse number="5">Пошто је младожења закаснио, све задремаше и заспаше.</verse>
				<verse number="6">»А у поноћ се зачу вика: ‚Ево младожење! Изађите му у сусрет!‘</verse>
				<verse number="7">»Тада се све оне девојке пробудише и припремише светиљке.</verse>
				<verse number="8">»Неразумне рекоше мудрима: ‚Дајте нам мало вашег уља, јер нам се светиљке гасе.‘</verse>
				<verse number="9">»‚Не можемо‘, одговорише мудре, ‚јер неће бити довољно и за нас и за вас. Зато боље идите код трговаца и купите себи.‘</verse>
				<verse number="10">»Али, када су оне отишле да купе, стиже младожења, па оне девојке које су биле спремне уђоше с њим на свадбу, а врата се закључаше.</verse>
				<verse number="11">»Касније дођоше и оне друге, па рекоше: ‚Господару! Господару! Отвори нам!‘</verse>
				<verse number="12">»А он им одговори: ‚Истину вам кажем: не познајем вас!‘</verse>
				<verse number="13">»Зато будно пазите, јер не знате ни дан ни час.«</verse>
				<verse number="14">»Када је један човек полазио на пут, позва своје слуге и предаде им своје имање.</verse>
				<verse number="15">Једном даде пет таланата, другом два, а трећем један — сваком према његовим способностима — па отпутова.</verse>
				<verse number="16">»Онај који је добио пет таланата одмах оде, уложи их и заради још пет.</verse>
				<verse number="17">Тако исто и онај који је добио два заради још два.</verse>
				<verse number="18">А онај који је добио један оде, ископа јаму у земљи и сакри господаров новац.</verse>
				<verse number="19">»После много времена дође господар ових слугу и затражи да му положе рачун.</verse>
				<verse number="20">Приђе му онај који је добио пет таланата и донесе још пет, говорећи: ‚Господару, дао си ми пет таланата, а ја сам, ево, зарадио још пет.‘</verse>
				<verse number="21">»‚Добро, добри и верни слуго‘, рече му господар. ‚Био си поуздан у малом, зато ћу те поставити да управљаш великим. Подели радост са својим господаром.‘</verse>
				<verse number="22">»Онда му приђе онај који је добио два таланта, па рече: ‚Господару, дао си ми два таланта, а ја сам, ево, зарадио још два.‘</verse>
				<verse number="23">»‚Добро, добри и верни слуго‘, рече му господар. ‚Био си поуздан у малом, зато те постављам да управљаш великим. Подели радост са својим господаром.‘</verse>
				<verse number="24">»Онда му приђе онај који је добио један талант, па рече: ‚Господару, знам да си прек човек. Жањеш где ниси посејао и скупљаш где ниси вејао.</verse>
				<verse number="25">Уплашио сам се, па сам отишао и сакрио твој талант у земљу. Ево, узми своје.‘</verse>
				<verse number="26">»‚Зли и лењи слуго!‘ одврати му господар. ‚Знаш да жањем где нисам посејао и скупљам тамо где нисам вејао.</verse>
				<verse number="27">Зато је требало да мој новац однесеш мењачима и ја бих, када дођем, узео своје с каматом.</verse>
				<verse number="28">Стога му одузмите талант и дајте оном који има десет таланата.</verse>
				<verse number="29">Јер, оном ко има, даће се још, па ће имати у изобиљу; а оном ко нема, одузеће се и оно што има.</verse>
				<verse number="30">Зато овог бескорисног слугу избаците напоље у таму, где ће бити плач и шкргут зуба.‘«</verse>
				<verse number="31">»Када Син човечији дође у својој слави, а с њим сви његови анђели, сешће на свој славни престо.</verse>
				<verse number="32">Пред њим ће бити окупљени сви народи, а он ће раздвојити једне од других као што пастир раздваја овце од јараца.</verse>
				<verse number="33">Овце ће поставити себи здесна, а јарце слева.</verse>
				<verse number="34">»Онда ће Цар рећи онима здесна: ‚Дођите, ви благословени мога Оца, и наследите Царство, које је за вас припремљено од постанка света!</verse>
				<verse number="35">Јер, био сам гладан — и ви сте ми дали да једем; и жедан — и ви сте ме напојили. Био сам странац — и ви сте ме угостили;</verse>
				<verse number="36">и го — и ви сте ме обукли. Био сам болестан — и ви сте ме неговали; и у тамници — и ви сте ме посетили.‘</verse>
				<verse number="37">»Тада ће му праведници рећи: ‚Господе, кад смо те то видели гладног, и нахранили те; и жедног, и напојили те?</verse>
				<verse number="38">Кад смо те то видели као странца, и угостили те; и голог, и обукли те?</verse>
				<verse number="39">И кад смо те то видели болесног или у тамници, и посетили те?‘</verse>
				<verse number="40">»А Цар ће им одговорити: ‚Истину вам кажем: кад год сте учинили нешто за једнога од ове моје најмање браће, за мене сте учинили.‘</verse>
				<verse number="41">»Потом ће рећи онима слева: ‚Идите од мене, проклети, у вечни огањ, који је припремљен за ђавола и његове анђеле!</verse>
				<verse number="42">Јер, био сам гладан, а ви ми нисте дали да једем; и жедан, а ви ме нисте напојили.</verse>
				<verse number="43">Био сам странац, а ви ме нисте угостили; и го, а ви ме нисте обукли. Био сам болестан и у тамници, а ви ме нисте посетили.‘</verse>
				<verse number="44">»Тада ће му ови рећи: ‚Господе, кад смо те то видели гладног или жедног, као странца или голог, болесног или у тамници, а да ти нисмо помогли?‘</verse>
				<verse number="45">»А он ће им одговорити: ‚Истину вам кажем: кад год нисте нешто учинили за једнога од ових најмањих, нисте учинили ни за мене.‘</verse>
				<verse number="46">»Тада ће ови отићи да вечно испаштају, а праведници у вечни живот.«</verse>
			</chapter>
			<chapter number="26">
				<verse number="1">Када је Исус све ово изговорио, рече својим ученицима:</verse>
				<verse number="2">»Ви знате да је за два дана Пасха, и Сина човечијега ће предати да буде распет.«</verse>
				<verse number="3">Тада се првосвештеници и старешине народа окупише у двору првосвештеника који се звао Кајафа</verse>
				<verse number="4">и договорише се да Исуса на превару ухвате и убију.</verse>
				<verse number="5">»Али не за време празника«, рекоше, »да се народ не побуни.«</verse>
				<verse number="6">А Исус је био у Витанији, у кући Симона Губавца.</verse>
				<verse number="7">Док је лежао за трпезом, приђе му једна жена са посудом од алабастера пуном скупоцене мирисне помасти и изли је на његову главу.</verse>
				<verse number="8">Када су то ученици видели, почеше да негодују. »Чему то расипништво?« рекоше.</verse>
				<verse number="9">»То је могло скупо да се прода и да се раздели сиромасима.«</verse>
				<verse number="10">А Исус је знао о чему говоре, па их упита: »Зашто гњавите ову жену? Учинила ми је добро дело.</verse>
				<verse number="11">Јер, сиромахе ћете увек имати са собом, али мене нећете увек имати.</verse>
				<verse number="12">Када је излила ову мирисну помаст на моје тело, учинила је то за моју сахрану.</verse>
				<verse number="13">Истину вам кажем: где год се, у целом свету, буде проповедало ово еванђеље, говориће се и о овоме што је она учинила, у спомен на њу.«</verse>
				<verse number="14">Тада један од Дванаесторице — онај који се звао Јуда Искариотски — оде првосвештеницима</verse>
				<verse number="15">и упита их: »Колико сте вољни да ми дате ако вам га издам?« Они му понудише тридесет сребрњака</verse>
				<verse number="16">и он отада поче да тражи повољну прилику да им га изда.</verse>
				<verse number="17">Првога дана Празника бесквасног хлеба ученици приђоше Исусу и упиташе га: »Где хоћеш да ти спремимо да једеш пасхалну вечеру?«</verse>
				<verse number="18">»Идите у град к томе и томе«, рече им он, »и реците му: ‚Учитељ каже: »Мој час је близу. Код тебе ћу славити Пасху са својим ученицима.«‘«</verse>
				<verse number="19">И ученици учинише како им је Исус наредио и спремише пасхалну вечеру.</verse>
				<verse number="20">Када је пало вече, Исус са Дванаесторицом леже за трпезу.</verse>
				<verse number="21">»Истину вам кажем«, рече он док су јели, »један од вас ће ме издати.«</verse>
				<verse number="22">Они се веома ражалостише, па га један за другим упиташе: »Да нећу ја, Господе?«</verse>
				<verse number="23">»Онај који је са мном умочио руку у зделу«, одговори Исус, »тај ће ме издати.</verse>
				<verse number="24">Син човечији ће отићи као што је за њега написано, али тешко оном човеку који изда Сина човечијега: боље би му било да се није ни родио.«</verse>
				<verse number="25">А његов издајник Јуда упита: »Да нисам ја, Раби?« Исус му одговори: »Тако је као што кажеш.«</verse>
				<verse number="26">Док су јели, Исус узе хлеб, благослови га и изломи, па даде ученицима, говорећи: »Узмите и једите — ово је моје тело.«</verse>
				<verse number="27">Онда узе чашу, захвали Богу и даде им је, говорећи: »Пијте из ње сви,</verse>
				<verse number="28">јер ово је моја крв, крв савеза, која се пролива за многе, за опроштење греха.</verse>
				<verse number="29">Кажем вам: више нећу пити од овог лозиног рода до онога дана када ћу га, новог, с вама пити у Царству мога Оца.«</verse>
				<verse number="30">Затим отпеваше хвалоспев, па одоше на Маслинску гору.</verse>
				<verse number="31">Тада им Исус рече: »Сви ћете се ноћас о мене саблазнити. Јер, записано је: ‚Ударићу пастира, и овце из стада ће се раштркати.‘</verse>
				<verse number="32">Али, после свог васкрсења, отићи ћу пред вама у Галилеју.«</verse>
				<verse number="33">А Петар му рече: »Ако се сви и саблазне о тебе, ја се никад нећу саблазнити!«</verse>
				<verse number="34">»Истину ти кажем«, рече му Исус, »још ноћас, пре него што се петао огласи, ти ћеш ме се три пута одрећи.«</verse>
				<verse number="35">Петар му рече: »Ако треба и да умрем с тобом, нећу те се одрећи.« А тако рекоше сви ученици.</verse>
				<verse number="36">Тада Исус оде са својим ученицима на место које се зове Гетсиманија, па им рече: »Седите овде док ја одем онамо и помолим се.«</verse>
				<verse number="37">Онда са собом поведе Петра и оба Зеведејева сина. Обузеше га жалост и тескоба,</verse>
				<verse number="38">па им рече: »Душа ми је насмрт жалосна. Останите овде и бдите са мном.«</verse>
				<verse number="39">Потом оде мало даље, паде ничице, па поче да се моли говорећи: »Оче мој, ако је могуће, нека ме мимоиђе ова чаша. Али, нека не буде моја воља, него твоја.«</verse>
				<verse number="40">Тада се врати ученицима и нађе их како спавају. »Тако, дакле«, рече Петру, »ни један сат нисте били у стању да пробдите са мном.</verse>
				<verse number="41">Бдите и молите се, да не паднете у искушење. Дух је, додуше, вољан, али је тело слабо.«</verse>
				<verse number="42">Онда други пут оде и помоли се говорећи: »Оче мој, ако није могуће да ме мимоиђе ова чаша, да је не испијем, нека буде твоја воља.«</verse>
				<verse number="43">Затим се врати и опет их нађе како спавају — очи су им се склапале.</verse>
				<verse number="44">Он опет оде од њих и удаљи се, па се трећи пут помоли, изговоривши исте речи.</verse>
				<verse number="45">Онда оде к ученицима и упита их: »Зар још спавате и одмарате се? Ево, примакао се час када ће Син човечији бити предат у руке грешникâ.</verse>
				<verse number="46">Устајте! Хајдемо! Ево мој издајник долази.«</verse>
				<verse number="47">И док је он још говорио, стиже Јуда, један од Дванаесторице, и с њим, с мачевима и тољагама, силна светина коју су послали првосвештеници и старешине народа.</verse>
				<verse number="48">А његов издајник је с њима договорио знак. »Кога пољубим — тај је«, рекао је. »Њега ухватите.«</verse>
				<verse number="49">И одмах приђе Исусу и рече: »Здраво, Раби«, и пољуби га.</verse>
				<verse number="50">»Пријатељу«, рече му Исус, »зашто си дошао?« Тада људи приђоше, пограбише Исуса и ухватише га.</verse>
				<verse number="51">А један од оних који су били са Исусом посегну за својим мачем и исука га, па удари првосвештениковог слугу и одсече му ухо.</verse>
				<verse number="52">Тада му Исус рече: »Врати свој мач на његово место, јер сви који се мача маше, од мача ће и погинути.</verse>
				<verse number="53">Зар мислиш да не бих могао да замолим Оца да ми сада пошаље више од дванаест легија анђела?</verse>
				<verse number="54">Али, како би се онда испунила Писма која кажу да мора да буде овако?«</verse>
				<verse number="55">Онда рече светини: »Изашли сте као неког разбојника да ме ухватите, с мачевима и тољагама. Сваког дана сам седео у Храму и учио народ, и нисте ме ухватили.</verse>
				<verse number="56">Али, све се ово догодило да се испуни оно што су написали пророци.« Тада га сви ученици оставише и побегоше.</verse>
				<verse number="57">Они који су ухватили Исуса, одведоше га првосвештенику Кајафи, код кога су се окупили учитељи закона и старешине.</verse>
				<verse number="58">А Петар је на одстојању ишао за Исусом све до првосвештениковог дворишта, па уђе унутра и седе са слугама да види шта ће се догодити.</verse>
				<verse number="59">Првосвештеници и цео Синедрион почеше да траже неки лажан доказ против Исуса, да би могли да га погубе,</verse>
				<verse number="60">али га не нађоше, иако је дошло много лажних сведока. На крају дођоше двојица</verse>
				<verse number="61">и рекоше: »Овај је рекао: ‚Могу да порушим Божији Храм и да га поново саградим за три дана.‘ «</verse>
				<verse number="62">Онда устаде првосвештеник и упита Исуса: »Зар нећеш ништа да одговориш? Шта то ови сведоче против тебе?«</verse>
				<verse number="63">Али Исус је ћутао. Првосвештеник му рече: »Заклињем те Богом живим, реци нам да ли си ти Христос, Син Божији?«</verse>
				<verse number="64">»Тако је како кажеш«, рече Исус. »И кажем свима вама: од сада ћете видети Сина човечијега како седи Силноме здесна и долази на небеским облацима.«</verse>
				<verse number="65">Тада првосвештеник раздера своју одећу и рече: »Похулио је! Шта нам још требају сведоци! Ето, сад сте чули хулу!</verse>
				<verse number="66">Шта мислите?« А они одговорише: »Заслужио је смрт!«</verse>
				<verse number="67">Онда су га пљували у лице и ударали песницама, а други су га шамарали,</verse>
				<verse number="68">говорећи: »Пророкуј нам, Христе! Ко те ударио?«</verse>
				<verse number="69">А Петар је седео напољу, у дворишту. Приђе му једна слушкиња и рече: »И ти си био са Исусом Галилејцем!«</verse>
				<verse number="70">Али он то пред свима порече рекавши: »Не знам о чему говориш.«</verse>
				<verse number="71">Када је изашао у предње двориште, угледа га једна друга, па рече онима који су тамо стајали: »Овај је био са Исусом Назарећанином!«</verse>
				<verse number="72">Петар то опет порече, заклевши се: »Не познајем тог човека.«</verse>
				<verse number="73">Мало касније, они који су тамо стајали приђоше Петру и рекоше: »Ти си заиста један од њих! Одаје те говор!«</verse>
				<verse number="74">А он поче на себе да призива проклетства и да се заклиње: »Не познајем тог човека!« Истог часа огласи се петао</verse>
				<verse number="75">и Петар се сети речи које је Исус изрекао: »Пре него што се петао огласи, ти ћеш ме се три пута одрећи«, па изађе напоље и горко заплака.</verse>
			</chapter>
			<chapter number="27">
				<verse number="1">Рано ујутро првосвештеници и старешине народа договорише се да Исуса убију.</verse>
				<verse number="2">Везаше га, па га одведоше и предадоше намеснику Пилату.</verse>
				<verse number="3">Када је Јуда, који га је издао, видео да је Исус осуђен, покаја се и првосвештеницима и старешинама врати тридесет сребрњака,</verse>
				<verse number="4">говорећи: »Згрешио сам издавши невину крв.« Они му рекоше: »Шта се то нас тиче? То је твоја ствар.«</verse>
				<verse number="5">Он баци сребрњаке у Храм, па оде и обеси се.</verse>
				<verse number="6">Првосвештеници узеше сребрњаке, говорећи: »Није дозвољено да се овај новац стави у храмску ризницу, јер је плата за крв.«</verse>
				<verse number="7">Онда се договорише и тим новцем купише Грнчареву њиву, да буде гробље за странце.</verse>
				<verse number="8">Зато се та њива све до дана данашњег зове Крвна њива.</verse>
				<verse number="9">Тако се испунило оно што је речено преко пророка Јеремије: »Узеше тридесет сребрњака, цену процењенога, кога проценише Израелци,</verse>
				<verse number="10">и дадоше их за Грнчареву њиву, као што ми је Господ заповедио.«</verse>
				<verse number="11">А Исус је стајао пред намесником, који га упита: »Јеси ли ти цар Јудеја?« Исус му рече: »Тако је као што кажеш.«</verse>
				<verse number="12">А док су га првосвештеници и старешине оптуживали, није ништа одговарао.</verse>
				<verse number="13">Тада му Пилат рече: »Зар не чујеш шта све сведоче против тебе?«</verse>
				<verse number="14">Али Исус му не одговори ниједном речју, па се намесник веома зачуди.</verse>
				<verse number="15">А намесник је имао обичај да о празницима ослободи народу једног затвореника кога су хтели.</verse>
				<verse number="16">Тада је тамо био познати затвореник по имену Варава.</verse>
				<verse number="17">Када се народ окупио, Пилат их упита: »Кога хоћете да вам ослободим: Вараву или Исуса званог Христос?«</verse>
				<verse number="18">Знао је, наиме, да су Исуса предали из зависти.</verse>
				<verse number="19">Док је Пилат седео на судијској столици, његова жена му поручи: »Окани се тог праведника, јер сам данас у сну много препатила због њега!«</verse>
				<verse number="20">Али првосвештеници и старешине наговорише народ да затражи Вараву, а да Исус буде погубљен.</verse>
				<verse number="21">Намесник их упита: »Кога од ове двојице хоћете да вам ослободим?« »Вараву!« одговорише они.</verse>
				<verse number="22">»А шта да урадим са Исусом званим Христос?« упита их он. А они сви рекоше: »Нека буде распет!«</verse>
				<verse number="23">»Какво је зло учинио?« упита их. Али они још гласније повикаше: »Нека буде распет!«</verse>
				<verse number="24">Пилат виде да ништа не помаже, него да настаје све већи метеж, па узе воде и пред народом опра руке, говорећи: »Нисам крив за крв овога човека — то је ваша ствар!«</verse>
				<verse number="25">А сав народ одврати: »Његова крв на нас и на нашу децу!«</verse>
				<verse number="26">Тада им Пилат ослободи Вараву, а Исуса избичева, па га предаде да га распну.</verse>
				<verse number="27">Намесникови војници одведоше Исуса у преторијум, па око њега окупише целу чету.</verse>
				<verse number="28">Свукоше га и огрнуше скерлетним плаштом.</verse>
				<verse number="29">Исплетоше венац од трња и ставише му га на главу, а у десну руку трску. Онда клекнуше пред њим, па почеше да му се ругају, говорећи: »Здраво, царе Јудеја!«</verse>
				<verse number="30">Потом су га пљували и ударали трском по глави.</verse>
				<verse number="31">Када су престали да му се ругају, скинуше плашт с њега и обукоше му његову одећу, па га одведоше да га распну.</verse>
				<verse number="32">Док су излазили, наиђоше на једног човека из Кирине који се звао Симон и натераше га да носи Исусов крст.</verse>
				<verse number="33">Када су стигли на место које се зове Голгота — што значи »Лобањско место« —</verse>
				<verse number="34">дадоше Исусу да пије вино помешано са жучи. Али, кад га је окусио, не хтеде да га пије.</verse>
				<verse number="35">Они га распеше, па разделише његову одећу бацањем коцке.</verse>
				<verse number="36">Онда седоше тамо да га чувају.</verse>
				<verse number="37">А изнад главе су му ставили написану његову кривицу: ОВО ЈЕ ИСУС, ЦАР ЈУДЕЈА.</verse>
				<verse number="38">Тада с њим распеше и два разбојника — једног с његове десне, а другог с леве стране.</verse>
				<verse number="39">А пролазници су га вређали. Махали су главама</verse>
				<verse number="40">и говорили: »Спаси самога себе, ти који рушиш Храм и градиш га за три дана! Сиђи са крста ако си Син Божији!«</verse>
				<verse number="41">Слично су му се ругали и првосвештеници, заједно с учитељима закона и старешинама, говорећи:</verse>
				<verse number="42">»Друге је спасао, а себе не може да спасе! Он је цар Израела — нека сада сиђе с крста, па ћемо му поверовати.</verse>
				<verse number="43">Узда се у Бога, па нека га он сада избави ако га жели. Јер, говорио је: ‚Ја сам Син Божији.‘ «</verse>
				<verse number="44">А тако су га вређали и разбојници који су с њим били распети.</verse>
				<verse number="45">Од поднева до три сата завлада тама по целој земљи.</verse>
				<verse number="46">Око три сата Исус повика из свега гласа: »Ели, Ели, лама сабахтани?« — што значи »Боже мој, Боже мој, зашто си ме оставио?«</verse>
				<verse number="47">Чули су то неки који су тамо стајали, па рекоше: »Зове Илију!«</verse>
				<verse number="48">Један од њих сместа отрча, узе сунђер, натопи га сирћетом, натаче на трску, па даде Исусу да пије.</verse>
				<verse number="49">»Остави га«, рекоше остали, »да видимо да ли ће доћи Илија да га спасе.«</verse>
				<verse number="50">А Исус опет повика из свега гласа и издахну.</verse>
				<verse number="51">Тада се завеса у Храму расцепи надвоје, од врха до дна. Земља се затресе и стене попуцаше.</verse>
				<verse number="52">Гробови се отворише и васкрснуше тела многих умрлих светих,</verse>
				<verse number="53">који изађоше из гробова, а после Исусовог васкрсења одоше у свети град и показаше се многима.</verse>
				<verse number="54">Капетан и они који су с њим чували Исуса видеше земљотрес и све што се догодило, па се веома уплашише и рекоше: »Овај је заиста био Син Божији!«</verse>
				<verse number="55">А тамо су биле и све то издалека посматрале и многе жене које су Исуса пратиле од Галилеје и служиле му.</verse>
				<verse number="56">Међу њима су биле Марија Магдалина, Марија мајка Јакова и Јосифа, и мајка Зеведејевих синова.</verse>
				<verse number="57">Када је пало вече, дође човек по имену Јосиф, богаташ из Ариматеје, који је и сâм био Исусов ученик.</verse>
				<verse number="58">Он оде к Пилату и затражи Исусово тело, а Пилат нареди да му се тело преда.</verse>
				<verse number="59">Јосиф узе тело, уви га у чисто платно,</verse>
				<verse number="60">па га положи у свој нови гроб, који је усекао у стени. Онда на улаз у гроб наваља велик камен и оде.</verse>
				<verse number="61">А Марија Магдалина и друга Марија седоше преко пута гроба.</verse>
				<verse number="62">Сутрадан, то јест дан после Припреме, првосвештеници и фарисеји дођоше к Пилату</verse>
				<verse number="63">и рекоше: »Господару, сетили смо се да је онај варалица за живота говорио: ‚Васкрснућу после три дана.‘</verse>
				<verse number="64">Зато нареди да се гроб осигура до трећег дана, да не би његови ученици дошли и украли тело, па рекли народу: ‚Устао је из мртвих!‘ Тако би та последња превара била гора од прве.«</verse>
				<verse number="65">А Пилат им рече: »Ево вам страже, па идите и осигурајте како знате.«</verse>
				<verse number="66">И они одоше и осигураше гроб запечативши камен и поставивши стражу.</verse>
			</chapter>
			<chapter number="28">
				<verse number="1">После суботе, у зору првог дана седмице, дођоше Марија Магдалина и друга Марија да погледају гроб.</verse>
				<verse number="2">Уто настаде велик земљотрес, јер се Господњи анђео спустио са неба, пришао гробу, одваљао камен и сео на њега.</verse>
				<verse number="3">Лице му је било као муња, а одећа бела као снег.</verse>
				<verse number="4">Чувари задрхташе од страха и обамреше.</verse>
				<verse number="5">Анђео проговори и рече женама: »Ви се не бојте. Знам да тражите Исуса, који је распет.</verse>
				<verse number="6">Он није овде — васкрсао је, баш као што је и рекао. Дођите и погледајте место где је лежао,</verse>
				<verse number="7">а онда брзо идите и кажите његовим ученицима: ‚Устао је из мртвих и ево иде пред вама у Галилеју. Тамо ћете га видети.‘ Ето, то сам имао да вам кажем. «</verse>
				<verse number="8">И оне брзо одоше са гроба и са страхом и великом радошћу отрчаше да јаве његовим ученицима.</verse>
				<verse number="9">Уто их сусретe Исус, па им рече: »Здраво.« А оне му приђоше, обгрлише му ноге и поклонише му се.</verse>
				<verse number="10">Тада им Исус рече: »Не бојте се. Идите и јавите мојој браћи да иду у Галилеју. Тамо ће ме видети.«</verse>
				<verse number="11">И док су оне ишле, неки од стражара одоше у град и обавестише првосвештенике о свему што се догодило.</verse>
				<verse number="12">Ови се састадоше са старешинама и договорише се да војницима дају много новца.</verse>
				<verse number="13">Рекоше им: »Кажите: ‚Његови ученици су дошли ноћу и украли га док смо ми спавали.‘</verse>
				<verse number="14">А ако за то чује намесник, ми ћемо га убедити и сачувати вас од невоље.«</verse>
				<verse number="15">И ови узеше новац и учинише како су их научили. Тако ова прича кружи међу Јудејима све до дана данашњег.</verse>
				<verse number="16">Једанаесторица ученика одоше у Галилеју, на гору на коју им је Исус рекао да иду.</verse>
				<verse number="17">Када су га угледали, поклонише му се. Али неки су сумњали.</verse>
				<verse number="18">Тада им Исус приђе и рече: »Дата ми је сва власт на небу и на земљи.</verse>
				<verse number="19">Зато идите и све народе учините мојим ученицима, крстећи их у име Оца и Сина и Светога Духа,</verse>
				<verse number="20">учећи их да се држе свега што сам вам заповедио. И ево, ја сам с вама сваког дана, све до краја света.«</verse>
			</chapter>
		</book>
		<book number="41">
			<chapter number="1">
				<verse number="1">Почетак еванђеља о Исусу Христу, Сину Божијем.</verse>
				<verse number="2">Као што пише код пророка Исаије — »Ево, шаљем свога гласника испред тебе, који ће ти припремити пут«;</verse>
				<verse number="3">»глас онога који виче у пустињи: ‚Припремите пут Господњи, поравнајте му стазе!‘«</verse>
				<verse number="4">— појавио се Јован, крштавајући у пустињи и проповедајући покајничко крштење за опроштење греха.</verse>
				<verse number="5">Долазила му је цела Јудеја и сви Јерусалимљани и признавали своје грехе, а он их је крштавао у реци Јордан.</verse>
				<verse number="6">Јован је носио одећу од камиље длаке и кожни појас око бокова, а јео је скакавце и дивљи мед.</verse>
				<verse number="7">Проповедао је говорећи: »За мном долази један моћнији од мене — ја нисам достојан ни да се сагнем и да одвежем ремење на његовој обући.</verse>
				<verse number="8">Ја сам вас крстио водом, а он ће вас крстити Светим Духом.«</verse>
				<verse number="9">У то време дође Исус из Назарета у Галилеји и Јован га крсти у реци Јордан.</verse>
				<verse number="10">А када је излазио из воде, виде растворена небеса и Духа како као голуб силази на њега.</verse>
				<verse number="11">А са небеса се зачу глас: »Ти си мој љубљени Син! Ти си по мојој вољи!«</verse>
				<verse number="12">И одмах га Дух посла у пустињу,</verse>
				<verse number="13">где је био четрдесет дана, а Сатана га је искушавао. Био је са дивљим животињама, а анђели су му служили.</verse>
				<verse number="14">Након што је Јован бачен у тамницу, Исус оде у Галилеју. Проповедао је Божије еванђеље</verse>
				<verse number="15">и говорио: »Дошао је час! Приближило се Божије царство! Покајте се и поверујте у еванђеље!«</verse>
				<verse number="16">Док је пролазио поред Галилејског мора, виде Симона и Симоновог брата Андреју како бацају мреже у море, јер су били рибари.</verse>
				<verse number="17">»Пођите за мном«, рече им, »и учинићу вас рибарима људи.«</verse>
				<verse number="18">И они одмах оставише мреже и пођоше за њим.</verse>
				<verse number="19">Када је отишао мало даље, виде Јакова Зеведејевог и његовог брата Јована како у чамцу крпе мреже.</verse>
				<verse number="20">Он их одмах позва, и они оставише у чамцу свога оца Зеведеја с најамницима и пођоше за њим.</verse>
				<verse number="21">Када су дошли у Кафарнаум, Исус одмах у суботу уђе у синагогу и поче да учи народ.</verse>
				<verse number="22">Они се задивише његовом учењу, јер их је учио као онај који има власт, а не као учитељи закона.</verse>
				<verse number="23">Тада у њиховој синагоги повика један човек који је био опседнут нечистим духом:</verse>
				<verse number="24">»Шта ми имамо с тобом, Исусе Назарећанине? Јеси ли дошао да нас уништиш? Знам ко си — Светац Божији!«</verse>
				<verse number="25">А Исус му запрети: »Умукни и изађи из њега!«</verse>
				<verse number="26">Тада нечисти дух жестоко протресе човека и, вичући из свега гласа, изађе из њега.</verse>
				<verse number="27">Сви се веома зачудише, па почеше да питају један другог: »Шта је ово? Ново учење, и то с влашћу? Он чак и нечистим духовима заповеда и они му се покоравају!«</verse>
				<verse number="28">И глас о њему одмах се пронесе по целом галилејском крају.</verse>
				<verse number="29">Чим су изашли из синагоге, одоше с Јаковом и Јованом у Симонову и Андрејину кућу.</verse>
				<verse number="30">А Симонова ташта је лежала у грозници, па Исусу одмах рекоше за њу.</verse>
				<verse number="31">Он јој приђе, узе је за руку и подиже је. И грозница је остави, па она поче да их служи.</verse>
				<verse number="32">Те вечери, када је сунце зашло, донеше му све болесне и опседнуте демонима.</verse>
				<verse number="33">Цео град се окупи пред вратима,</verse>
				<verse number="34">и он излечи многе који су боловали од разних болести. Истера и многе демоне, али им не даде да говоре, јер су знали ко је.</verse>
				<verse number="35">Рано ујутро, док је још био мрак, Исус устаде, изађе и оде на једно пусто место, и тамо се молио.</verse>
				<verse number="36">Симон и остали с њим га потражише,</verse>
				<verse number="37">па кад су га нашли, рекоше му: »Сви те траже!«</verse>
				<verse number="38">А он им рече: »Хајдемо негде другде — у оближња села — да и тамо проповедам, јер сам ради тога дошао.«</verse>
				<verse number="39">Тако је ишао по целој Галилеји, проповедаo у тамошњим синагогама и истеривао демоне.</verse>
				<verse number="40">А један губавац дође к Исусу и поче на коленима да га преклиње: »Ако хоћеш, можеш да ме очистиш!«</verse>
				<verse number="41">Исус се сажали, пружи руку, дотаче га и рече: »Хоћу. Буди чист.«</verse>
				<verse number="42">И губа одмах нестаде с њега и он се очисти.</verse>
				<verse number="43">Исус га одмах отпусти, строго га опоменувши:</verse>
				<verse number="44">»Пази да ником ништа не причаш, него иди и покажи се свештенику, па принеси за своје очишћење оно што је Мојсије одредио — за сведочанство њима.«</verse>
				<verse number="45">Али овај, чим је изашао, поче навелико да прича и да разглашава шта се догодило, па Исус више није могао јавно да уђе у град, него је боравио на пустим местима. А људи су му ипак долазили са свих страна.</verse>
			</chapter>
			<chapter number="2">
				<verse number="1">Неколико дана касније, када је Исус опет ушао у Кафарнаум, прочуло се у чијој је кући,</verse>
				<verse number="2">па се толико људи окупило да није било места чак ни пред вратима. А он им је проповедао Реч.</verse>
				<verse number="3">Тада неки дођоше носећи му једног одузетога; носила су га четворица.</verse>
				<verse number="4">Али, пошто од народа нису могли да му га принесу, направише отвор на крову изнад места где је био Исус, па кад су прокопали кроз њега, спустише простирку на којој је одузети лежао.</verse>
				<verse number="5">Када је Исус видео њихову веру, рече одузетоме: »Синко, опраштају ти се греси.«</verse>
				<verse number="6">А тамо је седело неколико учитеља закона и мислило:</verse>
				<verse number="7">»Шта то овај говори? Хули! Ко, осим јединога Бога, може да опрашта грехе?«</verse>
				<verse number="8">Исус одмах својим духом проникну да тако мисле, па им рече: »Зашто тако мислите?</verse>
				<verse number="9">Шта је лакше? Рећи одузетоме: ‚Опраштају ти се греси‘ или рећи: ‚Устани, узми своју простирку и ходај‘?</verse>
				<verse number="10">Али, да знате да Син човечији има власт на земљи да опрашта грехе…« Онда рече одузетоме:</verse>
				<verse number="11">»Теби говорим! Устани, узми своју простирку и иди кући.«</verse>
				<verse number="12">И човек устаде, одмах узе простирку и свима наочиглед изађе напоље. Сви се задивише и почеше да славе Бога, говорећи: »Тако нешто још никад нисмо видели!«</verse>
				<verse number="13">Потом Исус опет изађе на море, а сав народ му је долазио и он их је учио.</verse>
				<verse number="14">Пролазећи, Исус виде Левија Алфејевог како седи на царинарници, па му рече: »Пођи за мном.« И овај устаде и пође за њим.</verse>
				<verse number="15">Док је Исус обедовао у Левијевој кући, с њим и с његовим ученицима су обедовали и многи цариници и грешници, јер је било много оних који су пошли за њим.</verse>
				<verse number="16">Када су неки учитељи закона, фарисеји, видели да једе са грешницима и цариницима, упиташе његове ученике: »Зашто он једе с цариницима и грешницима?«</verse>
				<verse number="17">А Исус је то чуо, па им рече: »Није здравима потребан лекар, већ болеснима. Ја нисам дошао да позовем праведнике, него грешнике.«</verse>
				<verse number="18">Јованови ученици и фарисеји су постили. Неки дођоше и упиташе Исуса: »Како то да Јованови ученици и фарисејски ученици посте, а твоји ученици не посте?«</verse>
				<verse number="19">А Исус им рече: »Могу ли сватови да посте док је младожења с њима? Све док је младожења с њима, они не могу да посте.</verse>
				<verse number="20">Али, доћи ће време када ће им отети младожењу, и тада ће постити.</verse>
				<verse number="21">»Нико не пришива закрпу од сировог сукна на стари огртач. Ако то уради, нова закрпа ће се отргнути од старе одеће и рупа ће постати још већа.</verse>
				<verse number="22">И нико не сипа ново вино у старе мешине. Ако то учини, вино ће поцепати мешине, па ће и вино и мешине пропасти. Него, ново вино у нове мешине.«</verse>
				<verse number="23">Када је Исус једне суботе пролазио кроз житна поља, његови ученици почеше уз пут да кидају класове.</verse>
				<verse number="24">Тада му фарисеји рекоше: »Гледај, чине оно што не сме да се чини у суботу!«</verse>
				<verse number="25">»Зар нисте никад читали«, упита их он, »шта је Давид из нужде учинио кад су он и његови пратиоци огладнели?</verse>
				<verse number="26">Ушао је у Божији дом — тада је Авијатар био првосвештеник — и јео свете хлебове, које не сме да једе нико осим свештеникâ, и дао и својим пратиоцима?«</verse>
				<verse number="27">Онда им рече: »Субота је створена ради човека, а не човек ради суботе.</verse>
				<verse number="28">Тако је Син човечији господар и суботе.«</verse>
			</chapter>
			<chapter number="3">
				<verse number="1">Када је Исус опет ушао у синагогу, тамо је био један човек са осушеном руком.</verse>
				<verse number="2">А они су будно пазили на Исуса да виде да ли ће га излечити у суботу, како би могли да га оптуже.</verse>
				<verse number="3">»Стани у средину«, рече Исус човеку са осушеном руком,</verse>
				<verse number="4">па упита остале: »Да ли суботом сме да се чини добро или зло, да се живот спасе или убије?« Али они су ћутали.</verse>
				<verse number="5">Он их гневно погледа, потресен због окорелости њиховог срца, па рече човеку: »Испружи руку.« И овај је испружи и рука му постаде сасвим здрава.</verse>
				<verse number="6">Тадa фарисеји изађоше и одмах са иродовцима почеше да се договарају против Исуса — како да га убију.</verse>
				<verse number="7">Исус се са ученицима повуче на море, а за њим пође силно мноштво из Галилеје и Јудеје,</verse>
				<verse number="8">из Јерусалима и Идумеје, с оне стране реке Јордан и из околине Тирa и Сидона. Пошто су чули шта је чинио, силно мноштво дође к њему.</verse>
				<verse number="9">Тада он рече ученицима да му припреме чамац, да га народ не би згњечио,</verse>
				<verse number="10">јер је многе излечио, па су се болесни гурали према њему да га дотакну.</verse>
				<verse number="11">Када би га нечисти духови угледали, падали би пред њим и викали: »Ти си Син Божији!«</verse>
				<verse number="12">А он их је строго опомињао да не обзнањују ко је.</verse>
				<verse number="13">Потом се попе на гору и позва оне које је хтео, и они дођоше к њему.</verse>
				<verse number="14">Одреди дванаесторицу — који се још зову и апостоли — да буду с њим, да их шаље да проповедају</verse>
				<verse number="15">и да имају власт да истерују демоне.</verse>
				<verse number="16">А одредио је ову дванаесторицу: Симона, кога назва Петар,</verse>
				<verse number="17">Јакова Зеведејевог и Јована, Јаковљевог брата, које назва Воаниргес, то јест Синови грома,</verse>
				<verse number="18">затим Андреју, Филипа, Вартоломеја, Матеја, Тому, Јакова Алфејевог, Тадеја, Симона Кананеја</verse>
				<verse number="19">и Јуду Искариотског, који га је издао.</verse>
				<verse number="20">Онда уђе у једну кућу, а толико се народа опет окупило да нису могли чак ни хлеб да поједу.</verse>
				<verse number="21">Када су за то чули његови, пођоше да га обуздају, јер се говорило да није при себи.</verse>
				<verse number="22">А учитељи закона који су дошли из Јерусалима говорили су: »Опседнут је Веелзевулом. Он помоћу демонског владара изгони демоне.«</verse>
				<verse number="23">Исус их позва к себи и поче да им говори у причама: »Како може Сатана да изгони Сатану?</verse>
				<verse number="24">Ако је неко царство против себе подељено, то царство не може да опстане.</verse>
				<verse number="25">И ако је неки дом против себе подељен, тај дом не може да опстане.</verse>
				<verse number="26">Па, ако је Сатана устао против самога себе и поделио се, он не може да опстане, него му је дошао крај.</verse>
				<verse number="27">»Нико не може да уђе у кућу јаког човека и однесе му имовину ако га прво не веже. Тек тада може да му опљачка кућу.</verse>
				<verse number="28">»Истину вам кажем: људима ће бити опроштени сви греси и увреде, ма колико вређали.</verse>
				<verse number="29">Али, ко увреди Светога Духа, неће му бити опроштено довека, него је крив за вечни грех.«</verse>
				<verse number="30">То рече јер су говорили: »Опседнут је нечистим духом.«</verse>
				<verse number="31">Уто стигоше Исусова мајка и његова браћа. Док су стајали напољу, послаше једнога к њему да га позове.</verse>
				<verse number="32">А око њега је седео народ, па му рекоше: »Ено те напољу траже твоја мајка и твоја браћа.«</verse>
				<verse number="33">Тада их Исус упита: »Ко су моја мајка и моја браћа?«</verse>
				<verse number="34">Онда погледа оне који су седели у кругу око њега и рече: »Ево моје мајке и моје браће.</verse>
				<verse number="35">Ко год извршава Божију вољу, тај је мој брат, и сестра, и мајка.«</verse>
			</chapter>
			<chapter number="4">
				<verse number="1">Исус опет поче да учи народ поред мора. Око њега се окупио силан народ, па он уђе у чамац на мору и седе, а сав народ је био на обали мора.</verse>
				<verse number="2">И много чему их је учио у причама. А док их је учио, рече:</verse>
				<verse number="3">»Слушајте! Изашао сејач да сеје.</verse>
				<verse number="4">И док је сејао, нешто семена паде крај пута и птице га позобаше.</verse>
				<verse number="5">Друго паде на каменито тле, где није било много земље, и одмах исклија, јер земља није била дубока.</verse>
				<verse number="6">А кад је изашло сунце, изгоре и осуши се, јер није имало корена.</verse>
				<verse number="7">Треће семе паде у трње, а трње нарасте и угуши га, па семе не даде плода.</verse>
				<verse number="8">Четврто паде на добро тле и даде плод који је напредовао и растао и донео тридесетоструко, шездесетоструко и стоструко.«</verse>
				<verse number="9">И још рече: »Ко има уши да чује, нека чује«.</verse>
				<verse number="10">А када је био сам, они око њега и Дванаесторица упиташе га о причама.</verse>
				<verse number="11">»Вама је дата тајна Божијег царства«, одговори им он, »а онима напољу све се казује у причама,</verse>
				<verse number="12">да ‚гледају и гледају, али да не виде, и да слушају и слушају, али да не разумеју. Иначе би се обратили и било би им опроштено.‘«</verse>
				<verse number="13">Онда их упита: »Зар не разумете ову причу? Како ћете онда схватити било коју причу?</verse>
				<verse number="14">»Сејач сеје Реч.</verse>
				<verse number="15">Неки људи су као семе крај пута где је Реч посејана. Када је чују, одмах долази Сатана и узима у њих посејану Реч.</verse>
				<verse number="16">Други су као семе посејано на каменитом тлу. Када чују Реч, одмах је с радошћу прихвате,</verse>
				<verse number="17">али пошто у себи немају корена, непостојани су, па када због Речи наступе невоље или прогони, одмах се саблазне.</verse>
				<verse number="18">Трећи су као семе посејано у трње. То су они који чују Реч,</verse>
				<verse number="19">али наиђу бриге овога живота, заводљивост богатства и жудња за другим стварима, и угуше Реч, па буде бесплодна.</verse>
				<verse number="20">Неки су као семе посејано на доброј земљи. То су они који чују Реч, прихвате је и донесу плод — тридесетострук, шездесетострук и стострук.«</verse>
				<verse number="21">Онда им рече: »Да ли се светиљка уноси да би се ставила под посуду или под постељу, или да би се ставила на свећњак?</verse>
				<verse number="22">Јер, што год је тајно, биће разоткривено, и што год је скривено, изаћи ће на видело.</verse>
				<verse number="23">Ко има уши да чује, нека чује.«</verse>
				<verse number="24">И још им рече: »Пазите шта слушате. Каквом мером мерите, таквом ће се и вама мерити и још ће вам се додати.</verse>
				<verse number="25">Ко има, даће му се, а ко нема, узеће му се и оно што има.«</verse>
				<verse number="26">Онда рече: »Божије царство је овакво: човек баци семе на земљу,</verse>
				<verse number="27">па било да спава или устаје, ноћу и дању, семе клија и расте, а он и не зна како.</verse>
				<verse number="28">Земља сама од себе доноси плодове: прво стабљику, затим клас и на крају много зрна у класу.</verse>
				<verse number="29">Када сазри, човек одмах узима срп, јер је дошло време за жетву.«</verse>
				<verse number="30">»Са чим да упоредимо Божије царство?« упита их он. »Или, којом причом да га објаснимо?</verse>
				<verse number="31">Оно је као зрно горушице — најмање од свег семења на земљи.</verse>
				<verse number="32">Али, када се посеје, израсте и буде веће од свег поврћа, па развије толико велике гране да и птице могу да се гнезде у његовом хладу.«</verse>
				<verse number="33">И у многим таквим причама им је говорио Реч, колико су већ били у стању да слушају,</verse>
				<verse number="34">и без прича им ништа није говорио. А када је био насамо са својим ученицима, онда им је све објашњавао.</verse>
				<verse number="35">Увече тога дана Исус им рече: »Пређимо на другу обалу.«</verse>
				<verse number="36">И они оставише народ и повезоше Исуса, тако како је био, чамцем. А пратили су га и други чамци.</verse>
				<verse number="37">Уто настаде жестока олуја. Таласи су се преливали преко чамца, толико да се готово напунио водом.</verse>
				<verse number="38">А Исус је на крми спавао на узглављу. Тада га они пробудише и упиташе: »Учитељу, зар те није брига што ћемо да изгинемо?«</verse>
				<verse number="39">А oн устаде, запрети ветру и рече мору: »Утихни! Умукни!« И ветар утихну и настаде велика тишина.</verse>
				<verse number="40">Онда им рече: »Зашто сте тако плашљиви? Како немате вере?«</verse>
				<verse number="41">А њих обузе силан страх, па упиташе један другог: »Ко је овај да му се и ветар и море покоравају?«</verse>
			</chapter>
			<chapter number="5">
				<verse number="1">Потом стигоше на другу обалу мора, у герасински крај.</verse>
				<verse number="2">Када је Исус изашао из чамца, одмах му у сусрет, из гробова, дође човек опседнут нечистим духом.</verse>
				<verse number="3">Живео је по гробовима и нико га више ни ланцима није могао везати.</verse>
				<verse number="4">Често су му, наиме, ноге и руке везивали ланцима, али он би ланце раскидао, а окове на ногама ломио, и нико није био довољно снажан да га укроти.</verse>
				<verse number="5">Стално је, и ноћу и дању, по гробовима и брдима викао и ударао се камењем.</verse>
				<verse number="6">Када је издалека угледао Исуса, он притрча и поклони му се,</verse>
				<verse number="7">па из свега гласа повика »Шта ја имам с тобом, Исусе, Сине Бога Свевишњега? Заклињем те Богом да ме не мучиш!«</verse>
				<verse number="8">Јер, Исус му је био рекао: »Нечисти душе, изађи из овог човека!«</verse>
				<verse number="9">Затим га упита: »Како се зовеш?« А он му рече: »Зову ме Легион, јер нас је много.«</verse>
				<verse number="10">И упорно је преклињао Исуса да их не отера из тог краја.</verse>
				<verse number="11">А на падини брда пасло је велико крдо свиња,</verse>
				<verse number="12">па нечисти духови замолише Исуса: »Пошаљи нас међу оне свиње, да у њих уђемо.«</verse>
				<verse number="13">И он им допусти, па нечисти духови изађоше из човека и уђоше у свиње. На то се цело крдо — око две хиљаде свиња — сјури низ стрмину и подави у мору.</verse>
				<verse number="14">А свињари побегоше и пронеше глас о томе по граду и по селима, па људи дођоше да виде шта се то догодило.</verse>
				<verse number="15">Када су стигли к Исусу, угледаше опседнутога — седео је обучен и при здравој памети, он који је био опседнут Легионом — и уплашише се.</verse>
				<verse number="16">Очевици им испричаше шта се догодило са опседнутим и са свињама,</verse>
				<verse number="17">па они почеше да преклињу Исуса да оде из њиховог краја.</verse>
				<verse number="18">Када је Исус улазио у чамац, опседнути га замоли да пође с њим,</verse>
				<verse number="19">али Исус му не допусти, него му рече: »Врати се кући, својима, и испричај колико је Господ за тебе учинио и како ти се смиловао.«</verse>
				<verse number="20">И овај оде и поче да прича по Декапољу колико је Исус за њега учинио. И сви су се дивили.</verse>
				<verse number="21">Када је Исус опет препловио на другу обалу, око њега се окупи силан народ. И док је он још био поред мора,</verse>
				<verse number="22">дође старешина синагоге по имену Јаир и, кад га виде, паде му пред ноге,</verse>
				<verse number="23">усрдно га преклињући: »Кћи ми је на самрти. Дођи и положи руке на њу, да оздрави и да поживи.«</verse>
				<verse number="24">И Исус пође с њим, а за њим и онај силан народ, који поче да се гура око њега.</verse>
				<verse number="25">А била је тамо и једна жена која је дванаест година патила од крварења.</verse>
				<verse number="26">Веома се напатила по многим лекарима и потрошила све што је имала, а ништа јој није помогло, него јој је било још горе.</verse>
				<verse number="27">Када је чула о Исусу, приђе му између народа с леђа и дотаче његов огртач,</verse>
				<verse number="28">јер је мислила: »Ако само његову одећу дотакнем, оздравићу.«</verse>
				<verse number="29">И извор њеног крварења одмах пресахну, a она осети у телу да је излечена од своје болести.</verse>
				<verse number="30">Исус одмах примети да је из њега изашла сила, па се окрену народу и упита: »Ко ми је то дотакао одећу?«</verse>
				<verse number="31">»Видиш како се народ гура око тебе«, рекоше му ученици, »а ти питаш: ‚Ко ме је то дотакао‘!«</verse>
				<verse number="32">А он погледа унаоколо да види ко је то учинио.</verse>
				<verse number="33">Тада она жена, дрхтећи од страха и свесна шта јој се догодило, приђе, паде пред њим ничице и исприча му све како је било.</verse>
				<verse number="34">»Кћери«, рече јој он, »твоја вера те је излечила. Иди у миру и буди здрава од своје болести.«</verse>
				<verse number="35">Док је он то говорио, дођоше неки из дома старешине синагоге и рекоше: »Кћи ти је умрла. Зашто још мучиш учитеља?«</verse>
				<verse number="36">Али Исус, не обазирући се на њихове речи, рече старешини синагоге: »Не бој се. Само веруј.«</verse>
				<verse number="37">И ником, осим Петру, Јакову и његовом брату Јовану, не даде да га прати.</verse>
				<verse number="38">Када су стигли до старешинине куће, он виде пометњу и људе како гласно плачу и наричу,</verse>
				<verse number="39">па уђе и рече им: »Чему ова пометња и плакање? Дете није умрло, него спава.«</verse>
				<verse number="40">А они су му се подсмевали. Он их све истера напоље, па са собом поведе оца и мајку детета и своје пратиоце и уђе онамо где је било дете.</verse>
				<verse number="41">Онда ухвати дете за руку и рече: »Талита кум!« — што значи »Девојчице, теби говорим, устани!«</verse>
				<verse number="42">И девојчица одмах устаде и поче да хода — имала је дванаест година — а они се запрепастише од чуда.</verse>
				<verse number="43">Тада им Исус строго заповеди да за то нико не сме да сазна, па им рече да јој дају да једе.</verse>
			</chapter>
			<chapter number="6">
				<verse number="1">Потом Исус оде оданде и дође у свој завичај, а с њим дођоше и његови ученици.</verse>
				<verse number="2">Када је дошла субота, он поче да учи народ у синагоги, и многи који су га слушали задивише се. »Одакле овоме ово?« питали су. »И каква му је то мудрост дата да таква чуда чини својим рукама?</verse>
				<verse number="3">Зар он није тесар, Маријин син, а Јаковљев, Јосијин, Јудин и Симонов брат? Зар нису његове сестре овде с нама?« И саблазнише се о њега.</verse>
				<verse number="4">Тада им Исус рече: »Пророк је без части само у свом завичају, међу својом родбином и у свом дому.«</verse>
				<verse number="5">И није тамо могао да учини ниједно чудо, осим што је на неколико болесних положио руке и излечио их.</verse>
				<verse number="6">И чудио се њиховој невери. Потом је ишао по околним селима и учио народ.</verse>
				<verse number="7">Исус позва к себи Дванаесторицу и посла их двојицу по двојицу. Даде им власт над нечистим духовима</verse>
				<verse number="8">и нареди им да на пут не носе ништа осим штапа — ни хлеб, ни торбу, ни новац у појасу —</verse>
				<verse number="9">него да обују сандале и обуку само једну кошуљу, а не две.</verse>
				<verse number="10">»У који год дом уђете«, рече им, »останите у њему све док оданде не одете.</verse>
				<verse number="11">А ако вас негде не приме и не саслушају, отидите оданде и отресите прашину са својих ногу, као сведочанство против њих.«</verse>
				<verse number="12">И они одоше, па су проповедали да људи треба да се покају.</verse>
				<verse number="13">Истераше многе демоне и многе болесне излечише мажући их уљем.</verse>
				<verse number="14">А за то је чуо и цар Ирод, јер је Исусово име постало познато. Једни су говорили: »Јован Крститељ је устао из мртвих и зато у њему делују чудесне силе.«</verse>
				<verse number="15">Други рекоше: »То је Илија.« А трећи: »Он је пророк какви су били стари пророци. «</verse>
				<verse number="16">Када је Ирод то чуо, рече: »Онај коме сам одсекао главу, Јован, то је он васкрсао!«</verse>
				<verse number="17">Јер, Ирод је био послао да се Јован ухвати и баци у тамницу — због Иродијаде, жене свога брата Филипа, којом се оженио.</verse>
				<verse number="18">Јован је говорио Ироду: »Не смеш да имаш жену свога брата«,</verse>
				<verse number="19">па је Иродијада замрзела Јована. Желела је да га убије, али није могла,</verse>
				<verse number="20">јер се Ирод плашио Јована и штитио га пошто је знао да је праведан и свет човек. Кад год би слушао Јована, био би веома збуњен, али га је ипак радо слушао.</verse>
				<verse number="21">А повољна прилика се указала када је Ирод за свој рођендан спремио гозбу за своје високе службенике, војне заповеднике и галилејске поглаваре.</verse>
				<verse number="22">Када је ушла Иродијадина кћи и заиграла, то се веома свидело Ироду и његовим гостима. »Затражи од мене што год зажелиш, и даћу ти«, рече цар девојци</verse>
				<verse number="23">и закле јој се: »Даћу ти што год затражиш до половине мога царства.«</verse>
				<verse number="24">Она изађе и упита мајку: »Шта да затражим?« А ова рече: »Главу Јована Крститеља.«</verse>
				<verse number="25">Девојка одмах пожури цару и затражи: »Хоћу да ми сместа на тањиру даш главу Јована Крститеља.«</verse>
				<verse number="26">Цар се ражалости, али због заклетве и због гостију не одби да јој испуни захтев,</verse>
				<verse number="27">него одмах посла џелата с наредбом да донесе Јованову главу. Овај оде, одруби му главу у тамници</verse>
				<verse number="28">и донесе је на тањиру, па је даде девојци, а она својој мајци.</verse>
				<verse number="29">Када су то чули Јованови ученици, дођоше и узеше његово тело, па га положише у гроб.</verse>
				<verse number="30">Апостоли се окупише око Исуса и известише га о свему што су учинили и о чему су учили народ.</verse>
				<verse number="31">»Идите на неко пусто место, сами, па се мало одморите«, рече им он, јер је толико људи долазило и одлазило да нису стизали ни да једу.</verse>
				<verse number="32">Тако они сами кренуше чамцем на једно пусто место.</verse>
				<verse number="33">Али, многи их видеше како одлазе и препознаше их, па из свих градова пожурише пешице и стигоше пре њих.</verse>
				<verse number="34">Када је Исус изашао из чамца, угледа силан народ и сажали се на њих, јер су били као овце без пастира, па поче много чему да их учи.</verse>
				<verse number="35">Већ је било прилично касно, па ученици приђоше Исусу и рекоше: »Ово је пусто место, а већ је и касно.</verse>
				<verse number="36">Отпусти их, нека иду у околне засеоке и села и купе себи нешто за јело.«</verse>
				<verse number="37">А Исус им рече: »Ви им дајте да једу.« »Зар да идемо да купимо хлеба за двеста динара «, упиташе они, »па да им дамо да једу?«</verse>
				<verse number="38">»Колико хлебова имате?« упита их он. »Идите и погледајте.« Када су сазнали, рекоше: »Пет, и две рибе.«</verse>
				<verse number="39">Он им тада нареди да сви, у скупинама, поседају по зеленој трави.</verse>
				<verse number="40">И они поседаше у скупинама од по стотину и од по педесет.</verse>
				<verse number="41">Он узе оних пет хлебова и две рибе, диже поглед ка небу, благослови и изломи хлебове, па даде својим ученицима да ставе пред људе. Тако свима раздели и оне две рибе.</verse>
				<verse number="42">И сви су јели и најели се.</verse>
				<verse number="43">Преосталих комадића хлеба и рибе накупише дванаест пуних корпи.</verse>
				<verse number="44">А јело је пет хиљада мушкараца.</verse>
				<verse number="45">Исус одмах натера своје ученике да уђу у чамац и да пред њим крену на другу обалу, према Витсаиди, док он отпусти народ.</verse>
				<verse number="46">А када их је отпустио, оде на гору да се помоли.</verse>
				<verse number="47">Када је пало вече, чамац је био насред мора, а Исус сам на копну.</verse>
				<verse number="48">Он виде како се муче веслајући, јер су имали противан ветар, па око три сата ноћу дође до њих ходајући по мору и хтеде да их заобиђе.</verse>
				<verse number="49">Kада су га они угледали како хода по мору, помислише да је утвара, па почеше да вичу.</verse>
				<verse number="50">Јер, сви су га видели и препали се. Исус их одмах ослови и рече: »Само храбро! Ја сам! Не бојте се!«</verse>
				<verse number="51">Онда уђе к њима у чамац и ветар утихну. А они се запањише,</verse>
				<verse number="52">јер нису разумели оно са хлебовима, пошто им је срце било окорело.</verse>
				<verse number="53">Када су допловили до обале, стигоше у Генисарет и пристадоше.</verse>
				<verse number="54">Чим су изашли из чамца, људи одмах препознаше Исуса,</verse>
				<verse number="55">па се растрчаше по целом том крају и на простиркама почеше да доносе болесне онамо где су чули да је Исус.</verse>
				<verse number="56">И куд год је ишао — у села, градове или засеоке — стављали су болесне на тргове и преклињали га да им допусти да дотакну бар скутове његовог огртача. И ко год их је дотакао, био је излечен.</verse>
			</chapter>
			<chapter number="7">
				<verse number="1">Око Исуса се окупише фарисеји и неки учитељи закона који су дошли из Јерусалима.</verse>
				<verse number="2">Они видеше неке његове ученике како нечистих, то јест неопраних руку једу хлеб.</verse>
				<verse number="3">Јер, фарисеји и сви Јудеји не једу док нису добро опрали руке, држећи се предања старешина.</verse>
				<verse number="4">И када дођу са трга, не једу док се добро не оперу. А има још много предања којих се држе: о прању чаша, крчага и бакарног посуђа.</verse>
				<verse number="5">Зато фарисеји и учитељи закона упиташе Исуса: »Зашто твоји ученици не живе по предањима старешина, него нечистих руку једу хлеб?«</verse>
				<verse number="6">А Исус им одговори: »Исаија је добро пророковао о вама лицемерима. Као што је записано: ‚Овај народ ме уснама поштује, а срце му је далеко од мене.</verse>
				<verse number="7">Узалуд ме славе, јер људске заповести као учење шире.‘</verse>
				<verse number="8">Божије заповести сте одбацили, а људског предања се држите.«</verse>
				<verse number="9">И још им рече: »Баш лепо. Укидате Божију заповест да бисте сачували своја предања!</verse>
				<verse number="10">Мојсије је рекао: ‚Поштуј свога оца и мајку‘ и: ‚Ко прокуне оца или мајку, нека се погуби.‘</verse>
				<verse number="11">А ви говорите: ‚Ако човек каже оцу или мајци: Све чиме бих ти могао помоћи јесте корбан — то јест дар Богу‘,</verse>
				<verse number="12">тада му не допуштате да ишта више учини за оца или мајку.</verse>
				<verse number="13">Тако Божију реч обеснажујете својим предањем које сте пренели. И много шта такво чините.«</verse>
				<verse number="14">Онда опет позва народ к себи, па им рече: »Чујте ме сви и разумејте:</verse>
				<verse number="15">ништа што споља улази у човека не може да га учини нечистим. Него, оно што из човека излази — то човека чини нечистим.</verse>
				<verse number="16">Ко има уши да чује, нека чује.«</verse>
				<verse number="17">А када је отишао од народа и ушао у кућу, ученици га упиташе о овој причи.</verse>
				<verse number="18">»Зар ни ви не разумете?« упита их. »Зар не схватате да ништа што у човека улази споља не може да га учини нечистим,</verse>
				<verse number="19">зато што му не улази у срце, него у трбух и избацује се из тела?« Тако сва јела прогласи чистима.</verse>
				<verse number="20">»Оно што из човека излази, то човека чини нечистим«, рече им,</verse>
				<verse number="21">»јер изнутра, из човековог срца, излазе зле мисли, блуд, крађе, убиства,</verse>
				<verse number="22">прељубе, похлепа, злоћа, превара, разузданост, завист, псовка, бахатост, безумље.</verse>
				<verse number="23">Сва ова зла излазе изнутра и човека чине нечистим.«</verse>
				<verse number="24">Исус потом оде оданде и дође у тирски крај, па уђе у једну кућу. Није хтео да то било ко дозна, али није могао да се сакрије</verse>
				<verse number="25">пошто је одмах за њега чула једна жена чија је кћи била опседнута нечистим духом. Она дође и паде му ничице пред ноге.</verse>
				<verse number="26">А та жена је била Гркиња, родом Сирофеничанка, и молила га је да из њене кћери истера демона.</verse>
				<verse number="27">»Пусти да се прво деца наједу«, рече јој Исус, »јер није право да се од деце узме хлеб и да се баци псима.«</verse>
				<verse number="28">»Да, Господе«, рече она, »али и пси под столом једу мрвице које испадну деци.«</verse>
				<verse number="29">Тада јој Исус рече: »Због овог што си рекла, иди. Демон је изашао из твоје кћери.«</verse>
				<verse number="30">И она оде својој кући и нађе дете како лежи у постељи, а демон је био изашао.</verse>
				<verse number="31">Потом Исус оде из тирских крајева, па преко Сидона стиже до Галилејског мора, у декапољски крај.</verse>
				<verse number="32">Тамо му доведоше једног глувог човека који је тешко говорио и замолише га да на њега положи руке.</verse>
				<verse number="33">Исус га изведе из народа на страну, па му стави прсте у уши. Онда пљуну и дотаче му језик,</verse>
				<verse number="34">диже поглед ка небу и, дубоко уздахнувши, рече му: »Ефата!« — то јест »Отвори се!«</verse>
				<verse number="35">И човеку се одмах отворише уши и одвеза језик, па поче разговетно да говори.</verse>
				<verse number="36">Исус им забрани да о томе било коме говоре. Али, што им је више бранио, то су они више о томе причали.</verse>
				<verse number="37">Неизмерно су се дивили и говорили: »Све је добро учинио — и да глуви чују и да неми проговоре!«</verse>
			</chapter>
			<chapter number="8">
				<verse number="1">У то време се опет окупи силан народ. Пошто нису имали шта да једу, Исус позва к себи своје ученике, па им рече:</verse>
				<verse number="2">»Жао ми је народа, јер су већ три дана са мном, а немају шта да једу.</verse>
				<verse number="3">Ако их пошаљем кући гладне, малаксаће на путу. А неки од њих су дошли из далека.«</verse>
				<verse number="4">Његови ученици му одговорише: »Откуд би неко у овој пустоши могао да их нахрани хлебом?«</verse>
				<verse number="5">»Колико хлебова имате?« упита их Исус. А они рекоше: »Седам.«</verse>
				<verse number="6">Тада он нареди да народ поседа по земљи, узе оних седам хлебова, захвали Богу, изломи их, па даде својим ученицима да их ставе пред народ, и они их ставише.</verse>
				<verse number="7">А имали су и неколико рибица. Он их благослови, па рече да и њих ставе пред народ.</verse>
				<verse number="8">И људи су јели и најели се. Преосталих комадића накупише седам кошара.</verse>
				<verse number="9">А тамо је било око четири хиљаде људи. Исус их отпусти</verse>
				<verse number="10">и одмах са ученицима уђе у чамац, па оде у далманутску област.</verse>
				<verse number="11">Тада дођоше фарисеји, па почеше да расправљају с њим. Да би га искушали, затражише од њега знак са неба.</verse>
				<verse number="12">А он дубоко уздахну, па рече: »Зашто овај нараштај тражи знак? Истину вам кажем: никакав знак неће бити дат овом нараштају.«</verse>
				<verse number="13">Онда их остави, опет уђе у чамац и пређе на другу обалу.</verse>
				<verse number="14">Ученици су заборавили да понесу хлеба, па су са собом у чамцу имали само једну векну.</verse>
				<verse number="15">»Пазите«, опомену их Исус. »Чувајте се фарисејског квасца и Иродовог квасца.«</verse>
				<verse number="16">А они су међу собом расправљали: »Немамо хлеба!«</verse>
				<verse number="17">Знајући то, Исус их упита: »Зашто расправљате о томе да немате хлеба? Зар још не схватате и не разумете? Зар вам је срце окорело?</verse>
				<verse number="18">Очи имате, а не видите. Уши имате, а не чујете. И не сећате се.</verse>
				<verse number="19">Када сам изломио пет хлебова за пет хиљада људи, колико сте корпи пуних комадића накупили?« »Дванаест«, рекоше они.</verse>
				<verse number="20">»А када сам изломио седам хлебова за четири хиљаде људи, колико сте кошара пуних комадића накупили?« »Седам«, одговорише.</verse>
				<verse number="21">А он их упита: »Зар још не разумете?«</verse>
				<verse number="22">Када су стигли у Витсаиду, Исусу доведоше једног слепог човека, па га замолише да га дотакне.</verse>
				<verse number="23">Он узе слепога за руку и изведе га из села. Онда му пљуну у очи и на њега положи руке. »Видиш ли нешто?« упита га.</verse>
				<verse number="24">А човек погледа, па рече: »Видим људе. Личе на дрвеће које хода.«</verse>
				<verse number="25">Исус му опет положи руке на очи, и он прогледа, вид му се поврати и све је јасно видео.</verse>
				<verse number="26">Тада га Исус посла његовој кући, рекавши: »Не улази у село.«</verse>
				<verse number="27">Потом Исус и његови ученици одоше у села око Кесарије Филипове. Док су још били на путу, он упита своје ученике: »Шта кажу људи, ко сам ја?«</verse>
				<verse number="28">»Јован Крститељ«, одговорише му. »Други, да си Илија, а трећи, да си један од пророка.«</verse>
				<verse number="29">»А ви«, упита их, »шта ви кажете, ко сам ја?« Тада Петар рече: »Ти си Христос!«</verse>
				<verse number="30">А он их строго опомену да ником о њему не говоре.</verse>
				<verse number="31">Онда поче да их учи да Син човечији треба много да препати, да га одбаце старешине, првосвештеници и учитељи закона, да буде убијен и да после три дана васкрсне.</verse>
				<verse number="32">Отворено им је о томе говорио, па га Петар повуче на страну и поче да га прекорева.</verse>
				<verse number="33">А Исус се окрену, погледа ученике, па изгрди Петра и рече: »Бежи ми с очију, Сатано, јер не мислиш на Божије, него на људско.«</verse>
				<verse number="34">Потом позва к себи народ заједно са својим ученицима, па им рече: »Ко хоће да иде за мном, нека се одрекне самога себе, нека узме свој крст и пође за мном.</verse>
				<verse number="35">Јер, ко хоће да спасе свој живот, изгубиће га, а ко изгуби свој живот ради мене и еванђеља, спашће га.</verse>
				<verse number="36">Шта вреди човеку да добије цео свет, а свом животу науди?</verse>
				<verse number="37">Шта човек може дати у замену за свој живот?</verse>
				<verse number="38">»Ко се у овом прељубничком и грешном нараштају постиди мене и мојих речи, и њега ће се постидети Син човечији када дође у слави свога Оца са светим анђелима.</verse>
			</chapter>
			<chapter number="9">
				<verse number="1">»Истину вам кажем«, рече им, »неки који овде стоје неће окусити смрти док не виде како Божије царство долази у сили.«</verse>
				<verse number="2">Шест дана касније, Исус са собом поведе Петра, Јакова и Јована, Доведе их на једну високу гору, где су били сасвим сами, и пред њима се преобрази.</verse>
				<verse number="3">Одећа му постаде сјајна и блиставо бела — таква да је ниједан белилац на земљи не би могао тако избелити.</verse>
				<verse number="4">Тада се пред њима појавише Илија и Мојсије и почеше да разговарају са Исусом.</verse>
				<verse number="5">Петар рече Исусу: »Раби, добро је што смо овде. Подићи ћемо три сенице: теби једну, Мојсију једну и Илији једну.«</verse>
				<verse number="6">Није, наиме, знао шта друго да каже пошто их је обузео страх.</verse>
				<verse number="7">Тада се појави облак и засени их, а из облака се зачу глас: »Ово је мој љубљени Син! Њега слушајте!«</verse>
				<verse number="8">И одједном, кад се обазреше, поред себе не видеше више никог осим Исуса.</verse>
				<verse number="9">Док су силазили са горе, Исус им заповеди да ником не причају шта су видели док Син човечији не устане из мртвих.</verse>
				<verse number="10">Они то задржаше за себе, али су међу собом расправљали шта значи »устати из мртвих«.</verse>
				<verse number="11">Зато упиташе Исуса: »Зашто учитељи закона говоре да прво треба да дође Илија?«</verse>
				<verse number="12">»Додуше, заиста ће прво доћи Илија и све обновити«, рече им он. »Али, зашто је онда записано за Сина човечијега да ће много да препати и да ће бити одбачен?</verse>
				<verse number="13">А ја вам кажем: Илија је дошао, а они су с њим учинили како им се прохтело, као што је за њега и записано.«</verse>
				<verse number="14">Када су стигли к осталим ученицима, видеше силан народ око њих и учитеље закона како с њима расправљају.</verse>
				<verse number="15">Чим је сав онај народ угледао Исуса, веома се изненадише, па притрчаше да га поздраве.</verse>
				<verse number="16">»О чему то расправљате с њима?« упита их он.</verse>
				<verse number="17">А један из народа му одговори: »Учитељу, довео сам ти свога сина, који има духа немости.</verse>
				<verse number="18">Кад га спопадне, баца га на земљу, уста му се запене, шкргуће зубима и кочи се. Замолио сам твоје ученике да га истерају, али нису могли.«</verse>
				<verse number="19">»О, неверни нараштају«, рече им Исус, »докле ћу још морати да будем с вама? Докле ћу још морати да вас подносим? Доведите ми га.«</verse>
				<verse number="20">И они му га доведоше. Када је дух угледао Исуса, одмах протресе дечака, који паде на замљу и поче да се ваља на све стране, а на уста му удари пена.</verse>
				<verse number="21">»Колико дуго је већ овакав?« упита Исус његовог оца. А овај рече: »Још од малих ногу.</verse>
				<verse number="22">И често га баца чак и у ватру и у воду да га убије. Него, ако можеш нешто да учиниш, смилуј нам се и помози нам.«</verse>
				<verse number="23">»Ако можеш?« рече Исус. »Све је могуће ономе ко верује.«</verse>
				<verse number="24">А дечаков отац одмах повика: »Верујем! Помози мојој невери!«</verse>
				<verse number="25">Када је Исус видео да све више народа притрчава к њима, запрети нечистом духу рекавши му: »Душе немости и глувоће, заповедам ти: изађи из њега и никад више у њега не улази!«</verse>
				<verse number="26">И дух повика, жестоко протресе дечака и изађе. А дечак остаде као мртав, па многи рекоше да је умро.</verse>
				<verse number="27">Али Исус га узе за руку и подиже га, и он устаде.</verse>
				<verse number="28">Када је ушао у кућу, његови ученици га насамо упиташе: »Зашто ми нисмо могли да га истерамо?«</verse>
				<verse number="29">А Исус им одговори: »Ова врста само молитвом може да се истера.«</verse>
				<verse number="30">Када су отишли оданде, пролазили су кроз Галилеју. А Исус није желео да то неко дозна</verse>
				<verse number="31">пошто је учио своје ученике. »Сина човечијега ће предати људима у руке и они ће га убити«, говорио им је. »А кад га убију, он ће после три дана васкрснути.«</verse>
				<verse number="32">Али они нису разумели о чему говори, а плашили су се да га питају.</verse>
				<verse number="33">Када су стигли у Кафарнаум и када је ушао у кућу, Исус их упита: »О чему сте оно путем расправљали?«</verse>
				<verse number="34">А они су ћутали, јер су путем један с другим расправљали о томе ко је највећи.</verse>
				<verse number="35">Тада Исус седе, позва к себи Дванаесторицу, па им рече: »Ко хоће да буде први, нека буде међу свима последњи и свима служитељ.«</verse>
				<verse number="36">Онда узе једно дете, постави га међу њих, загрли га, па им рече:</verse>
				<verse number="37">»Ко год прими једно овакво дете у моје име, мене прима. А ко прима мене, не прима мене, него Онога који ме је послао.«</verse>
				<verse number="38">»Учитељу«, рече му Јован, »видели смо једнога како у твоје име истерује демоне. Забранили смо му, јер није један од нас.«</verse>
				<verse number="39">»Не браните му«, рече Исус, »јер нико ко у моје име учини чудо не може одмах рђаво да говори о мени.</verse>
				<verse number="40">Ко није против нас, тај је за нас.</verse>
				<verse number="41">Ко вам пружи чашу воде зато што сте Христови, истину вам кажем: неће изгубити своју награду.«</verse>
				<verse number="42">»Ко саблазни једнога од ових малених који у мене верују, боље би му било да му око врата обесе млински камен и да га баце у море.</verse>
				<verse number="43">Ако те твоја рука саблажњава, одсеци је. Боље ти је да у живот уђеш кљаст него да имаш обе руке, а одеш у пакао, у неугасиви огањ.</verse>
				<verse number="44">***</verse>
				<verse number="45">Ако те твоја нога саблажњава, одсеци је. Боље ти је да у живот уђеш хром него да имаш обе ноге, а будеш бачен у пакао.</verse>
				<verse number="46">***</verse>
				<verse number="47">Ако те твоје око наводи на грех, ископај га. Боље ти је да у Божије царство уђеш са једним оком него да имаш оба ока, а будеш бачен у пакао,</verse>
				<verse number="48">где ‚њихов црв не умире и огањ се не гаси‘.</verse>
				<verse number="49">Јер, свако ће бити посољен огњем.</verse>
				<verse number="50">»Со је добра. Али, ако со постане неслана, чиме ћете је зачинити? Имајте соли у себи и будите у миру један с другим.«</verse>
			</chapter>
			<chapter number="10">
				<verse number="1">Исус потом крену оданде, па оде у јудејске крајеве и преко реке Јордан. И опет му дође народ, а он их је, по свом обичају, учио.</verse>
				<verse number="2">Приђоше и неки фарисеји с намером да га искушају, па га упиташе: »Да ли човек сме да се разведе од своје жене?«</verse>
				<verse number="3">А он им рече: »Шта вам је Мојсије заповедио?«</verse>
				<verse number="4">»Мојсије је дозволио човеку да напише потврду о разводу и да се разведе«, одговорише они.</verse>
				<verse number="5">»Мојсије је ту заповест написао због окоролести вашег срца«, рече им Исус.</verse>
				<verse number="6">»Али, у почетку стварања Бог их ‚створи мушко и женско‘.</verse>
				<verse number="7">‚Зато ће човек оставити свога оца и мајку и сјединити се са својом женом,</verse>
				<verse number="8">и двоје ће бити једно тело.‘ Тако више нису двоје, него једно тело.</verse>
				<verse number="9">Нека, дакле, човек не раставља оно што је Бог сјединио.«</verse>
				<verse number="10">Када су опет били у кући, ученици га упиташе о овоме,</verse>
				<verse number="11">а Исус им рече: »Ко се разведе од своје жене и ожени се другом, чини према њој прељубу.</verse>
				<verse number="12">А и она, ако се разведе од свога мужа и уда за другога, чини прељубу.«</verse>
				<verse number="13">Људи су му доносили децу да их дотакне, а ученици су их грдили.</verse>
				<verse number="14">Када је Исус то видео, наљути се, па им рече: »Пустите децу да ми приђу. Не спречавајте их, јер таквима припада Божије царство.</verse>
				<verse number="15">Истину вам кажем: ко Божије царство не прихвати попут малог детета, неће у њега ући.«</verse>
				<verse number="16">Онда загрли децу и благослови их, полажући на њих руке.</verse>
				<verse number="17">Када је Исус изашао на пут, притрча му један човек, паде пред њим на колена, па га упита: »Добри учитељу, шта треба да учиним да наследим вечни живот?«</verse>
				<verse number="18">»Зашто ме зовеш добрим?« упита га Исус. »Нико није добар осим јединога Бога.</verse>
				<verse number="19">Заповести знаш: ‚Не убиј, Не учини прељубу, Не укради, Не сведочи лажно, Не превари, Поштуј свога оца и мајку.‘ «</verse>
				<verse number="20">»Учитељу«, рече човек, »свега тога сам се држао од свога детињства.«</verse>
				<verse number="21">Исус га погледа и заволе, па му рече: »Једно ти недостаје: иди и продај све што имаш, па раздели сиромасима, и имаћеш благо на небу. Тада хајде за мном.«</verse>
				<verse number="22">А човек се на те речи смркну, па оде жалостан, јер је имао велико богатство.</verse>
				<verse number="23">Исус погледа унаоколо, па рече ученицима: »Како је тешко имућнима да уђу у Божије царство.«</verse>
				<verse number="24">А ученици се зачудише његовим речима. Стога им он опет рече: »Дечице, како је тешко ући у Божије царство.</verse>
				<verse number="25">Лакше је камили да прође кроз иглене уши него богаташу да уђе у Божије царство.«</verse>
				<verse number="26">А ученици се још више зачудише, па почеше међу собом да говоре: »Па ко онда може да се спасе?«</verse>
				<verse number="27">Исус их погледа, па рече: »Људима је то немогуће, али Богу није, јер Богу је све могуће.«</verse>
				<verse number="28">»Ево«, поче Петар да му говори, »ми смо све оставили и пошли за тобом.«</verse>
				<verse number="29">»Истину вам кажем«, рече Исус, »нема ниједнога који је оставио кућу, или браћу, или сестре, или мајку, или оца, или децу, или њиве ради мене и ради еванђеља,</verse>
				<verse number="30">а да сад, у овом времену, неће добити стоструко: куће, и браћу, и сестре, и мајке, и децу и њиве — уз прогоне — а у будућем свету, вечни живот.</verse>
				<verse number="31">Али, многи први, биће последњи, а последњи — први.«</verse>
				<verse number="32">Када су кренули путем који води у Јерусалим, а Исус ишао испред њих, ученици се зачудише, а оне који су ишли за њима обузе страх. Тада Исус опет одведе Дванаесторицу на страну, па поче да им говори о томе шта ће му се догодити:</verse>
				<verse number="33">»Ево, кренули смо у Јерусалим, где ће Син човечији бити предат првосвештеницима и учитељима закона, и они ће га осудити на смрт. Онда ће га предати паганима</verse>
				<verse number="34">и они ће му се ругати, пљувати га, избичевати и убити, а он ће после три дана васкрснути.«</verse>
				<verse number="35">Тада му приђоше Јаков и Јован, Зеведејеви синови. »Учитељу«, рекоше, »хоћемо да учиниш за нас оно што ћемо те замолити.«</verse>
				<verse number="36">А он их упита: »Шта хоћете да учиним за вас?«</verse>
				<verse number="37">»Дај да један од нас у твојој слави седи теби здесна, а други слева«, одговорише они.</verse>
				<verse number="38">»Не знате шта тражите«, рече им Исус. »Можете ли да пијете из чаше из које ја пијем или да се крстите крштењем којим се ја крштавам?«</verse>
				<verse number="39">А они рекоше: »Можемо.« Исус онда рече: »Пићете из чаше из које ја пијем и бићете крштени крштењем којим се ја крштавам.</verse>
				<verse number="40">Али није моје да одређујем ко ће седети са моје десне или леве стране. Та места припадају онима за које су припремљена.«</verse>
				<verse number="41">Када су то чула остала десеторица, почеше да се љуте на Јакова и Јована.</verse>
				<verse number="42">Тада их Исус позва к себи, па им рече: »Знате да они који се сматрају владарима народа, господаре њима, а великаши их држе под влашћу.</verse>
				<verse number="43">Али, нека међу вама не буде тако. Него, ко хоће да буде велик међу вама, нека вам буде служитељ,</verse>
				<verse number="44">и ко хоће да буде први међу вама, нека свима буде слуга.</verse>
				<verse number="45">Јер, ни Син човечији није дошао да му служе, него да служи и да свој живот дâ као откупнину за многе.«</verse>
				<verse number="46">Потом стигоше у Јерихон. Док је Исус са својим ученицима и силним народом излазио из Јерихона, поред пута је седео слепи просјак Вартимеј — то јест син Тимејев.</verse>
				<verse number="47">Када је чуо да то пролази Исус Назарећанин, повика: »Исусе, Сине Давидов, смилуј ми се!«</verse>
				<verse number="48">Многи га опоменуше да ућути, али он је још више викао: »Сине Давидов, смилуј ми се!«</verse>
				<verse number="49">Исус се заустави и рече: »Позовите га.« И они позваше слепога рекавши му: »Само храбро! Устани, зове те.«</verse>
				<verse number="50">A oн збаци свој огртач, скочи на ноге и приђе Исусу.</verse>
				<verse number="51">»Шта хоћеш да учиним за тебе?« упита га Исус. »Рабуни«, одговори слепи, »да прогледам.«</verse>
				<verse number="52">А Исус му рече: »Иди. Твоја вера те је излечила.« И човек одмах прогледа и пође путем за Исусом.</verse>
			</chapter>
			<chapter number="11">
				<verse number="1">Када су се приближили Јерусалиму и стигли до Витфаге и Витаније код Маслинске горе, Исус посла двојицу својих ученика</verse>
				<verse number="2">рекавши им: »Идите у село пред вама и чим уђете у њега, наћи ћете привезано магаре на коме још нико није јахао. Одвежите га и доведите.</verse>
				<verse number="3">А ако вас неко упита: ‚Зашто то радите?‘, реците му: ‚Потребно је Господу, али он ће га одмах вратити овамо.‘«</verse>
				<verse number="4">И они одоше и нађоше магаре привезано за капију, напољу на улици, па га одвезаше.</verse>
				<verse number="5">А неки од оних који су тамо стајали упиташе их: »Шта то радите? Зашто одвезујете то магаре?«</verse>
				<verse number="6">Они им одговорише као што им је Исус рекао и ови их пустише.</verse>
				<verse number="7">Онда магаре доведоше Исусу, на њега ставише своје огртаче, а Исус га узјаха.</verse>
				<verse number="8">Многи по путу простреше своје огртаче, а други гране које су насекли по пољима.</verse>
				<verse number="9">Они који су ишли испред њега и они коју су ишли иза њега, викали су: »Хосана! ‚Благословен онај који долази у име Господа!‘</verse>
				<verse number="10">Благословено царство нашег оца Давида, које долази! Хосана на висинама!«</verse>
				<verse number="11">Исус уђе у Јерусалим, па оде у Храм и све разгледа. Али, пошто је већ било касно, крену са Дванаесторицом у Витанију.</verse>
				<verse number="12">Сутрадан, када су одлазили из Витаније, Исус огладне.</verse>
				<verse number="13">У даљини угледа олисталу смокву, па се упути према њој да нађе неки плод. Али, када је дошао до ње, не нађе ништа осим лишћа, јер није било време смоквама.</verse>
				<verse number="14">Тада рече смокви: »Не јео нико твоје плодове више никад!« А то су чули и његови ученици.</verse>
				<verse number="15">Када су стигли у Јерусалим, Исус уђе у Храм и поче да истерује све који су тамо куповали и продавали и испреврта столове мењачима новца, а продавцима голубова клупе.</verse>
				<verse number="16">И ником није допуштао да кроз Храм пронесе било какву посуду.</verse>
				<verse number="17">Онда поче да их учи, говорећи им: »Зар није записано: ‚Мој дом ће се звати дом молитве за све народе‘? А ви сте од њега направили ‚јазбину разбојничку‘.«</verse>
				<verse number="18">Чули су то и првосвештеници и учитељи закона, па почеше да траже начин да га убију, јер су га се бојали пошто се сав народ дивио његовом учењу.</verse>
				<verse number="19">Када је пало вече, Исус и његови ученици изађоше из града.</verse>
				<verse number="20">А ујутро, док су пролазили, видеше да се она смоква из корена осушила.</verse>
				<verse number="21">Петар се сети, па рече Исусу: »Раби, погледај! Осушила се она смоква коју си проклео!«</verse>
				<verse number="22">»Имајте вере у Бога «, рече им Исус.</verse>
				<verse number="23">»Истину вам кажем: ко год рекне овој гори: ‚Иди и баци се у море!‘ — а не посумња у свом срцу, него верује да ће бити то што говори — биће му.</verse>
				<verse number="24">Зато вам кажем: све за шта се молите и што замолите, верујте да сте већ добили, и биће вам.</verse>
				<verse number="25">И док стојите и молите се, опраштајте ако имате нешто против неког, да и вама ваш небески Отац опрости ваше грешке.«</verse>
				<verse number="26">***</verse>
				<verse number="27">И опет дођоше у Јерусалим. Док је Исус ходао по Храму, приђоше му првосвештеници, учитељи закона и старешине,</verse>
				<verse number="28">па га упиташе: »Којом влашћу ово чиниш и ко ти је дао власт да ово чиниш?«</verse>
				<verse number="29">»И ја ћу вас нешто упитати«, рече им Исус, »па ако ми одговорите, рећи ћу вам којом влашћу ово чиним.</verse>
				<verse number="30">Да ли је Јованово крштење било са неба или од људи? Одговорите ми.«</verse>
				<verse number="31">А они почеше о томе да расправљају међу собом, говорећи: »Ако кажемо: ‚Са неба‘, он ће рећи: ‚Зашто му онда нисте веровали?‘</verse>
				<verse number="32">А да кажемо: ‚Од људи …?‘« Плашили су се народа, јер су сви сматрали да је Јован заиста пророк.</verse>
				<verse number="33">Зато одговорише Исусу: »Не знамо.« Тада им Исус рече: »Онда ни ја нећу рећи вама којом влашћу ово чиним.«</verse>
			</chapter>
			<chapter number="12">
				<verse number="1">Потом Исус поче да им говори у причама: »Један човек засадио виноград, оградио га плотом, ископао муљачу и сазидао стражарску кулу, па га изнајмио неким виноградарима и отпутовао.</verse>
				<verse number="2">Кад је дошло време бербе, посла он виноградарима слугу да од њих узме део виноградских плодова.</verse>
				<verse number="3">Али виноградари зграбише слугу, па га претукоше и отераше празних руку.</verse>
				<verse number="4">Он им онда посла другог слугу. Њега виноградари изудараше по глави и извргоше руглу.</verse>
				<verse number="5">Он посла и трећег слугу — њега убише. И посла још многе, а виноградари једне претукоше, а друге убише.</verse>
				<verse number="6">»Имао је још само једнога — свог љубљеног сина. На крају посла и њега, говорећи себи: ‚Мог сина ће поштовати.‘</verse>
				<verse number="7">»Али виноградари рекоше један другом: ‚Ово је наследник. Хајде да га убијемо, па ће наследство бити наше.‘</verse>
				<verse number="8">И зграбише га, па га убише и избацише из винограда.</verse>
				<verse number="9">»Шта ће, дакле, учинити власник винограда? Доћи ће и побити виноградаре, а виноград ће дати другима.</verse>
				<verse number="10">»Зар нисте ово читали у Писму: ‚Камен који градитељи одбацише постаде камен угаони.</verse>
				<verse number="11">Господ то учини и то је дивно у нашим очима‘?«</verse>
				<verse number="12">А они су тражили начин да га ухвате, јер су знали да је ову причу испричао против њих. Али бојали су се народа, па га оставише и одоше.</verse>
				<verse number="13">Онда му послаше неке фарисеје и иродовце да га ухвате у речи.</verse>
				<verse number="14">»Учитељу«, рекоше му ови кад су дошли, »знамо да си истинољубив и да се ни на кога не обазиреш, јер не гледаш ко је ко, већ у складу са истином учиш народ Божијем путу. Да ли је право да се цару даје порез или није? Да ли да га дамо или не?«</verse>
				<verse number="15">Али Исус је знао да су лицемерни, па им рече: »Зашто ме искушавате? Донесите ми динар да га погледам.«</verse>
				<verse number="16">Они донеше, а он их упита: »Чији је ово лик и натпис?« »Царев«, рекоше му они.</verse>
				<verse number="17">Тада им Исус рече: »Дајте цару царево, а Богу Божије.« А они му се задивише.</verse>
				<verse number="18">Онда дођоше к њему и садукеји, који кажу да нема васкрсења, па га упиташе:</verse>
				<verse number="19">»Учитељу, Мојсије нам је написао да ако неком умре брат и остави жену, али не остави деце, његов брат треба да се ожени том женом и подигне потомство своме брату.</verse>
				<verse number="20">»Била су седморица браће. Први се оженио и умро, али није оставио потомство.</verse>
				<verse number="21">Његову удовицу је узео други брат, па је и он умро без потомства. Исто се десило и са трећим.</verse>
				<verse number="22">И ниједан од седморице није оставио потомство. На крају је умрла и жена.</verse>
				<verse number="23">О васкрсењу — када васкрсну — чија ће она бити, пошто је свој седморици била жена?«</verse>
				<verse number="24">»У заблуди сте«, рече им Исус, »зато што не знате ни Писма ни Божију силу.</verse>
				<verse number="25">Јер, када људи устану из мртвих, неће се ни женити ни удавати, него ће бити као анђели на небу.</verse>
				<verse number="26">А о мртвима, да васкрсавају — зар нисте у Мојсијевој књизи читали оно о грму, када је Бог рекао Мојсију: ‚Ја сам Бог Авраамов, Бог Исааков и Бог Јаковљев.‘</verse>
				<verse number="27">Он није Бог мртвих, него живих. У великој сте заблуди.«</verse>
				<verse number="28">Тада приђе један учитељ закона, који их је чуо како расправљају. Видевши да им је Исус добро одговорио, упита га: »Која је најважнија од свих заповести?«</verse>
				<verse number="29">»Ова је најважнија«, одговори Исус, »‚Чуј, Израеле! Господ, наш Бог, Господ је један!</verse>
				<verse number="30">Воли Господа, свога Бога, свим својим срцем, свом својом душом, свим својим умом и свом својом снагом.‘</verse>
				<verse number="31">А друга је: ‚Воли свога ближњега као самога себе.‘ Нема већих заповести од ових.«</verse>
				<verse number="32">»Лепо речено, учитељу«, рече му учитељ закона. »У праву си кад кажеш да је Бог само један и да нема другог осим њега.</verse>
				<verse number="33">Волети га свим својим срцем, свим својим умом и свом својом снагом, и волети ближњега као самога себе важније је од свих паљеница и кланих жртава.«</verse>
				<verse number="34">Видевши да је човек разумно одговорио, Исус му рече: »Ниси далеко од Божијег царства.« И нико се више није усудио да га нешто пита.</verse>
				<verse number="35">Док је учио народ у Храму, Исус упита: »Зашто учитељи закона говоре да је Христос Давидов син?</verse>
				<verse number="36">Сам Давид рече у Светом Духу: ‚Рече Господ моме Господу: седи ми здесна док твоје непријатеље не положим под твоје ноге.‘</verse>
				<verse number="37">Дакле, сâм Давид га зове Господом. Како он онда може да му буде син?« А силан народ га је са уживањем слушао.</verse>
				<verse number="38">Учећи их, Исус рече: »Чувајте се учитељâ закона. Они воле да иду у дугим огртачима, да их поздрављају на трговима,</verse>
				<verse number="39">прва седишта у синагогама и почасна места на гозбама.</verse>
				<verse number="40">Они прождиру удовичке куће и размећу се дугим молитвама. Такви ће бити најстроже кажњени.«</verse>
				<verse number="41">Исус седе преко пута храмске ризнице и поче да посматра људе како у њу стављају новац. А многи богаташи су стављали много.</verse>
				<verse number="42">Дође и једна сиромашна удовица и стави два лептона, то јест један кодрант.</verse>
				<verse number="43">Тада Исус позва к себи своје ученике, па им рече: »Истину вам кажем: ова сиромашна удовица је ставила више од свих који су стављали у ризницу.</verse>
				<verse number="44">Јер, сви су они ставили од свога вишка, а она је од своје сиротиње ставила све — све што је имала за живот.«</verse>
			</chapter>
			<chapter number="13">
				<verse number="1">Када је Исус излазио из Храма, један од његових ученика му рече: »Учитељу, види! Какво камење и какво здање!«</verse>
				<verse number="2">А Исус му рече: »Гледаш овo великo здање? Неће овде остати ни камен на камену који неће бити разваљен.«</verse>
				<verse number="3">Док је седео на Маслинској гори, преко пута Храма, Петар, Јаков, Јован и Андреја га упиташе насамо:</verse>
				<verse number="4">»Реци нам, када ће то бити и који ће бити знак да ће се све то испунити?«</verse>
				<verse number="5">»Пазите да вас нико не заведе«, поче Исус да им говори.</verse>
				<verse number="6">»Многи ће доћи у моје име и говорити: ‚Ја сам‘ и многе ће завести.</verse>
				<verse number="7">Када чујете за ратове и гласине о ратовима, не узнемиравајте се, јер то мора да се догоди, али то још није крај.</verse>
				<verse number="8">Народ ће се дићи против народа и царство против царства. И биће земљотреса на разним местима, и биће глади. То је само почетак порођајних мука.</verse>
				<verse number="9">»Чувајте се! Предаваће вас судовима и батинати вас по синагогама. Због мене ће вас изводити пред намеснике и цареве — за сведочанство њима.</verse>
				<verse number="10">Еванђеље прво мора да се проповеда свим народима.</verse>
				<verse number="11">А када вас буду водили да вас предају, немојте унапред да се бринете шта ћете рећи, него говорите оно што вам тога часа буде дато. Јер, нећете говорити ви, већ Свети Дух.</verse>
				<verse number="12">»Брат ће брата предавати да га убију, а отац дете. Деца ће се дизати против родитеља и убијати их.</verse>
				<verse number="13">И сви ће вас мрзети због мога имена. Али, ко истраје до краја, биће спасен.«</verse>
				<verse number="14">»А када видите да ‚грозота пустошења‘ стоји тамо где јој није место« — ко ово чита, нека схвати — »нека тада они који буду у Јудеји беже у брда.</verse>
				<verse number="15">Ко се затекне на крову, нека не силази и не улази у кућу да нешто узме,</verse>
				<verse number="16">и ко се затекне у пољу, нека се не враћа да узме огртач.</verse>
				<verse number="17">Тешко трудницама и дојиљама тих дана!</verse>
				<verse number="18">Молите се да то не буде у зиму,</verse>
				<verse number="19">јер ће тих дана настати невоља какве није било од почетка, када је Бог створио свет, до сада, нити ће је бити.</verse>
				<verse number="20">И да Господ није скратио те дане, нико се не би спасао. Али скратио их је ради изабраних, ради оних које је изабрао.</verse>
				<verse number="21">»Ако вам тада неко каже: ‚Ево Христа овде!‘ или: ‚Ено га онде!‘, не верујте.</verse>
				<verse number="22">Јер, појавиће се лажни христоси и лажни пророци и чинити знамења и чуда да би, ако могу, завели изабране.</verse>
				<verse number="23">Чувајте се, дакле. Све сам вам унапред рекао.«</verse>
				<verse number="24">»А тих дана — после ове невоље — ‚сунце ће потамнети и месец више неће сјати,</verse>
				<verse number="25">	падаће звезде са неба и небеске силе биће уздрмане‘.</verse>
				<verse number="26">»Тада ће људи видети Сина човечијега како у облацима долази са великом силом и славом.</verse>
				<verse number="27">Он ће тада послати анђеле и скупити своје изабране са све четири стране света, од краја земље до краја неба.</verse>
				<verse number="28">»А од смокве научите ово: чим јој гране омекшају и олистају, знате да је лето близу.</verse>
				<verse number="29">Тако, када видите да се све ово догађа, знајте да је близу, пред вратима.</verse>
				<verse number="30">Истину вам кажем: овај нараштај неће проћи док се све ово не догоди.</verse>
				<verse number="31">Небо и земља ће проћи, али моје речи неће проћи.«</verse>
				<verse number="32">»А о том дану или о том часу не зна нико — ни анђели на небу ни Син, него само Отац.</verse>
				<verse number="33">Будно пазите, јер не знате када ће то време доћи.</verse>
				<verse number="34">То је као када човек одлази на пут: остави кућу, овласти слуге и сваком одреди његов посао, а вратару нареди да бди.</verse>
				<verse number="35">Бдите, дакле, јер не знате када ће господар куће доћи — да ли увече, или у поноћ, или кад се петлови огласе, или изјутра —</verse>
				<verse number="36">да вас, ако изненада дође, не затекне на спавању.</verse>
				<verse number="37">»А то што вама кажем, свима кажем: бдите.«</verse>
			</chapter>
			<chapter number="14">
				<verse number="1">Била су два дана до Пасхе и Празника бесквасног хлеба. Првосвештеници и учитељи закона тражили су начин да Исуса на превару ухвате и убију.</verse>
				<verse number="2">»Али не за време празника«, говорили су, »да се народ не побуни.«</verse>
				<verse number="3">А Исус је био у Витанији, у кући Симона Губавца. Док је лежао за трпезом, дође једна жена са посудом од алабастера пуном скупоцене мирисне помасти од чистог нарда, па разби посуду и изли помаст на његову главу.</verse>
				<verse number="4">А неки почеше да негодују, говорећи један другом: »Чему то расипање помасти?</verse>
				<verse number="5">Та помаст је могла да се прода за више од триста динара, па да се то раздели сиромасима.« И строго је изгрдише.</verse>
				<verse number="6">»Пустите је«, рече Исус. »Зашто је гњавите? Учинила ми је нешто лепо.</verse>
				<verse number="7">Јер, сиромахе ћете увек имати са собом и моћи ћете да им помогнете кад год хоћете, али мене нећете увек имати.</verse>
				<verse number="8">Она је учинила што је могла: унапред ми је помазала тело за сахрану.</verse>
				<verse number="9">Истину вам кажем: где год се, у целом свету, буде проповедало еванђеље говориће се и о овоме што је она учинила, у спомен на њу.«</verse>
				<verse number="10">Тада Јуда Искариотски, један од Дванаесторице, оде првосвештеницима да им изда Исуса.</verse>
				<verse number="11">А они, када су то чули, обрадоваше се и обећаше да ће му дати новца, па он поче да тражи повољну прилику да га изда.</verse>
				<verse number="12">Првог дана Празника бесквасног хлеба, када се жртвује пасхално јагње, ученици упиташе Исуса: »Где хоћеш да одемо и да ти спремимо да једеш пасхалну вечеру?«</verse>
				<verse number="13">Он тада посла двојицу својих ученика рекавши им: »Идите у град и тамо ће вас срести човек који носи крчаг воде. Идите за њим,</verse>
				<verse number="14">па где уђе, тамо реците домаћину: ‚Учитељ пита: »Где ми је гостинска соба у којој ћу јести пасхалну вечеру са својим ученицима?«‘</verse>
				<verse number="15">И он ће вам показати велику, намештену и спремљену собу на спрату. Тамо нам спремите.«</verse>
				<verse number="16">И ученици изађоше и одоше у град и нађоше све онако како им је Исус и рекао, па спремише пасхалну вечеру.</verse>
				<verse number="17">Када је пало вече, Исус оде онамо са Дванаесторицом.</verse>
				<verse number="18">»Истину вам кажем«, рече он док су лежали за трпезом и јели, »један од вас ће ме издати, један који са мном једе.«</verse>
				<verse number="19">Они се ражалостише, па почеше један за другим да га питају: »Да нећу ја?«</verse>
				<verse number="20">»Један од Дванаесторице«, рече им он, »који са мном умаче у зделу.</verse>
				<verse number="21">Син човечији ће, додуше, отићи као што је за њега написано, али тешко оном човеку који изда Сина човечијега: боље би му било да се није ни родио.«</verse>
				<verse number="22">Док су јели, Исус узе хлеб, благослови га и изломи, па им га даде, говорећи: »Узмите — ово је моје тело.«</verse>
				<verse number="23">Онда узе чашу, захвали Богу и даде им је, па су сви из ње пили.</verse>
				<verse number="24">»Ово је моја крв«, рече им, »крв савеза, која се пролива за многе.</verse>
				<verse number="25">Истину вам кажем: више нећу пити од лозиног рода до онога дана када ћу га, новог, пити у Божијем царству.«</verse>
				<verse number="26">Затим отпеваше хвалоспев, па одоше на Маслинску гору.</verse>
				<verse number="27">»Сви ћете се саблазнити«, рече им Исус. »Јер, записано је: ‚Ударићу пастира, и овце ће се раштркати.‘</verse>
				<verse number="28">Али, после свог васкрсења, отићи ћу пред вама у Галилеју.«</verse>
				<verse number="29">А Петар му рече: »Ако се сви и саблазне, ја нећу!«</verse>
				<verse number="30">»Истину ти кажем«, рече му Исус, »данас, још ове ноћи, пре него што се петао два пута огласи, ти ћеш ме се три пута одрећи.«</verse>
				<verse number="31">Али Петар је још упорније говорио: »Ако треба и да умрем с тобом, нећу те се одрећи.« А тако рекоше и сви остали.</verse>
				<verse number="32">Тада одоше на место које се зове Гетсиманија. »Седите овде док се ја помолим«, рече Исус својим ученицима,</verse>
				<verse number="33">па са собом поведе Петра, Јакова и Јована. Обузеше га велик страх и тескоба,</verse>
				<verse number="34">па им рече: »Душа ми је насмрт жалосна. Останите овде и бдите.«</verse>
				<verse number="35">Потом оде мало даље, паде ничице, молећи се да га, ако је могуће, тај час мимоиђе.</verse>
				<verse number="36">»Аба, Оче«, говорио је, »ти све можеш. Отклони ову чашу од мене. Али, нека не буде моја воља, него твоја.«</verse>
				<verse number="37">Потом се врати и нађе их како спавају. »Симоне«, рече Петру, »зар спаваш? Зар ниси могао ни један сат да пробдиш?</verse>
				<verse number="38">Бдите и молите се, да не паднете у искушење. Дух је, додуше, вољан, али је тело слабо.«</verse>
				<verse number="39">Онда опет оде и помоли се, изговоривши исте речи.</verse>
				<verse number="40">Када се опет вратио, нађе их како спавају. Очи су им се склапале, па нису знали шта да му одговоре.</verse>
				<verse number="41">Када се трећи пут вратио, рече им: »Зар још спавате и одмарате се? Доста је било! Дошао је час! Ево, Сина човечијега предају грешницима у руке.</verse>
				<verse number="42">Устајте! Хајдемо! Ево мој издајник долази.«</verse>
				<verse number="43">И док је он још говорио, стиже Јуда, један од Дванаесторице, и с њим, с мачевима и тољагама, светина коју су послали првосвештеници, учитељи закона и старешине.</verse>
				<verse number="44">А његов издајник је с њима уговорио знак: »Кога пољубим — тај је«, рекао је. »Њега ухватите и одведите под стражом.«</verse>
				<verse number="45">И чим је дошао, приђе Исусу и рече: »Раби«, и пољуби га.</verse>
				<verse number="46">Тада људи пограбише Исуса и ухватише га.</verse>
				<verse number="47">А један од присутних потеже мач, удари првосвештениковог слугу и одсече му ухо.</verse>
				<verse number="48">Исус им рече: »Изашли сте као неког разбојника да ме ухватите, с мачевима и тољагама.</verse>
				<verse number="49">Сваког дана сам био с вама и учио народ у Храму, и нисте ме ухватили. Али, Писма треба да се испуне.«</verse>
				<verse number="50">Тада га сви оставише и побегоше.</verse>
				<verse number="51">А за њим је ишао један младић, огрнут чаршавом преко голог тела. И њега зграбише,</verse>
				<verse number="52">али он збаци чаршав и побеже го.</verse>
				<verse number="53">Исуса одведоше првосвештенику, па се окупише сви првосвештеници, старешине и учитељи закона.</verse>
				<verse number="54">А Петар је на одстојању ишао за Исусом све до првосвештениковог дворишта, па је тамо сео са слугама и грејао се поред ватре.</verse>
				<verse number="55">Првосвештеници и цео Синедрион тражили су неки доказ против Исуса, да би могли да га погубе, али га не нађоше.</verse>
				<verse number="56">Многи су, наиме, лажно сведочили против њега, али им се сведочења нису слагала.</verse>
				<verse number="57">Тада устадоше неки, па лажно посведочише против њега говорећи:</verse>
				<verse number="58">»Чули смо га како говори: ‚Порушићу овај храм саграђен људским рукама, па ћу за три дана подићи други, који неће бити саграђен рукама.‘«</verse>
				<verse number="59">Али ни у том сведочењу се не сложише.</verse>
				<verse number="60">Онда устаде првосвештеник, стаде у средину, па упита Исуса: »Зар нећеш ништа да одговориш? Шта то ови сведоче против тебе?«</verse>
				<verse number="61">Али Исус је ћутао и ништа није одговарао. Тада га првосвештеник упита: »Јеси ли ти Христос, Син Благословенога?«</verse>
				<verse number="62">»Ја сам «, одговори Исус. »И видећете Сина човечијега како седи Силноме здесна и долази са небеским облацима.«</verse>
				<verse number="63">На то првосвештеник раздера своју кошуљу и рече: »Шта нам још требају сведоци!</verse>
				<verse number="64">Чули сте хулу! Шта мислите?« И они сви пресудише да је заслужио смрт.</verse>
				<verse number="65">Онда неки почеше да га пљују, да му покривају лице и да га ударају песницама, говорећи му: »Пророкуј!« Потом га пограбише слуге и ишамараше га.</verse>
				<verse number="66">Док је Петар био доле у дворишту, дође једна од првосвештеникових слушкиња.</verse>
				<verse number="67">Она виде Петра како се греје, па га загледа и рече: »И ти си био с оним Назарећанином, Исусом!«</verse>
				<verse number="68">Али он то порече говорећи: »Нити знам, нити разумем шта говориш«, па изађе у предње двориште. А петао се огласи.</verse>
				<verse number="69">Она слушкиња га опет угледа, па поче да говори онима који су тамо стајали: »Овај је један од њих!«</verse>
				<verse number="70">А Петар то опет порече. Мало касније, они који су тамо стајали рекоше Петру: »Ти си заиста један од њих, јер си и ти Галилејац!«</verse>
				<verse number="71">А он поче на себе да призива проклетства и да се заклиње: »Не познајем човека о коме говорите!«</verse>
				<verse number="72">Истог часа петао се огласи по други пут и Петар се сети речи које му је Исус рекао: »Пре него што се петао два пута огласи, ти ћеш ме се три пута одрећи«, и бризну у плач.</verse>
			</chapter>
			<chapter number="15">
				<verse number="1">Одмах ујутро, првосвештеници, заједно са старешинама, учитељима закона и целим Синедрионом, донеше одлуку, па Исуса везаше, одведоше и предадоше Пилату.</verse>
				<verse number="2">»Јеси ли ти цар Јудеја?« упита га Пилат. »Тако је као што кажеш«, одговори му Исус,</verse>
				<verse number="3">а првосвештеници почеше за много тога да га оптужују.</verse>
				<verse number="4">Онда га Пилат опет упита: »Зар нећеш да одговориш? Видиш ли за шта те све оптужују?«</verse>
				<verse number="5">Али Исус више ништа не одговори, па се Пилат веома зачуди.</verse>
				<verse number="6">А Пилат је у време празника ослобађао затвореника којег би му затражили.</verse>
				<verse number="7">Тада је у оковима, заједно са побуњеницима који су починили убиство у побуни, био и човек по имену Варава.</verse>
				<verse number="8">Народ дође, па поче од Пилата да тражи оно што им је он о празнику обично чинио.</verse>
				<verse number="9">Пилат их упита: »Хоћете ли да вам ослободим цара Јудеја?«</verse>
				<verse number="10">Знао је, наиме, да су Исуса првосвештеници предали из зависти.</verse>
				<verse number="11">Али првосвештеници наговорише народ да траже да им радије ослободи Вараву.</verse>
				<verse number="12">Пилат их опет упита: »А шта хоћете да урадим са оним кога зовете цар Јудеја?«</verse>
				<verse number="13">А они повикаше: »Распни га!«</verse>
				<verse number="14">»Какво је зло учинио?« упита их Пилат. Али они још гласније повикаше: »Распни га!«</verse>
				<verse number="15">Желећи да угоди народу, Пилат им ослободи Вараву, а Исуса избичева, па га предаде да га распну.</verse>
				<verse number="16">Тада војници одведоше Исуса у унутрашњост двора, то јест у преторијум, па сазваше целу чету.</verse>
				<verse number="17">Огрнуше га пурпурним плаштом, исплетоше венац од трња и ставише му га на главу,</verse>
				<verse number="18">па почеше да га поздрављају: »Здраво, царе Јудеја!«</verse>
				<verse number="19">Потом су га ударали трском по глави, пљували га и клањали му се падајући на колена.</verse>
				<verse number="20">Када су престали да му се ругају, скинуше пурпурни плашт с њега и обукоше га у његову одећу, па га изведоше напоље да га распну.</verse>
				<verse number="21">А једног човека, Симона Киринца, Александровог и Руфовог оца, који је онуда пролазио враћајући се са поља, натераше да понесе Исусов крст.</verse>
				<verse number="22">Тада Исуса доведоше на место Голготу — што значи »Лобањско место« —</verse>
				<verse number="23">па му дадоше вина помешаног са смирном, али га он не узе.</verse>
				<verse number="24">Онда га распеше, па разделише његову одећу, бацајући коцку за њу — ко ће шта да узме.</verse>
				<verse number="25">Када су га распели, било је девет сати ујутро.</verse>
				<verse number="26">А на једном натпису била је написана његова кривица: ЦАР ЈУДЕЈА.</verse>
				<verse number="27">С њим распеше и два разбојника — једног с његове десне, а другог с леве стране.</verse>
				<verse number="28">***</verse>
				<verse number="29">А пролазници су га вређали. Махали су главама и говорили: »Еј, ти који рушиш Храм и градиш га за три дана,</verse>
				<verse number="30">спаси самога себе! Сиђи са крста!«</verse>
				<verse number="31">Слично су му се ругали и првосвештеници и, заједно с учитељима закона, један другом говорили: »Друге је спасао, а себе не може да спасе!</verse>
				<verse number="32">Па нека сада Христос, цар Израела, сиђе са крста — да видимо, па да поверујемо.« А вређали су га и они који су с њим били распети.</verse>
				<verse number="33">У подне завлада тама по целој земљи, све до три сата.</verse>
				<verse number="34">У три сата Исус из свега гласа повика: »Елои, елои, лама сабахтани?« — што значи »Боже мој, Боже мој, зашто си ме оставио?«</verse>
				<verse number="35">Чули су то неки који су тамо стајали, па рекоше: »Гле, зове Илију!«</verse>
				<verse number="36">Један отрча и натопи сунђер сирћетом, натаче га на трску, па даде Исусу, говорећи: »Пустите, да видимо да ли ће Илија доћи да га скине!«</verse>
				<verse number="37">А Исус повика из свега гласа и издахну.</verse>
				<verse number="38">Тада се завеса у Храму расцепи надвоје, од врха до дна.</verse>
				<verse number="39">Када је капетан, који је стајао према њему, чуо његов узвик и видео како је издахнуо, рече: »Овај човек је заиста био Син Божији!«</verse>
				<verse number="40">А то су издалека посматрале и неке жене. Међу њима су биле Марија Магдалина, Марија мајка Јакова млађег и Јосије, и Салома</verse>
				<verse number="41">— које су ишле за Исусом када је био у Галилеји и служиле му — и још многе друге жене које су с њим дошле у Јерусалим.</verse>
				<verse number="42">Када је пало вече, пошто је био Дан припреме, то јест дан уочи суботе,</verse>
				<verse number="43">дође Јосиф из Ариматеје, угледан члан Већа, који је и сам ишчекивао Божије царство, па смело уђе к Пилату и затражи Исусово тело.</verse>
				<verse number="44">Пилат се зачуди да је Исус већ умро, па позва к себи капетана и упита га да ли је умро одавно.</verse>
				<verse number="45">Када је од капетана сазнао да јесте, поклони мртво тело Јосифу.</verse>
				<verse number="46">Јосиф купи платно, скину Исуса са крста, уви га у платно и положи у гроб који је био усечен у стени, па на улаз у гроб наваља камен.</verse>
				<verse number="47">А Марија Магдалина и Марија Јосијина мајка гледале су где је положен.</verse>
			</chapter>
			<chapter number="16">
				<verse number="1">Када је субота прошла, Марија Магдалина, Марија Јаковљева мајка и Салома купише мирисне помасти да би могле да оду и помажу Исусово тело,</verse>
				<verse number="2">па рано ујутро првог дана седмице — чим је изашло сунце — дођоше на гроб.</verse>
				<verse number="3">»Ко ће да нам одваља камен са улаза у гроб?« говориле су међу собом.</verse>
				<verse number="4">Али, кад боље погледаше, видеше да је камен, који је био веома велик, већ одваљан.</verse>
				<verse number="5">Када су ушле у гроб, угледаше једног младића у дугом белом огртачу како седи са десне стране и препадоше се.</verse>
				<verse number="6">»Не бојте се«, рече им он. »Ви тражите Исуса Назарећанина, који је распет. Он је васкрсао и није овде. Ево места где су га положили.</verse>
				<verse number="7">Него, идите и реците његовим ученицима и Петру: ‚Он иде пред вама у Галилеју. Тамо ћете га видети, баш као што вам је и рекао.‘«</verse>
				<verse number="8">И оне изађоше, па побегоше од гроба, јер их обузе страх и трепет. И ником ништа не рекоше, јер су се бојале.</verse>
				<verse number="9">Пошто је васкрсао рано ујутро првог дана седмице, Исус се прво показа Марији Магдалини, из које је био истерао седам демона.</verse>
				<verse number="10">Она оде и то јави онима који су били с њим, а који су сада туговали и плакали.</verse>
				<verse number="11">Када су они чули да је Исус жив и да га је она видела, не повероваше.</verse>
				<verse number="12">После тога се Исус, у другом обличју, показа двојици од њих док су ишли у једно село.</verse>
				<verse number="13">Они се вратише и то јавише осталима, али они ни њима не повероваше.</verse>
				<verse number="14">Касније се Исус показа Једанаесторици док су били за трпезом и укори их због њихове невере и окорелог срца, јер нису поверовали онима који су га видели васкрслог из мртвих.</verse>
				<verse number="15">»Идите по целом свету«, рече им, »и проповедајте еванђеље сваком створењу.</verse>
				<verse number="16">Ко поверује и крсти се, биће спасен, а ко не поверује, биће осуђен.</verse>
				<verse number="17">А ова знамења ће пратити оне који поверују: у моје име ће истеривати демоне; говориће новим језицима;</verse>
				<verse number="18">узимаће змије рукама; ако попију нешто смртоносно, то им неће наудити; полагаће руке на болесне и ови ће оздравити.«</verse>
				<verse number="19">И пошто им то рече, Господ Исус би вазнет на небо, па седе здесна Богу.</verse>
				<verse number="20">Ученици одоше да свуда проповедају, а Господ им је помагао и потврђивао Реч знамењима која су је пратила.</verse>
			</chapter>
		</book>
		<book number="42">
			<chapter number="1">
				<verse number="1">Многи су предузели да опишу догађаје који су се одиграли међу нама</verse>
				<verse number="2">онако како су нам их пренели они који су од почетка били очевици и слуге Речи,</verse>
				<verse number="3">па сам и ја, уважени Теофиле — пошто сам од почетка све пажљиво испитао — наумио да ти напишем све по реду,</verse>
				<verse number="4">да увидиш веродостојност онога о чему си поучен.</verse>
				<verse number="5">У време јудејског цара Ирода живео је свештеник по имену Захарија. Он је био из Авијиног свештеничког реда, а и његова жена, по имену Јелисавета, била је Ааронов потомак.</verse>
				<verse number="6">Обоје су били праведни у Божијим очима, јер су беспрекорно извршавали све Господње заповести и прописе.</verse>
				<verse number="7">Деце нису имали пошто је Јелисавета била нероткиња, а и једно и друго су већ били зашли у године.</verse>
				<verse number="8">Када је једном Захарија обављао службу као свештеник пред Богом по распореду свога реда,</verse>
				<verse number="9">паде на њега коцка — по свештеничком обичају — да уђе у Господњи Храм и запали кâд.</verse>
				<verse number="10">А у време кађења, сав окупљени народ молио се напољу.</verse>
				<verse number="11">Тада се Захарији појави Господњи анђео, стојећи с десне стране кадионог жртвеника.</verse>
				<verse number="12">Када је Захарија угледао анђела, узнемири се и обузе га страх.</verse>
				<verse number="13">Али анђео му рече: »Не бој се, Захарија, јер је твоја молитва услишена. Твоја жена Јелисавета родиће ти сина, а ти му дај име Јован.</verse>
				<verse number="14">Он ће ти бити радост и весеље, и многи ће се радовати кад се он роди,</verse>
				<verse number="15">јер ће бити велик у Господњим очима. Неће пити ни вино ни друга опојна пића, а биће испуњен Светим Духом већ у мајчиној утроби.</verse>
				<verse number="16">Он ће многе Израелце окренути њиховом Господу Богу</verse>
				<verse number="17">и ићи пред њим у Илијином духу и сили, да срце очева окрене њиховој деци, а непокорне разборитости праведника — да припреми Господу народ спреман.«</verse>
				<verse number="18">Тада Захарија упита анђела: »По чему ћу то знати? Стар сам човек, а и жена ми је зашла у године.«</verse>
				<verse number="19">»Ја сам Гаврило«, одговори му анђео и рече: »Ја стојим пред Богом, а послан сам да говорим с тобом и да ти објавим ову радосну вест.</verse>
				<verse number="20">А ево, занемећеш и нећеш моћи да говориш све до оног дана када ће се ово догодити, јер ниси поверовао мојим речима, које ће се обистинити у своје време.«</verse>
				<verse number="21">А народ је чекао Захарију и чудио се што се толико задржао у Храму.</verse>
				<verse number="22">Када је изашао, није могао да им говори и они увидеше да је у Храму имао виђење. Он им се обрати знацима, али остаде нем.</verse>
				<verse number="23">Када су се завршили дани његове службе, Захарија се врати кући.</verse>
				<verse number="24">После тога његова жена Јелисавета затрудне и пет месеци се крила.</verse>
				<verse number="25">»Господ је то учинио за мене«, говорила је, »у дане када ме је погледао и уклонио са мене срамоту међу људима.«</verse>
				<verse number="26">У шестом месецу Јелисаветине трудноће, Бог посла анђела Гаврила у галилејски град Назарет,</verse>
				<verse number="27">девојци по имену Марија. Она је била верена са човеком који се звао Јосиф, а био је из куће Давидове.</verse>
				<verse number="28">Гаврило уђе к њој и рече јој: »Здраво, ти која си стекла милост! Господ је с тобом!«</verse>
				<verse number="29">Она се узнемири због ових речи, размишљајући шта би овај поздрав могао да значи.</verse>
				<verse number="30">»Не бој се, Марија«, рече јој анђео, »јер си нашла милост код Бога.</verse>
				<verse number="31">Ево, зачећеш и родити сина, и даћеш му име Исус.</verse>
				<verse number="32">Биће велик и зваће се Син Свевишњега. Господ Бог ће му дати престо његовог оца Давида</verse>
				<verse number="33">и он ће довека владати над Јаковљевим народом и његовом царству неће бити краја.«</verse>
				<verse number="34">Тада Марија упита анђела: »Како то може бити кад сам још девица?«</verse>
				<verse number="35">»Свети Дух ће сићи на тебе«, одговори јој анђео, »и сенка силe Свевишњега ће пасти на тебе. Тако ће се то свето дете које ће се родити звати Син Божији.</verse>
				<verse number="36">Ено и твоја рођака Јелисавета је зачела сина у својој старости, и она, коју зову нероткињом, већ је у шестом месецу.</verse>
				<verse number="37">Јер, Богу ништа није немогуће.«</verse>
				<verse number="38">»Служитељка сам Господња«, рече Марија. »Нека ми буде како си рекао.« И анђео оде од ње.</verse>
				<verse number="39">Тих дана Марија се спреми и пожури у горски крај, у један град у Јудеји,</verse>
				<verse number="40">и тамо уђе у Захаријину кућу, па поздрави Јелисавету.</verse>
				<verse number="41">Када је Јелисавета чула Маријин поздрав, у утроби јој заигра дете и она се испуни Светим Духом,</verse>
				<verse number="42">па гласно узвикну: »Благословена си међу женама и благословено дете које ћеш родити!</verse>
				<verse number="43">Чиме сам заслужила да мајка мога Господа долази к мени?</verse>
				<verse number="44">Чим је глас твога поздрава допро до мојих ушију, у мени је од радости заиграло дете.</verse>
				<verse number="45">И благо теби, јер си поверовала да ће се испунити оно што ти је Господ рекао.«</verse>
				<verse number="46">А Марија рече: »Моја душа велича Господа</verse>
				<verse number="47">и мој дух кличе у Богу, мом Спаситељу,</verse>
				<verse number="48">јер је видео понизност своје служитељке. Од сада ће ме сви нараштаји звати срећном,</verse>
				<verse number="49">јер је Силни за мене учинио велика дела. Његово име је свето</verse>
				<verse number="50">и он је из поколења у поколење милостив онима који га се боје.</verse>
				<verse number="51">Силна је дела учинио својом десницом. Распршио је охоле и њихову уображеност,</verse>
				<verse number="52">владаре збацио с престола, а понизне узвисио.</verse>
				<verse number="53">Гладне је наситио добрима, а богате отпустио празних руку.</verse>
				<verse number="54">Дошао је да помогне своме слузи Израелу,</verse>
				<verse number="55">сетио се да буде милостив Аврааму и његовим потомцима довека, као што је и обећао нашим праоцима.«</verse>
				<verse number="56">И Марија остаде са Јелисаветом око три месеца, па се врати кући.</verse>
				<verse number="57">Када је дошло време да се Јелисавета породи, она роди сина.</verse>
				<verse number="58">А њени суседи и рођаци су чули да јој је Господ указао велику милост, па су се радовали с њом.</verse>
				<verse number="59">Осмога дана дођоше да обрежу дете и хтедоше да му, по оцу, надену име Захарија.</verse>
				<verse number="60">Али његова мајка рече: »Не, зваће се Јован.«</verse>
				<verse number="61">»Нико од твојих рођака се тако не зове«, рекоше јој,</verse>
				<verse number="62">а онда знаковима упиташе његовог оца како би он желео да се дете зове.</verse>
				<verse number="63">Захарија затражи плочицу за писање и написа: »Име му је Јован.« И сви се зачудише.</verse>
				<verse number="64">Њему се сместа отворише уста и одвеза језик, па поче да говори славећи Бога,</verse>
				<verse number="65">а страх обузе све суседе. Људи су по целом јудејском горју говорили о свему томе</verse>
				<verse number="66">и ко год је то чуо, чудио се и питао: »Шта ли ће то бити од тога детета?« јер је Господња рука била с њим.</verse>
				<verse number="67">Његов отац Захарија се испуни Светим Духом, па је пророковао:</verse>
				<verse number="68">»Нека је благословен Господ, Бог Израелов, што је дошао да избави свој народ</verse>
				<verse number="69">	и што нам је подигао моћног Спаситеља у кући свога слуге Давида,</verse>
				<verse number="70">као што је давно рекао кроз уста својих светих пророка</verse>
				<verse number="71">да ће нас спасти од наших непријатеља и од руке свих који нас мрзе,</verse>
				<verse number="72">да ће се смиловати нашим праоцима и сетити се свога светог савеза,</verse>
				<verse number="73">заклетве којом се заклео нашем оцу Аврааму —</verse>
				<verse number="74">да ће нас избавити из руку непријатељâ и дати нам да му служимо без страха,</verse>
				<verse number="75">у светости и праведности пред њим свих дана нашега живота.</verse>
				<verse number="76">А ти ћеш се, дете, звати пророк Свевишњега, јер ћеш ићи пред Господом да му припремиш пут,</verse>
				<verse number="77">да обзнаниш његовом народу да је спасење у опроштењу њихових греха</verse>
				<verse number="78">због велике самилости нашега Бога којим ће нам доћи светлост са неба</verse>
				<verse number="79">да засветли онима који живе у тами и у сенци смрти и усмери наше ноге на пут мира.«</verse>
				<verse number="80">Дечак је растао и јачао духом. Боравио је у пустињи све до дана када је јавно иступио пред Израел.</verse>
			</chapter>
			<chapter number="2">
				<verse number="1">У то време цар Август издаде наредбу да се попише становништво целог света.</verse>
				<verse number="2">Био је то први попис извршен док је Квириније управљао Сиријом.</verse>
				<verse number="3">Сви су ишли да се попишу, свако у свој град,</verse>
				<verse number="4">па тако и Јосиф из града Назарета у Галилеји оде у Јудеју, у Давидов град Витлејем — јер је био из Давидове куће и лозе —</verse>
				<verse number="5">да се упише са својом вереницом Маријом, која је била у другом стању.</verse>
				<verse number="6">Док су били тамо, дође време да се Марија породи,</verse>
				<verse number="7">и она роди свога сина првенца, па га пови у пелене и стави у јасле, јер за њих није било места у гостионици.</verse>
				<verse number="8">А у том крају су боравили пастири и ноћу, под ведрим небом, чували стражу код својих стада.</verse>
				<verse number="9">Њима се појави Господњи анђео и обасја их Господња слава, па се веома уплашише.</verse>
				<verse number="10">»Не бојте се«, рече им анђео, »јер вам доносим радосну вест која ће веома обрадовати сав народ:</verse>
				<verse number="11">данас вам се у Давидовом граду родио Спаситељ — Христос Господ.</verse>
				<verse number="12">А ово ће вам бити знак: наћи ћете дете повијено у пелене како лежи у јаслама.«</verse>
				<verse number="13">Одједном се анђелу придружи мноштво небеске војске, хвалећи Бога и говорећи:</verse>
				<verse number="14">»Слава Богу на висини, а на земљи мир људима који су по његовој вољи.«</verse>
				<verse number="15">Када су анђели отишли од њих и вратили се на небо, пастири рекоше један другом: »Хајдемо у Витлејем да видимо то о чему нас је Господ обавестио.«</verse>
				<verse number="16">Онда брзо одоше и нађоше Марију и Јосифа, и дете како лежи у јаслама.</verse>
				<verse number="17">А када су то видели, испричаше шта им је речено о том детету.</verse>
				<verse number="18">Сви који су то чули задивише се ономе што су им пастири испричали,</verse>
				<verse number="19">а Марија је све то упамтила и стално о томе размишљала.</verse>
				<verse number="20">Пастири се вратише кући, славећи и хвалећи Бога, јер је оно што су чули и видели било баш онако како им је и речено.</verse>
				<verse number="21">Осмога дана, када је било време да се дете обреже, дадоше му име Исус, како га је назвао анђео пре него што је био зачет.</verse>
				<verse number="22">Када су се завршили дани њиховог очишћења по Мојсијевом закону, Јосиф и Марија га однеше у Јерусалим да га покажу Господу</verse>
				<verse number="23">— као што пише у Господњем закону: »Нека се свако прворођено мушко одвоји за Господа«</verse>
				<verse number="24">— и да принесу жртву — као што каже Господњи закон: »пар грлица или два голупчета«.</verse>
				<verse number="25">А у Јерусалиму је живео човек по имену Симеон. Био је то праведан и побожан човек и ишчекивао је Израелову утеху. На њему је био Свети Дух</verse>
				<verse number="26">и објавио му да неће умрети док не види Господњег Христа.</verse>
				<verse number="27">Подстакнут Духом, он оде у Храм, па кад су родитељи унели малог Исуса да за њега изврше оно што захтева законски обичај,</verse>
				<verse number="28">Симеон га узе на руке, благослови Бога и рече:</verse>
				<verse number="29">»Сада, Господару, отпушташ мене, свога слугу, у миру, као што си и обећао.</verse>
				<verse number="30">Јер, моје очи су виделе твоје спасење,</verse>
				<verse number="31">	које си припремио пред очима свих народа —</verse>
				<verse number="32">	светлост за просветљење пагана и на славу свога народа, Израела.«</verse>
				<verse number="33">А Исусови отац и мајка се зачудише ономе што је о њему речено.</verse>
				<verse number="34">Тада их Симеон благослови, па рече његовој мајци Марији: »Ово дете је одређено да обори и подигне многе у Израелу и да буде знак који ће бити оспораван,</verse>
				<verse number="35">да се разоткрију мисли многих срца. А мач ће пробости и твоју душу.«</verse>
				<verse number="36">Тамо је била и пророчица Ана кћи Фануилова, из Асировог племена. Била је веома стара — по венчању је с мужем живела седам година,</verse>
				<verse number="37">а као удовица до своје осамдесет четврте године. Није излазила из Храма, него је, постећи и молећи се, служила Богу и ноћу и дању.</verse>
				<verse number="38">Она им приђе баш у том часу, захвали Богу и поче да говори о детету свима који су ишчекивали избављење Јерусалима.</verse>
				<verse number="39">Када су извршили све по Господњем закону, вратише се у Галилеју, у свој град Назарет.</verse>
				<verse number="40">А дете је расло, јачало и пунило се мудрошћу, и на њему је била Божија милост.</verse>
				<verse number="41">Његови родитељи су сваке године за Празник Пасхе одлазили у Јерусалим.</verse>
				<verse number="42">Када му је било дванаест година, они, по обичају, одоше на празник.</verse>
				<verse number="43">По завршетку празника, када су се враћали кући, дечак Исус остаде у Јерусалиму, а његови родитељи то нису знали.</verse>
				<verse number="44">Мислећи да је међу осталим путницима, превалише дан хода. Онда га потражише међу родбином и познаницима,</verse>
				<verse number="45">па кад га не нађоше, вратише се у Јерусалим да га траже.</verse>
				<verse number="46">После три дана, нађоше га како седи међу учитељима у Храму, слуша их и пита.</verse>
				<verse number="47">А сви који су га слушали, дивили су се његовој памети и његовим одговорима.</verse>
				<verse number="48">Када су га родитељи угледали, запрепастише се, а мајка му рече: »Зашто си нам то учинио, сине? Твој отац и ја смо туговали док смо те тражили.«</verse>
				<verse number="49">А он им рече: »Зашто сте ме тражили? Зар нисте знали да морам да будем у дому свога Оца?«</verse>
				<verse number="50">Али они не разумеше шта им је рекао.</verse>
				<verse number="51">Онда се с њима вратио у Назарет и био им послушан. А његова мајка је све то памтила.</verse>
				<verse number="52">Исус је напредовао у мудрости и зрелости и у милости код Бога и људи.</verse>
			</chapter>
			<chapter number="3">
				<verse number="1">Петнаесте године владавине цара Тиберија, када је Понтије Пилат био намесник у Јудеји, Ирод био тетрарх Галилеје, његов брат Филип тетрарх Итуреје и Трахонитиде, Лисаније тетрарх Авилине,</verse>
				<verse number="2">а Ана и Кајафа првосвештеници, Божија реч дође Јовану сину Захаријином у пустињи,</verse>
				<verse number="3">па он прође целим подручјем око реке Јордан, проповедајући покајничко крштење за опроштење грехâ,</verse>
				<verse number="4">као што је записано у књизи пророка Исаије: »Глас онога који виче у пустињи: ‚Припремите пут Господњи, поравнајте му стазе!</verse>
				<verse number="5">Свака долина ће се испунити и свака планина и брдо слегнути. Што је кривудаво, постаће право, а неравни путеви биће равни,</verse>
				<verse number="6">	и сви људи ће видети Божије спасење.‘«</verse>
				<verse number="7">Јован рече народу који је к њему долазио да их он крсти: »Змијски породе! Ко вас је упозорио да избегнете гнев који предстоји?</verse>
				<verse number="8">Донесите плод достојан покајања. И немојте међу собом да говорите: ‚Имамо оца Авраама‘, јер кажем вам да Бог може од овог камења да подигне децу Аврааму.</verse>
				<verse number="9">Секира је већ положена на корен дрвећа и биће посечено и бачено у ватру свако дрво које не доноси добар плод.«</verse>
				<verse number="10">»Па шта онда да чинимо?« упита га народ.</verse>
				<verse number="11">»Ко има два огртача«, одговори им он, »нека да оном ко нема. И ко има хране, нека учини исто.«</verse>
				<verse number="12">Дођоше и цариници да се крсте, па га упиташе: »Учитељу, шта да чинимо?«</verse>
				<verse number="13">A oн им рече: »Не узимајте више него што вам је одређено.«</verse>
				<verse number="14">Упиташе га и неки војници: »А шта ми треба да чинимо?« Он им одговори: »Ни од кога не изнуђујте новац, не оптужујте лажно и будите задовољни својом платом.«</verse>
				<verse number="15">А народ је био у стању ишчекивања и сви су се питали да није можда Јован Христос.</verse>
				<verse number="16">Јован им свима одговори, рекавши: »Ја вас крштавам водом. Али, долази један моћнији од мене — ја нисам достојан ни ремење на његовој обући да одвежем. Он ће вас крстити Светим Духом и огњем.</verse>
				<verse number="17">У руци му је вејача којом ће очистити своје гумно и скупити пшеницу у свој амбар, а плеву спалити неугасивим огњем.«</verse>
				<verse number="18">Тако је Јован, опомињући их још многим другим речима, народу објавио еванђеље.</verse>
				<verse number="19">А тетрарх Ирод, кога је Јован укорио због Иродијаде, жене његовог брата, и због свих злодела која је починио,</verse>
				<verse number="20">на све то додаде и ово: затвори Јована у тамницу.</verse>
				<verse number="21">Када се крстио сав народ, крстио се и Исус. И док се молио, отвори се небо</verse>
				<verse number="22">и на њега се спусти Свети Дух у обличју голуба. А са неба се зачу глас: »Ти си мој љубљени Син! Ти си по мојој вољи!«</verse>
				<verse number="23">Исус је, када је почео своје деловање, имао око тридесет година и био је — како се сматрало — син Јосифов, син Илијев,</verse>
				<verse number="24">син Мататов, син Левијев, син Мелхијев, син Јанејев, син Јосифов,</verse>
				<verse number="25">син Мататијин, син Амосов, син Наумов, син Еслијев, син Нангејев,</verse>
				<verse number="26">син Маатов, син Мататијин, син Семеинов, син Јосихов, син Јодин,</verse>
				<verse number="27">син Јоананов, син Рисин, син Зоровавелов, син Салатиилов, син Ниријев,</verse>
				<verse number="28">син Мелхијев, син Адијев, син Косамов, син Елмадамов, син Иров,</verse>
				<verse number="29">син Исусов, син Елиезеров, син Јоримов, син Мататов, син Левијев,</verse>
				<verse number="30">син Симеонов, син Јудин, син Јосифов, син Јонамов, син Елиакимов,</verse>
				<verse number="31">син Мелејин, син Менин, син Мататин, син Натанов, син Давидов,</verse>
				<verse number="32">син Јесејев, син Јовидов, син Воозов, син Салмонов, син Наасонов,</verse>
				<verse number="33">син Аминадавов, син Админов, син Арнијев, син Есромов, син Фаресов, син Јудин,</verse>
				<verse number="34">син Јаковљев, син Исааков, син Авраамов, син Тарин, син Нахоров,</verse>
				<verse number="35">син Серухов, син Рагавов, син Фалеков, син Еверов, син Салин,</verse>
				<verse number="36">син Каинамов, син Арфаксадов, син Симов, син Нојев, син Ламехов,</verse>
				<verse number="37">син Матусалин, син Енохов, син Јаретов, син Малалеилов, син Каинамов,</verse>
				<verse number="38">син Еносов, син Ситов, син Адамов, син Божији.</verse>
			</chapter>
			<chapter number="4">
				<verse number="1">Исус се, пун Светога Духа, врати са реке Јордан, а Дух га одведе у пустињу,</verse>
				<verse number="2">где га је ђаво искушавао четрдесет дана. Све то време Исус није ништа јео, па кад су истекли ти дани, огладне.</verse>
				<verse number="3">А ђаво му рече: »Ако си Син Божији, реци овом камену да постане хлеб.«</verse>
				<verse number="4">»Записано је«, одговори му Исус, »‚Човек не живи само од хлеба.‘ «</verse>
				<verse number="5">Ђаво га одведе на једно високо место, па му у једном трену показа сва царства света</verse>
				<verse number="6">и рече: »Даћу ти сву њихову власт и сјај, јер су мени дати и ја могу да их дам коме хоћу.</verse>
				<verse number="7">Ако ми се, дакле, поклониш, све ће бити твоје.«</verse>
				<verse number="8">»Записано је«, одговори му Исус, »‚Клањај се Господу, своме Богу, и њему јединоме служи.‘ «</verse>
				<verse number="9">Онда га ђаво одведе у Јерусалим, постави га на врх Храма, па му рече: »Ако си Син Божији, баци се одавде доле,</verse>
				<verse number="10">јер записано је: ‚Наредиће својим анђелима за тебе да те чувају‘,</verse>
				<verse number="11">и: ‚Они ће те носити на рукама, да ногом не запнеш за камен.‘«</verse>
				<verse number="12">»Писмо такође каже«, одговори му Исус, »‚Не искушавај Господа, свога Бога.‘ «</verse>
				<verse number="13">Када је ђаво завршио са свим овим искушењима, остави Исуса до неког повољнијег часа.</verse>
				<verse number="14">Исус се, у сили Духа, врати у Галилеју и глас о њему рашири се по целом том крају.</verse>
				<verse number="15">Учио је народ у тамошњим синагогама и сви су га хвалили.</verse>
				<verse number="16">Тако оде и у Назарет, где је одрастао, па у суботу, по свом обичају, уђе у синагогу. Устаде да чита,</verse>
				<verse number="17">а они му дадоше књигу пророка Исаије. Он отвори књигу и нађе место где пише:</verse>
				<verse number="18">»На мени је Дух Господњи, jер ме је помазао да сиромасима објавим еванђеље. Послао ме да сужњима објавим ослобођење, слепима да ће прогледати, да на слободу пустим потлачене,</verse>
				<verse number="19">	да објавим годину благонаклоности Господње.«</verse>
				<verse number="20">Онда затвори књигу, врати је службенику па седе, а очи свих у синагоги биле су упрте у њега.</verse>
				<verse number="21">Он им рече: »Данас, док сте слушали, ово Писмо се испунило.«</verse>
				<verse number="22">И сви су о њему лепо говорили и дивили се умилним речима које су излазиле из његових уста. »Зар ово није Јосифов син?« питали су.</verse>
				<verse number="23">А он им рече: »Сигурно ћете ми рећи ову пословицу: ‚Лекару, излечи самога себе. Учини и овде, у свом завичају, оно што смо чули да си учинио у Кафарнауму.‘«</verse>
				<verse number="24">И још рече: »Истину вам кажем: ниједан пророк није добро примљен у свом завичају.</verse>
				<verse number="25">Заиста вам кажем: у Илијино време, у Израелу је било много удовица када је небо било затворено три године и шест месеци и настала велика глад по целој земљи.</verse>
				<verse number="26">Али Илија није био послан ниједној од њих, него једној удовици у Сарепти Сидонској.</verse>
				<verse number="27">А у Јелисејево време било је много губавих у Израелу, али ниједан од њих није био очишћен, него Неман Сиријац.«</verse>
				<verse number="28">Када су то чули, људе у синагоги обузе бес.</verse>
				<verse number="29">Устадоше и избацише га из града, па га одведоше на ивицу брда на коме је сазидан њихов град, с намером да га баце низ литицу.</verse>
				<verse number="30">Али он прође између њих и оде својим путем.</verse>
				<verse number="31">Потом оде у галилејски град Кафарнаум, па је у суботу учио народ,</verse>
				<verse number="32">а они су се дивили његовом учењу, јер је његова реч имала снагу.</verse>
				<verse number="33">А у синагоги је био један човек кога је опсео демон, нечисти дух. Он снажним гласом повика:</verse>
				<verse number="34">»Еј, шта ми имамо с тобом, Исусе Назарећанине? Јеси ли дошао да нас уништиш? Знам ко си — Светац Божији.«</verse>
				<verse number="35">A Исус му запрети рекавши: »Умукни и изађи из њега!« Тада демон обори човека пред свима, па изађе из њега не наудивши му.</verse>
				<verse number="36">Сви се веома зачудише и рекоше један другом: »Какво је то учење? Он влашћу и силом заповеда нечистим духовима и они излазе!«</verse>
				<verse number="37">И глас о Исусу рашири се по свим околним местима.</verse>
				<verse number="38">Исус изађе из синагоге и оде у Симонову кућу. А Симонову ташту је спопала јака грозница, па Исуса замолише да јој помогне.</verse>
				<verse number="39">Он се наднесе над њу, запрети грозници, и ова је остави. Она одмах устаде и поче да их служи.</verse>
				<verse number="40">Када је сунце зашло, сви који су имали болесне од разних болести, доведоше их к њему, и он их излечи положивши руке на сваког од њих.</verse>
				<verse number="41">Из многих су излазили и демони, вичући и говорећи: »Ти си Син Божији!« Али он им је претио и није им дозвољавао да говоре, јер су знали да је он Христос.</verse>
				<verse number="42">Када је свануло, Исус изађе и оде на једно пусто место. А народ га је тражио, па дођоше тамо где се налазио и покушаше да га задрже да не оде од њих.</verse>
				<verse number="43">Али он им рече: »Треба и другим градовима да објавим еванђеље о Божијем царству, јер сам ради тога послан.«</verse>
				<verse number="44">И настави да проповеда по јудејским синагогама.</verse>
			</chapter>
			<chapter number="5">
				<verse number="1">Једном, док се народ гурао око њега да чује Божију реч, а он стајао покрај Генисаретског језера,</verse>
				<verse number="2">виде поред обале два чамца. Рибари су изашли из њих и испирали мреже.</verse>
				<verse number="3">Он уђе у један од чамаца, који је припадао Симону, и замоли га да се мало отисне од копна. Онда седе, па је учио народ из чамца.</verse>
				<verse number="4">Када је престао да говори, рече Симону: »Извези на пучину, па баците мреже за лов.«</verse>
				<verse number="5">»Учитељу«, одговори му Симон, »сву ноћ смо се трудили и ништа нисмо уловили. Али, ако ти кажеш, бацићу мреже.«</verse>
				<verse number="6">И кад су то учинили, ухватише веома много рибе — толико да су им се мреже цепале.</verse>
				<verse number="7">Зато махнуше друговима у другом чамцу да дођу и помогну им. Ови дођоше, па оба чамца толико напунише рибом да су почели да тону.</verse>
				<verse number="8">Када је Симон Петар то видео, баци се Исусу пред ноге и рече: »Иди од мене, Господе, јер сам грешан човек!«</verse>
				<verse number="9">Јер, он и сви који су били с њим били су запањени колико много рибе су уловили,</verse>
				<verse number="10">а исто тако и Зеведејеви синови Јаков и Јован, Симонови другови. Исус тада рече Симону: »Не бој се. Од сада ћеш ловити људе.«</verse>
				<verse number="11">И они извукоше чамце на обалу, оставише све и пођоше за њим.</verse>
				<verse number="12">Када је Исус био у неком граду, угледа га један човек који је био сав губав, паде ничице и замоли га: »Господе, ако хоћеш, можеш да ме очистиш.«</verse>
				<verse number="13">Исус пружи руку, дотаче га и рече: »Хоћу. Буди чист.« И губа одмах нестаде с њега.</verse>
				<verse number="14">Онда му нареди: »Не причај ником, него иди и покажи се свештенику, па принеси жртву за своје очишћење, како је Мојсије заповедио — за сведочанство њима.«</verse>
				<verse number="15">Али глас о Исусу се све више ширио и силан народ је долазио да га чује и да се излечи од својих болести.</verse>
				<verse number="16">А он се често повлачио на усамљена места и молио се.</verse>
				<verse number="17">Док је једног дана учио народ, седели су тамо и фарисеји и учитељи закона који су дошли из свих галилејских и јудејских села и из Јерусалима. А Исус је лечио Господњом силом.</verse>
				<verse number="18">Дођоше и неки људи носећи на постељи једног одузетога, па покушаше да га унесу и положе пред Исуса.</verse>
				<verse number="19">Пошто због народа нису могли да га унесу, попеше се на кров и на постељи га, кроз црепове, спустише пред Исуса.</verse>
				<verse number="20">Када је Исус видео њихову веру, рече: »Човече, опраштају ти се греси.«</verse>
				<verse number="21">Тада учитељи закона и фарисеји помислише: »Ко је овај што хули? Ко, осим јединога Бога, може да опрашта грехе?«</verse>
				<verse number="22">Али Исус је знао о чему размишљају, па им рече: »Зашто тако мислите?</verse>
				<verse number="23">Шта је лакше? Рећи: ‚Опраштају ти се греси‘, или рећи: ‚Устани и ходај‘?</verse>
				<verse number="24">Али, да знате да Син човечији има власт на земљи да опрашта грехе…« Онда рече одузетоме: »Теби говорим! Устани, узми своју постељу и иди кући.«</verse>
				<verse number="25">И човек одмах устаде пред њима, узе оно на чему је лежао и оде кући, славећи Бога.</verse>
				<verse number="26">Сви се силно задивише, па почеше да славе Бога и, пуни страха, да говоре: »Данас смо видели нешто невероватно!«</verse>
				<verse number="27">Исус после тога изађе и виде цариника Левија како седи на царинарници, па му рече: »Пођи за мном.«</verse>
				<verse number="28">И овај остави све, устаде и пође за њим.</verse>
				<verse number="29">Онда Левије спреми за Исуса велику гозбу у својој кући. А с њима су јели многи цариници и други људи.</verse>
				<verse number="30">Тада фарисеји и њихови учитељи закона почеше да приговарају Исусовим ученицима говорећи: »Зашто једете и пијете са цариницима и грешницима?«</verse>
				<verse number="31">А Исус им рече: »Није здравима потребан лекар, већ болеснима.</verse>
				<verse number="32">Нисам дошао да на покајање позовем праведнике, него грешнике.«</verse>
				<verse number="33">Они му рекоше: »Јованови ученици често посте и моле се, а тако и фарисејски ученици, а твоји стално једу и пију.«</verse>
				<verse number="34">»Можете ли младожењине сватове да натерате да посте док је младожења с њима?« упита их Исус.</verse>
				<verse number="35">»Али, доћи ће време када ће им отети младожењу, и тада ће постити.«</verse>
				<verse number="36">Онда им исприча и причу: »Нико не откида закрпу са нове одеће да би је пришио на стару. Ако то учини, поцепаће нову одећу, а закрпа са нове неће пристајати старој.</verse>
				<verse number="37">И нико не сипа ново вино у старе мешине. Ако то учини, ново вино ће поцепати мешине и просути се, а мешине ће пропасти.</verse>
				<verse number="38">Него, ново вино треба сипати у нове мешине.</verse>
				<verse number="39">И нико ко је пио старо вино, не тражи ново, јер каже: ‚Старо је добро.‘«</verse>
			</chapter>
			<chapter number="6">
				<verse number="1">Када је Исус једне суботе пролазио кроз житна поља, његови ученици су кидали класове, трли их рукама и јели.</verse>
				<verse number="2">Тада неки фарисеји рекоше: »Зашто чините оно што се не сме чинити у суботу?«</verse>
				<verse number="3">»Зар нисте читали«, упита их Исус, »шта је Давид учинио кад су он и његови пратиоци огладнели?</verse>
				<verse number="4">Ушао је у Божији дом, узео свете хлебове — које не сме да једе нико осим свештеникâ — јео и дао својим пратиоцима?«</verse>
				<verse number="5">И још им рече: »Син човечији је господар суботе.«</verse>
				<verse number="6">Једне друге суботе уђе у синагогу и поче да учи народ. А тамо је био и један човек са осушеном десном руком.</verse>
				<verse number="7">Учитељи закона и фарисеји су будно пазили на Исуса да виде да ли ће да лечи у суботу, како би имали разлог да га оптуже.</verse>
				<verse number="8">Он је знао шта мисле, па рече човеку са осушеном руком: »Дигни се и стани у средину.« И овај се диже и стаде.</verse>
				<verse number="9">Тада им Исус рече: »Питам вас: да ли суботом сме да се чини добро или зло, да се живот спасе или убије?«</verse>
				<verse number="10">Затим их све заокружи погледом, па рече човеку: »Испружи руку.« Овај тако учини и рука му оздрави.</verse>
				<verse number="11">А они се разгневише, па међу собом почеше да разговарају о томе шта да ураде са Исусом.</verse>
				<verse number="12">Тих дана Исус оде на гору да се помоли, па проведе ноћ молећи се Богу.</verse>
				<verse number="13">А када је свануло, позва своје ученике и изабра дванаесторицу, које назва и апостолима:</verse>
				<verse number="14">Симона, кога је назвао и Петар, и његовог брата Андреју; Јакова и Јована; Филипа и Вартоломеја;</verse>
				<verse number="15">Матеја и Тому; Јакова Алфејевог и Симона званог Зилот;</verse>
				<verse number="16">Јуду Јаковљевог и Јуду Искариотског, који је постао издајник.</verse>
				<verse number="17">Исус сиђе с њима и стаде на једно равно место. А тамо је било мноштво његових ученика и силан народ из целе Јудеје, из Јерусалима и са тирског и сидонског приморја.</verse>
				<verse number="18">Дошли су да га чују и да се излече од својих болести. А оздрављали су и они које су мучили нечисти духови.</verse>
				<verse number="19">Сав народ је хтео да га дотакне, јер је из њега излазила сила и све их лечила.</verse>
				<verse number="20">Тада Исус погледа своје ученике и рече: »Благо вама који сте сиромашни, јер ваше је Божије царство.</verse>
				<verse number="21">Благо вама који сада гладујете, јер ћете се наситити. Благо вама који сада плачете, јер ћете се смејати.</verse>
				<verse number="22">Благо вама кад вас људи замрзе, кад вас изопште и вређају, и кад ваше име одбаце као зло — због Сина човечијегa.</verse>
				<verse number="23">Радујте се тога дана и скачите од радости, јер је велика ваша награда на небу. Јер, њихови очеви су исто тако чинили пророцима.</verse>
				<verse number="24">Али тешко вама, богаташи, јер сте већ примили своју утеху.</verse>
				<verse number="25">Тешко вама који сте сада сити, јер ћете гладовати. Тешко вама који се сада смејете, јер ћете туговати и плакати.</verse>
				<verse number="26">Тешко вама кад сви људи о вама лепо говоре, јер су њихови очеви тако чинили лажним пророцима.«</verse>
				<verse number="27">»А вама који слушате кажем: волите своје непријатеље, чините добро онима који вас мрзе,</verse>
				<verse number="28">благосиљајте оне који вас проклињу, молите се за оне који вас злостављају.</verse>
				<verse number="29">Ако те неко удари по образу, окрени и други. Ако ти неко узме огртач, не спречавај га да ти узме и кошуљу.</verse>
				<verse number="30">Дај свакоме ко од тебе нешто затражи, и ако неко узме твоје, не тражи то назад.</verse>
				<verse number="31">Како желите да људи чине вама, тако треба ви да чините њима.</verse>
				<verse number="32">»Ако волите оне који воле вас, какву похвалу заслужујете? Јер, и грешници воле оне који воле њих.</verse>
				<verse number="33">И ако чините добро онима који вама чине добро, какву похвалу заслужујете? То исто чине и грешници.</verse>
				<verse number="34">И ако позајмљујете онима за које се надате да ће вам вратити, какву похвалу заслужујете? И грешници позајмљују грешницима да им се исто врати.</verse>
				<verse number="35">»Него, волите своје непријатеље и чините им добро. И позајмљујте не очекујући ништа, и ваша награда биће велика и бићете синови Свевишњега Бога, јер је он благ према незахвалнима и злима.</verse>
				<verse number="36">Будите милосрдни као што је и ваш Отац милосрдан.«</verse>
				<verse number="37">»Не судите, па вам се неће судити. Не осуђујте, па нећете бити осуђени. Опраштајте, и биће вам опроштено.</verse>
				<verse number="38">Дајте, и даће вам се. Сипаће вам у наручје добру меру, набијену, стресену и преобилну. Јер, каквом мером мерите, таквом ће се и вама мерити.«</verse>
				<verse number="39">А исприча им и ову причу: »Може ли слепи да води слепога? Зар неће обојица упасти у јаму?</verse>
				<verse number="40">Ниједан ученик није већи од свога учитеља — и потпуно научен, биће само као учитељ.</verse>
				<verse number="41">»Зашто гледаш трун у оку свога брата, а не примећујеш брвно у своме оку?</verse>
				<verse number="42">Како можеш да кажеш своме брату: ‚Брате, дај да ти извадим трун из ока‘, кад не видиш брвно у свом? Лицемеру! Прво извади брвно из свога ока, па ћеш тек онда добро видети како да извадиш трун из ока свога брата.«</verse>
				<verse number="43">»Нема доброг дрвета које доноси рђав плод, ни рђавог дрвета које доноси добар плод.</verse>
				<verse number="44">Јер, свако дрво се познаје по свом плоду. Са трња се не беру смокве, ни грожђе са купине.</verse>
				<verse number="45">Добар човек из добре ризнице свога срца износи добро, а зао човек из зле ризнице износи зло, јер уста говоре оно чега је срце пуно.«</verse>
				<verse number="46">»Зашто ме зовете: ‚Господе, Господе‘, а не чините оно што вам говорим?</verse>
				<verse number="47">Показаћу вам коме је сличан сваки онај ко дође к мени, чује моје речи и извршава их:</verse>
				<verse number="48">сличан је човеку који зида кућу. Ископао је дубоко и поставио темељ на стени, па кад је наишла бујица, река навали на ту кућу, али није могла да је пољуља, јер је ова била добро сазидана.</verse>
				<verse number="49">»А ко чује и не извршава, сличан је човеку који је сазидао кућу на земљи, без темеља. Река навали на њу и кућа се одмах сруши, па од ње остаде само велика развалина.«</verse>
			</chapter>
			<chapter number="7">
				<verse number="1">Када је све ово изговорио пред народом, оде у Кафарнаум.</verse>
				<verse number="2">А једном капетану је слуга кога је веома ценио био на смрт болестан.</verse>
				<verse number="3">Када је чуо за Исуса, капетан посла јудејске старешине да га замоле да дође и излечи његовог слугу.</verse>
				<verse number="4">Они дођоше к Исусу и усрдно га замолише, рекавши: »Заслужује да му то учиниш,</verse>
				<verse number="5">јер воли наш народ, а и синагогу нам је подигао.«</verse>
				<verse number="6">И Исус пође с њима. Када је већ био надомак куће, капетан посла своје пријатеље да му кажу: »Господару, не мучи се, јер нисам достојан да уђеш под мој кров.</verse>
				<verse number="7">Зато ни себе нисам сматрао достојним да ти приђем. Него, само реци реч и мој слуга ће оздравити.</verse>
				<verse number="8">Јер, ја сам човек подређен власти и имам под собом војнике, па кажем једном: ‚Иди!‘ и он оде, а другом: ‚Дођи!‘ и он дође. И свом слузи кажем: ‚Уради!‘ и он уради.«</verse>
				<verse number="9">Када је то чуо, Исус му се задиви, па се окрену народу који је ишао за њим и рече: »Кажем вам: толику веру нисам нашао ни у Израелу.«</verse>
				<verse number="10">А када су се послани вратили кући, нађоше слугу здрава.</verse>
				<verse number="11">Убрзо затим Исус оде у град који се зове Наин. Пратили су га ученици и силан народ.</verse>
				<verse number="12">Када се приближио градској капији, управо су износили мртваца, јединца у мајке удовице. С њом је било и много народа из града.</verse>
				<verse number="13">Када ју је Господ угледао, сажали се на њу, па јој рече: »Не плачи.«</verse>
				<verse number="14">Онда приђе и дотаче сандук, а они који су га носили стадоше. Исус рече: »Младићу, теби говорим: устани.«</verse>
				<verse number="15">И мртвац седе, па поче да говори, а Исус га предаде његовој мајци.</verse>
				<verse number="16">Све обузе страх, па почеше да славе Бога, говорећи: »Велик пророк се појавио међу нама« и: »Бог је дошао да помогне свом народу.«</verse>
				<verse number="17">И то се разгласи по целој Јудеји и околним крајевима.</verse>
				<verse number="18">Јованови ученици јавише Јовану о свему овом, па он позва двојицу својих ученика</verse>
				<verse number="19">и посла их Господу да га упитају: »Јеси ли ти Онај који треба да дође или да чекамо другога?«</verse>
				<verse number="20">Када су ови дошли к Исусу, рекоше: »Послао нас је Јован Крститељ да те упитамо: ‚Јеси ли ти Онај који треба да дође или да чекамо другога?‘«</verse>
				<verse number="21">А баш у то време Исус је многе излечио од болести, мука и злих духова, и многим слепима вратио вид.</verse>
				<verse number="22">Зато им одговори: »Идите и испричајте Јовану о свему што сте овде видели и чули: слепи опет виде, хроми ходају, губави се чисте, глуви чују, мртви васкрсавају, а сиромасима се проповеда еванђеље.</verse>
				<verse number="23">И благо оном ко се о мене не саблазни.«</verse>
				<verse number="24">Када су Јованови изасланици отишли, Исус поче народу да говори о Јовану: »Шта сте хтели да видите кад сте изашли у пустињу? Трску коју љуља ветар?</verse>
				<verse number="25">Не? Него, шта сте хтели да видите? Човека обученог у лепу одећу? Не, они који носе лепу одећу и уживају у раскоши налазе се по палатама.</verse>
				<verse number="26">Шта сте, дакле, хтели да видите? Пророка? Да, кажем вам: и више него пророка!</verse>
				<verse number="27">То је онај за кога је записано: ‚Ево, шаљем свога гласника испред тебе, који ће пред тобом припремити пут.‘</verse>
				<verse number="28">Кажем вам: међу рођенима од жена нико није већи од Јована, а најмањи у Божијем царству већи је од њега.</verse>
				<verse number="29">»И сав народ који је слушао — чак и цариници — признао је Божију праведност крстивши се Јовановим крштењем.</verse>
				<verse number="30">Али фарисеји и познаваоци Закона, не крстивши се, одбацили су оно што је Бог хтео да учини за њих.</verse>
				<verse number="31">»С чим да упоредим људе овог нараштаја? Чему су слични?</verse>
				<verse number="32">Слични су деци која седе на тргу и довикују једна другој: ‚Свирали смо вам, али не заиграсте. Нарицали смо, али не заплакасте.‘</verse>
				<verse number="33">Јован Крститељ је дошао и није ни јео хлеб ни пио вино, а ви кажете: ‚Опседнут је демоном.‘</verse>
				<verse number="34">Дошао је Син човечији, који једе и пије, а ви кажете: ‚Види изелице и пијанице, пријатеља цариника и грешника.‘</verse>
				<verse number="35">Али мудрост оправдавају сва њена деца.«</verse>
				<verse number="36">Један фарисеј позва Исуса да једе с њим, па он оде у његову кућу и леже за трпезу.</verse>
				<verse number="37">Када је једна жена, грешница из тога града, сазнала да је Исус за трпезом у фарисејевој кући, донесе алабастрену посуду мирисне помасти,</verse>
				<verse number="38">па стојећи иза Исуса, код његових ногу, плачући, поче да му кваси ноге сузама. Онда их обриса својом косом, па му је љубила ноге и мазала их помашћу.</verse>
				<verse number="39">Када је то видео фарисеј који га је позвао, рече у себи: »Да је овај човек пророк, знао би ко је и каква је ова жена која га дотиче — да је грешница.«</verse>
				<verse number="40">»Симоне«, рече му Исус, »имам нешто да ти кажем.« »Кажи«, одврати овај.</verse>
				<verse number="41">»Двојица су била дужна једном зајмодавцу«, рече Исус. »Један је дуговао пет стотина динара, а други педесет.</verse>
				<verse number="42">Али, како нису имали да врате, зајмодавац опрости обојици. Који од њих ће га више волети?«</verse>
				<verse number="43">Симон одговори: »Онај, мислим, коме је више опростио.« »Тачно си просудио«, рече му Исус.</verse>
				<verse number="44">Онда се окрену према жени, па упита Симона: »Видиш ли ову жену? Кад сам дошао у твоју кућу, ти ми ниси дао воде да оперем ноге, а она је сузама облила моје ноге и обрисала их косом.</verse>
				<verse number="45">Ниси ме поздравио пољупцем, а она, откад сам ушао, не престаје да ми љуби ноге.</verse>
				<verse number="46">Ниси ми помазао главу уљем, а она ми је ноге помазала мирисном помашћу.</verse>
				<verse number="47">Зато ти кажем: опроштени су јој многи греси, јер је показала велику љубав. А коме је мало опроштено, мало и воли.«</verse>
				<verse number="48">Онда рече жени: »Опраштају ти се греси.«</verse>
				<verse number="49">Тада они који су с њим били за трпезом рекоше међу собом: »Ко је овај што и грехе опрашта?«</verse>
				<verse number="50">А Исус рече жени: »Твоја вера те је спасла. Иди у миру.«</verse>
			</chapter>
			<chapter number="8">
				<verse number="1">После тога Исус поче да обилази градове и села, проповедајући и објављујући еванђеље о Божијем царству. С њим су била и Дванаесторица</verse>
				<verse number="2">и неке жене које су биле излечене од злих духова и болести: Марија звана Магдалина, из које је изашло седам демона,</verse>
				<verse number="3">Јована, жена Иродовог домоуправитеља Хузе, Сусана и многе друге. Ове жене су им помагале својом имовином.</verse>
				<verse number="4">Док се силан народ окупљао и људи долазили из разних градова, Исус им исприча ову причу:</verse>
				<verse number="5">»Изашао сејач да посеје семе. И док је сејао, мало семена паде поред пута, и би изгажено и птице га позобаше.</verse>
				<verse number="6">Друго паде на камен, па кад је изникло, осуши се, јер није имало влаге.</verse>
				<verse number="7">Треће семе паде у трње, па трње израсте с њим и угуши га.</verse>
				<verse number="8">А четврто семе паде на добро тле и изникну и донесе стострук плод.« Када је то изговорио, повика: »Ко има уши да чује, нека чује!«</verse>
				<verse number="9">Ученици га тада упиташе шта значи та прича.</verse>
				<verse number="10">A oн им рече: »Вама је дато да сазнате тајне Божијег царства, а осталима говорим у причама, да ‚иако гледају, не виде, и иако слушају, не разумеју.‘«</verse>
				<verse number="11">»А ово је значење приче: семе је Божија реч.</verse>
				<verse number="12">Оно које је пало поред пута су они којима, кад чују, долази ђаво и отима Реч из срца, да не поверују и не спасу се.</verse>
				<verse number="13">Оно на камену су они који, кад чују, с радошћу прихвате Реч, али немају корена. Неко време верују, али отпадају у време искушења.</verse>
				<verse number="14">Оно које је пало у трње су они који чују, али заокупљени животним бригама, богатством и уживањима, бивају угушени, па не донесу зрео плод.</verse>
				<verse number="15">А оно на добром тлу су људи доброг и племенитог срца, који чују Реч, задржавају је и стрпљивошћу доносе плод.«</verse>
				<verse number="16">»Нико не пали светиљку да би је сакрио под посуду или ставио под постељу, него је ставља на свећњак, да они који улазе виде светлост.</verse>
				<verse number="17">Јер, нема ништа скривено што се неће открити и ништа тајно што се неће сазнати и изаћи на видело.</verse>
				<verse number="18">Зато пазите како слушате. Јер, ко има, даће му се још, а ко нема, одузеће му се и оно што мисли да има.«</verse>
				<verse number="19">Исусова мајка и браћа дођоше к њему, али нису могли да му приђу од народа.</verse>
				<verse number="20">Зато му јавише: »Твоја мајка и браћа стоје напољу и желе да те виде.«</verse>
				<verse number="21">А он им одговори: »Моја мајка и браћа су они који слушају Божију реч и извршавају је.«</verse>
				<verse number="22">Једног дана Исус са својим ученицима уђе у чамац, па им рече: »Пређимо на другу страну језера.« И испловише.</verse>
				<verse number="23">Док су пловили, Исус заспа, а олујни ветар захвати језеро и чамац поче да се пуни водом, па се нађоше у опасности.</verse>
				<verse number="24">Тада му ученици приђоше и пробудише га, говорећи: »Учитељу! Учитељу! Изгибосмо!« А он устаде, запрети ветру и узбурканим таласима, и они утихнуше и све се умири.</verse>
				<verse number="25">»Где вам је вера?« упита он ученике. А они, уплашени и зачуђени, почеше да питају један другог: »Ко је овај што заповеда и ветру и води, и они му се покоравају?«</verse>
				<verse number="26">Потом допловише у герасински крај, који лежи преко пута Галилеје.</verse>
				<verse number="27">Када је Исус изашао на обалу, приђе му један човек из града. Био је опседнут демонима, па дуго није облачио одећу ни живео у кући, него у гробовима.</verse>
				<verse number="28">Угледавши Исуса, повика, паде пред њега и снажним гласом рече: »Шта ја имам с тобом, Исусе, Сине Бога Свевишњега? Молим те, немој да ме мучиш!«</verse>
				<verse number="29">Јер, Исус је заповедио нечистом духу да изађе из тог човека, кога је често обузимао, па су га везивали ланцима, окивали му ноге и чували га. Али он је кидао окове, а демон га је гонио у пустињу.</verse>
				<verse number="30">»Како се зовеш?« упита га Исус. А он рече: »Легион«, јер су у њега били ушли многи демони.</verse>
				<verse number="31">Ови почеше да преклињу Исуса да им не заповеди да иду у Бездан.</verse>
				<verse number="32">А на брду је пасло велико крдо свиња и демони га замолише да им допусти да уђу у свиње, и он им допусти.</verse>
				<verse number="33">Демони изађоше из човека и уђоше у свиње, а крдо се низ стрмину сјури у језеро и подави се.</verse>
				<verse number="34">Када су видели шта се догодило, свињари побегоше и то испричаше у граду и по селима,</verse>
				<verse number="35">па људи изађоше да виде шта се догодило. Када су дошли к Исусу и нашли човека из кога су изашли демони како седи код Исусових ногу, обучен и при здравој памети, уплашише се.</verse>
				<verse number="36">А када су им очевици испричали како је опседнути човек спасен,</verse>
				<verse number="37">сав народ герасинског краја замоли Исуса да оде од њих, јер их је обузео силан страх. Тако он уђе у чамац и врати се.</verse>
				<verse number="38">А човек из кога су изашли демони замоли га да иде с њим, aли Исус га отпусти, говорећи:</verse>
				<verse number="39">»Врати се својој кући и испричај колико је Бог за тебе учинио.« И човек оде, причајући људима по целом граду колико је Исус за њега учинио.</verse>
				<verse number="40">Када се Исус вратио, дочека га народ, јер су га сви очекивали.</verse>
				<verse number="41">Тада дође човек по имену Јаир, старешина синагоге, и паде му пред ноге, преклињући га да дође његовој кући,</verse>
				<verse number="42">јер је његова једина кћи, која је имала око дванаест година, била на самрти. Док је Исус ишао, народ се гурао око њега.</verse>
				<verse number="43">А тамо је била и једна жена која је дванаест година патила од крварења и нико није могао да је излечи.</verse>
				<verse number="44">Она приђе Исусу с леђа, дотаче скут његовог огртача и њено крварење одмах престаде.</verse>
				<verse number="45">А Исус упита: »Ко ме је дотакао?« Пошто сви рекоше да нису, Петар рече: »Учитељу, народ се натискује и гура те.«</verse>
				<verse number="46">Али Исус рече: »Неко ме је дотакао, јер сам осетио да је из мене изашла сила.«</verse>
				<verse number="47">Када је жена видела да није остала непримећена, дрхтећи приђе и паде пред њим ничице, па пред свим народом рече зашто га је дотакла и како је одмах била излечена.</verse>
				<verse number="48">»Кћери«, рече јој Исус, »твоја вера те је излечила. Иди у миру.«</verse>
				<verse number="49">Док је он то говорио, дође један из дома старешине синагоге и рече: »Кћи ти је умрла. Немој више да мучиш учитеља.«</verse>
				<verse number="50">А Исус је то чуо, па му рече: »Не бој се. Само веруј и она ће бити спасена.«</verse>
				<verse number="51">Када је стигао до куће, ником не даде да уђе с њим осим Петру, Јовану, Јакову и оцу и мајци детета.</verse>
				<verse number="52">А сви су плакали и туговали за њом. »Не плачите«, рече им Исус, »јер она није умрла, него само спава.«</verse>
				<verse number="53">Али они су му се подсмевали, јер су знали да је умрла.</verse>
				<verse number="54">Исус је узе за руку и викну: »Дете, устани!«</verse>
				<verse number="55">Дух јој се поврати, па она одмах устаде, а Исус нареди да јој дају да једе.</verse>
				<verse number="56">Њени родитељи се запрепастише, а Исус им нареди да ником не причају шта се догодило.</verse>
			</chapter>
			<chapter number="9">
				<verse number="1">Исус окупи Дванаесторицу и даде им моћ и власт над свим демонима и да лече болести,</verse>
				<verse number="2">па их посла да проповедају Божије царство и да лече болесне.</verse>
				<verse number="3">»Не носите ништа на пут«, рече им. »Ни штап, ни торбу, ни хлеб, ни новац, ни другу кошуљу.</verse>
				<verse number="4">И у који год дом уђете, останите у њему док оданде не одете.</verse>
				<verse number="5">А где вас не приме, кад будете одлазили из тога града, отресите прашину са својих ногу, као сведочанство против њих.«</verse>
				<verse number="6">И они одоше, па су ишли по селима, проповедајући еванђеље и свуда лечећи људе.</verse>
				<verse number="7">А тетрарх Ирод је чуо за све што се догодило, па је био у недоумици, јер су једни говорили да је Јован устао из мртвих,</verse>
				<verse number="8">други да се појавио Илија, а трећи да је устао један од старих пророка.</verse>
				<verse number="9">»Јовану сам одсекао главу«, рече Ирод, »али ко је овај о коме слушам такве ствари?« Зато је хтео да види Исуса.</verse>
				<verse number="10">Када су се апостоли вратили, известише Исуса о свему што су учинили. Исус их онда поведе са собом и повуче се насамо у град који се зове Витсаида.</verse>
				<verse number="11">Али народ за то сазна и крену за њим. Он их прими, па им је говорио о Божијем царству и исцељивао оне којима је лечење било потребно.</verse>
				<verse number="12">Када је дан био на измаку, Дванаесторица му приђоше и рекоше: »Отпусти народ, нека иду у околна села и засеоке да нађу јело и смештај, јер смо овде на усамљеном месту.«</verse>
				<verse number="13">А он им рече: »Ви им дајте да једу.« »Имамо само пет хлебова и две рибе«, одговорише му они, »осим ако не одемо и купимо хране за сав овај народ.«</verse>
				<verse number="14">А тамо је било око пет хиљада мушкараца. Али Исус рече својим ученицима: »Нека поседају у скупинама од по педесет.«</verse>
				<verse number="15">Тако су и учинили, па сви поседаше.</verse>
				<verse number="16">Исус узе оних пет хлебова и две рибе, подиже поглед према небу и благослови их. Онда их изломи и даде ученицима да их ставе пред народ.</verse>
				<verse number="17">И сви су јели и најели се. А преосталих комадића накупише дванаест пуних корпи.</verse>
				<verse number="18">Једном када се насамо молио, а ученици били с њим, Исус их упита: »Шта каже народ, ко сам ја?«</verse>
				<verse number="19">Они му одговорише: »Једни кажу — Јован Крститељ; други — Илија; а трећи — да је устао један од старих пророка.«</verse>
				<verse number="20">Он им тада рече: »А шта ви кажете, ко сам ја?« »Божији Христос«, одговори Петар.</verse>
				<verse number="21">Он их онда строго опомену и нареди да то ником не кажу,</verse>
				<verse number="22">па рече: »Син човечији треба много да препати, да га одбаце старешине, првосвештеници и учитељи закона, да буде убијен, и да трећег дана васкрсне.«</verse>
				<verse number="23">А свима је говорио: »Ко хоће да иде за мном, нека се одрекне самога себе, нека сваког дана узме свој крст и иде за мном.</verse>
				<verse number="24">Јер, ко хоће да спасе свој живот, изгубиће га, а ко изгуби свој живот ради мене, спашће га.</verse>
				<verse number="25">Шта вреди човеку ако добије цео свет, а самог себе уништи или себи науди.</verse>
				<verse number="26">Ко се стиди мене и мојих речи, и Син човечији ће се стидети њега када дође у својој слави и у слави Оца и светих анђела.</verse>
				<verse number="27">Истину вам кажем: неки који овде стоје неће окусити смрт док не виде Божије царство.«</verse>
				<verse number="28">После отприлике осам дана откад је ово рекао, Исус са собом поведе Петра, Јована и Јакова и попе се на једну гору да се помоли.</verse>
				<verse number="29">Док се молио, изглед лица му се промени, а одећа постаде блештаво бела.</verse>
				<verse number="30">А два човека су разговарала с њим: били су то Мојсије и Илија,</verse>
				<verse number="31">који су се појавили у великом сјају. Говорили су о његовом одласку који је требало да се догоди у Јерусалиму.</verse>
				<verse number="32">Петар и његови другови били су веома поспани, а када су се расанили, угледаше његову славу и два човека која су с њим стајала.</verse>
				<verse number="33">Док су ови одлазили од Исуса, Петар му рече: »Учитељу, добро је што смо овде. Хајде да подигнемо три сенице: једну теби, једну Мојсију и једну Илији« — не знајући шта говори.</verse>
				<verse number="34">Док је он још говорио, појави се облак и засени их, а они се, када су ушли у облак, уплашише.</verse>
				<verse number="35">Тада се из облака зачу глас који рече: »Ово је мој Син, кога сам изабрао! Њега слушајте!«</verse>
				<verse number="36">А када је глас одјекнуо, Исус остаде сам. Ученици то задржаше за себе и никоме у то време нису причали шта су видели.</verse>
				<verse number="37">Сутрадан, када су сишли са горе, силан народ му изађе у сусрет.</verse>
				<verse number="38">Један човек повика из народа: »Учитељу, молим те да погледаш мога сина, јер ми је јединац.</verse>
				<verse number="39">Дух га шчепа, па изненада вришти; баца га у грчеве и пена му удари на уста. Тешко га напушта и сатире га.</verse>
				<verse number="40">Молио сам твоје ученике да га истерају, али нису могли.«</verse>
				<verse number="41">»О, неверни и изопачени нараштају!« одговори Исус. »Колико ћу још морати да останем с вама и да вас подносим? Доведи свога сина овамо.«</verse>
				<verse number="42">Док је дечак долазио, демон га обори на земљу у грчевима. Али Исус запрети нечистом духу, излечи дечака и предаде га оцу.</verse>
				<verse number="43">И сви се задивише Божијој величини. Док су се сви дивили оном што је Исус учинио, он рече ученицима:</verse>
				<verse number="44">»Пажљиво слушајте шта ћу вам рећи: Син човечији ће бити предат људима у руке.«</verse>
				<verse number="45">Али они не схватише о чему им говори. Било им је сакривено, па нису разумели, а плашили су се да га о томе питају.</verse>
				<verse number="46">Међу ученицима се поведе расправа о томе који од њих је највећи.</verse>
				<verse number="47">А Исус, знајући њихове мисли, узе једно дете и постави га поред себе,</verse>
				<verse number="48">па им рече: »Ко прими ово дете у моје име, мене прима. А ко прима мене, прима Онога који ме је послао. Јер, онај који је најмањи међу вама — тај је највећи.«</verse>
				<verse number="49">»Учитељу«, рече Јован, »видели смо једнога како у твоје име истерује демоне и хтели смо да му забранимо, јер није један од нас.«</verse>
				<verse number="50">»Не браните му«, рече Исус, »јер ко није против вас, тај је за вас.«</verse>
				<verse number="51">Како се приближавало време да буде вазнет на небо, Исус одлучи да крене у Јерусалим,</verse>
				<verse number="52">па пред собом посла гласнике који уђоше у једно самаријско село да му све припреме.</verse>
				<verse number="53">Али мештани га не примише, јер се упутио у Јерусалим.</verse>
				<verse number="54">Када су ученици Јаков и Јован то видели, упиташе га: »Господе, хоћеш ли да призовемо огањ са неба да их уништи?«</verse>
				<verse number="55">Али Исус се окрену и прекори их.</verse>
				<verse number="56">Онда одоше у друго село.</verse>
				<verse number="57">Док су ишли путем, рече му један човек: »Ићи ћу за тобом куд год ти идеш.«</verse>
				<verse number="58">Исус му одговори: »Лисице имају јазбине и птице имају гнезда, а Син човечији нема где да спусти главу.«</verse>
				<verse number="59">А једном другом рече: »Пођи за мном.« »Господе«, рече му човек, »пусти ме да прво одем да сахраним оца.«</verse>
				<verse number="60">A Исус му рече: »Нека мртви сахрањују своје мртве, а ти иди и објављуј Божије царство.«</verse>
				<verse number="61">Један му рече: »Ја ћу за тобом, Господе, али ме прво пусти да се опростим од своје породице.«</verse>
				<verse number="62">»Ко положи руку на плуг«, рече му Исус, »а осврће се, није за Божије царство.«</verse>
			</chapter>
			<chapter number="10">
				<verse number="1">После тога Господ одреди још седамдесет двојицу, па их по двојицу посла испред себе у сваки град и место куда је намеравао да иде.</verse>
				<verse number="2">Рече им: »Жетва је обилна, али је радника мало. Зато молите Господара жетве да пошаље раднике за своју жетву.</verse>
				<verse number="3">Идите. Ево, шаљем вас као јагњад међу вукове.</verse>
				<verse number="4">Не носите са собом ни новчаник, ни торбу, ни обућу, и на путу никога не поздрављајте.</verse>
				<verse number="5">»Када уђете у неки дом, прво реците: ‚Мир овом дому.‘</verse>
				<verse number="6">И ако тамо буде мирољубив човек, ваш мир ће остати на њему. А ако не буде, ваш мир ће вам се вратити.</verse>
				<verse number="7">Останите у том дому и једите и пијте све што вам понуде, јер радник заслужује своју плату. И немојте да прелазите из дома у дом.</verse>
				<verse number="8">»Када уђете у неки град, па вас приме, једите све што пред вас ставе.</verse>
				<verse number="9">Лечите болесне у том граду и говорите им: ‚Приближило вам се Божије царство.‘</verse>
				<verse number="10">Али, када уђете у неки град, па вас не приме, изађите на улице и реците:</verse>
				<verse number="11">‚Против вас отресамо и прашину вашега града која нам се лепи за ноге. Ипак знајте: приближило се Божије царство.‘</verse>
				<verse number="12">Кажем вам: онога Дана ће бити лакше Содоми него том граду.«</verse>
				<verse number="13">»Тешко теби, Хоразине! Тешко теби, Витсаидо! Да су се у Тиру и Сидону догодила чуда која су се догодила у вама, они би се одавно покајали и седели у кострети и пепелу.</verse>
				<verse number="14">Али, на Суду ће бити лакше Тиру и Сидону него вама.</verse>
				<verse number="15">А ти, Кафарнауме, зар ћеш се до неба уздићи? У Подземље ћеш се суновратити!</verse>
				<verse number="16">»Ко вас слуша, мене слуша. Ко вас одбацује, мене одбацује. А ко одбацује мене, одбацује Онога који ме је послао.«</verse>
				<verse number="17">Седамдесет двојица се вратише радосни, говорећи: »Господе, и демони нам се покоравају у твоје име!«</verse>
				<verse number="18">А он им рече: »Видео сам Сатану како пада са неба као муња.</verse>
				<verse number="19">Ето, дао сам вам власт да газите змије и шкорпије, и над сваком непријатељском силом — и ништа вам неће наудити.</verse>
				<verse number="20">Али, немојте да се радујете томе што вам се духови покоравају, него се радујте што су ваша имена записана на небу.«</verse>
				<verse number="21">Уто га обузе радост у Светом Духу, па рече: »Хвалим те, Оче, Господе неба и земље, што си ово сакрио од мудрих и умних, а открио малој деци. Да, Оче, свидело ти се да тако учиниш.</verse>
				<verse number="22">»Отац ми је све предао, и нико, осим Оца, не зна ко је Син. И нико не зна ко је Отац, само Син и они којима то Син хоће да открије.«</verse>
				<verse number="23">Онда се окрену ученицима, па им насамо рече: »Благо очима које гледају то што ви гледате.</verse>
				<verse number="24">Јер, кажем вам: многи пророци и цареви желели су да виде то што ви гледате, али нису видели, и да чују то што ви слушате, али нису чули.«</verse>
				<verse number="25">Онда устаде један учитељ закона да искуша Исуса, па га упита: »Учитељу, шта треба да учиним да бих наследио вечни живот?«</verse>
				<verse number="26">»Шта пише у Закону?« рече му Исус. »Шта читаш тамо?«</verse>
				<verse number="27">Овај одговори: »‚Воли Господа, свога Бога, свим својим срцем, свом својом душом, свом својом снагом и свим својим умом‘, и ‚свога ближњега као самога себе.‘ «</verse>
				<verse number="28">»Тачно си одговорио«, рече му Исус. »Чини тако, и живећеш.«</verse>
				<verse number="29">Али овај, желећи да се оправда, упита Исуса: »А ко је мој ближњи?«</verse>
				<verse number="30">Исус му одговори: »Путовао један човек из Јерусалима у Јерихон, па пао у руке разбојницима. Ови су га скинули и изударали, па отишли, оставивши га полумртва.</verse>
				<verse number="31">А случајно је тим путем пролазио један свештеник, видео га и заобишао.</verse>
				<verse number="32">Исто тако је поред тога места наишао и један Левит, видео га и заобишао.</verse>
				<verse number="33">Али наиђе онуда, путујући, и један Самарићанин. И кад га је видео, сажали се,</verse>
				<verse number="34">па му приђе и преви му ране, заливши их уљем и вином. Онда га посади на своје живинче, одведе у једну гостионицу и побрину се за њега.</verse>
				<verse number="35">Сутрадан извади два динара и даде их гостионичару, говорећи: ‚Побрини се за њега, а ако потрошиш више, платићу ти кад се вратим.‘</verse>
				<verse number="36">»Шта мислиш, који је од ове тројице био ближњи овоме који је пао у руке разбојницима?«</verse>
				<verse number="37">»Онај који се на њега сажалио«, одговори учитељ закона. А Исус му рече: »Иди, па и ти тако чини.«</verse>
				<verse number="38">Док су путовали, Исус уђе у једно село, где га жена по имену Марта прими у своју кућу.</verse>
				<verse number="39">Она је имала сестру која се звала Марија, која седе Господу до ногу, па је слушала шта он говори.</verse>
				<verse number="40">Марта је била веома заузета послуживањем, па приђе Исусу и рече: »Господе, зар те није брига што ме моја сестра оставила да сама послужујем? Реци јој да ми помогне.«</verse>
				<verse number="41">»Марта, Марта«, одговори јој Исус, »бринеш се и узнемираваш због много чега,</verse>
				<verse number="42">а само једно је потребно. Марија је изабрала оно боље и то јој неће бити одузето.«</verse>
			</chapter>
			<chapter number="11">
				<verse number="1">Једном се Исус молио на неком месту. Када је завршио, рече му један од ученика: »Господе, научи нас да се молимо, као што је и Јован научио своје ученике.«</verse>
				<verse number="2">А он им рече: »Када се молите, реците: ‚Оче, нека је свето име твоје, нека дође Царство твоје.</verse>
				<verse number="3">Хлеб наш насушни дај нам свакога дана</verse>
				<verse number="4">и опрости нам грехе наше, јер и ми опраштамо свим дужницима својим. И не уведи нас у искушење.‘«</verse>
				<verse number="5">Онда им рече: »Када неко од вас има пријатеља, па оде к њему у поноћ и каже му: ‚Пријатељу, позајми ми три хлеба.</verse>
				<verse number="6">Јер, један мој пријатељ је свратио к мени с пута, а ја немам шта да изнесем пред њега.‘</verse>
				<verse number="7">И када му онај изнутра одговори: ‚Не досађуј ми! Врата су већ закључана и деца са мном у постељи. Не могу да устанем да ти дам‘ —</verse>
				<verse number="8">кажем вам: иако неће да устане зато што му је пријатељ, устаће због његове безочности и даће му колико му треба.</verse>
				<verse number="9">»Зато вам кажем: молите — и даће вам се; тражите — и наћи ћете; куцајте — и отвориће вам се.</verse>
				<verse number="10">Јер, ко год моли, добија; и ко тражи, налази; и отвориће се ономе ко куца.</verse>
				<verse number="11">»Који би отац међу вама сину, када га замоли за рибу, дао змију?</verse>
				<verse number="12">Или му, ако га замоли за јаје, дао шкорпију?</verse>
				<verse number="13">Па ако ви, иако сте зли, знате како да дајете добре дарове својој деци, колико ће више ваш небески Отац дати Светога Духа онима који га замоле.«</verse>
				<verse number="14">Исус је истеривао једног демона немости и, када је демон изашао, неми човек проговори, а народ се задиви.</verse>
				<verse number="15">Али неки од њих рекоше: »Он истерује демоне помоћу Веелзевула, демонског владара!«</verse>
				<verse number="16">А други, да би га искушали, затражише од њега знак са неба.</verse>
				<verse number="17">Али он је знао шта мисле, па им рече: »Опустеће свако царство које је против себе подељено, и пашће сваки подељени дом.</verse>
				<verse number="18">Ако је и Сатана против себе подељен, како ће опстати његово царство? Јер, ви кажете да ја демоне истерујем помоћу Веелзевула.</verse>
				<verse number="19">Али, ако ја истерујем демоне помоћу Веелзевула, помоћу кога их истерују ваши синови? Зато ће вам они бити судије.</verse>
				<verse number="20">Али, ако ја демоне истерујем помоћу Божије силе, онда вам је дошло Божије царство.</verse>
				<verse number="21">»Када јак, наоружан човек чува своју кућу, његова имовина је безбедна.</verse>
				<verse number="22">Али, када га нападне и савлада неко јачи од њега, узима му оклоп у који се уздaо и дели плен.</verse>
				<verse number="23">»Ко није са мном — против мене је. И ко са мном не скупља — расипа.«</verse>
				<verse number="24">»Када из човека изађе нечисти дух, лута безводним местима тражећи починка. А кад га не нађе, каже: ‚Вратићу се у кућу из које сам изашао.‘</verse>
				<verse number="25">И врати се и нађе кућу пометену и сређену.</verse>
				<verse number="26">Онда оде и доведе седам других духова, горих од себе, па уђу и тамо се настане. Тако је на крају том човеку горе него пре.«</verse>
				<verse number="27">Док је он то говорио, повика једна жена из народа: »Срећна утроба која те носила и дојке које си сисао!«</verse>
				<verse number="28">А он рече: »Много срећнији су они који слушају Божију реч и покоравају јој се.«</verse>
				<verse number="29">Док се народ окупљао, он рече: »Овај нараштај је зао нараштај. Траже знак, али никакав знак им неће бити дат, осим знака Јониног.</verse>
				<verse number="30">Јер, као што је Јона био знак Нинивљанима, тако ће и Син човечији бити знак овом нараштају.</verse>
				<verse number="31">Краљица Југа ће на Суду устати са људима овог нараштаја и осудити их, јер је с краја земље дошла да чује Соломонову мудрост. А овде је неко већи од Соломона!</verse>
				<verse number="32">Нинивљани ће устати на Суду са овим нараштајем и осудити га, јер су се покајали после Јонине проповеди, а овде је неко већи од Јоне.«</verse>
				<verse number="33">»Нико не пали светиљку да би је ставио на скровито место или под посуду, него на свећњак, да они који улазе виде светлост.</verse>
				<verse number="34">Твоје око је светиљка тела. Ако ти је око добро, и цело тело ти је пуно светлости. Али, ако је рђаво, и тело ти је пуно таме.</verse>
				<verse number="35">Постарај се, дакле, да светлост у теби не буде тама.</verse>
				<verse number="36">Ако ти је цело тело пуно светлости, без имало таме, биће сасвим осветљено, као кад те својом светлошћу обасјава светиљка.«</verse>
				<verse number="37">Док је он говорио, један фарисеј га позва да с њим руча, па Исус уђе и леже за трпезу.</verse>
				<verse number="38">А фарисеј се зачуди кад виде да се Исус није прво опрао пре ручка.</verse>
				<verse number="39">»Да«, рече му Господ, »ви фарисеји чистите чашу и тањир споља, а изнутра сте пуни похлепе и зла.</verse>
				<verse number="40">Безумници! Зар Онај који је начинио оно што је споља, није начинио и оно што је изнутра?</verse>
				<verse number="41">Него, дајте као милостињу оно што је унутра, и све ће вам бити чисто.</verse>
				<verse number="42">»Али тешко вама, фарисеји, што дајете десетак од нане, руте и сваког другог биља, а занемарујете Божију правду и љубав. Ово треба да чините, а оно да не занемарујете.</verse>
				<verse number="43">»Тешко вама, фарисеји, јер волите прва седишта у синагогама и да вас поздрављају на трговима.</verse>
				<verse number="44">Тешко вама, јер сте слични необележеним гробовима по којима људи ходају а да то и не знају.«</verse>
				<verse number="45">»Учитељу«, рече му један учитељ закона, »ти и нас вређаш кад тако говориш.«</verse>
				<verse number="46">А Исус рече: »Тешко и вама, учитељи закона, јер људе оптерећујете неподношљивим бременом, а сами се ни прстом не дотичете бремена.</verse>
				<verse number="47">»Тешко вама, јер подижете гробнице пророцима, а њих су побили ваши праоци.</verse>
				<verse number="48">Тиме сведочите да се слажете са делима својих праотаца, јер су их они побили, а ви им подижете гробнице.</verse>
				<verse number="49">Зато је Божија мудрост и рекла: ‚Послаћу им пророке и апостоле; неке ће убити, а неке прогонити.‘</verse>
				<verse number="50">Зато ће овај нараштај платити за крв свих пророка проливену од постанка света,</verse>
				<verse number="51">од Авељеве крви до крви Захарије, који је убијен између жртвеника и Храма. Да, кажем вам: овај нараштај ће за то платити.</verse>
				<verse number="52">»Тешко вама, учитељи закона, јер сте узели кључ знања. Сами нисте ушли, а спречили сте оне који су улазили.«</verse>
				<verse number="53">А када је одлазио оданде, учитељи закона и фарисеји почеше жестоко да наваљују на њега и да га засипају питањима о много чему,</verse>
				<verse number="54">вребајући да га ухвате у речи.</verse>
			</chapter>
			<chapter number="12">
				<verse number="1">Када се у међувремену окупило мноштво од неколико хиљада људи, тако да су једни друге газили, Исус прво поче да говори својим ученицима: »Чувајте се фарисејског квасца, то јест лицемерја.</verse>
				<verse number="2">Нема ништа скривено што се неће открити, ни тајно што се неће сазнати.</verse>
				<verse number="3">Све што сте рекли у тами, чуће се на светлости, и оно што сте по собама на ухо шапутали, проповедаће се са кровова.«</verse>
				<verse number="4">»Кажем вам, пријатељи моји: не треба да се бојите оних што убијају тело и после тога немају шта више да учине.</verse>
				<verse number="5">Али, показаћу вам кога треба да се бојите: бојте се онога који, пошто убије, има моћ да баци у пакао. Да, кажем вам: њега се бојте.</verse>
				<verse number="6">Зар се пет врабаца не продаје за два асариона? Па ипак ниједног од њих Бог не заборавља.</verse>
				<verse number="7">А вама је и сва коса на глави избројана. Не бојте се. Ви вредите више од много врабаца.«</verse>
				<verse number="8">»Kажем вам: ко год мене призна пред људима, и њега ће Син човечији признати пред Божијим анђелима.</verse>
				<verse number="9">А ко се мене одрекне пред људима, и ја ћу се њега одрећи пред Божијим анђелима.</verse>
				<verse number="10">Опростиће се сваком ко каже нешто против Сина човечијега, али неће бити опроштено оном ко увреди Светога Духа.</verse>
				<verse number="11">Када вас буду изводили пред синагоге, владаре и власти, не брините се како ћете се одбранити или шта ћете рећи,</verse>
				<verse number="12">јер ће вас тога часа Свети Дух научити шта треба да кажете.«</verse>
				<verse number="13">Тада му рече неко из народа: »Учитељу, реци мом брату да са мном подели наследство.«</verse>
				<verse number="14">»Човече«, одврати му Исус, »ко ме је поставио за судију или за извршитеља над вама?«</verse>
				<verse number="15">А онда им рече: »Пазите и чувајте се сваке похлепе. Јер, и када човек има у изобиљу, његов живот не зависи од његове имовине.«</verse>
				<verse number="16">Тада им исприча ову причу: »Једном богаташу је земља добро родила</verse>
				<verse number="17">и он је овако размишљао: ‚Шта да радим, пошто немам где да спремим своју летину?‘</verse>
				<verse number="18">Онда рече: ‚Ево шта ћу: срушићу своје амбаре и саградити веће, па ћу у њих спремити све своје жито и добра.</verse>
				<verse number="19">И рећи ћу својој души: душо, имаш много добара спремљених за много година. Одмaрај се, једи, пиј и весели се.‘</verse>
				<verse number="20">Али Бог му рече: ‚Безумниче! Колико ноћас ће ти живот бити одузет. И чије ће онда бити то што си спремио?‘</verse>
				<verse number="21">Тако пролази онај ко себи згрће благо, а није богат пред Богом.«</verse>
				<verse number="22">Онда рече ученицима: »Зато вам кажем: не брините се за свој живот — шта ћете јести; ни за своје тело — шта ћете обући.</verse>
				<verse number="23">Јер, живот је више од јела, а тело више од одеће.</verse>
				<verse number="24">Погледајте гавране: не сеју и не жању, немају ни спремишта ни амбарe, а ипак их Бог храни. А колико сте ви вреднији од птица!</verse>
				<verse number="25">Који од вас, бринући се, може свом животу додати и један једини сат?</verse>
				<verse number="26">Кад не можете ни такву ситницу да учините, зашто се бринете за остало?</verse>
				<verse number="27">»Погледајте како расту љиљани: не раде и не преду. А ја вам кажем: ни Соломон у свем свом сјају није био одевен као један од њих.</verse>
				<verse number="28">Ако, дакле, Бог тако одева пољску траву — која данас јесте, а сутра се баца у ватру — колико ће више одевати вас, маловерни.</verse>
				<verse number="29">Зато немојте да тражите шта ћете јести или шта ћете пити, и не узнемиравајте се бригама.</verse>
				<verse number="30">Јер, све то траже пагани овога света. Зна ваш Отац да вам је све то потребно.</verse>
				<verse number="31">Него, тражите његово Царство, па ће вам се и ово дати.</verse>
				<verse number="32">»Не бој се, стадо мало, јер се вашем Оцу свидело да вам дâ Царство.</verse>
				<verse number="33">Продајте своју имовину и дајте као милостињу. Снабдејте се новчаницима који не старе: неисцрпним благом на небу, којем лопов не може да се примакне и које мољац не може да нагризе.</verse>
				<verse number="34">Јер, где вам је благо, тамо ће вам бити и срце.«</verse>
				<verse number="35">»Нека вам бедра буду опасана и нека ваше светиљке горе,</verse>
				<verse number="36">као онима који чекају да им се господар врати са свадбе, да му одмах отворе када дође и покуца.</verse>
				<verse number="37">Благо оним слугама које господар затекне будне када дође. Истину вам кажем: он сам ће се опасати, посести их за трпезу и послуживати их.</verse>
				<verse number="38">Дошао он у поноћ или касније, ако их нађе спремне, благо њима.</verse>
				<verse number="39">Али ово знајте: да је домаћин знао у који час ће лопов доћи, не би допустио да му кућа буде обијена.</verse>
				<verse number="40">И ви будите спремни, јер ће Син човечији доћи у онај час у који га не очекујете.«</verse>
				<verse number="41">»Господе«, упита Петар, »говориш ли ову причу само нама или свима?«</verse>
				<verse number="42">А Господ рече: »Ко је, дакле, верни и мудри управитељ кога ће господар поставити над својим слугама да им на време даје оброк?</verse>
				<verse number="43">Благо оном слузи кога његов господар, када дође, нађе да тако чини.</verse>
				<verse number="44">Истину вам кажем: поставиће га да управља свим његовим имањем.</verse>
				<verse number="45">»Али, ако тај слуга помисли: ‚Мој господар ће се дуго задржати‘, па почне да туче слуге и слушкиње, и да једе и пије и опија се,</verse>
				<verse number="46">његов господар ће доћи онога дана када га он не очекује и у час који не зна, па ће га пресећи надвоје и одредити му место међу невернима.</verse>
				<verse number="47">»Онај слуга који је знао вољу свога господара, а није био спреман, или није поступио по његовој вољи, добиће много батина.</verse>
				<verse number="48">А онај који није знао, а учинио је нешто што заслужује казну, добиће само мало батина. Ко год је много добио, од њега ће се много и тражити; и коме је много поверено, од њега ће се више захтевати.«</verse>
				<verse number="49">»Дошао сам да на земљу бацим огањ, и тако бих желео да је већ упаљен.</verse>
				<verse number="50">Али, треба крштењем да се крстим и тако ми је тешко док се то не заврши.</verse>
				<verse number="51">Мислите ли да сам дошао да на земљу донесем мир? Не, кажем вам, него раздор.</verse>
				<verse number="52">Од сада ће петоро у истој кући бити раздељено: троје против двоје и двоје против троје.</verse>
				<verse number="53">Поделиће се отац против сина и син против оца, мајка против кћери и кћи против мајке, свекрва против снахе и снаха против свекрве.«</verse>
				<verse number="54">А народу рече: »Када видите да се облак помаља на западу, одмах кажете: ‚Долази киша‘, и тако и буде.</verse>
				<verse number="55">А када дува јужни ветар, кажете: ‚Биће врућине‘, и тако и буде.</verse>
				<verse number="56">Лицемери! Знате да тумачите изглед земље и неба, а не знате да протумачите знаке овог времена?«</verse>
				<verse number="57">»И зашто сами од себе не просуђујете шта је праведно?</verse>
				<verse number="58">Када са својим противником идеш пред поглавара, потруди се да се с њим нагодиш још на путу, да те не одвуче пред судију, па те судија преда судском службенику, а службеник баци у тамницу.</verse>
				<verse number="59">Кажем ти: нећеш оданде изаћи док не исплатиш и последњу пару.«</verse>
			</chapter>
			<chapter number="13">
				<verse number="1">У то време су тамо били и неки који Исусу испричаше о Галилејцима чију је крв Пилат измешао с њиховим жртвама.</verse>
				<verse number="2">А он им одговори: »Зар мислите да су ти Галилејци били већи грешници од осталих Галилејаца зато што су тако страдали?</verse>
				<verse number="3">Кажем вам: нису. Али, ако се не покајете, сви ћете тако пропасти.</verse>
				<verse number="4">Или, шта је са оном осамнаесторицом на које се срушио силоамски торањ и усмртио их? Мислите ли да су они били више криви од свих осталих становника Јерусалима?</verse>
				<verse number="5">Кажем вам: нису. Али, ако се не покајете, сви ћете тако пропасти.«</verse>
				<verse number="6">Онда им исприча ову причу: »Имао један човек смокву посађену у свом винограду, па дошао да на њој потражи плода, али га не нађе.</verse>
				<verse number="7">»Тада рече виноградару: ‚Ево већ три године долазим и тражим плода на овој смокви, али га не налазим. Посеци је. Зашто да слаби земљу.‘</verse>
				<verse number="8">»‚Господару‘, одговори му виноградар, ‚остави је још ову годину, да око ње окопам и нађубрим,</verse>
				<verse number="9">па ће можда догодине донети плод. А ако не роди, посеци је.‘«</verse>
				<verse number="10">Једне суботе је Исус учио народ у некој синагоги.</verse>
				<verse number="11">А тамо је била и једна жена која је осамнаест година имала духа који је изазивао болест. Била је згрчена и никако није могла да се сасвим исправи.</verse>
				<verse number="12">Када ју је Исус видео, позва је к себи, па јој рече: »Жено, ослобођена си своје болести.«</verse>
				<verse number="13">Онда положи руке на њу, и она се одмах исправи и поче да слави Бога.</verse>
				<verse number="14">А старешина синагоге је био огорчен што Исус лечи у суботу, па рече народу: »Има шест дана када се ради. Зато у те дане долазите да се лечите, а не у суботу.«</verse>
				<verse number="15">Тада му Господ рече: »Лицемери! Зар сваки од вас не одвезује свога вола или магарца од јасала у суботу и не изводи га да га напоји?</verse>
				<verse number="16">Па зар ову Авраамову кћер, коју је Сатана осамнаест година држао везану, није требало ослободити тих окова у дан суботњи?«</verse>
				<verse number="17">Kада је то рекао, сви његови противници се постидеше, а сав народ се радовао због свих дивних дела која је учинио.</verse>
				<verse number="18">Тада рече: »Чему је слично Божије царство? С чим да га упоредим?</verse>
				<verse number="19">Слично је зрну горушице које је човек узео и посејао у свом врту, а оно изникло и развило се у дрво и птице се гнездиле у његовим гранама.«</verse>
				<verse number="20">А онда опет рече: »С чим да упоредим Божије царство?</verse>
				<verse number="21">Слично је квасцу који је жена узела и измешала га са три сате брашна док све није ускисло.«</verse>
				<verse number="22">Путујући у Јерусалим, пролазио је кроз градове и села и учио народ.</verse>
				<verse number="23">Неко му рече: »Господе, хоће ли се само мало њих спасти?« А он им рече:</verse>
				<verse number="24">»Свим силама се потрудите да уђете кроз уска врата. Јер, кажем вам: многи ће настојати да уђу, али неће моћи.</verse>
				<verse number="25">Када господар куће устане и закључа врата, стајаћете напољу и куцати на врата, говорећи: ‚Господару, отвори нам!‘ »А он ће вам одговорити: ‚Не знам ни ко сте ни одакле сте.‘</verse>
				<verse number="26">»‚Јели смо и пили с тобом‘, рећи ћете му ви, ‚а ти си учио народ на нашим улицама.‘</verse>
				<verse number="27">»А он ће вам рећи: ‚Не знам ни ко сте ни одакле сте. Одлазите од мене, сви ви који чините неправду.‘</verse>
				<verse number="28">»И биће плач и шкргут зуба када у Божијем царству угледате Авраама, Исаака, Јакова и све пророке, а вас избаце напоље.</verse>
				<verse number="29">Људи ће долазити са истока и запада, са севера и југа, и лећи за трпезу у Божијем царству.</verse>
				<verse number="30">И знајте, има последњих који ће бити први, и има првих који ће бити последњи.«</verse>
				<verse number="31">У то време му приђоше неки фарисеји и рекоше: »Иди одавде на неко друго место, јер Ирод хоће да те убије.«</verse>
				<verse number="32">А он им рече: »Идите и реците тој лисици: ‚Ево, истерујем демоне и исцељујем данас и сутра, а трећег дана ћу довршити дело.‘</verse>
				<verse number="33">Али, данас, сутра и прекосутра треба да путујем, јер не приличи пророку да погине ван Јерусалима.</verse>
				<verse number="34">»Јерусалиме, Јерусалиме, ти који убијаш пророке и каменујеш оне који су ти послани! Колико пута сам хтео да скупим твоју децу као квочка своје пилиће под крила, али нисте хтели.</verse>
				<verse number="35">Ево, кућа вам остаде пуста. Кажем вам: нећете ме више видети све док не будете рекли: ‚Благословен онај који долази у име Господа.‘ «</verse>
			</chapter>
			<chapter number="14">
				<verse number="1">Када је једне суботе Исус отишао у кућу неког фарисејског поглавара да једе, на њега су будно пазили.</verse>
				<verse number="2">А тамо је, испред њега, био човек који је патио од водене болести.</verse>
				<verse number="3">Исус упита учитеље закона и фарисеје: »Сме ли се суботом лечити или не?«</verse>
				<verse number="4">А они су ћутали. Тада он узе и излечи оног човека и отпусти га,</verse>
				<verse number="5">па их упита: »Ако неком од вас син или во упадне у бунар у дан суботњи, зар га нећете одмах извући?«</verse>
				<verse number="6">А они нису знали шта да кажу на то.</verse>
				<verse number="7">Гледајући како гости за себе бирају почасна места, исприча им ову причу:</verse>
				<verse number="8">»Када те неко позове на свадбу, не седај на почасно место, јер је можда позван неко угледнији од тебе,</verse>
				<verse number="9">па ће онај који је позвао и тебе и њега доћи и рећи ти: ‚Уступи своје место овоме.‘ Тада ћеш, постиђен, морати да седнеш на последње место.</verse>
				<verse number="10">Него, када те позову, иди и седи на последње место, тако да ти домаћин, када дође, каже: ‚Пријатељу, помери се навише.‘ Тако ће ти бити указана част пред свима који су с тобом за трпезом.</verse>
				<verse number="11">Јер, биће понижен сваки онај ко самога себе уздиже, а узвишен ко самога себе понизује.«</verse>
				<verse number="12">Онда рече оном који га је позвао: »Када спремаш ручак или вечеру, не зови своје пријатеље, ни своју браћу, ни рођаке, ни богате суседе, јер ће и они тебе позвати и тако ти узвратити.</verse>
				<verse number="13">Него, када спремаш гозбу, позови сиромахе, кљасте, хроме, слепе</verse>
				<verse number="14">— и благо теби. Јер, иако они немају чиме да ти узврате, биће ти узвраћено о васкрсењу праведних.«</verse>
				<verse number="15">Када је то чуо један од оних за трпезом, рече му: »Благо оном ко буде јео хлеб у Божијем царству!«</verse>
				<verse number="16">А Исус му рече: »Један човек спремио велику вечеру и позвао много људи.</verse>
				<verse number="17">Када је било време да вечера почне, посла он свога слугу да званицама каже: ‚Дођите, јер све је већ спремно.‘</verse>
				<verse number="18">»А они сви одреда почеше да се изговарају. Први му рече: ‚Купио сам њиву и морам да идем да је видим. Молим те, извини ме.‘</verse>
				<verse number="19">»‚Купио сам пет јармова волова‘, рече други, ‚и баш сам пошао да их испробам. Молим те, извини ме.‘</verse>
				<verse number="20">»Трећи рече: ‚Оженио сам се и зато не могу да дођем.‘</verse>
				<verse number="21">Слуга се врати и то јави свом господару. Тада се господар куће разгневи, па рече слузи: ‚Брзо изађи на градске улице и сокаке и доведи сиромахе, кљасте, слепе и хроме!‘</verse>
				<verse number="22">»‚Господару‘, рече му слуга, ‚учињено је како си наредио, али још има места.‘</verse>
				<verse number="23">»Тада господар рече слузи: ‚Изађи на друмове и дуж плотова, па их натерај да дођу, да ми се кућа напуни.</verse>
				<verse number="24">Јер, кажем ти: ниједан од оних који су позвани неће окусити моју вечеру!‘«</verse>
				<verse number="25">А са Исусом је путовао силан народ. Он се окрену према њима, па рече:</verse>
				<verse number="26">»Ко дође к мени, а не мрзи свога оца и мајку, жену и децу, браћу и сестре, па и сам свој живот, не може да буде мој ученик.</verse>
				<verse number="27">Ко не носи свој крст и не иде за мном, не може да буде мој ученик.</verse>
				<verse number="28">»Који од вас, када хоће да зида кулу, прво не седне и не израчуна трошкове, да види има ли довољно да је доврши?</verse>
				<verse number="29">Иначе би можда положио темељ, а не би могао да је доврши, па би га сви који би то видели исмејали</verse>
				<verse number="30">говорећи: ‚Овај је почео да гради, али није могао да доврши.‘</verse>
				<verse number="31">»Или, који цар, када крене да поведе рат против другог цара, прво не седне и не размотри може ли се са својих десет хиљада супротставити оном који против њега иде са двадесет хиљада.</verse>
				<verse number="32">Па, ако не може, онда ће, док је онај још далеко, послати изасланике и замолити за мир.</verse>
				<verse number="33">Тако, дакле, ниједан од вас који се не одрекне свега што има, не може да буде мој ученик.«</verse>
				<verse number="34">»Со је добра. Али, ако со обљутави, чиме ће се зачинити?</verse>
				<verse number="35">Није добра ни за земљу, ни за ђубриво, него се избацује напоље. Ко има уши да чује, нека чује.«</verse>
			</chapter>
			<chapter number="15">
				<verse number="1">Око Исуса су се окупљали сви цариници и грешници да га чују,</verse>
				<verse number="2">па фарисеји и учитељи закона почеше да гунђају, говорећи: »Овај прима грешнике и једе с њима!«</verse>
				<verse number="3">Тада им Исус исприча ову причу:</verse>
				<verse number="4">»Који од вас, ако има сто оваца, па једну изгуби, не оставља оних деведесет девет у дивљини и не иде за изгубљеном док је не нађе?</verse>
				<verse number="5">А кад је нађе, радосно је стави на рамена,</verse>
				<verse number="6">па кад стигне кући, позива пријатеље и суседе и каже им: ‚Радујте се са мном! Нашао сам своју изгубљену овцу!‘</verse>
				<verse number="7">Кажем вам: тако ће и на небу бити већа радост због једног грешника који се покаје него због деведесет девет праведника, којима покајање није потребно.«</verse>
				<verse number="8">»Или, која жена, када има десет драхми, па једну изгуби, не пали светиљку и не чисти кућу и не тражи пажљиво док је не нађе?</verse>
				<verse number="9">А кад је нађе, позива пријатељице и суседе и каже: ‚Радујте се са мном! Нашла сам новчић који сам изгубила!‘</verse>
				<verse number="10">Тако, кажем вам, настаје и радост пред Божијим анђелима због једног грешника који се покаје.«</verse>
				<verse number="11">Онда рече: »Један човек имао два сина.</verse>
				<verse number="12">Млађи од њих рече оцу: ‚Оче, дај ми део имања који ми припада.‘ И он им подели имање.</verse>
				<verse number="13">»После неколико дана, млађи син узе свој део и оде у далеку земљу, где протраћи сав свој иметак живећи разуздано.</verse>
				<verse number="14">Када је све потрошио, у тој земљи завлада велика глад и он поче да оскудева.</verse>
				<verse number="15">Зато оде и запосли се код једног грађанина оне земље, а овај га посла на своја поља да чува свиње.</verse>
				<verse number="16">Жудео је да напуни стомак рогачима које су свиње јеле, али му их нико није давао.</verse>
				<verse number="17">»Тада дође к себи, па рече: ‚Колики најамници мога оца имају хлеба у изобиљу, а ја овде умирем од глади!</verse>
				<verse number="18">Спремићу се и отићи своме оцу, па га замолити: »Оче, згрешио сам против неба и против тебе.</verse>
				<verse number="19">Нисам више достојан да се зовем твој син. Прими ме као једног од својих најамника.«‘</verse>
				<verse number="20">»И он се спреми и пође своме оцу. А док је још био далеко, његов отац га угледа и сажали се, па потрча, загрли га и пољуби.</verse>
				<verse number="21">»‚Оче‘, рече му син, ‚згрешио сам против неба и против тебе. Нисам више достојан да се зовем твој син.‘</verse>
				<verse number="22">»Али отац рече својим слугама: ‚Брзо изнесите најлепши огртач и обуците му га. Ставите му прстен на руку и обућу на ноге.</verse>
				<verse number="23">Донесите угојено теле и закољите га, па да једемо и да се веселимо.</verse>
				<verse number="24">Јер, овај мој син је био мртав, и оживе! Био је изгубљен, и нађен је!‘ И почеше да се веселе.</verse>
				<verse number="25">»А његов старији син био је на пољу. Када се на повратку приближио кући, зачу свирку и играње,</verse>
				<verse number="26">па позва једног слугу и упита га шта се дешава.</verse>
				<verse number="27">»‚Твој брат је дошао‘, рече му слуга, ‚и твој отац је заклао угојено теле зато што га је дочекао живог и здравог.‘</verse>
				<verse number="28">»Он се наљути и не хтеде да уђе. Тада изађе његов отац и поче да га наговара.</verse>
				<verse number="29">Али он одговори оцу: ‚Ето, толико година сам ти служио и никад нисам прекршио твоје заповести, а ти ми никад ни јаре ниси дао да се провеселим са пријатељима!</verse>
				<verse number="30">А кад је дошао овај твој син, који је твој иметак проћердао са блудницама, за њега си угојено теле заклао!‘</verse>
				<verse number="31">»‚Сине мој‘, рече му отац, ‚ти си увек са мном и све што имам, твоје је.</verse>
				<verse number="32">Али, треба да се веселимо и да се радујемо. Јер, овај твој брат је био мртав, и оживе, и био је изгубљен, и нађен је.‘«</verse>
			</chapter>
			<chapter number="16">
				<verse number="1">Исус рече ученицима: »Био један богат човек чијег су управитеља оптужили да расипа његову имовину.</verse>
				<verse number="2">»Он га позва и упита: ‚Шта то чујем о теби? Положи рачун о свом управљању, јер више не можеш да будеш управитељ.‘</verse>
				<verse number="3">»А управитељ рече у себи: ‚Шта да радим? Господар ми одузима посао управитеља. Нисам довољно снажан да копам, а срамота ме да просим.</verse>
				<verse number="4">Знам шта ћу: учинићу тако да ће ме људи примати у кућу и кад више не будем управитељ.‘</verse>
				<verse number="5">»Тада, једног по једног, позва све дужнике свога господара. »‚Колико дугујеш мом господару?‘ упита првог.</verse>
				<verse number="6">»‚Сто бата маслиновог уља‘, одговори овај. »А он му рече: ‚Узми своју обвезницу, па брзо седи и напиши педесет.‘</verse>
				<verse number="7">»Затим упита другог: ‚Колико ти дугујеш?‘ »‚Сто кора жита‘, одговори овај. »А он му рече: ‚Узми своју обвезницу и напиши осамдесет.‘</verse>
				<verse number="8">»И господар похвали непоштеног управитеља, јер је сналажљиво поступио. Синови овога света сналажљивији су са својим него синови светлости.</verse>
				<verse number="9">Кажем вам: начините себи пријатеље помоћу непоштеног богатства, да би вас, када оно нестане, примили у вечне станове.</verse>
				<verse number="10">»Ко је поуздан у најмањем, поуздан је и у великом. А ко је непоштен у најмањем, непоштен је и у великом.</verse>
				<verse number="11">Ако, дакле, нисте били поуздани у непоштеном богатству, ко ће вам поверити истинско богатство?</verse>
				<verse number="12">И ако нисте били поуздани у туђем, ко ће вам дати ваше?</verse>
				<verse number="13">»Ниједан слуга не може да служи двојици господара. Јер, или ће једнога мрзети, а другога волети; или ће једноме бити привржен, а другога презирати. Не можете служити и Богу и богатству.«</verse>
				<verse number="14">А све су то слушали фарисеји, који су волели новац, па су му се ругали.</verse>
				<verse number="15">Зато им Исус рече: »Ви се пред људима претварате да сте праведни, али Бог познаје ваше срце. Оно што је на високој цени међу људима, у Божијим очима је одвратно.</verse>
				<verse number="16">»Закон и Пророци су били до Јована. Од тада се проповеда еванђеље о Божијем царству и свако насилно у њега улази.</verse>
				<verse number="17">Али, лакше је да небо и земља прођу, него да пропадне иједна цртица из Закона.«</verse>
				<verse number="18">»Ко се разведе од своје жене и ожени се другом, чини прељубу. И ко се ожени разведеном, чини прељубу.«</verse>
				<verse number="19">»Био један богат човек који се облачио у пурпур и танко платно и сваког дана уживао у раскоши.</verse>
				<verse number="20">А пред његовом капијом лежао је један сиромах по имену Лазар, сав у чиревима,</verse>
				<verse number="21">и жудео да напуни стомак оним што је падало са богаташеве трпезе. Чак су и пси долазили и лизали му чиреве.</verse>
				<verse number="22">»Када је сиромах умро, анђели га однеше у Авраамово наручје. А умре и богаташ и би сахрањен.</verse>
				<verse number="23">У Подземљу, где је лежао у мукама, подиже поглед и у даљини угледа Авраама, и Лазара у његовом наручју,</verse>
				<verse number="24">па повика: ‚Оче Аврааме, смилуј ми се и пошаљи Лазара да умочи врх свога прста у воду и расхлади ми језик, јер се страшно мучим у овом пламену!‘</verse>
				<verse number="25">»‚Синко‘, рече му Авраам, ‚сети се да си за живота примио своја добра, а Лазар зла. Он се сада овде теши, а ти си у страшним мукама.</verse>
				<verse number="26">Осим тога, између вас и нас постављена је велика провалија, па они који желе одавде да пређу к вама, не могу, нити ко од вас може да пређе овамо.‘</verse>
				<verse number="27">»‚Онда те молим, оче‘, рече богаташ, ‚пошаљи га у кућу мога оца,</verse>
				<verse number="28">јер имам петорицу браће. Нека их опомене, да и они не дођу у ово мучилиште.‘</verse>
				<verse number="29">»Али Авраам рече: ‚Имају Мојсија и Пророке. Нека њих слушају.‘</verse>
				<verse number="30">»‚Не, оче Аврааме‘, рече богаташ, ‚него, ако им дође неко од мртвих, они ће се покајати.‘</verse>
				<verse number="31">»‚Ако не слушају Мојсија и Пророке‘, рече Авраам, ‚неће их уверити ни да неко устане из мртвих.‘«</verse>
			</chapter>
			<chapter number="17">
				<verse number="1">Исус рече својим ученицима: »Саблазни морају да дођу, али тешко оном по коме дођу.</verse>
				<verse number="2">Боље би му било да му се око врата обеси млински камен и да га баце у море него да саблазни иједнога од ових малених.</verse>
				<verse number="3">Чувајте се! »Ако твој брат згреши, укори га, па ако се покаје, опрости му.</verse>
				<verse number="4">И ако седам пута на дан згреши против тебе и седам пута ти дође и каже: ‚Кајем се‘, опрости му.«</verse>
				<verse number="5">Тада апостоли рекоше Господу: »Увећај нашу веру.«</verse>
				<verse number="6">А Господ рече: »Када бисте имали веру као зрно горушице, могли бисте рећи овом дуду: ‚Ишчупај се с кореном и посади се у море‘, и он би вас послушао.</verse>
				<verse number="7">»Који од вас, када има слугу који оре или чува овце, па се овај врати с поља, каже: ‚Дођи одмах и седи да једеш?‘</verse>
				<verse number="8">Зар му не каже: ‚Спреми ми вечеру, па се опаши и послужуј ме док једем и пијем. А после можеш и ти да једеш и пијеш‘?</verse>
				<verse number="9">Да ли он захваљује слузи што је учинио оно што му је наређено?</verse>
				<verse number="10">Тако и ви, када учините све што вам је наређено, треба да кажете: ‚Ми смо некорисне слуге. Учинили смо само оно што смо били дужни да учинимо.‘«</verse>
				<verse number="11">Док је Исус путовао у Јерусалим, пролазио је између Самарије и Галилеје.</verse>
				<verse number="12">Када је улазио у једно село, сусрете га десет губавих људи, који стадоше подаље</verse>
				<verse number="13">и повикаше: »Исусе, Учитељу, смилуј нам се!«</verse>
				<verse number="14">Када их је видео, рече им: »Идите и покажите се свештеницима.« И док су још ишли, очистише се.</verse>
				<verse number="15">Један од њих, када је видео да је излечен, врати се, славећи Бога на сав глас,</verse>
				<verse number="16">и паде ничице Исусу пред ноге и захвали му. А био је Самарићанин.</verse>
				<verse number="17">Исус рече: »Зар се нису сва десеторица очистила? Где су остала деветорица?</verse>
				<verse number="18">Зар се међу њима не нађе ниједан да се врати да дâ славу Богу, него само овај туђинац?«</verse>
				<verse number="19">Онда му рече: »Устани и иди. Твоја вера те је излечила.«</verse>
				<verse number="20">Једном када су га фарисеји питали када ће доћи Божије царство, Исус им одговори: »Божије царство не долази као нешто што се види.</verse>
				<verse number="21">Људи неће моћи да кажу: ‚Ево га овде!‘ ни: ‚Ено га онде!‘, јер Божије царство је у вама.«</verse>
				<verse number="22">А ученицима рече: »Долази време када ћете жудети да видите само један дан Сина човечијега, али га нећете видети.</verse>
				<verse number="23">А људи ће вам говорити: ‚Ено га онде!‘ или: ‚Ево га овде!‘ Не идите онамо и не јурите за њима.</verse>
				<verse number="24">Јер, као што муња, када севне, обасја небо од једног краја до другог, тако ће бити и са Сином човечијим на његов дан.</verse>
				<verse number="25">Али он прво мора много да препати и овај нараштај мора да га одбаци.</verse>
				<verse number="26">»Као што је било у Нојево време, тако ће бити и у дане Сина човечијега.</verse>
				<verse number="27">Људи су јели и пили, женили се и удавали, све до дана када је Ноје ушао у ковчег. Онда је дошао потоп и све их уништио.</verse>
				<verse number="28">Биће и као што је било у Лотове дане: људи су јели и пили, куповали и продавали, садили и градили.</verse>
				<verse number="29">А оног дана кад је Лот изашао из Содоме, горући сумпор запљушта с неба и све их уништи.</verse>
				<verse number="30">»Тако ће бити и онога дана када се појави Син човечији.</verse>
				<verse number="31">Ако се неко тога дана затекне на крову, а ствари су му у кући, нека не силази да их узме. И ко се затекне у пољу, нека се не враћа.</verse>
				<verse number="32">Сетите се Лотове жене!</verse>
				<verse number="33">Ко покуша да сачува свој живот, изгубиће га, а ко изгуби свој живот, сачуваће га.</verse>
				<verse number="34">Кажем вам: те ноћи биће двоје у једној постељи — једно ће се узети, а друго оставити.</verse>
				<verse number="35">Две жене ће заједно млети жито — једна ће се узети, а друга оставити.«</verse>
				<verse number="36">***</verse>
				<verse number="37">»Где то, Господе?« упиташе га. А он им рече: »Где буде лешина, тамо ће се и лешинари окупити.«</verse>
			</chapter>
			<chapter number="18">
				<verse number="1">Онда им исприча и причу да увек треба да се моле и да не посустају.</verse>
				<verse number="2">»У неком граду живео један судија«, рече. »Није се бојао Бога и није марио за људе.</verse>
				<verse number="3">А у том граду је била и једна удовица која је стално долазила к њему, говорећи: ‚Одбрани ме од мога противника.‘</verse>
				<verse number="4">Он то неко време није хтео, али касније рече себи: ‚Иако се не бојим Бога и не марим за људе, ипак ћу да одбраним ову удовицу</verse>
				<verse number="5">зато што ми досађује, да ме на крају не изнури својим долажењем.‘«</verse>
				<verse number="6">Тада Господ рече: »Чули сте шта каже неправедни судија.</verse>
				<verse number="7">Па зар неће Бог одбранити своје изабране, који дању и ноћу вапију к њему? Зар ће одуговлачити да их услиши?</verse>
				<verse number="8">Кажем вам: одбраниће их, и то брзо. Само, хоће ли Син човечији, када дође, наћи веру на земљи?«</verse>
				<verse number="9">А онима који су били убеђени да су праведни, а све остале ниподаштавали, исприча ову причу:</verse>
				<verse number="10">»Двојица су отишла у Храм да се помоле. Један је био фарисеј, а други цариник.</verse>
				<verse number="11">Фарисеј је стајао и овако се молио у себи: ‚Боже, хвала ти што нисам као остали људи — разбојници, неправедници, прељубници — или као овај цариник.</verse>
				<verse number="12">Постим два пута недељно и дајем десетак од свега што стекнем.‘</verse>
				<verse number="13">»А цариник је стајао подаље и ни поглед није хтео да подигне ка небу, него се ударао у груди и говорио: ‚Боже, смилуј се мени, грешнику!‘</verse>
				<verse number="14">»Кажем вам: он, а не онај други, отишао је кући оправдан. Јер, ко самога себе уздиже, биће понижен; а ко самога себе понизује, биће узвишен.«</verse>
				<verse number="15">Људи су му доносили и малу децу да их дотакне, а када су ученици то видели, изгрдише их.</verse>
				<verse number="16">Али Исус их позва к себи, па рече: »Пустите децу да долазе к мени и не спречавајте их, јер таквима припада Божије царство.</verse>
				<verse number="17">Истину вам кажем: ко не прихвати Божије царство попут малог детета, неће ући у њега.«</verse>
				<verse number="18">Један поглавар га упита: »Добри учитељу, шта да учиним да наследим вечни живот?«</verse>
				<verse number="19">»Зашто ме називаш добрим?« одврати Исус. »Нико, осим јединога Бога, није добар.</verse>
				<verse number="20">Заповести знаш: ‚Не чини прељубу, Не убиј, Не укради, Не сведочи лажно, Поштуј свога оца и мајку.‘ «</verse>
				<verse number="21">А он рече: »Свега тога сам се држао од детињства.«</verse>
				<verse number="22">Када је Исус то чуо, рече му: »Још једно ти недостаје: продај све што имаш и раздели сиромасима, па ћеш имати благо на небу. Тада хајде за мном.«</verse>
				<verse number="23">Али, када је то чуо, поглавар се силно ражалости, јер је био веома богат.</verse>
				<verse number="24">Када је Исус видеo да се овај ражалостио, рече: »Како је тешко имућнима да уђу у Божије царство.</verse>
				<verse number="25">Лакше је камили да прође кроз иглене уши него богаташу да уђе у Божије царство.«</verse>
				<verse number="26">А они који су то чули рекоше: »Па ко може да се спасе?«</verse>
				<verse number="27">»Оно што је немогуће људима«, рече он, »могуће је Богу.«</verse>
				<verse number="28">Тада Петар рече: »Ево, ми смо све оставили и пошли за тобом.«</verse>
				<verse number="29">»Истину вам кажем«, рече Исус, »нема ниједнога који је ради Божијег царства оставио кућу, или жену, или браћу, или родитеље, или децу,</verse>
				<verse number="30">а да неће добити многоструко више у ово време, а у будућем свету вечни живот.«</verse>
				<verse number="31">Онда одведе Дванаесторицу на страну, па им рече: »Ево, кренули смо у Јерусалим и све што су пророци написали о Сину човечијем, испуниће се.</verse>
				<verse number="32">Предаће га паганима и ругати му се, злостављати га, пљувати,</verse>
				<verse number="33">избичевати и убити, а он ће трећег дана васкрснути.«</verse>
				<verse number="34">Али они ништа од тога не разумеше. Значење тих речи било им је скривено, па нису знали о чему говори.</verse>
				<verse number="35">Када се Исус приближио Јерихону, поред пута је седео један слепи човек и просио.</verse>
				<verse number="36">Чувши да народ пролази, упита шта се дешава,</verse>
				<verse number="37">а они му рекоше: »Пролази Исус Назарећанин.«</verse>
				<verse number="38">Он повика: »Исусе, Сине Давидов, смилуј ми се!«</verse>
				<verse number="39">Они што су ишли напред опоменуше га да ућути, али он је још више викао: »Сине Давидов, смилуј ми се!«</verse>
				<verse number="40">Тада Исус стаде и нареди да му га доведу, а када се овај приближио, упита га:</verse>
				<verse number="41">»Шта хоћеш да учиним за тебе?« »Господе«, одговори он, »да прогледам.«</verse>
				<verse number="42">А Исус му рече: »Прогледај! Твоја вера те је излечила.«</verse>
				<verse number="43">И овај одмах прогледа и пође за Исусом, славећи Бога. А видео је то и сав народ и славио Бога.</verse>
			</chapter>
			<chapter number="19">
				<verse number="1">Онда Исус уђе у Јерихон. Док је пролазио кроз град,</verse>
				<verse number="2">човек по имену Закеј, главни цариник, и то богат,</verse>
				<verse number="3">покушавао је да види ко је то Исус, али није могао од народа, јер је био ниског раста.</verse>
				<verse number="4">Он зато отрча напред и попе се на једну дивљу смокву, да види Исуса, јер је требало да он онуда прође.</verse>
				<verse number="5">Када је стигао до тог места, Исус подиже поглед и рече му: »Закеје, сместа сиђи, јер данас треба да одседнем у твојој кући.«</verse>
				<verse number="6">И овај сместа сиђе и с радошћу прими Исуса.</verse>
				<verse number="7">Сви су то видели, па почеше да гунђају, говорећи: »Код грешника је ушао да се одмори!«</verse>
				<verse number="8">Закеј стаде и рече Господу: »Ево, Господе, пола своје имовине разделићу сиромасима. А ако сам од некога нешто изнудио, вратићу четвороструко.«</verse>
				<verse number="9">Тада му Исус рече: »Данас је у ову кућу дошло спасење, пошто је и овај човек Авраамов син.</verse>
				<verse number="10">Јер, Син човечији је дошао да потражи и спасе изгубљено.«</verse>
				<verse number="11">Док су они ово слушали, он им исприча једну причу, зато што је био близу Јерусалима, а они су сматрали да ће се Божије царство појавити одмах.</verse>
				<verse number="12">Он рече: »Један човек племенитог рода отишао у далеку земљу да га поставе за цара, па да се врати.</verse>
				<verse number="13">Он позва десет својих слугу и сваком од њих даде десет мина, па рече: ‚Послујте с овим док се не вратим.‘</verse>
				<verse number="14">»А његови поданици су га мрзели, па за њим послаше изасланике да кажу: ‚Нећемо да нам он буде цар.‘</verse>
				<verse number="15">»Када се вратио кући, пошто су га поставили за цара, нареди да му позову оне слуге којима је дао новац, да види колику добит су остварили.</verse>
				<verse number="16">»Тада дође први и рече: ‚Господару, твоја мина је донела још десет мина.‘</verse>
				<verse number="17">»А он му одврати: ‚Добро, добри слуго. Зато што си био поуздан у најмањем, имаћеш власт над десет градова.‘</verse>
				<verse number="18">»Онда дође други слуга и рече: ‚Господару, твоја мина је донела још пет мина.‘</verse>
				<verse number="19">»А он му рече: ‚Ти ћеш имати власт над пет градова.‘</verse>
				<verse number="20">»Дође и трећи слуга и рече: ‚Господару, ево твоје мине коју сам чувао сакривену у убрусу.</verse>
				<verse number="21">Бојао сам те се, јер си строг човек. Узимаш оно што ниси оставио и жањеш оно што ниси посејао.‘</verse>
				<verse number="22">»‚Зли слуго‘, рече му господар, ‚по твојим речима ћу ти судити! Кажеш да си знао да сам строг човек, да узимам оно што нисам оставио и да жањем оно што нисам посејао.</verse>
				<verse number="23">Зашто онда ниси ставио мој новац у банку? Тада бих га, по повратку, подигао с каматом.‘</verse>
				<verse number="24">»А присутнима рече: ‚Узмите ту мину од њега и дајте је оном који има десет мина.‘</verse>
				<verse number="25">»‚Господару‘, рекоше му они, ‚па он већ има десет мина.‘</verse>
				<verse number="26">»‚Кажем вам‘, одврати господар, ‚оном ко има, даће се још, а оном ко нема, одузеће се и оно што има.</verse>
				<verse number="27">А оне моје непријатеље који нису хтели да им будем цар, доведите овамо и преда мном их погубите.‘«</verse>
				<verse number="28">Пошто је ово изговорио, настави пут идући ка Јерусалиму.</verse>
				<verse number="29">Када се приближио Витфаги и Витанији, код горе која се зове Маслинска, посла двојицу својих ученика, рекавши им:</verse>
				<verse number="30">»Идите у ово село пред вама. Када уђете у њега, наћи ћете привезано магаре на коме још ниједан човек није јахао. Одвежите га и доведите овамо.</verse>
				<verse number="31">А ако вас неко упита: ‚Зашто га одвезујете‘, реците му: ‚Потребно је Господу.‘«</verse>
				<verse number="32">И они који су били послани, одоше и нађоше све како им је рекао.</verse>
				<verse number="33">А док су одвезивали магаре, упиташе их његови власници: »Зашто одвезујете магаре?«</verse>
				<verse number="34">»Потребно је Господу«, одговорише им они,</verse>
				<verse number="35">и одведоше га Исусу. Онда преко магарета пребацише своје огртаче, па на њега посадише Исуса.</verse>
				<verse number="36">И док је он путовао даље, народ је простирао своје огртаче по путу.</verse>
				<verse number="37">Када се приближио месту где се силази са Маслинске горе, све мноштво ученика поче радосно и из свега гласа да хвали Бога за сва чуда која су видели,</verse>
				<verse number="38">говорећи: »‚Благословен цар који долази у име Господа!‘ Мир на небу и слава на висини!«</verse>
				<verse number="39">»Учитељу«, рекоше му неки фарисеји из народа, »изгрди своје ученике!«</verse>
				<verse number="40">»Кажем вам«, одговори он, »ако они буду ћутали, камење ће викати.«</verse>
				<verse number="41">Када се приближио граду и угледао га, заплака над њим,</verse>
				<verse number="42">говорећи: »Када би и ти овога дана знао шта ти доноси мир! Али то је сада сaкривено од твојих очију.</verse>
				<verse number="43">Снаћи ће те дани када ће те твоји непријатељи окружити опкопом и опколити те и притеснити са свих страна.</verse>
				<verse number="44">И сравниће са земљом тебе и твоју децу у теби и неће у теби оставити ни камен на камену, јер ниси препознао време када те је походио Бог.«</verse>
				<verse number="45">Онда Исус уђе у Храм и поче да избацује продавце из њега,</verse>
				<verse number="46">говорећи им: »Записано је: ‚Мој дом ће бити дом молитве‘, а ви сте од њега направили ‚јазбину разбојничку‘! «</verse>
				<verse number="47">Потом је сваког дана учио народ у Храму. А првосвештеници, учитељи закона и поглавари народа желели су да га убију,</verse>
				<verse number="48">али нису могли да нађу начин како да то учине, јер га је народ веома пажљиво слушао.</verse>
			</chapter>
			<chapter number="20">
				<verse number="1">Док је једног дана учио народ у Храму и проповедао еванђеље, приђоше му првосвештеници и учитељи закона са старешинама,</verse>
				<verse number="2">па му рекоше: »Кажи нам, којом влашћу ово чиниш или ко ти је дао ту власт?«</verse>
				<verse number="3">»И ја ћу вас нешто упитати«, одврати он. »Кажите ми:</verse>
				<verse number="4">да ли је Јованово крштење било са неба или од људи?«</verse>
				<verse number="5">А они почеше о томе да расправљају међу собом говорећи: »Ако кажемо: ‚Са неба‘, он ће рећи: ‚Зашто му нисте веровали?‘</verse>
				<verse number="6">А ако кажемо: ‚Од људи‘, народ ће нас каменовати, јер је убеђен да је Јован био пророк.«</verse>
				<verse number="7">Зато му одговорише: »Не знамо одакле је било.«</verse>
				<verse number="8">Тада им Исус рече: »Онда ни ја вама нећу рећи којом влашћу ово чиним.«</verse>
				<verse number="9">Исус затим поче народу да прича ову причу: »Један човек засадио виноград, изнајмио га неким виноградарима, па отпутовао на дуже време.</verse>
				<verse number="10">У време бербе посла он једног слугу виноградарима да му дају део виноградских плодова. Али виноградари га претукоше и отераше празних руку.</verse>
				<verse number="11">Онда посла другог слугу, али и њега претукоше, извргоше руглу и отераше празних руку.</verse>
				<verse number="12">Он посла и трећег, али и њега израњавише и избацише.</verse>
				<verse number="13">»Тада власник винограда рече: ‚Шта да радим? Послаћу свог вољеног сина, можда ће њега поштовати.‘</verse>
				<verse number="14">»Али, када су га виноградари угледали, почеше да расправљају међу собом говорећи: ‚Ово је наследник. Хајде да га убијемо, па ће наследство бити наше.‘</verse>
				<verse number="15">И избацише га из винограда и убише. »Шта ће им, дакле, урадити господар винограда?</verse>
				<verse number="16">Доћи ће и побити те виноградаре, а виноград дати другима.« Када су људи то чули, рекоше: »Далеко било!«</verse>
				<verse number="17">А Исус их погледа, па рече: »Шта онда значи оно што је записано: ‚Камен који градитељи одбацише постаде камен угаони?‘</verse>
				<verse number="18">И ко год падне на тај камен, смрскаће се, а на кога он падне, здробиће га.«</verse>
				<verse number="19">А учитељи закона и првосвештеници тражили су начин да га сместа ухвате, јер су знали да је ову причу испричао о њима. Али бојали су се народа.</verse>
				<verse number="20">Помно су на њега пазили и слали доушнике, који су се претварали да су искрени, како би га ухватили у речи и предали га намесниковој сили и власти.</verse>
				<verse number="21">Ови су га испитивали, говорећи: »Учитељу, знамо да исправно говориш и учиш народ, и да не гледаш ко је ко, него да учиш Божијем путу у складу са истином.</verse>
				<verse number="22">Да ли је право да цару дајемо порез или није?«</verse>
				<verse number="23">Али Исус им, прозревши њихово лукавство, рече:</verse>
				<verse number="24">»Покажите ми динар. Чији лик и натпис носи?«</verse>
				<verse number="25">»Царев«, рекоше они. А он им рече: »Дајте, дакле, цару царево, а Богу Божије.«</verse>
				<verse number="26">И они нису могли пред народом да га ухвате у речи, него заћуташе, задивљени његовим одговором.</verse>
				<verse number="27">Тада му приђоше неки садукеји, који кажу да нема васкрсења, па га упиташе:</verse>
				<verse number="28">»Учитељу, Мојсије нам је написао да ако неком умре брат који има жену, а нема деце, онда његов брат треба да се ожени том женом и подигне потомство своме брату.</verse>
				<verse number="29">Била су тако седморица браће. Први се оженио и умро без деце.</verse>
				<verse number="30">Онда се други,</verse>
				<verse number="31">па трећи брат оженио том женом. Тако су сва седморица умрла не оставивши деце.</verse>
				<verse number="32">На крају је умрла и жена.</verse>
				<verse number="33">Чија ће, дакле, о васкрсењу она бити жена, пошто је била удата за седморицу?«</verse>
				<verse number="34">Тада им Исус рече: »Људи овога света жене се и удају.</verse>
				<verse number="35">А они који су достојни да буду на оном свету и васкрсну из мртвих, неће се ни женити ни удавати.</verse>
				<verse number="36">И више не могу да умру, јер су као анђели. Они су Божија деца, пошто су деца васкрсења.</verse>
				<verse number="37">А да мртви васкрсавају, то је и Мојсије показао када у одломку о грму Господа зове Богом Авраамовим, Богом Исааковим и Богом Јаковљевим.</verse>
				<verse number="38">Бог није Бог мртвих, него живих, јер њему су сви живи.«</verse>
				<verse number="39">»Учитељу«, рекоше неки учитељи закона, »добро си рекао!«</verse>
				<verse number="40">И нико се више није усуђивао да га нешто пита.</verse>
				<verse number="41">Тада им рече: »Како то да се говори да је Христос Давидов син?</verse>
				<verse number="42">Сам Давид каже у Књизи псалама: ‚Рече Господ моме Господу: седи ми здесна</verse>
				<verse number="43">док од твојих непријатеља не начиним подножје за твоје ноге.‘</verse>
				<verse number="44">Давид га, дакле, зове Господом. Како онда он може да му буде син?«</verse>
				<verse number="45">Док је сав народ слушао, он рече својим ученицима:</verse>
				<verse number="46">»Чувајте се учитељâ закона. Они радо иду у дугим огртачима и воле да их поздрављају на трговима, да имају прва седишта у синагогама и почасна места на гозбама.</verse>
				<verse number="47">Они прождиру удовичке куће и размећу се дугим молитвама. Такви ће бити најстроже кажњени.«</verse>
			</chapter>
			<chapter number="21">
				<verse number="1">Исус подиже поглед и угледа богаташе како стављају своје дарове у храмску ризницу.</verse>
				<verse number="2">А виде и једну сиромашну удовицу како ставља два лептона,</verse>
				<verse number="3">па рече: »Истину вам кажем: ова сиромашна удовица је ставила више од свих осталих.</verse>
				<verse number="4">Јер, сви они су ставили дарове од свога вишка, а она је од своје сиротиње ставила све што је имала за живот.«</verse>
				<verse number="5">Док су неки говорили о Храму — како је украшен лепим камењем и заветним даровима — Исус рече:</verse>
				<verse number="6">»Доћи ће време када од овога што гледате неће остати ни камен на камену који неће бити разваљен.«</verse>
				<verse number="7">»Учитељу«, упиташе га они, »када ће то бити? И који ће знак показати да ће се то десити?«</verse>
				<verse number="8">А он рече: »Пазите да вас не заведу. Јер, многи ће доћи у моје име и рећи: ‚Ја сам‘ и: ‚Примакао се час.‘ Не идите за њима</verse>
				<verse number="9">и не плашите се када чујете за ратове и побуне. Јер, прво то треба да се догоди, али није одмах крај.«</verse>
				<verse number="10">Онда им рече: »Народ ће се дићи против народа и царство против царства.</verse>
				<verse number="11">Биће великих земљотреса и глади и зараза по разним местима, и страхота и великих знамења са неба.</verse>
				<verse number="12">Али, пре него што се све то деси, хватаће вас и прогонити вас. Због мене ће вас предавати синагогама и бацати у тамнице и изводити вас пред цареве и намеснике.</verse>
				<verse number="13">То ће вам бити прилика да сведочите.</verse>
				<verse number="14">Добро упамтите да не треба унапред да се бринете како ћете се бранити.</verse>
				<verse number="15">Јер, ја ћу вам дати речи и мудрост којима ниједан од ваших противника неће моћи да одоли ни да их побије.</verse>
				<verse number="16">Али издаваће вас чак и родитељи, браћа, рођаци и пријатељи, и неки од вас биће убијени.</verse>
				<verse number="17">Сви ће вас мрзети због мога имена,</verse>
				<verse number="18">али вам ниједна длака с главе неће пропасти.</verse>
				<verse number="19">Истрајношћу ћете задобити свој живот.«</verse>
				<verse number="20">»А када видите да војске опкољавају Јерусалим, тада знајте да је његово опустошење близу.</verse>
				<verse number="21">Нека тада они који буду у Јудеји беже у планине, они који буду у граду нека изађу из њега, а они који буду на пољима нека не улазе у град.</verse>
				<verse number="22">Јер, то су дани одмазде, да се испуни све што је записано.</verse>
				<verse number="23">»Тешко трудницама и дојиљама тих дана! Јер, настаће велика невоља на земљи и гнев против овог народа.</verse>
				<verse number="24">Пашће од оштрице мача и бити одведени у ропство по свим народима, а пагани ће газити Јерусалимом док се не испуне времена пагана.«</verse>
				<verse number="25">»Биће знамења на сунцу, месецу и звездама, а на земљи ће народе обузети тескоба и немоћ због хучања и таласања мора.</verse>
				<verse number="26">Људи ће премирати од страха и од ишчекивања онога што прети свету, јер ће и небеске силе бити уздрмане.</verse>
				<verse number="27">Тада ће видети Сина човечијега како у облаку долази са силом и великом славом.</verse>
				<verse number="28">А када то почне да се догађа, устаните и подигните главу, јер је близу ваше избављење.«</verse>
				<verse number="29">Онда им исприча ову причу: »Погледајте смокву и све дрвеће:</verse>
				<verse number="30">кад пропупе, и сами видите и знате да је лето близу.</verse>
				<verse number="31">Тако исто, кад видите да се све ово догађа, знајте да је Божије царство близу.</verse>
				<verse number="32">Истину вам кажем: овај нараштај неће проћи док се све ово не догоди.</verse>
				<verse number="33">Небо и земља ће проћи, али моје речи неће проћи никад.</verse>
				<verse number="34">»Пазите да вам срце не отупи од банчења, опијања и брига овога живота, да вас тај дан не изненади</verse>
				<verse number="35">као замка, јер ће доћи на све који живе на лицу целе земље.</verse>
				<verse number="36">Стално будите на опрезу и молите се, да можете да избегнете све што ће се догодити и да станете пред Сина човечијега.«</verse>
				<verse number="37">Исус је сваког дана учио народ у Храму, а сваке вечери је одлазио на Маслинску гору да тамо преноћи.</verse>
				<verse number="38">А сав народ је рано ујутро долазио к њему у Храм да га слуша.</verse>
			</chapter>
			<chapter number="22">
				<verse number="1">Приближавао се Празник бесквасног хлеба, који се зове Пасха.</verse>
				<verse number="2">А првосвештеници и учитељи закона тражили су начин да убију Исуса, јер су се бојали народа.</verse>
				<verse number="3">Тада Сатана уђе у Јуду званог Искариотски, једног од Дванаесторице.</verse>
				<verse number="4">Он оде првосвештеницима и заповедницима и договори се с њима како да им изда Исуса.</verse>
				<verse number="5">Они се обрадоваше и сложише се да му дају новца.</verse>
				<verse number="6">Он пристаде, па поче да тражи повољну прилику да им га преда када с њим не буде народа.</verse>
				<verse number="7">Дође Дан бесквасног хлеба, када је требало жртвовати пасхално јагње,</verse>
				<verse number="8">па Исус посла Петра и Јована, рекавши: »Идите и спремите нам да једемо пасхалну вечеру.«</verse>
				<verse number="9">»Где хоћеш да је спремимо?« упиташе га они.</verse>
				<verse number="10">А он им рече: »Када уђете у град, сусрешће вас човек који носи крчаг с водом. Идите за њим у кућу у коју он уђе</verse>
				<verse number="11">и реците домаћину: ‚Учитељ пита: »Где је гостинска соба у којој ћу јести пасхалну вечеру са својим ученицима?«‘</verse>
				<verse number="12">А он ће вам показати велику, намештену собу на спрату. Тамо спремите.«</verse>
				<verse number="13">И они одоше и нађоше све како им је и рекао, и спремише пасхалну вечеру.</verse>
				<verse number="14">Када је дошло време, Исус леже за трпезу, а апостоли с њим.</verse>
				<verse number="15">Он им рече: »Веома сам желео да једем ову пасхалну вечеру с вама пре свога страдања.</verse>
				<verse number="16">Јер, кажем вам: нећу је више јести док се не испуни у Божијем царству.«</verse>
				<verse number="17">Онда узе чашу, захвали Богу, па рече: »Узмите је и разделите међу собом.</verse>
				<verse number="18">Јер, кажем вам: више нећу пити од лозиног рода док не дође Божије царство.«</verse>
				<verse number="19">Затим узе хлеб, захвали Богу, изломи га и даде им, говорећи: »Ово је моје тело, које се даје за вас. Чините ово мени у спомен.«</verse>
				<verse number="20">Тако узе и чашу после вечере, говорећи: »Ова чаша је нови савез мојом крвљу, која се пролива за вас.</verse>
				<verse number="21">Али, ево, рука мога издајника на трпези је са мојом.</verse>
				<verse number="22">Јер, Син човечији ће отићи као што је одређено, али тешко оном човеку који га издаје.«</verse>
				<verse number="23">Тада они почеше међусобно да се испитују који би од њих могао да буде тај који би то учинио.</verse>
				<verse number="24">Међу њима настаде и препирка око тога којег од њих треба сматрати највећим.</verse>
				<verse number="25">Тада им Исус рече: »Цареви господаре својим народима, и они који имају власт над њима себе зову добротворима.</verse>
				<verse number="26">Али ви немојте тако. Него, највећи међу вама треба да буде као најмлађи, и онај који влада као онај који служи.</verse>
				<verse number="27">Јер, ко је већи: онај за трпезом или онај који служи? Зар није онај који је за трпезом? А ја сам међу вама као онај који служи.</verse>
				<verse number="28">Ви сте они који су истрајали са мном у мојим искушењима.</verse>
				<verse number="29">Зато вам у наследство дајем Царство као што га је Отац дао мени,</verse>
				<verse number="30">да једете и пијете за мојом трпезом у мом Царству и да седите на престолима и судите дванаест племена Израелових.«</verse>
				<verse number="31">»Симоне, Симоне, ево Сатана је затражио да вас прорешета као пшеницу.</verse>
				<verse number="32">Али ја сам се молио за тебе, да се твоја вера не угаси. А ти, када се обратиш, учврсти своју браћу.«</verse>
				<verse number="33">»Господе«, рече му Петар, »спреман сам да с тобом идем и у тамницу и у смрт!«</verse>
				<verse number="34">»Кажем ти, Петре«, рече Исус, »петао се данас неће огласити док трипут не порекнеш да ме познајеш.«</verse>
				<verse number="35">Онда рече свима: »Да ли вам је нешто недостајало када сам вас послао без новчаника, торбе и обуће?« »Ништа«, рекоше они.</verse>
				<verse number="36">А он им рече: »Али сада, ко има новчаник, нека га узме, а тако и торбу. А ко нема мач, нека прода огртач и купи га.</verse>
				<verse number="37">Јер, кажем вам: на мени треба да се испуни оно што је записано: ‚Убројаше га међу безаконике.‘ Да, испуњава се оно што се односи на мене.«</verse>
				<verse number="38">»Господе«, рекоше они, »ево овде два мача.« А он им рече: »Довољно је.«</verse>
				<verse number="39">Потом се, по свом обичају, упути на Маслинску гору, а ученици пођоше за њим.</verse>
				<verse number="40">Када је стигао онамо, рече им: »Молите се, да не паднете у искушење.«</verse>
				<verse number="41">Онда се удаљи од њих колико се може добацити каменом, па клекну и помоли се,</verse>
				<verse number="42">говорећи: »Оче, ако хоћеш, уклони ову чашу од мене. Али нека не будe моја воља, него твоја.«</verse>
				<verse number="43">Тада му се појави анђео са неба, па га је снажио.</verse>
				<verse number="44">А када га је обузео смртни страх, још усрдније се молио и зној му је био као капље крви које падају на земљу.</verse>
				<verse number="45">Када је устао од молитве и пришао ученицима, затече их како, изнурени жалошћу, спавају,</verse>
				<verse number="46">па их упита: »Зашто спавате? Устајте и молите се, да не паднете у искушење.«</verse>
				<verse number="47">Док је он још говорио, стиже народ предвођен једним од Дванаесторице — оним који се звао Јуда. Он приђе Исусу да га пољуби,</verse>
				<verse number="48">а Исус га упита: »Јудо, зар пољупцем издајеш Сина човечијега?«</verse>
				<verse number="49">Када су они око њега видели шта ће се десити, рекоше: »Господе, да ударимо мачем?«</verse>
				<verse number="50">И један од њих удари првосвештениковог слугу и одсече му десно ухо.</verse>
				<verse number="51">А Исус рече: »Доста с тим!« па дотаче оно ухо и зацели га.</verse>
				<verse number="52">Тада рече онима који су дошли да га ухвате — првосвештеницима, заповедницима храмске страже и старешинама: »Изашли сте с мачевима и тољагама, као на неког разбојника.</verse>
				<verse number="53">Сваки дан сам био с вама у Храму, и нисте ме ухватили. Али ово је ваше време — када влада тама.«</verse>
				<verse number="54">Тада га ухватише, одведоше и уведоше у првосвештеникову кућу. А Петар је ишао за њима на одстојању.</verse>
				<verse number="55">Када су наложили ватру насред дворишта и сели заједно, и Петар седе међу њих.</verse>
				<verse number="56">Једна слушкиња га угледа како седи код ватре, па га загледа и рече: »И овај је био с њим!«</verse>
				<verse number="57">Али он порече говорећи: »Не познајем га, жено.«</verse>
				<verse number="58">Мало после га угледа један, па рече: »И ти си један од њих!« А Петар рече: »Човече, нисам.«</verse>
				<verse number="59">Када је прошао отприлике један сат, један други одлучно изјави: »Овај је заиста био с њим, јер је Галилејац.«</verse>
				<verse number="60">А Петар рече: »Човече, не знам о чему говориш.« И управо тада, док је он још говорио, огласи се петао.</verse>
				<verse number="61">Господ се окрену и погледа Петра и Петар се сети речи које је Господ изговорио: »Пре него што се петао данас огласи, ти ћеш ме се три пута одрећи«,</verse>
				<verse number="62">па изађе напоље и горко заплака.</verse>
				<verse number="63">А људи који су чували Исуса ругали су му се и ударали га.</verse>
				<verse number="64">Повезали су му очи и говорили: »Пророкуј! Ко те ударио?«</verse>
				<verse number="65">И обасипали су га још многим другим увредама.</verse>
				<verse number="66">Када је свануло, састаше се народне старешине, првосвештеници и учитељи закона, па доведоше Исуса пред свој Синедрион.</verse>
				<verse number="67">»Ако си ти Христос, кажи нам«, рекоше. А он им рече: »Кад бих вам и рекао, не бисте ми веровали.</verse>
				<verse number="68">И кад бих ја вас питао, не бисте ми одговорили.</verse>
				<verse number="69">Али од сада ће Син човечији седети Силноме Богу здесна.«</verse>
				<verse number="70">Тада сви рекоше: »Ти си, дакле, Син Божији?« »Тако је како кажете: Ја сам «, рече им он.</verse>
				<verse number="71">Они тада рекоше: »Зар нам треба још неки доказ? Сами смо чули из његових уста.«</verse>
			</chapter>
			<chapter number="23">
				<verse number="1">Онда сви устадоше и одведоше Исуса Пилату,</verse>
				<verse number="2">па почеше да га оптужују, говорећи: »Нашли смо овога како заводи наш народ и противи се плаћању пореза цару, а за себе говори да је Христос, цар.«</verse>
				<verse number="3">Тада га Пилат упита: »Јеси ли ти цар Јудеја?« А Исус му одговори: »Тако је како кажеш.«</verse>
				<verse number="4">Онда Пилат рече првосвештеницима и народу: »Не налазим никакву кривицу овом човеку.«</verse>
				<verse number="5">Али они су наваљивали, говорећи: »Својим учењем подбуњује народ по целој Јудеји. Почео је у Галилеји и стигао чак овамо.«</verse>
				<verse number="6">Када је то чуо, Пилат се распита да ли је тај човек Галилејац.</verse>
				<verse number="7">Сазнавши да је под Иродовом надлежношћу, посла га Ироду, који је тих дана такође био у Јерусалиму.</verse>
				<verse number="8">Када је Ирод угледао Исуса, веома се обрадова, јер је одавно желео да га сретне. Због оног што је чуо о Исусу, понадао се да ће од њега видети неко знамење.</verse>
				<verse number="9">Обасипао га је питањима, али му Исус није одговарао.</verse>
				<verse number="10">А тамо су стајали и првосвештеници и учитељи закона и жестоко га оптуживали.</verse>
				<verse number="11">Тада га Ирод и његови војници исмејаше и наругаше му се, па га обукоше у белу одећу и послаше назад Пилату.</verse>
				<verse number="12">Тога дана се Ирод и Пилат спријатељише — пре тога су, наиме, били непријатељи.</verse>
				<verse number="13">Пилат сазва првосвештенике, поглаваре и народ,</verse>
				<verse number="14">па им рече: »Довели сте ми овог човека под оптужбом да подбуњује народ. Ја сам га пред вама испитао и нисам нашао да је крив за оно за шта га оптужујете.</verse>
				<verse number="15">А није ни Ирод, јер нам га је послао назад. Као што видите, није учинио ништа што заслужује смрт.</verse>
				<verse number="16">Зато ћу га казнити, па ослободити.«</verse>
				<verse number="17">***</verse>
				<verse number="18">Али они сви углас повикаше: »Овога узми, а ослободи нам Вараву!«</verse>
				<verse number="19">Варава је био бачен у тамницу због побуне у граду и због убиства.</verse>
				<verse number="20">Пилат им се поново обрати, јер је желео да ослободи Исуса.</verse>
				<verse number="21">Али они су викали: »Распни га! Распни га!«</verse>
				<verse number="22">Пилат им се обрати и трећи пут: »Па какво је зло учинио овај човек? Нисам му нашао никакву кривицу која би заслуживала смрт. Зато ћу га казнити, па ослободити.«</verse>
				<verse number="23">Али они су и даље веома гласно и упорно тражили да Исус буде распет. И њихови повици превагнуше,</verse>
				<verse number="24">па Пилат одлучи да удовољи њиховом захтеву.</verse>
				<verse number="25">Он ослободи онога који је био бачен у тамницу због побуне и убиства — онога кога су тражили — а Исуса предаде њима на милост и немилост.</verse>
				<verse number="26">Док су Исуса одводили, ухватише неког Симона из Кирине, који се враћао са поља, па ставише на њега крст, да га носи за Исусом.</verse>
				<verse number="27">А за Исусом је ишло силно мноштво народа и неке жене које су жалиле за њим и оплакивале га.</verse>
				<verse number="28">Исус се окрену према њима и рече: »Кћери јерусалимске, не плачите за мном, него за собом и својом децом,</verse>
				<verse number="29">јер долази време када ће људи говорити: ‚Благо нероткињама и утробама које нису рађале и дојкама које нису дојиле.‘</verse>
				<verse number="30">Тада ће ‚говорити горама: »Падните на нас!« и брдима: »Покријте нас!«‘</verse>
				<verse number="31">Јер, ако људи овако поступају са зеленим дрветом, шта ће тек учинити са сувим?«</verse>
				<verse number="32">А с њим су водили још двојицу, злочинце, да их погубе.</verse>
				<verse number="33">Када су стигли на место које се зове Лобања, распеше тамо њега и злочинце — једнога са његове десне, а другога са леве стране.</verse>
				<verse number="34">Тада Исус рече: »Оче, опрости им, јер не знају шта чине.« А они разделише његову одећу бацањем коцке.</verse>
				<verse number="35">Народ је стајао и гледао, а поглавари су се ругали, говорећи: »Друге је спасао — нека спасе себе ако је Христос, Божији изабраник!«</verse>
				<verse number="36">А исмевали су га и војници. Прилазили су и нудили му сирће,</verse>
				<verse number="37">и говорили: »Ако си цар Јудеја, спаси се!«</verse>
				<verse number="38">Изнад њега је био натпис: ОВО ЈЕ ЦАР ЈУДЕЈА.</verse>
				<verse number="39">А један од обешених злочинаца га је вређао, говорећи: »Зар ти ниси Христос? Спаси себе и нас!«</verse>
				<verse number="40">Али други изгрди овога, говорећи: »Зар се не бојиш Бога? Осуђен си на исту казну,</verse>
				<verse number="41">али наша је праведна, јер добијамо оно што смо заслужили нашим делима. А овај није учинио ништа недолично.«</verse>
				<verse number="42">Онда рече: »Исусе, сети ме се кад стигнеш у своје царство.«</verse>
				<verse number="43">А Исус му рече: »Истину ти кажем: данас ћеш бити са мном у Рају!«</verse>
				<verse number="44">Било је већ око поднева и тама настаде по целој земљи све до три сата,</verse>
				<verse number="45">јер се сунце помрачило. А завеса у Храму се расцепи надвоје.</verse>
				<verse number="46">Тада Исус повика из свега гласа: »Оче, у твоје руке дух свој предајем! « И када је то рекао, издахну.</verse>
				<verse number="47">Када је капетан видео шта се дoгодило, поче да слави Бога, говорећи: »Овај човек је заиста био праведник!«</verse>
				<verse number="48">Када је сав народ који се окупио да то гледа видео шта се догодило, разиђе се, ударајући се у груди.</verse>
				<verse number="49">А сви који су га познавали, и жене које су с њим дошле из Галилеје, стајали су подаље и све то посматрали.</verse>
				<verse number="50">Био је тамо и човек по имену Јосиф, честит и праведан човек, члан Већа,</verse>
				<verse number="51">који се није слагао с њиховом одлуком и делом. Био је из јудејског града Ариматеје и ишчекивао је Божије царство.</verse>
				<verse number="52">Он оде к Пилату и затражи Исусово тело,</verse>
				<verse number="53">па га скиде са крста, пови у платно и положи у гроб усечен у стени, у којем још нико није био сахрањен.</verse>
				<verse number="54">Био је Дан припреме и субота се примицала.</verse>
				<verse number="55">За њим пођоше жене које су дошле са Исусом из Галилеје и видеше гроб и како је тело у њега положено.</verse>
				<verse number="56">Онда се вратише и спремише мирисе и помасти. Али у суботу су се одмарале у складу са заповешћу.</verse>
			</chapter>
			<chapter number="24">
				<verse number="1">Врло рано првога дана седмице оне дођоше на гроб, носећи мирисе које су спремиле.</verse>
				<verse number="2">Нађоше камен одваљан са гроба,</verse>
				<verse number="3">па уђоше, али не нађоше тело Господа Исуса.</verse>
				<verse number="4">И док су оне још биле збуњене због тога, два човека у одећи сјајној као муња изненада стадоше поред њих.</verse>
				<verse number="5">Оне се уплашише, па оборише лице према земљи. А они им рекоше: »Зашто живога тражите међу мртвима?</verse>
				<verse number="6">Он није овде, васкрсао је! Сетите се шта вам је рекао док је још био у Галилеји:</verse>
				<verse number="7">да Син човечији треба да буде предат у руке грешницима, да буде распет и да трећег дана васкрсне.«</verse>
				<verse number="8">Тада се оне сетише Исусових речи,</verse>
				<verse number="9">па се вратише од гроба и све то јавише Једанаесторици и свима осталима.</verse>
				<verse number="10">Биле су то Марија Магдалина, Јована и Марија, Јаковљева мајка, и оне, заједно са осталима које су биле с њима, ово испричаше апостолима.</verse>
				<verse number="11">А овима су њихове речи личиле на бесмислицу, па им не повероваше.</verse>
				<verse number="12">Али Петар устаде и отрча до гроба. Саже се, али не виде ништа осим платнених завоја, па оде, питајући се шта се догодило.</verse>
				<verse number="13">А тог истог дана, двојица од њих ишли су у село које се зове Емаус, удаљено шездесет стадија од Јерусалима,</verse>
				<verse number="14">и разговарали један с другим о свему што се догодило.</verse>
				<verse number="15">И док су они о томе разговарали и расправљали, сâм Исус им приђе и поче да иде с њима,</verse>
				<verse number="16">али је њиховим очима било ускраћено да га препознају.</verse>
				<verse number="17">»О чему то путем један с другим расправљате?« упита их он. A oни стадоше и снуждише се.</verse>
				<verse number="18">»Ти си једини странац у Јерусалиму који не зна шта се у њему ових дана догодило«, рече му један од њих, који се звао Клеопа.</verse>
				<verse number="19">А Исус упита: »Шта то?« »Оно са Исусом Назарећанином«, одговорише му они, »који је био пророк, делом и речју силан пред Богом и целим народом.</verse>
				<verse number="20">И како су га наши првосвештеници и старешине предали да буде осуђен на смрт, па су га распели.</verse>
				<verse number="21">Ми смо се надали да је он Онај који ће избавити Израел. Осим тога, данас је већ трећи дан откад се то догодило.</verse>
				<verse number="22">Али неке наше жене нас збунише. Рано јутрос су отишле до гроба</verse>
				<verse number="23">и нису нашле његово тело, па су дошле и рекле нам да су им се показали анђели који су им рекли да је он жив.</verse>
				<verse number="24">Тада су неки од наших отишли до гроба и нашли све онако како су жене рекле, али њега не видеше.«</verse>
				<verse number="25">А Исус им рече: »О, како сте неразумни и спорог срца да поверујете у све што су пророци рекли.</verse>
				<verse number="26">Зар није требало да Христос тако страда и да уђе у своју славу?«</verse>
				<verse number="27">И почевши од Мојсија и свих пророка, објасни им шта је о њему речено у целом Писму.</verse>
				<verse number="28">Када су дошли близу села у које су ишли, Исус се направи као да хоће да настави пут,</verse>
				<verse number="29">али они почеше да наваљују: »Остани с нама, јер ће ускоро вече и дан је на измаку.« И он уђе да остане с њима.</verse>
				<verse number="30">А док је био с њима за трпезом, узе хлеб и благослови га, па га изломи и даде им.</verse>
				<verse number="31">Тада им се отворише очи и они га препознаше. Али њега више није било пред њима.</verse>
				<verse number="32">А они рекоше један другом: »Зар није горело срце у нама док нам је путем говорио и тумачио нам Писма?«</verse>
				<verse number="33">И истог часа устадоше и вратише се у Јерусалим. Тамо нађоше окупљену Једанаесторицу и остале с њима</verse>
				<verse number="34">како говоре: »Господ је заиста васкрсао и показао се Симону.«</verse>
				<verse number="35">Тада им они испричаше шта се догодило на путу и како су препознали Исуса када је ломио хлеб.</verse>
				<verse number="36">Док су они још о томе разговарали, сâм Исус стаде међу њих и рече им: »Мир с вама.«</verse>
				<verse number="37">А они, збуњени и престрашени, помислише да гледају духа.</verse>
				<verse number="38">Тада им он рече: »Зашто сте се препали? И зашто се јављају сумње у вашем срцу?</verse>
				<verse number="39">Погледајте моје руке и ноге. То сам ја главом! Опипајте ме и видите — дух нема ни тела ни костију као што видите да ја имам.«</verse>
				<verse number="40">И када је то рекао, показа им руке и ноге.</verse>
				<verse number="41">А пошто они од радости још нису веровали, него су се чудили, он их упита: »Имате ли овде нешто за јело?«</verse>
				<verse number="42">Они му дадоше комад печене рибе,</verse>
				<verse number="43">и он га узе и поједе пред њима.</verse>
				<verse number="44">Онда им рече: »Ово је оно о чему сам вам говорио док сам био с вама — да треба да се испуни све што је о мени написано у Мојсијевом закону, у Пророцима и у Псалмима.«</verse>
				<verse number="45">Потом им отвори ум да разумеју Писма,</verse>
				<verse number="46">па им рече: »Овако је записано: Христос ће страдати и трећег дана устати из мртвих,</verse>
				<verse number="47">и у његово име ће се проповедати покајање и опроштење греха свим народима, почевши од Јерусалима.</verse>
				<verse number="48">Ви сте томе сведоци,</verse>
				<verse number="49">а ја ћу вам послати оно што је мој Отац обећао. Али останите у граду док се не обучете у силу са висине.«</verse>
				<verse number="50">Онда их одведе све до Витаније, па подиже руке и благослови их.</verse>
				<verse number="51">И док их је благосиљао, оде од њих и би вазнет на небо.</verse>
				<verse number="52">А они му се поклонише, па се са великом радошћу вратише у Јерусалим.</verse>
				<verse number="53">И стално су били у Храму и захваљивали Богу.</verse>
			</chapter>
		</book>
		<book number="43">
			<chapter number="1">
				<verse number="1">У почетку је била Реч, и Реч је била код Бога, и Реч је била Бог.</verse>
				<verse number="2">Она је у почетку била код Бога.</verse>
				<verse number="3">Све је кроз њу постало и без ње није постало ништа што је постало.</verse>
				<verse number="4">У њој је био живот и тај живот је људима био светлост.</verse>
				<verse number="5">И светлост светли у тами и тама је није обузела.</verse>
				<verse number="6">Појави се човек, послан од Бога, по имену Јован.</verse>
				<verse number="7">Он је дошао као сведок, да сведочи за светлост, да преко њега сви поверују.</verse>
				<verse number="8">Он сам није био светлост, него је сведочио за светлост.</verse>
				<verse number="9">А он — истинска светлост која просветљује сваког човека — дошао је на свет.</verse>
				<verse number="10">Био је на свету и свет је кроз њега постао, али га свет није препознао.</verse>
				<verse number="11">Својима је дошао, али они га нису примили.</verse>
				<verse number="12">А онима који су га примили, дао је моћ да постану Божија деца — онима који верују у његово име,</verse>
				<verse number="13">који нису рођени природним путем, ни од воље тела, ни од воље мужа, већ од Бога.</verse>
				<verse number="14">И Реч је постала тело и настанила се међу нама, и ми смо гледали њену славу, славу Јединорођенога од Оца, пуног милости и истине.</verse>
				<verse number="15">Јован сведочи за њега и виче: »Ово је онај за кога сам рекао: ‚Онај који за мном долази, већи је од мене, јер је био пре мене.‘«</verse>
				<verse number="16">Од његове смо пуноће сви примили, и то милост на милост.</verse>
				<verse number="17">Јер, Закон је дат преко Мојсија, а милост и истина дошли су преко Исуса Христа.</verse>
				<verse number="18">Бога нико никад није видео. Јединорођени Бог, који је у Очевом крилу — он га је објавио.</verse>
				<verse number="19">А ово је било Јованово сведочанство када су Јудеји из Јерусалима послали свештенике и Левите да га упитају: »Ко си ти?«</verse>
				<verse number="20">Он не одби да им призна, него им отворено рече: »Ја нисам Христос.«</verse>
				<verse number="21">»Па ко си онда?« упиташе га. »Јеси ли Илија?« А он рече: »Нисам.« »Јеси ли Пророк?« Он одговори: »Не.«</verse>
				<verse number="22">Онда му рекоше: »Кажи нам ко си, да можемо да одговоримо онима који су нас послали. Шта ти кажеш за себе?«</verse>
				<verse number="23">А он рече: »Ја сам ‚глас онога који виче у пустињи: Поравнајте пут Господњи!‘ као што каже пророк Исаија.«</verse>
				<verse number="24">А неки од посланих били су фарисеји.</verse>
				<verse number="25">Они га упиташе: »Зашто онда крштаваш ако ниси Христос, ни Илија, ни Пророк?«</verse>
				<verse number="26">»Ја крштавам водом «, одговори им он, »али међу вама стоји онај кога ви не познајете,</verse>
				<verse number="27">онај који долази за мном. Њему ја нисам достојан ни ремење на обући да одвежем.«</verse>
				<verse number="28">Ово се догодило у Витанији, с оне стране реке Јордан, где је Јован крштавао.</verse>
				<verse number="29">Сутрадан Јован угледа Исуса како долази к њему, па рече: »Ево Јагњета Божијег, које односи грехе света!</verse>
				<verse number="30">То је онај за кога сам рекао: ‚За мном долази човек који је од мене већи, јер је био пре мене.‘</verse>
				<verse number="31">Ја га нисам познавао, али сам дошао да крштавам водом, да би он могао да се објави Израелу.«</verse>
				<verse number="32">Затим је Јован овако сведочио: »Видео сам Духа како силази са неба као голуб и остаје на њему.</verse>
				<verse number="33">Ја га не бих препознао, али ми је рекао Онај који ме је послао да крштавам водом: ‚На кога видиш да Дух силази и на њему остаје, то је онај који крштава Светим Духом.‘</verse>
				<verse number="34">И ја сам видео и сведочим да је ово Син Божији.«</verse>
				<verse number="35">Сутрадан је Јован опет био тамо са двојицом својих ученика.</verse>
				<verse number="36">Угледавши Исуса како пролази, рече: »Ево Јагњета Божијег!«</verse>
				<verse number="37">Када су она два ученика чула шта је рекао, пођоше за Исусом.</verse>
				<verse number="38">Исус се осврну и виде их како иду за њим, па их упита: »Шта хоћете?« Они му рекоше: »Раби« — што значи »Учитељу« — »где станујеш?«</verse>
				<verse number="39">»Дођите и видећете«, рече им он. И они одоше и видеше где станује и тога дана остадоше код њега. Било је око четири сата.</verse>
				<verse number="40">Један од ове двојице који су чули Јована и пошли за Исусом био је Андреја, брат Симона Петра.</verse>
				<verse number="41">Он одмах нађе свога брата Симона, па му рече: »Нашли смо Месију!« — то јест Христа —</verse>
				<verse number="42">и одведе га к Исусу. Исус га погледа и рече: »Ти си Симон син Јованов. Зваћеш се Кифа« — што значи »Петар«.</verse>
				<verse number="43">Сутрадан Исус одлучи да иде у Галилеју, па нађе Филипа и рече му: »Пођи за мном.«</verse>
				<verse number="44">Филип је био из Витсаиде, Андрејиног и Петровог града.</verse>
				<verse number="45">Филип нађе Натанаила, па му рече: »Нашли смо онога о коме су писали Мојсије у Закону и пророци — Исуса из Назарета, Јосифовог сина!«</verse>
				<verse number="46">»Зар из Назарета може да дође нешто добро?« упита га Натанаил. А Филип му рече: »Дођи, па види.«</verse>
				<verse number="47">Исус угледа Натанаила како долази к њему, па рече за њега: »Ево правог Израелца у коме нема лукавства.«</verse>
				<verse number="48">»Одакле ме познајеш?« упита Натанаил. А Исус му одговори: »Видео сам те док си још био испод смокве, пре него што те је Филип позвао«.</verse>
				<verse number="49">»Раби«, рече му Натанаил, »ти си Син Божији, ти си Цар Израела!«</verse>
				<verse number="50">»Зар верујеш зато што сам ти рекао да сам те видео испод смокве?« упита га Исус. »Видећеш и веће ствари од ових.«</verse>
				<verse number="51">Онда рече: »Истину вам кажем: видећете отворено небо и Божије анђеле како узлазе и силазе на Сина човечијега.«</verse>
			</chapter>
			<chapter number="2">
				<verse number="1">Трећег дана је била свадба у Кани Галилејској. А била је тамо и Исусова мајка.</verse>
				<verse number="2">На свадбу су били позвани и Исус и његови ученици,</verse>
				<verse number="3">па кад је нестало вина, мајка рече Исусу: »Немају више вина.«</verse>
				<verse number="4">»Шта ја имам с тобом, драга жено?« упита је Исус. »Мој час још није дошао.«</verse>
				<verse number="5">Његова мајка рече слугама: »Учините све што вам каже.«</verse>
				<verse number="6">А тамо је стајало шест камених посуда, од два до три метрита свака, какве Јудеји користе за обредно прање.</verse>
				<verse number="7">Исус рече слугама: »Напуните ове посуде водом«, и они их напунише до врха.</verse>
				<verse number="8">Онда им рече: »Сад заграбите и однесите трпезару«, и они тако учинише.</verse>
				<verse number="9">Трпезар окуси воду која је постала вино, па пошто није знао одакле је — иако су знале слуге које су заграбиле воду — позва младожењу</verse>
				<verse number="10">и рече му: »Сваки човек прво износи добро вино, а кад се гости напију, лошије. А ти си чувао добро вино све досад.«</verse>
				<verse number="11">Тако је Исус своје прво знамење учинио у Кани Галилејској и јавно показао своју славу, па његови ученици повероваше у њега.</verse>
				<verse number="12">После тога оде с мајком, браћом и ученицима у Кафарнаум, где остадоше неколико дана.</verse>
				<verse number="13">Приближавала се јудејска Пасха, па Исус оде у Јерусалим.</verse>
				<verse number="14">У Храму затече продавце волова, оваца и голубова, и мењаче новца који су тамо седели,</verse>
				<verse number="15">па од ужади направи бич и све их, заједно с овцама и воловима, истера из Храма. Мењачима разбаца новац и испреврта столове,</verse>
				<verse number="16">а продавцима голубова рече: »Носите то одавде и не правите пијацу од дома мога Оца!«</verse>
				<verse number="17">А његови ученици се сетише да је записано: »Изједа ме ревност за твој дом.«</verse>
				<verse number="18">Тада га Јудеји упиташе: »Којим знамењем ћеш нам доказати да ово смеш да чиниш?«</verse>
				<verse number="19">»Порушите овај храм«, одговори им Исус, »и ја ћу га поново подићи за три дана.«</verse>
				<verse number="20">»Овај Храм је грађен четрдесет шест година«, рекоше Јудеји, »а ти ћеш га подићи за три дана!«</verse>
				<verse number="21">Али храм о коме је он говорио било је његово тело.</verse>
				<verse number="22">Када је устао из мртвих, његови ученици се сетише шта је рекао, па повероваше Писмима и речима које је Исус изговорио.</verse>
				<verse number="23">А док је за Празник Пасхе био у Јерусалиму, многи видеше знамења која је чинио и повероваше у његово име.</verse>
				<verse number="24">Али сâм Исус њима није веровао, јер их је све познавао.</verse>
				<verse number="25">И није требало да му за човека неко сведочи, јер је и сâм знао шта је у човеку.</verse>
			</chapter>
			<chapter number="3">
				<verse number="1">А међу фарисејима је био човек по имену Никодим, јудејски поглавар.</verse>
				<verse number="2">Он дође к Исусу ноћу и рече му: »Раби, знамо да си од Бога дошао као учитељ, јер нико не може да чини знамења која ти чиниш ако Бог није с њим.«</verse>
				<verse number="3">»Истину ти кажем«, рече му Исус, »ако се човек не роди поново, не може да види Божије царство.«</verse>
				<verse number="4">»Како може човек да се роди кад је стар?« упита Никодим. »Не може, ваљда, други пут да уђе у утробу своје мајке и да се роди!«</verse>
				<verse number="5">»Истину ти кажем«, одговори му Исус, »ако се човек не роди од воде и Духа, не може да уђе у Божије царство.</verse>
				<verse number="6">Оно што је рођено од тела, тело је, а што је рођено од Духа, дух је.</verse>
				<verse number="7">Не чуди се што сам ти рекао да морате поново да се родите.</verse>
				<verse number="8">Ветар дува где му је воља; чујеш му хук, али не знаш ни одакле долази ни куда иде. Тако је са сваким ко је рођен од Духа.«</verse>
				<verse number="9">А Никодим упита: »Како то може бити?«</verse>
				<verse number="10">»Ти си учитељ у Израелу«, одговори му Исус, »а то не знаш!</verse>
				<verse number="11">Истину ти кажем: говоримо оно што знамо и сведочимо за оно што смо видели, али ви не прихватате наше сведочанство.</verse>
				<verse number="12">О земаљским стварима сам вам говорио, па не верујете. Како ћете веровати ако вам будем говорио о небеским?</verse>
				<verse number="13">Нико никад није узашао на небо осим онога који је са неба сишао — Сина човечијега.</verse>
				<verse number="14">И као што је Мојсије подигао змију у пустињи, тако мора да буде подигнут и Син човечији,</verse>
				<verse number="15">да свако ко у њега верује има вечни живот.«</verse>
				<verse number="16">Јер, Бог је толико волео свет да је дао свога јединорођеног Сина да ко год у њега верује не пропадне, него да има вечни живот.</verse>
				<verse number="17">Није Бог свога Сина послао у свет да свет осуди, него да се свет кроз њега спасе.</verse>
				<verse number="18">Ко у њега верује, не осуђује се, а ко не верује, већ је осуђен, јер није поверовао у име јединорођенога Божијег Сина.</verse>
				<verse number="19">А ово је та осуда: светлост је дошла на свет, али су људи више волели таму него светлост, јер су им дела била зла.</verse>
				<verse number="20">Ко год чини зло, мрзи светлост и не излази на светлост, да његова дела не изађу на видело.</verse>
				<verse number="21">А ко живи у складу са истином, излази на светлост, да се покаже да су његова дела учињена у Богу.</verse>
				<verse number="22">После тога Исус оде са ученицима у Јудеју. Тамо је боравио с њима и крштавао.</verse>
				<verse number="23">А и Јован је крштавао у Енону близу Салима, јер је тамо било много воде, и људи су долазили и крштавали се.</verse>
				<verse number="24">Било је то пре него што је Јован бачен у тамницу.</verse>
				<verse number="25">А између Јованових ученика и неког Јудејина настаде препирка о обредном прању.</verse>
				<verse number="26">Тада они дођоше Јовану и рекоше му: »Раби, онај што је био с тобом с оне стране реке Јордана, онај за кога си сведочио, ено крштава и сви иду к њему.«</verse>
				<verse number="27">»Човек не може ништа да узме ако му није дато са неба«, одговори Јован.</verse>
				<verse number="28">»Сами сте ми сведоци да сам рекао: ‚Ја нисам Христос, него сам послан пред њим.‘</verse>
				<verse number="29">Ко има невесту, тај је младожења. А младожењин пријатељ, који стоји и слуша га, испуњен је радошћу док слуша младожењин глас. Та радост је моја, и сада је потпуна.</verse>
				<verse number="30">Он треба да расте, а ја да се смањујем.«</verse>
				<verse number="31">Онај који долази одозго, над свима је, а ко је са земље, земаљски је и земаљски говори. Онај који долази са неба, над свима је.</verse>
				<verse number="32">Он сведочи за оно што је видео и чуо, али нико не прихвата његово сведочанство.</verse>
				<verse number="33">А ко прихвата његово сведочанство, потврђује да је Бог истинит.</verse>
				<verse number="34">Онај кога је Бог послао, Божије речи говори, јер Бог не даје Духа на меру.</verse>
				<verse number="35">Отац воли Сина и све му је предао у руке.</verse>
				<verse number="36">Ко верује у Сина, има вечни живот, а ко неће да се покори Сину, неће видети живот, него на њему остаје Божији гнев.</verse>
			</chapter>
			<chapter number="4">
				<verse number="1">Када је Исус сазнао да су фарисеји чули да он стиче и крштава више ученика него Јован</verse>
				<verse number="2">— иако сам Исус није крштавао, него његови ученици —</verse>
				<verse number="3">оде из Јудеје и врати се у Галилеју.</verse>
				<verse number="4">Морао је да прође кроз Самарију,</verse>
				<verse number="5">па тако стиже у самаријски град који се зове Сихар, близу имања које је Јаков дао своме сину Јосифу.</verse>
				<verse number="6">Тамо је био и Јаковљев бунар, па Исус, уморан од пута, седе крај њега. Било је негде око поднева.</verse>
				<verse number="7">Када је једна Самарићанка дошла да заграби воде, Исус јој рече: »Дај ми да пијем«,</verse>
				<verse number="8">јер су његови ученици били отишли у град да купе хране.</verse>
				<verse number="9">А Самарићанка му рече: »Зашто ти, Јудејин, тражиш да пијеш од мене, једне Самарићанке?« — пошто се Јудеји нису слагали са Самарићанима.</verse>
				<verse number="10">»Када би знала Божији дар«, одговори јој Исус, »и ко је онај који ти каже: ‚Дај ми да пијем‘, замолила би га, и он би ти дао живе воде.«</verse>
				<verse number="11">»Господару«, одврати жена, »немаш чиме ни да заграбиш воде, а бунар је дубок. Одакле ти онда жива вода?</verse>
				<verse number="12">Зар си можда већи од нашег оца Јакова, који нам је дао овај бунар и пио из њега он и његови синови и стада?«</verse>
				<verse number="13">»Ко год пије ову воду«, одговори јој Исус, »опет ће ожеднети,</verse>
				<verse number="14">а ко пије воду коју му ја дајем, неће ожеднети довека. Вода коју му ја дајем постаће у њему извор воде која увире у вечни живот.«</verse>
				<verse number="15">»Господару«, рече му жена, »дај ми те воде, да не жедним и да не морам да долазим овамо да заграбим воде.«</verse>
				<verse number="16">»Иди и позови свога мужа«, рече јој Исус, »па се врати овамо.«</verse>
				<verse number="17">А жена му одговори: »Немам мужа.« »Добро кажеш: ‚Немам мужа‘«, одврати Исус.</verse>
				<verse number="18">»Пет мужева си имала, а овај с којим си сада није ти муж. Истину си рекла.«</verse>
				<verse number="19">»Господару«, рече жена, »видим да си пророк!</verse>
				<verse number="20">Наши праоци су се клањали Богу на овој гори, а ви Јудеји кажете да му се треба клањати у Јерусалиму.«</verse>
				<verse number="21">»Веруј ми, жено«, рече Исус, »долази час када се нећете клањати Оцу ни овде ни у Јерусалиму.</verse>
				<verse number="22">Ви се клањате оном што не познајете, а ми се клањамо оном што познајемо, јер спасење долази од Јудеја.</verse>
				<verse number="23">Али долази час — и већ је ту — када ће се истински клањаоци клањати Оцу у духу и истини, јер Отац баш такве клањаоце жели.</verse>
				<verse number="24">Бог је дух, и они који му се клањају, у духу и истини треба да му се клањају.«</verse>
				<verse number="25">А жена му рече: »Знам да ће доћи Месија, који се зове Христос. Када он дође, све ће нам објаснити.«</verse>
				<verse number="26">»Ја сам «, рече јој Исус, »ја који с тобом говорим.«</verse>
				<verse number="27">Тада се вратише ученици и зачудише се што разговара са женом. Али ниједан не упита: »Шта тражиш од ње?« ни: »Зашто с њом разговараш?«</verse>
				<verse number="28">А жена остави свој крчаг и оде у град, па рече људима:</verse>
				<verse number="29">»Дођите да видите човека који ми је рекао све што сам учинила. Да није он Христос?«</verse>
				<verse number="30">И они изађоше из града и кренуше к Исусу.</verse>
				<verse number="31">А ученици су у међувремену молили Исуса: »Раби, једи.«</verse>
				<verse number="32">Али он им рече: »Ја имам да једем јело за које ви не знате.«</verse>
				<verse number="33">Тада ученици рекоше један другом: »Да му није неко донео да једе?«</verse>
				<verse number="34">Исус им рече: »Моје јело је да извршавам вољу Онога који ме је послао и да довршим његово дело.</verse>
				<verse number="35">Зар и ви не кажете: ‚Још четири месеца, па жетва?‘ Кажем вам: отворите очи и погледајте поља — зрела су за жетву.</verse>
				<verse number="36">Жетелац већ прима плату и скупља род за вечни живот, да се и сејач и жетелац заједно радују.</verse>
				<verse number="37">У томе се обистињује изрека: ‚Један сеје, а други жање.‘</verse>
				<verse number="38">Ја сам вас послао да жањете оно око чега се нисте трудили. Други су се трудили, а ви сте пожњели плодове њиховог труда.«</verse>
				<verse number="39">Многи Самарићани из онога града повероваше у Исуса због речи оне жене која је сведочила: »Рекао ми је све што сам учинила.«</verse>
				<verse number="40">А када су дошли к њему, замолише га да остане код њих, и он тамо остаде два дана.</verse>
				<verse number="41">И још многи повероваше због његових речи.</verse>
				<verse number="42">Говорили су оној жени: »Сада више не верујемо због онога што си ти рекла, него зато што смо сами чули, и знамо да је овo заиста Спаситељ света.«</verse>
				<verse number="43">После та два дана, Исус оде оданде у Галилеју,</verse>
				<verse number="44">иако је сам изјавио да је пророк без части у свом завичају.</verse>
				<verse number="45">Када је стигао, Галилејци га лепо примише, јер су видели шта је све учинио у Јерусалиму за време празника, пошто су и они били тамо.</verse>
				<verse number="46">Исус тако опет дође у Кану Галилејску, где је био претворио воду у вино. А тамо је био један царев службеник чији је син лежао болестан у Кафарнауму.</verse>
				<verse number="47">Када је чуо да је Исус из Јудеје дошао у Галилеју, дође к њему и замоли га да оде у Кафарнаум и излечи му сина, јер овај само што није умро.</verse>
				<verse number="48">А Исус му рече: »Док не видите знамења и чуда, не верујете.«</verse>
				<verse number="49">»Господару«, рече му царев службеник, »дођи док ми дете није умрло.«</verse>
				<verse number="50">»Иди«, рече му Исус, »твој син ће живети.« Човек поверова у то што му је Исус рекао и оде.</verse>
				<verse number="51">А док је још био на путу, сретоше га његове слуге с вешћу да му је син жив.</verse>
				<verse number="52">Он их упита када му је кренуло набоље, а они му одговорише: »Грозница га је оставила јуче око један сат после подне.«</verse>
				<verse number="53">Дечаков отац се сети да му је баш тада Исус рекао: »Твој син ће живети.« И поверова он и сви његови укућани.</verse>
				<verse number="54">Било је то друго знамење које је Исус учинио пошто је дошао из Јудеје у Галилеју.</verse>
			</chapter>
			<chapter number="5">
				<verse number="1">После тога је био јудејски празник, па Исус оде у Јерусалим.</verse>
				<verse number="2">А у Јерусалиму се, код Овчије капије, налази језерце које се на арамејском зове Витезда и има пет тремова.</verse>
				<verse number="3">У њима је лежало мноштво болесних: слепих, хромих и одузетих.</verse>
				<verse number="4">***</verse>
				<verse number="5">А био је тамо и један човек који је боловао тридесет осам година.</verse>
				<verse number="6">Када га је Исус угледао како лежи и сазнао колико дуго болује, упита га: »Хоћеш ли да оздравиш?«</verse>
				<verse number="7">»Господару«, одговори му болесни, »немам никога ко би ме, када се вода заталаса, спустио у језерце, а док ја стигнем, неко је већ тамо пре мене.«</verse>
				<verse number="8">»Устани«, рече му Исус, »узми своју простирку и ходај.«</verse>
				<verse number="9">И човек одмах оздрави, узе своју простирку и прохода. А тог дана је била субота,</verse>
				<verse number="10">па Јудеји рекоше излеченоме: »Субота је! Не смеш да носиш своју простирку!«</verse>
				<verse number="11">»Онај који ме је излечио«, одговори им он, »рекао ми је: ‚Узми своју простирку и ходај‘.«</verse>
				<verse number="12">А они га упиташе: »Ко је тај човек који ти је рекао: ‚Узми и ходај‘?«</verse>
				<verse number="13">Али излечени није знао ко је то био, јер се Исус изгубио у мноштву оних који су били на том месту.</verse>
				<verse number="14">После тога га Исус нађе у Храму, па му рече: »Ето, оздравио си. Немој више да грешиш, да те не снађе нешто горе.«</verse>
				<verse number="15">Тада човек оде и јави Јудејима да је Исус тај који га је излечио.</verse>
				<verse number="16">Зато што је тако нешто учинио у суботу, Јудеји почеше да прогоне Исуса.</verse>
				<verse number="17">А Исус им одговори: »Мој Отац стално ради, па и ја радим.«</verse>
				<verse number="18">Због тога су Јудеји још више желели да га убију, јер је не само прекршио суботу него је и Бога назвао својим Оцем, изједначујући себе са Богом.</verse>
				<verse number="19">»Истину вам кажем«, рече им Исус, »Син не може ништа да учини сам од себе, него само оно што види да чини Отац. Што год чини Отац, исто то чини и Син.</verse>
				<verse number="20">Јер, Отац воли Сина и показује му све што чини. А показаће му и већа дела од ових, па ћете се чудити.</verse>
				<verse number="21">Јер, као што Отац васкрсава мртве и оживљава их, тако и Син оживљава оне које хоће.</verse>
				<verse number="22">И Отац не суди ником, него је сав суд предао Сину,</verse>
				<verse number="23">да сви поштују Сина као што поштују Оца. Ко не поштује Сина, не поштује ни Оца, који га је послао.</verse>
				<verse number="24">»Истину вам кажем: ко чује моје речи и верује Ономе који ме је послао, има вечни живот и не долази на Суд, него је прешао из смрти у живот.</verse>
				<verse number="25">Истину вам кажем: долази час — и већ је ту — када ће мртви чути глас Сина Божијега и — који га чују — оживеће.</verse>
				<verse number="26">Као што Отац има живот у себи, тако је и Сину дао да има живот у себи</verse>
				<verse number="27">и дао му власт да суди, јер је он Син човечији.</verse>
				<verse number="28">»Не чудите се томе. Јер, долази време када ће сви који су у гробовима чути његов глас</verse>
				<verse number="29">и изаћи — они који су чинили добро, устаће у живот, а они који су чинили зло, устаће да буду осуђени.</verse>
				<verse number="30">Ја сâм од себе не могу ништа да учиним, него судим онако како чујем. А моја пресуда је праведна, јер не тражим да буде моја воља, него воља Онога који ме је послао.«</verse>
				<verse number="31">»Ако сâм за себе сведочим, моје сведочанство није истинито.</verse>
				<verse number="32">Један други сведочи за мене, и знам да је истинито сведочанство које је за мене дао.</verse>
				<verse number="33">Послали сте к Јовану, и он је сведочио за истину.</verse>
				<verse number="34">Није да ја прихватам људска сведочанства, него вам ово говорим да се спасете.</verse>
				<verse number="35">Јован је био светиљка која гори и светли, а ви сте само неко време хтели да уживате у његовој светлости.</verse>
				<verse number="36">»Али ја за себе имам сведочанство боље од Јовановог, јер дела која ми је Отац дао да их довршим, управо ова која чиним, сведоче за мене — да ме је послао Отац.</verse>
				<verse number="37">А и сâм Отац, који ме је послао, сведочио је за мене. Никада му нисте чули глас ни видели му лик,</verse>
				<verse number="38">а ни његова Реч не пребива у вама, јер не верујете ономе кога је он послао.</verse>
				<verse number="39">Помно проучавате Писма, јер мислите да у њима имате вечни живот. И она сведоче за мене,</verse>
				<verse number="40">а ипак нећете да дођете к мени, да имате живот.</verse>
				<verse number="41">»Не прихватам похвалу од људи.</verse>
				<verse number="42">Упознао сам вас и знам да у себи немате Божије љубави.</verse>
				<verse number="43">Дошао сам у име свога Оца, и не прихватате ме. Али, ако дође неко други у своје име, њега ћете прихватити!</verse>
				<verse number="44">А како бисте ми и веровали када прихватате похвалу један од другога, а не тражите похвалу од јединога Бога.</verse>
				<verse number="45">»Немојте да мислите да ћу вас ја оптуживати пред Оцем. Ваш тужилац је Мојсије, у кога се уздате.</verse>
				<verse number="46">Да верујете Мојсију, веровали бисте и мени, јер је он о мени писао.</verse>
				<verse number="47">А пошто не верујете оном што је он написао, како да верујете мојим речима?«</verse>
			</chapter>
			<chapter number="6">
				<verse number="1">После тога Исус оде на другу обалу Галилејског — то јест Тиверијадског — мора,</verse>
				<verse number="2">а за њим пође силан народ, јер су видели знамења која је учинио на болеснима.</verse>
				<verse number="3">Исус се попе на гору и седе са својим ученицима.</verse>
				<verse number="4">(А приближавала се Пасха, јудејски празник.)</verse>
				<verse number="5">Кадa је подигао поглед и угледао силан народ како иде к њему, Исус упита Филипа: »Где можемо да купимо хлеба да ови једу?«</verse>
				<verse number="6">То је рекао да би га искушао, јер је већ знао шта ће учинити.</verse>
				<verse number="7">Филип му одговори: »Ни двеста динара не би било довољно за више од залогаја хлеба за сваког.«</verse>
				<verse number="8">А jедан од његових ученика — Андреја, брат Симона Петра — рече Исусу:</verse>
				<verse number="9">»Овде је један дечак који има пет јечмених хлебова и две рибице, али шта је то на толике.«</verse>
				<verse number="10">Исус рече: »Нека људи поседају.« На том месту је било много траве, па мушкарци, њих око пет хиљада, поседаше.</verse>
				<verse number="11">Тада Исус узе one хлебове, захвали Богу за њих, па их раздели онима који су седели, а тако и рибе — и то колико год је ко хтео.</verse>
				<verse number="12">Кадa су се најели, Исус рече својим ученицима: »Покупите преостале комадиће, да ништа не пропадне.«</verse>
				<verse number="13">И они их покупише и напунише дванаест корпи комадићима преосталим од пет јечмених хлебова које су људи јели.</verse>
				<verse number="14">Кадa су људи видели знамење које је Исус учинио, рекоше: »Ово је заиста Пророк који треба да дође на свет!«</verse>
				<verse number="15">А Исус је знаo да намеравају да дођу и да га на силу прогласе за цара, па се опет повуче у гору, сасвим сâм.</verse>
				<verse number="16">Када је пало вече, његови ученици сиђоше до мора,</verse>
				<verse number="17">уђоше у чамац и отиснуше се преко мора ка Кафарнауму. Већ се било и смрачило, а Исус још није био дошао к њима.</verse>
				<verse number="18">И море се узбуркало од силног ветра који је задувао.</verse>
				<verse number="19">Када су превеслали око двадесет пет до тридесет стадија, угледаше Исуса како хода по мору и приближава се чамцу, и уплашише се.</verse>
				<verse number="20">А Исус им рече: »Ја сам. Не бојте се.«</verse>
				<verse number="21">Они хтедоше да га узму у чамац, али се чамац одмах створи на обали према којој су били кренули.</verse>
				<verse number="22">Сутрадан народ који је остао на другој страни мора примети да је тамо само један чамац и да Исус није ушао у чамац са својим ученицима, него да су они отишли сами.</verse>
				<verse number="23">А неки чамци из Тиверијаде пристадоше близу места где су јели хлеб пошто је Господ за њега захвалио Богу.</verse>
				<verse number="24">Када је, дакле, народ видео да нема ни Исуса ни његових ученика, укрцаше се у чамце и одоше у Кафарнаум да га потраже.</verse>
				<verse number="25">А када су га нашли на другој страни мора, упиташе га: »Раби, када си дошао овамо?«</verse>
				<verse number="26">»Истину вам кажем«, одговори им Исус, »ви ме не тражите зато што сте видели знамења, него зато што сте јели хлеб и најели се.</verse>
				<verse number="27">Радите, али не за пропадљиву храну, него за храну која траје до вечног живота, а њу ће вам дати Син човечији, јер њега је потврдио Бог Отац.«</verse>
				<verse number="28">Они га упиташе: »Шта да учинимо да бисмо чинили Божија дела?«</verse>
				<verse number="29">А Исус им одговори: »Ово је Божије дело: да верујете у онога кога је он послао.«</verse>
				<verse number="30">Тада га они упиташе: »Које ћеш, дакле, знамење учинити, да га видимо и да ти поверујемо? Које је твоје дело?</verse>
				<verse number="31">Наши праоци су јели ману у пустињи, као што је записано: ‚Даде им хлеб са неба да једу.‘ «</verse>
				<verse number="32">»Истину вам кажем«, рече им Исус, »није вам Мојсије дао хлеб са неба, него вам мој Отац даје истински хлеб са неба.</verse>
				<verse number="33">Јер, Божији хлеб је онај који силази са неба и даје живот свету.«</verse>
				<verse number="34">»Господе«, рекоше му они, »дај нам увек тога хлеба.«</verse>
				<verse number="35">А Исус им рече: »Ја сам хлеб живота. Ко дође к мени, неће огладнети, и ко у мене верује, неће никада ожеднети.</verse>
				<verse number="36">Али рекао сам вам: видели сте ме, а ипак не верујете.</verse>
				<verse number="37">Све што ми Отац даје, доћи ће к мени и нећу одбацити онога ко ми дође.</verse>
				<verse number="38">Јер, нисам сишао са неба да извршавам своју вољу, него вољу Онога који ме је послао.</verse>
				<verse number="39">А ово је воља Онога који ме је послао: да не изгубим ниједнога од оних које ми је дао, него да их васкрснем Последњега дана.</verse>
				<verse number="40">Јер, ово је воља мога Оца: ко год види Сина и верује у њега, да има вечни живот и да га ја васкрснем Последњега дана.«</verse>
				<verse number="41">Тада Јудеји почеше да гунђају против њега зато што је рекао: »Ја сам хлеб који је сишао са неба.«</verse>
				<verse number="42">»Зар ово није Исус, Јосифов син?« рекоше. »Зар му не познајемо оца и мајку? Како сад говори: ‚Сишао сам са неба‘?«</verse>
				<verse number="43">»Не гунђајте међу собом«, рече им Исус.</verse>
				<verse number="44">»Нико не може да дође к мени ако га не привуче Отац који ме је послао, и ја ћу га васкрснути Последњега дана.</verse>
				<verse number="45">У Пророцима пише: ‚Бог ће поучити све људе.‘ Ко год слуша Оца и научи, долази к мени.</verse>
				<verse number="46">Нико није видео Оца осим онога који је од Бога — он је видео Оца.</verse>
				<verse number="47">Истину вам кажем: ко верује, има вечни живот.</verse>
				<verse number="48">Ја сам хлеб живота.</verse>
				<verse number="49">Ваши праоци су јели ману у пустињи и помрли.</verse>
				<verse number="50">А ово је хлеб који силази са неба — да га човек једе и да не умре.</verse>
				<verse number="51">Ја сам живи хлеб који је сишао са неба. Ко буде јео овај хлеб, живеће довека. Овај хлеб је моје тело, које ћу дати за живот света.«</verse>
				<verse number="52">Тада Јудеји почеше жестоко да расправљају међу собом, говорећи: »Како овај може да нам дâ своје тело да једемо?«</verse>
				<verse number="53">»Истину вам кажем«, рече им Исус, »ако не једете тело Сина човечијега и не пијете његову крв, немате живота у себи.</verse>
				<verse number="54">Ко једе моје тело и пије моју крв, има вечни живот и ја ћу га васкрснути Последњега дана.</verse>
				<verse number="55">Моје тело је истинско јело и моја крв истинско пиће.</verse>
				<verse number="56">Ко једе моје тело и пије моју крв, остаје у мени и ја у њему.</verse>
				<verse number="57">Као што је мене послао живи Отац, и ја живим због Оца, тако ће и онај ко мене једе живети због мене.</verse>
				<verse number="58">Ово је хлеб који је сишао са неба, и он није као онај који су јели ваши праоци у пустињи и помрли. Ко једе овај хлеб, живеће довека.«</verse>
				<verse number="59">Исус је ово изрекао док је учио народ у синагоги у Кафарнауму.</verse>
				<verse number="60">Када су ово чули, многи његови ученици рекоше: »Тешке су то речи. Ко може да их прихвати? «</verse>
				<verse number="61">Исус је сам од себе знао да његови ученици гунђају, па им рече: »Зар вас ово учење саблажњава?</verse>
				<verse number="62">А шта ако будете видели Сина човечијега како иде горе, онамо где је био пре?</verse>
				<verse number="63">Дух је оно што оживљава, а тело ништа не користи. Речи које сам вам говорио, дух су и живот су.</verse>
				<verse number="64">Али има међу вама оних који не верују« — јер је од почетка знао који су они који неће веровати и ко је онај који ће га издати.</verse>
				<verse number="65">Онда рече: »Зато сам вам и рекао да нико не може да дође к мени ако му није дато од Оца.«</verse>
				<verse number="66">Тада се многи његови ученици вратише и више нису ишли с њим.</verse>
				<verse number="67">Исус упита Дванаесторицу: »Да можда и ви не желите да одете?«</verse>
				<verse number="68">»Коме да идемо, Господе?« одговори му Симон Петар. »Ти имаш речи вечнога живота,</verse>
				<verse number="69">и ми верујемо и знамо да си ти Светац Божији.«</verse>
				<verse number="70">А Исус им рече: »Зар нисам ја изабрао вас дванаесторицу? А ипак је један од вас ђаво!«</verse>
				<verse number="71">Рекао је то о Јуди, сину Симона Искариотског, јер је он био тај који ће га издати, иако је био један од Дванаесторице.</verse>
			</chapter>
			<chapter number="7">
				<verse number="1">После тога је Исус ишао по Галилеји, јер није хтео да иде у Јудеју, пошто су Јудеји желели да га убију.</verse>
				<verse number="2">Приближавао се јудејски Празник сеница,</verse>
				<verse number="3">па браћа рекоше Исусу: »Иди одавде и пођи у Јудеју, да твоји ученици виде дела која чиниш.</verse>
				<verse number="4">Јер, нико ко жели да буде познат, не ради у тајности. Кад већ све то чиниш, покажи се свету.«</verse>
				<verse number="5">Чак ни његова браћа нису веровала у њега.</verse>
				<verse number="6">А Исус им рече: »Моје време још није дошло, а за вас је свако време погодно.</verse>
				<verse number="7">Вас свет не може да мрзи, али мене мрзи, јер ја сведочим против њега, да су му дела зла.</verse>
				<verse number="8">Ви идите на празник, а ја још не идем онамо, јер моје време још није дошло.«</verse>
				<verse number="9">И то рекавши, остаде у Галилеји.</verse>
				<verse number="10">Када су његова браћа отишла на празник, оде и он, али не јавно, него тајно.</verse>
				<verse number="11">А Јудеји су га на празник тражили и говорили: »Где је онај?«</verse>
				<verse number="12">У народу се о њему много шапутало. Једни су говорили: »Добар је«, а други: »Није, заводи народ.«</verse>
				<verse number="13">Али нико, због страха од Јудеја, није о њему говорио јавно.</verse>
				<verse number="14">Када је већ била половина празника, Исус оде у Храм и поче да учи народ.</verse>
				<verse number="15">Јудеји се зачудише, па рекоше: »Откуд овај зна Писма, а није учио?«</verse>
				<verse number="16">»Моје учење није моје, него Онога који ме је послао«, одговори им Исус.</verse>
				<verse number="17">»Ко хоће да извршава његову вољу, сазнаће да ли ово учење долази од Бога или ја говорим сам од себе.</verse>
				<verse number="18">Ко говори сам од себе, за себе тражи славу. А ко тражи славу за онога који га је послао, тај је истинит и у њему нема неправде.</verse>
				<verse number="19">Зар вам није Мојсије дао Закон? А ипак нико од вас не извршава Закон. Зашто желите да ме убијете?«</verse>
				<verse number="20">»Опсео те демон«, одговори му народ. »Ко жели да те убије?«</verse>
				<verse number="21">»Учинио сам једно дело«, рече им Исус, »и сви сe чудите.</verse>
				<verse number="22">Зато што вам је Мојсије дао обрезање — иако оно није од Мојсија, већ од праотаца — ви човека обрезујете чак и у суботу.</verse>
				<verse number="23">Па, ако човек може да буде обрезан у суботу, да не би био прекршен Мојсијев закон, зашто се љутите на мене што сам целог човека излечио у суботу?</verse>
				<verse number="24">Не судите по спољашњости, него судите праведно.«</verse>
				<verse number="25">Тада неки Јерусалимљани рекоше: »Није ли ово онај кога хоће да убију?</verse>
				<verse number="26">А ево, он јавно говори и ништа му не кажу. Да нису поглавари заиста увидели да је он Христос?</verse>
				<verse number="27">Али ми знамо одакле је овај, а када Христос дође, нико неће знати одакле је.«</verse>
				<verse number="28">Док је учио народ у Храму, Исус повика: »Да, познајете ме! И знате одакле сам! Нисам дошао сам од себе. Али, истинит је Онај који ме је послао, кога ви не познајете.</verse>
				<verse number="29">А ја га познајем, јер ја сам од њега и он ме је послао.«</verse>
				<verse number="30">Тада они хтедоше да га ухвате, али нико не стави руку на њега, јер његов час још није био дошао.</verse>
				<verse number="31">А многи из народа повероваше, па рекоше: »Зар ће Христос, када дође, учинити више знамења него што их је овај учинио?«</verse>
				<verse number="32">Фарисеји дочуше да народ то шапуће о Исусу, па првосвештеници и фарисеји послаше слуге да га ухвате.</verse>
				<verse number="33">А Исус рече: »Још само мало ћу бити с вама, па одлазим Ономе који ме је послао.</verse>
				<verse number="34">Тражићете ме, али ме нећете наћи, и где сам ја, ви не можете доћи.«</verse>
				<verse number="35">Тада Јудеји рекоше међу собом: »Куда то он намерава да иде да га ми не можемо наћи? Да неће да иде онима што су расејани међу Грцима и да учи Грке?</verse>
				<verse number="36">Шта значи то што је рекао: ‚Тражићете ме, али ме нећете наћи‘, и: ‚Где сам ја, ви не можете доћи‘?«</verse>
				<verse number="37">Последњег и најважнијег дана празника, Исус стаде и повика: »Ако је неко жедан, нека дође к мени и нека пије.</verse>
				<verse number="38">Ко год верује у мене, као што каже Писмо, из њега ће потећи реке живе воде.«</verse>
				<verse number="39">А то је рекао о Духу, кога је требало да приме они који у њега верују. Јер, тада Дух још није био дат, пошто Исус још није био прослављен.</verse>
				<verse number="40">Када су чули ове речи, многи из народа рекоше: »Овај је заиста пророк.«</verse>
				<verse number="41">Други рекоше: »Ово је Христос.« А трећи упиташе: »Зар ће Христос доћи из Галилеје?</verse>
				<verse number="42">Зар Писмо не каже да ће Христос доћи из Давидовог потомства и из Витлејема, села у коме је Давид живео?«</verse>
				<verse number="43">Тако због Исуса настаде подвојеност у народу.</verse>
				<verse number="44">Неки чак хтедоше и да га ухвате, али нико не стави на њега руке.</verse>
				<verse number="45">Слуге се вратише првосвештеницима и фарисејима, а они их упиташе: »Зашто га нисте довели?«</verse>
				<verse number="46">»Нико никад није говорио као тај човек«, одговорише слуге.</verse>
				<verse number="47">А фарисеји рекоше: »Зар је и вас завео?</verse>
				<verse number="48">Да ли је неки поглавар или фарисеј поверовао у њега?</verse>
				<verse number="49">Него, овај народ је проклет, јер не познаје Закон!«</verse>
				<verse number="50">Тада им рече Никодим, онај што је раније био код Исуса, један од њих:</verse>
				<verse number="51">»Зар наш закон осуђује човека а да га прво не саслуша и не сазна шта чини?«</verse>
				<verse number="52">А они му одговорише: »Да ниси и ти из Галилеје? Проучи, па ћеш видети да пророк не долази из Галилеје.«</verse>
				<verse number="53">И свaки оде својој кући.</verse>
			</chapter>
			<chapter number="8">
				<verse number="1">Исус оде на Маслинску гору,</verse>
				<verse number="2">па рано ујутро опет уђе у Храм. Сав народ дође к њему и он седе да их учи.</verse>
				<verse number="3">А учитељи закона и фарисеји доведоше једну жену ухваћену у прељуби. Поставише је у средину,</verse>
				<verse number="4">па му рекоше: »Учитељу, ова жена је ухваћена када је чинила прељубу.</verse>
				<verse number="5">Мојсије нам је у Закону заповедио да такве каменујемо. Шта ти кажеш на то?«</verse>
				<verse number="6">Упитали су то да га искушају, како би имали за шта да га оптуже. A Исус се саже и поче да пише прстом по земљи.</verse>
				<verse number="7">Али, пошто су га и даље питали, он се исправи, па им рече: »Ко је од вас без греха, нека први баци камен на њу.«</verse>
				<verse number="8">И опет се саже и настави да пише по земљи.</verse>
				<verse number="9">Када су они то чули, изађоше један по један, почев од најстаријих. Тако остаде само он, и жена која је стајала у средини.</verse>
				<verse number="10">Тада се Исус исправи и упита је: »Жено, где су ови? Зар те нико није осудио?«</verse>
				<verse number="11">»Нико, господару«, одговори она. А Исус јој рече: »Онда те ни ја не осуђујем. Иди, и одсад више не греши.«</verse>
				<verse number="12">Када им је Исус опет говорио, рече: »Ја сам светлост света. Ко иде за мном, неће ходати у тами, него ће имати светлост живота.«</verse>
				<verse number="13">Тада му фарисеји рекоше: »Ти сам за себе сведочиш. Твоје сведочанство није истинито.«</verse>
				<verse number="14">»Ако и сведочим сам за себе«, одговори им Исус, »моје сведочанство је истинито, јер знам одакле сам дошао и куда идем. А ви не знате одакле сам дошао ни куда идем.</verse>
				<verse number="15">Ви судите по људским мерилима, а ја не судим ником.</verse>
				<verse number="16">А ако и судим, мој суд је истинит, јер нисам сâм, него сам са Оцем, који ме је послао.</verse>
				<verse number="17">Па и у вашем закону пише да је сведочанство двоје људи истинито.</verse>
				<verse number="18">Ја сведочим за себе, а за мене сведочи и Отац, који ме је послао.«</verse>
				<verse number="19">А они га упиташе: »Где је твој отац?« »Ви не познајете ни мене ни мога Оца«, одговори им Исус. »Да познајете мене, познавали бисте и мога Оца.«</verse>
				<verse number="20">Ове речи је изговорио код ризнице док је учио народ у Храму, и нико га не ухвати, јер његов час још није био дошао.</verse>
				<verse number="21">Исус им поново рече: »Одлазим, а ви ћете ме тражити, и умрећете у свом греху. Куда ја одлазим, ви не можете доћи.«</verse>
				<verse number="22">Тада Јудеји рекоше: »Да неће да се убије кад каже: ‚Куда ја одлазим, ви не можете доћи‘?«</verse>
				<verse number="23">А Исус им рече: »Ви сте одоздо, ја сам одозго. Ви сте од овог света, а ја нисам од овог света.</verse>
				<verse number="24">Рекао сам вам да ћете умрети у својим гресима. Ако не поверујете да Ја јесам, умрећете у својим гресима.«</verse>
				<verse number="25">Они га упиташе: »Ко си ти?« »Па шта вам од почетка говорим?« рече им Исус.</verse>
				<verse number="26">»Имам много тога да кажем на вашу осуду. Али Онај који ме је послао истинит је и ја свету говорим оно што сам од њега чуо.«</verse>
				<verse number="27">А они не схватише да им говори о Оцу.</verse>
				<verse number="28">Зато им Исус рече: »Када подигнете Сина човечијега, тада ћете сазнати да Ја јесам и да ништа не чиним сам од себе, него да говорим оно што ме је научио Отац.</verse>
				<verse number="29">А Онај који ме је послао, са мном је. Није ме оставио самог, јер ја увек чиним оно што је њему мило.«</verse>
				<verse number="30">И док је то говорио, многи повероваше у њега.</verse>
				<verse number="31">Исус рече Јудејима који су у њега поверовали: »Ако се држите мога учења, заиста сте моји ученици.</verse>
				<verse number="32">Сазнаћете истину и истина ће вас ослободити.«</verse>
				<verse number="33">»Ми смо Авраамови потомци«, одговорише му они, »и никад ником нисмо робовали. Како можеш да кажеш: ‚Постаћете слободни‘?«</verse>
				<verse number="34">»Истину вам кажем«, рече им Исус, »ко год чини грех, роб је греха.</verse>
				<verse number="35">Роб не остаје у кући заувек, а син остаје.</verse>
				<verse number="36">Па, ако вас Син ослободи, бићете стварно слободни.</verse>
				<verse number="37">Знам да сте Авраамови потомци, али ви ипак хоћете да ме убијете, јер у вама нема места за моју реч.</verse>
				<verse number="38">Говорим вам о оном што сам видео код Оца, а ви чините оно што сте чули од свога оца.«</verse>
				<verse number="39">»Наш отац је Авраам«, одговорише му они. »Да сте Авраамова деца«, рече им Исус, »чинили бисте Авраамова дела.</verse>
				<verse number="40">Али ви хоћете да убијете мене, човека који вам је говорио истину коју је чуо од Бога. Авраам није тако чинио.</verse>
				<verse number="41">Ви чините дела свога оца.« »Ми нисмо рођени из блуда«, рекоше му. »Једног оца имамо — Бога!«</verse>
				<verse number="42">А Исус им рече: »Кад би Бог био ваш отац, ви бисте ме волели, јер сам дошао од Бога и сад сам овде. Нисам дошао сам од себе, него ме је он послао.</verse>
				<verse number="43">Зашто не разумете шта вам говорим? Зато што не можете да чујете моју реч.</verse>
				<verse number="44">Ви сте од оца ђавола и хоћете да испуњавате жеље свога оца. Он је човекоубица од почетка и није се држао истине, јер у њему нема истине. Када говори лажи, говори оно што му је својствено, јер је лажов и отац лажи.</verse>
				<verse number="45">А мени, зато што вам говорим истину, не верујете.</verse>
				<verse number="46">Који од вас може да ми докаже грех? Ако вам говорим истину, зашто ми не верујете?</verse>
				<verse number="47">Ко је од Бога, слуша Божије речи. Зато ви не слушате, јер нисте од Бога.«</verse>
				<verse number="48">Јудеји му рекоше: »Зар нисмо у праву кад кажемо да си ти Самарићанин и да си опседнут демоном?«</verse>
				<verse number="49">»Нисам опседнут демоном«, рече Исус, »него указујем поштовање своме Оцу, а ви ме не поштујете.</verse>
				<verse number="50">Не тражим славу за себе — има ко је тражи и ко суди.</verse>
				<verse number="51">Истину вам кажем: ко се држи моје речи, неће видети смрти довека.«</verse>
				<verse number="52">»Сад знамо да си опседнут демоном«, рекоше Јудеји. »Авраам је умро, а тако и пророци, а ти кажеш: ‚Ко се држи моје речи, неће окусити смрти довека.‘</verse>
				<verse number="53">Ниси ваљда већи од нашег оца Авраама, који је умро. А и пророци су помрли. За кога се то ти издајеш?«</verse>
				<verse number="54">»Ако самог себе прослављам«, одговори Исус, »моја слава није ништа. Мене прославља мој Отац, за кога ви тврдите да је ваш Бог.</verse>
				<verse number="55">Ви га не познајете, али ја га познајем. Кад бих рекао да га не познајем, био бих лажов као и ви. Али ја га познајем и држим се његове Речи.</verse>
				<verse number="56">Ваш отац Авраам клицао је од радости што ће видети мој Дан — и видео га је и обрадовао се.«</verse>
				<verse number="57">»Немаш ни педесет година«, рекоше му Јудеји, »а видео си Авраама!«</verse>
				<verse number="58">»Истину вам кажем«, рече Исус, »пре него што се Авраам родио, Ја јесам! «</verse>
				<verse number="59">Тада они пограбише камење да га баце на њега, али Исус се сакри и изађе из Храма.</verse>
			</chapter>
			<chapter number="9">
				<verse number="1">Док је пролазио онуда, угледа човека слепог од рођења.</verse>
				<verse number="2">»Раби«, упиташе га његови ученици, »ко је згрешио, овај човек или његови родитељи, па се родио слеп?«</verse>
				<verse number="3">»Није згрешио ни он, a ни његови родитељи«, рече Исус, »него је то зато да се на њему покажу Божија дела.</verse>
				<verse number="4">Док је дан, треба да чиним дела Онога који ме је послао. Долази ноћ, када нико не може да ради.</verse>
				<verse number="5">Док сам на свету, светлост сам света.«</verse>
				<verse number="6">Када је то рекао, пљуну на земљу и од пљувачке направи блато, па слепоме блатом премаза очи.</verse>
				<verse number="7">»Иди«, рече му, »умиј се у језерцу Силоаму« — што значи »Послан«. И човек оде, уми се, па се врати гледајући.</verse>
				<verse number="8">А његови суседи и они који су га раније виђали као просјака упиташе: »Зар ово није онај који је седео и просио?«</verse>
				<verse number="9">Једни рекоше: »Он је«, а други: »Није, само личи на њега.« А он рече: »Ја сам.«</verse>
				<verse number="10">»Па како су ти се отвориле очи?« упиташе га.</verse>
				<verse number="11">»Човек који се зове Исус направио је блато и њиме ми премазао очи«, одговори им он, »и рекао ми: ‚Иди на Силоам и умиј се.‘ И ја сам отишао, па кад сам се умио, прогледах.«</verse>
				<verse number="12">»Где је он?« упиташе га. А он рече: »Не знам.«</verse>
				<verse number="13">Тада некадашњег слепога одведоше фарисејима.</verse>
				<verse number="14">А оног дана кад је Исус направио блато и отворио му очи била је субота.</verse>
				<verse number="15">Зато га фарисеји упиташе о томе како је прогледао. »Премазао ми је очи блатом«, рече им он, »и ја сам се умио и сада видим.«</verse>
				<verse number="16">Тада неки фарисеји рекоше: »Овај човек није од Бога, јер не поштује суботу.« А други упиташе: »Како може грешник да чини таква знамења?« И међу њима дође до подвојености.</verse>
				<verse number="17">Онда поново рекоше слепоме: »Шта ти кажеш за њега? Твоје очи је отворио.« А он рече: »Он је пророк.«</verse>
				<verse number="18">Али Јудеји не повероваше да је био слеп и да је прогледао док не позваше његове родитеље.</verse>
				<verse number="19">»Је ли ово ваш син за кога кажете да се родио слеп?« упиташе их. »Како то да сад види?«</verse>
				<verse number="20">»Знамо да је ово наш син«, одговорише његови родитељи, »и знамо да се родио слеп.</verse>
				<verse number="21">Али, како то да сад види и ко му је отворио очи, не знамо. Њега питајте. Пунолетан је и може сам за себе да говори.«</verse>
				<verse number="22">Његови родитељи су то рекли, јер су се бојали Јудеја, пошто су Јудеји одлучили да из синагоге избаце свакога ко Исуса призна за Христа.</verse>
				<verse number="23">Због тога његови родитељи рекоше: »Пунолетан је. Њега питајте.«</verse>
				<verse number="24">Тада Јудеји још једном позваше некадашњег слепога, па му рекоше »Дај славу Богу. Знамо да је тај човек грешник.«</verse>
				<verse number="25">А oн им одговори: »Да ли је грешник, не знам. Знам само да сам био слеп, а сада видим.«</verse>
				<verse number="26">»Шта ти је урадио?« упиташе га они. »Како ти је отворио очи?«</verse>
				<verse number="27">»Већ сам вам рекао«, одговори им он, »али нисте слушали. Зашто хоћете да то опет чујете? Да нећете и ви да постанете његови ученици?«</verse>
				<verse number="28">Тада га они извређаше, па му рекоше: »Ти си његов ученик, а ми смо Мојсијеви ученици.</verse>
				<verse number="29">Знамо да је Бог говорио Мојсију, а за овога не знамо ни одакле је.«</verse>
				<verse number="30">А човек им рече: »Баш чудно да не знате одакле је, а он ми је отворио очи.</verse>
				<verse number="31">Знамо да Бог не услишава грешнике, већ услишава онога ко је побожан и ко извршава његову вољу.</verse>
				<verse number="32">Нико никад није чуо да је неко отворио очи човеку слепом од рођења.</verse>
				<verse number="33">Да овај није од Бога, не би могао ништа да учини.«</verse>
				<verse number="34">»Родио си се огрезао у гресима«, рекоше они, »а усуђујеш се нас да учиш!« И избацише га напоље.</verse>
				<verse number="35">Исус је чуо да су га избацили, па га нађе и упита: »Верујеш ли у Сина човечијега?«</verse>
				<verse number="36">»А ко је он, господару«, рече овај, »да поверујем у њега.«</verse>
				<verse number="37">»Видео си га«, рече му Исус. »Он је онај који с тобом разговара.«</verse>
				<verse number="38">»Верујем, Господе«, рече он и поклони му се.</verse>
				<verse number="39">А Исус рече: »Ради суда сам дошао на овај свет — да прогледају они који не виде, а ослепе они који виде.«</verse>
				<verse number="40">То су чули фарисеји који су били с њим, па га упиташе: »Зар смо и ми слепи?«</verse>
				<verse number="41">»Да сте слепи«, рече им Исус, »не бисте имали греха. Али, пошто кажете: ‚Видимо‘, ваш грех остаје.«</verse>
			</chapter>
			<chapter number="10">
				<verse number="1">»Истину вам кажем: ко не улази у овчији тор кроз врата, него улази на неки други начин, лопов је и разбојник.</verse>
				<verse number="2">А ко улази кроз врата, пастир је овцама.</verse>
				<verse number="3">Њему вратар отвара, а овце слушају његов глас. Он своје овце зове по имену и изводи их.</verse>
				<verse number="4">Када све своје истера, иде испред њих, а овце иду за њим, јер му познају глас.</verse>
				<verse number="5">За туђинцем неће ићи, него ће побећи од њега, јер туђинчев глас не познају.«</verse>
				<verse number="6">Исус им исприча ову причу, али они не разумеше о чему им говори.</verse>
				<verse number="7">Зато им он поново рече: »Истину вам кажем: ја сам врата овцама.</verse>
				<verse number="8">Сви који су дошли пре мене, лопови су и разбојници, али их овце нису слушале.</verse>
				<verse number="9">Ја сам врата. Ко кроз мене уђе, биће спасен. Улазиће и излазити и налазити испашу.</verse>
				<verse number="10">Лопов долази само да украде, закоље и упропасти. Ја сам дошао да имају живот и да га имају у изобиљу.</verse>
				<verse number="11">»Ја сам добри пастир. Добри пастир полаже свој живот за овце.</verse>
				<verse number="12">Најамник — пошто није пастир и пошто овце нису његове — гледа вука како долази, па оставља овце и бежи, а вук их граби и растерује.</verse>
				<verse number="13">Јер, најамник је и није му стало до оваца.</verse>
				<verse number="14">»Ја сам добри пастир. Ја познајем своје овце и моје овце познају мене</verse>
				<verse number="15">— баш као што мене познаје Отац, а ја познајем Оца — и свој живот полажем за овце.</verse>
				<verse number="16">Имам и других оваца, које нису из овога тора; и њих треба да доведем. И оне ће слушати мој глас, и биће једно стадо, један пастир.</verse>
				<verse number="17">Зато ме Отац воли, што свој живот полажем — да бих га опет узео.</verse>
				<verse number="18">Нико га не узима од мене, него га ја сам од себе полажем. Имам власт да га положим и власт да га опет узмем. Ту заповест сам примио од свога Оца.«</verse>
				<verse number="19">Због ових речи међу Јудејима опет настаде подвојеност.</verse>
				<verse number="20">Многи од њих рекоше: »Опседнут је демоном, па булазни. Зашто га слушате?«</verse>
				<verse number="21">А други рекоше: »То нису речи опседнутога демоном. Зар демон може да отвори очи слепима?«</verse>
				<verse number="22">У Јерусалиму се тада славио Празник посвећења. Била је зима.</verse>
				<verse number="23">Исус је ходао Храмом, по Соломоновом трему,</verse>
				<verse number="24">а Јудеји га окружише, па му рекоше: »Докле ћеш нас држати у неизвесности? Ако си ти Христос, кажи нам отворено.«</verse>
				<verse number="25">»Рекао сам вам«, одговори им Исус, »али не верујете. Дела која чиним у име свога Оца — она за мене сведоче.</verse>
				<verse number="26">Али ви не верујете, јер нисте од мојих оваца.</verse>
				<verse number="27">Моје овце слушају мој глас и ја их познајем, и оне иду за мном.</verse>
				<verse number="28">Ја им дајем вечни живот и оне неће пропасти довека, нити ће их ко уграбити из моје руке.</verse>
				<verse number="29">Мој Отац, који ми их је дао, већи је од свих, и нико их не може уграбити из Очеве руке.</verse>
				<verse number="30">Ја и Отац једно смо.«</verse>
				<verse number="31">Тада Јудеји поново пограбише камење да га каменују,</verse>
				<verse number="32">а Исус им рече: »Показао сам вам многа добра дела од Оца. За које од њих ме каменујете?«</verse>
				<verse number="33">»Не каменујемо те за добро дело«, одговорише му Јудеји, »него за хулу и зато што се ти, човек, издајеш за Бога.«</verse>
				<verse number="34">А Исус им рече: »Зар није записано у вашем закону: ‚Ја рекох: богови сте‘?</verse>
				<verse number="35">Ако је боговима назвао оне којима је дошла Божија реч — а Писмо се не може укинути —</verse>
				<verse number="36">како можете ономе кога је Отац освештао и послао на свет да кажете: ‚Хулиш‘, зато што сам рекао да сам Син Божији?</verse>
				<verse number="37">Ако не чиним дела свога Оца, не верујте ми.</verse>
				<verse number="38">Али, ако их чиним, све ако мени и не верујете, верујте делима, да увидите и спознате да је Отац у мени и да сам ја у Оцу.«</verse>
				<verse number="39">Тада они опет покушаше да га ухвате, али им он измаче из руку.</verse>
				<verse number="40">Исус се онда опет врати на другу страну реке Јордан, на место где је Јован раније крштавао, и тамо остаде.</verse>
				<verse number="41">Многи дођоше к њему и рекоше: »Јован није учинио ниједно знамење, али све што је рекао за овога, истина је!«</verse>
				<verse number="42">И многи тамо повероваше у њега.</verse>
			</chapter>
			<chapter number="11">
				<verse number="1">Неки Лазар из Витаније, села Марије и њене сестре Марте, био је болестан.</verse>
				<verse number="2">(Марија, чији је брат био болестан, била је она која је Господа помазала мирисном помашћу и обрисала му ноге својом косом.)</verse>
				<verse number="3">Стога сестре поручише Исусу: »Господе, ево болестан је онај кога волиш.«</verse>
				<verse number="4">Када је Исус то чуо, рече: »Ова болест није на смрт, него на Божију славу, да се по њој прослави Син Божији.«</verse>
				<verse number="5">А Исус је волео Марту и њену сестру и Лазара.</verse>
				<verse number="6">Ипак, када је чуо да је Лазар болестан, остаде још два дана тамо где се налазио,</verse>
				<verse number="7">па тек онда рече својим ученицима: »Хајдемо опет у Јудеју.«</verse>
				<verse number="8">»Раби«, рекоше му ученици, »тек што су Јудеји покушали да те каменују, а ти опет идеш онамо!«</verse>
				<verse number="9">»Зар дан нема дванаест сати?« одговори им Исус. »Ко хода дању, не спотиче се, јер види светлост овога света.</verse>
				<verse number="10">Али, ко хода ноћу, спотиче се, јер у себи нема светлости.«</verse>
				<verse number="11">То рече, а онда додаде: »Наш пријатељ Лазар је заспао, а ја идем да га пробудим.«</verse>
				<verse number="12">»Господе«, рекоше му ученици, »ако спава, оздравиће.«</verse>
				<verse number="13">Али Исус је говорио о његовој смрти, а они су мислили да говори о природном сну.</verse>
				<verse number="14">Тада им Исус отворено рече: »Лазар је умро,</verse>
				<verse number="15">и због вас ми је драго што нисам био тамо, да поверујете. Него, хајдемо к њему.«</verse>
				<verse number="16">Тада Тома звани Близанац рече осталим ученицима: »Хајдемо и ми, да погинемо с њим.«</verse>
				<verse number="17">Када је Исус стигао, сазна да је Лазар у гробу већ четири дана.</verse>
				<verse number="18">А Витанија је од Јерусалима удаљена свега неких петнаест стадија,</verse>
				<verse number="19">па су многи Јудеји дошли к Марти и Марији да их теше због њиховог брата.</verse>
				<verse number="20">Када је Марта чула да Исус долази, пође му у сусрет, а Марија остаде код куће.</verse>
				<verse number="21">»Господе«, рече Марта Исусу, »да си био овде, мој брат не би умро.</verse>
				<verse number="22">Али ја и сад знам да ће ти Бог дати што год га замолиш.«</verse>
				<verse number="23">»Твој брат ће васкрснути«, рече јој Исус.</verse>
				<verse number="24">А Марта му рече: »Знам да ће васкрснути о васкрсењу Последњега дана.«</verse>
				<verse number="25">»Ја сам васкрсење и живот«, рече јој Исус. »Ко у мене верује, ако и умре, живеће,</verse>
				<verse number="26">и ко год живи и верује у мене, неће умрети довека. Верујеш ли то?«</verse>
				<verse number="27">А она му рече: »Да, Господе! Верујем да си ти Христос, Син Божији, који долази на свет.«</verse>
				<verse number="28">Када је то рекла, оде и позва своју сестру Марију на страну, па јој рече: »Учитељ је овде и зове те.«</verse>
				<verse number="29">А ова, чим је то чула, брзо устаде и оде к њему.</verse>
				<verse number="30">Исус још није био ушао у село, него је још био тамо где га је срела Марта.</verse>
				<verse number="31">Када су Јудеји који су били с њом у кући и тешили је видели да је Марија брзо устала и отишла, пођоше за њом, мислећи да иде на гроб да тамо плаче.</verse>
				<verse number="32">Марија стиже онамо где је био Исус и угледа га, па му паде пред ноге и рече: »Господе, да си био овде, мој брат не би умро.«</verse>
				<verse number="33">Када је видео како плаче и како плачу Јудеји који су дошли с њом, Исус се дубоко потресе у души и узруја,</verse>
				<verse number="34">па упита: »Где сте га положили?« »Господе«, рекоше му, »дођи и види.«</verse>
				<verse number="35">A Исус заплака.</verse>
				<verse number="36">Тада Јудеји рекоше: »Гле колико га је волео!«</verse>
				<verse number="37">Али неки од њих рекоше: »Зар он, који је слепоме отворио очи, није могао да учини да овај не умре?«</verse>
				<verse number="38">Исус се опет дубоко потресе у себи, па оде до гроба. Била је то пећина на коју је био наваљан камен.</verse>
				<verse number="39">Исус рече: »Одмакните камен.« »Господе«, одврати покојникова сестра Марта, »он заудара, већ му је четврти дан.«</verse>
				<verse number="40">»Зар ти нисам рекао да ћеш видети Божију славу ако будеш веровала?« упита је Исус.</verse>
				<verse number="41">Тада одмакнуше камен, а Исус подиже поглед, па рече: »Оче, хвала ти што си ме услишио.</verse>
				<verse number="42">Знао сам да ме увек услишаваш, али ово рекох ради народа који овде стоји, да поверују да си ме ти послао.«</verse>
				<verse number="43">Када је то изговорио, повика из свега гласа: »Лазаре, изађи!«</verse>
				<verse number="44">И мртвац изађе, руку и ногу обавијених завојима, а лица повезаног убрусом. А Исус им рече: »Скините то с њега и пустите га да иде.«</verse>
				<verse number="45">Многи Јудеји који су били дошли к Марији и видели шта је учинио повероваше у њега.</verse>
				<verse number="46">Али неки од њих одоше фарисејима и испричаше им шта је Исус учинио.</verse>
				<verse number="47">Тада првосвештеници и фарисеји сазваше Синедрион, па рекоше: »Шта да радимо? Тај човек чини многа знамења.</verse>
				<verse number="48">Ако га пустимо да тако чини, сви ће поверовати у њега, и доћи ће Римљани и одузети нам ово место и народ.«</verse>
				<verse number="49">А један од њих — Кајафа, који је те године био првосвештеник — рече им: »Ништа ви не знате</verse>
				<verse number="50">и не схватате да је за ваше добро да један човек умре за народ радије него да цео народ пропадне.«</verse>
				<verse number="51">Он то не рече сам од себе, него, пошто је те године био првосвештеник, пророкова да ће Исус умрети за народ.</verse>
				<verse number="52">И не само за народ него и да би сабрао расејану Божију децу.</verse>
				<verse number="53">Тако тога дана одлучише да га убију.</verse>
				<verse number="54">Исус се стога више није отворено кретао међу Јудејима, него оде оданде у крај близу пустиње, у град који се звао Ефрем, па је тамо боравио са својим ученицима.</verse>
				<verse number="55">Приближавала се јудејска Пасха и многи Јудеји из унутрашњости дођоше у Јерусалим пре Пасхе да се очисте.</verse>
				<verse number="56">Тражили су Исуса и, стојећи у Храму, питали један другог: »Шта мислите? Зар неће доћи на празник?«</verse>
				<verse number="57">А првосвештеници и фарисеји издадоше наредбу да, ко сазна где је Исус, то пријави, па да га ухвате.</verse>
			</chapter>
			<chapter number="12">
				<verse number="1">Шест дана пре Пасхе, Исус оде у Витанију, где је био Лазар, кога је васкрсао из мртвих.</verse>
				<verse number="2">Тамо му спремише вечеру. Марта је служила, а Лазар је био међу онима који су с њим лежали за трпезом.</verse>
				<verse number="3">Тада Марија узе литру скупоцене мирисне помасти од чистог нарда, помаза Исусове ноге и обриса их својом косом. И кућа се испуни мирисом помасти.</verse>
				<verse number="4">А Јуда Искариотски, један од Исусових ученика — који ће га касније издати — рече:</verse>
				<verse number="5">»Зашто се ова помаст није продала за триста динара и то поделило сиромасима?«</verse>
				<verse number="6">Он то не рече зато што му је било стало до сиромаха, него зато што је био крадљивац: код њега је била кеса с новцем, па је узимао оно што се у њу стављало.</verse>
				<verse number="7">Тада Исус рече: »Пусти је, нека то сачува за дан моје сахране.</verse>
				<verse number="8">Сиромахе ћете увек имати са собом, али мене нећете увек имати.«</verse>
				<verse number="9">Силно мноштво Јудеја сазна да је Исус у Витанији, па одоше онамо, не само због Исуса него и због Лазара, кога је Исус васкрсао из мртвих.</verse>
				<verse number="10">А првосвештеници одлучише да и Лазара убију,</verse>
				<verse number="11">јер су због њега многи Јудеји одлазили к Исусу и веровали у њега.</verse>
				<verse number="12">Сутрадан силан народ који је дошао на празник, пошто је чуо да Исус долази у Јерусалим,</verse>
				<verse number="13">узе палмове гране и изађе му у сусрет, вичући: »Хосана! ‚Благословен онај који долази у име Господа!‘ Благословен Цар Израелов!«</verse>
				<verse number="14">А Исус нађе магаре и узјаха га, као што је записано:</verse>
				<verse number="15">»Не бој се, Кћери сионска! Ево, цар твој долази јашући на младунчету магаричином.«</verse>
				<verse number="16">Његови ученици то нису испрва разумели, али када је Исус био прослављен, сетише се да је то било написано о њему и да су му то учинили.</verse>
				<verse number="17">Народ који је био с Исусом када је позвао Лазара из гроба и васкрсао га из мртвих, сведочио је о томе.</verse>
				<verse number="18">Зато му силан народ и пође у сусрет, јер су чули да је управо он учинио то знамење.</verse>
				<verse number="19">А фарисеји су међу собом говорили: »Видите да се ништа не може. Ено, цео свет оде за њим!«</verse>
				<verse number="20">Међу онима који су дошли да се поклоне Богу на празник било је и Грка.</verse>
				<verse number="21">Они дођоше к Филипу, који је био из Витсаиде у Галилеји, и замолише га, говорећи: »Господару, хтели бисмо да видимо Исуса.«</verse>
				<verse number="22">Филип оде и то рече Андреји, па Андреја и Филип одоше и то рекоше Исусу.</verse>
				<verse number="23">»Дошао је час да се Син човечији прослави«, рече им Исус.</verse>
				<verse number="24">»Истину вам кажем: ако пшенично зрно не падне на земљу и не умре, остаје само. А ако умре, доноси обилан род.</verse>
				<verse number="25">Ко воли свој живот, изгубиће га, а ко мрзи свој живот на овоме свету, сачуваће га за вечни живот.</verse>
				<verse number="26">Ко ми служи, иде за мном, и где сам ја, тамо ће бити и мој служитељ. Мој Отац ће указати част оном ко ми служи.</verse>
				<verse number="27">»Душа ми је сада узнемирена, и шта да кажем? Оче, спаси ме од овог часа? Не, јер зато сам и дошао до овог часа.</verse>
				<verse number="28">Оче, прослави своје име.« Тада се са неба зачу глас: »Прославио сам и опет ћу прославити!«</verse>
				<verse number="29">Народ, који је тамо стајао и слушао, рече да је загрмело.</verse>
				<verse number="30">Други рекоше: »Анђео му је говорио.« А Исус им рече: »Овај глас се није чуо ради мене, него ради вас.</verse>
				<verse number="31">Сада је суђење овоме свету. Сада ће владар овога света бити избачен напоље.</verse>
				<verse number="32">А ја — кад будем подигнут са земље — све ћу људе привући к себи.«</verse>
				<verse number="33">То рече да означи каквом смрћу ће умрети.</verse>
				<verse number="34">Тада му народ рече: »Чули смо из Закона да Христос остаје довека. Како онда говориш да Син човечији треба да буде подигнут? Ко је тај Син човечији?«</verse>
				<verse number="35">»Светлост ће још само кратко бити међу вама«, рече им Исус. »Ходајте док имате светлост, да вас не обузме тама. Јер, ко хода у тами, не зна куда иде.</verse>
				<verse number="36">Док имате светлост, верујте у светлост, да будете синови светлости.« Када је то изговорио, оде и сакри се од њих.</verse>
				<verse number="37">Иако је Исус сва знамења учинио пред њима, они му не повероваше,</verse>
				<verse number="38">да се испуне речи пророка Исаије, који је рекао: »Господе, ко је поверовао нашој поруци и коме се открила рука Господња?«</verse>
				<verse number="39">Зато нису могли да поверују, јер је још Исаија рекао:</verse>
				<verse number="40">»Заслепио им је очи и отврднуо срце, да очима не виде и срцем не разумеју, и не обрате се, да их излечим.«</verse>
				<verse number="41">Исаија је то рекао, јер је видео Исусову славу и о њему говорио.</verse>
				<verse number="42">Ипак, многи поглавари су веровали у њега, али то нису признавали због фарисеја, да не би били изопштени из синагоге.</verse>
				<verse number="43">Јер, више су волели људску славу од Божије.</verse>
				<verse number="44">»Ко у мене верује, не верује у мене, него у Онога који ме је послао«, повика Исус.</verse>
				<verse number="45">»И ко мене гледа, гледа Онога који ме је послао.</verse>
				<verse number="46">Ја — Светлост — дошао сам на свет да нико ко у мене верује не остане у тами.</verse>
				<verse number="47">Ко слуша моје речи, а не држи их се, ја му не судим. Јер, нисам дошао да свету судим, него да свет спасем.</verse>
				<verse number="48">Ко ме одбацује и не прихвата моје речи, има свога судију: Реч коју сам изрекао — она ће му судити Последњега дана.</verse>
				<verse number="49">Јер, ја нисам говорио сам од себе, него ми је сâм Отац, који ме је послао, заповедио шта да кажем и шта да говорим.</verse>
				<verse number="50">А ја знам да је његова заповест вечни живот. То, дакле, што говорим, говорим онако како ми је рекао Отац.«</verse>
			</chapter>
			<chapter number="13">
				<verse number="1">Пре самог Празника Пасхе, знајући да је дошао његов час да пређе са овога света Оцу, Исус докраја показа љубав према својима, према онима које је волео на овом свету.</verse>
				<verse number="2">Служила се вечера, а ђаво је у срце Јуде сина Симона Искариотског већ ставио мисао да изда Исуса.</verse>
				<verse number="3">Знајући да му је Отац све предао у руке и да је изашао од Бога и да се Богу враћа,</verse>
				<verse number="4">Исус устаде од вечере и скиде огртач, па узе убрус и опаса се.</verse>
				<verse number="5">Онда у лавор насу воде и поче да пере ноге ученицима и да их брише убрусом којим се опасао.</verse>
				<verse number="6">Тако стиже и до Симона Петра, који му рече: »Господе, зар ћеш ми ти прати ноге?«</verse>
				<verse number="7">»Ти сада не знаш шта ја чиним«, одговори му Исус, »али схватићеш касније.«</verse>
				<verse number="8">A Петар му рече: »Нећеш ти мени прати ноге никада!« »Ако те не оперем«, одговори му Исус, »нећеш имати удела са мном.«</verse>
				<verse number="9">»Господе«, рече му Симон Петар, »онда немој само ноге, него и руке и главу!«</verse>
				<verse number="10">»Окупани не треба да опере ништа осим ногу, јер је цео чист«, рече му Исус. »И ви сте чисти, али не сви.«</verse>
				<verse number="11">Знао је ко ће га издати, па је зато рекао: »Нисте сви чисти.«</verse>
				<verse number="12">Када им је опрао ноге, узе свој огртач и поново леже за трпезу, па их упита: »Разумете ли то што сам вам учинио?</verse>
				<verse number="13">Ви ме зовете Учитељем и Господом, и добро кажете, јер то јесам.</verse>
				<verse number="14">Па ако сам ја, Господ и Учитељ, опрао ноге вама, онда треба и ви да перете ноге један другом.</verse>
				<verse number="15">Дао сам вам пример, да и ви чините онако како сам ја учинио вама.</verse>
				<verse number="16">Истину вам кажем: слуга није већи од свога господара, ни посланик од онога који га је послао.</verse>
				<verse number="17">Пошто то знате, благо вама ако тако будете и чинили.«</verse>
				<verse number="18">»Не говорим о сваком од вас. Знам оне које сам изабрао. Али, нека се испуни Писмо: ‚Онај који је мој хлеб јео, своју пету подиже на мене.‘</verse>
				<verse number="19">Говорим вам сада, пре него што се догоди, да кад се догоди, поверујете да Ја јесам.</verse>
				<verse number="20">Истину вам кажем: ко прима онога кога ја шаљем, мене прима, а ко прима мене, прима Онога који ме је послао.«</verse>
				<verse number="21">Када је то рекао, потресе се у души, па посведочи: »Истину вам кажем: један од вас ће ме издати.«</verse>
				<verse number="22">А ученици погледаше један другог, у недоумици о коме говори.</verse>
				<verse number="23">Један од ученика — онај кога је Исус волео — лежао је одмах до Исусових груди,</verse>
				<verse number="24">па му Симон Петар даде знак и рече: »Питај га о коме говори.«</verse>
				<verse number="25">Овај се наслони Исусу на груди, па га упита: »Ко је тај, Господе?«</verse>
				<verse number="26">А Исус му одговори: »Онај за кога умочим залогај у чинију и дам му га.« Онда умочи залогај, узе га и даде Јуди сину Симона Искариотског,</verse>
				<verse number="27">а после тог залогаја, у Јуду уђе Сатана. Тада му Исус рече: »Што чиниш, чини брзо.«</verse>
				<verse number="28">Али ниједан од оних који су лежали за трпезом није знао зашто му је то рекао.</verse>
				<verse number="29">Неки су, пошто је Јуда држао кесу с новцем, помислили да му је Исус рекао: »Купи шта нам треба за празник«, или да нешто дâ сиромасима.</verse>
				<verse number="30">Тада Јуда, пошто је узео онај залогај, одмах изађе. А била је ноћ.</verse>
				<verse number="31">Када је он изашао, Исус рече: »Сада се прославио Син човечији и Бог се прославио у њему.</verse>
				<verse number="32">Ако се Бог прославио у њему, и Бог ће њега прославити у себи, и прославиће га одмах.</verse>
				<verse number="33">Дечице, још само мало ћу бити с вама. Тражићете ме, али, као што рекох Јудејима: ‚Куда ја идем, ви не можете доћи‘, тако сада кажем и вама.</verse>
				<verse number="34">Нову заповест вам дајем — да волите један другога. Као што сам ја волео вас, тако и ви волите један другога.</verse>
				<verse number="35">По овом ће сви знати да сте моји ученици: ако будете имали љубави један за другога.«</verse>
				<verse number="36">»Господе«, рече му Симон Петар, »куда ћеш?« A Исус му одговори: »Куда ја идем, ти сада не можеш поћи за мном. Али поћи ћеш касније.«</verse>
				<verse number="37">»Господе«, упита Петар, »зашто не могу поћи за тобом сада? За тебе ћу положити свој живот.«</verse>
				<verse number="38">»Положићеш свој живот за мене?« рече Исус. »Истину ти кажем: петао се неће огласити док ме се три пута не одрекнеш.«</verse>
			</chapter>
			<chapter number="14">
				<verse number="1">»Нека се ваше срце не узнемирава. Верујте у Бога и у мене верујте.</verse>
				<verse number="2">У кући мога Оца има много станова. Да није тако, зар бих вам рекао: ‚Идем да вам припремим место.‘?</verse>
				<verse number="3">А када одем и припремим вам место, доћи ћу опет и узети вас к себи да и ви будете тамо где сам ја.</verse>
				<verse number="4">А куда ја идем, знате пут.«</verse>
				<verse number="5">»Господе«, рече му Тома, »не знамо куда идеш. Како можемо да знамо пут?«</verse>
				<verse number="6">»Ја сам Пут, Истина и Живот«, одговори Исус. »Нико не долази к Оцу, осим кроз мене.</verse>
				<verse number="7">Да познајете мене, познавали бисте и мога Оца. Одсад га и познајете, и видели сте га.«</verse>
				<verse number="8">»Господе«, рече му Филип, »покажи нам Оца, и то ће нам бити довољно.«</verse>
				<verse number="9">»Толико времена сам с вама«, рече му Исус, »а ти ме, Филипе, још ниси упознао! Ко је видео мене, видео је Оца. Како можеш да кажеш: ‚Покажи нам Оца‘?</verse>
				<verse number="10">Зар не верујеш да сам ја у Оцу и да је Отац у мени? Речи које вам говорим не говорим сам од себе, него Отац, који живи у мени, чини своја дела.</verse>
				<verse number="11">Верујте ми да сам ја у Оцу и Отац у мени. А ако не, верујте због самих дела.</verse>
				<verse number="12">Истину вам кажем: ко верује у мене, чиниће дела која ја чиним. Чиниће и већа, јер ја одлазим к Оцу.</verse>
				<verse number="13">И што год замолите у моје име, учинићу, да се Отац прослави у Сину.</verse>
				<verse number="14">Ако ме нешто замолите у моје име, учинићу.«</verse>
				<verse number="15">»Ако ме волите, држаћете се мојих заповести,</verse>
				<verse number="16">а ја ћу молити Оца и он ће вам дати другог Помагача, да буде с вама довека:</verse>
				<verse number="17">Духа истине, кога свет не може да прими, јер га не види и не познаје. Ви га познајете, јер борави с вама и биће у вама.</verse>
				<verse number="18">Нећу вас оставити као сирочад — доћи ћу к вама.</verse>
				<verse number="19">Још мало, и свет ме више неће видети, али ви ћете ме видети. Јер, ја живим, па ћете и ви живети.</verse>
				<verse number="20">Тога дана ћете сазнати да сам ја у своме Оцу и да сте ви у мени, а ја у вама.</verse>
				<verse number="21">Ко има моје заповести и држи их се, тај ме воли, а ко воли мене, њега ће волети и мој Отац. А волећу га и ја и показати му се.«</verse>
				<verse number="22">»Господе«, рече му Јуда, не Искариотски, »како то да ћеш се показати нама, а не свету?«</verse>
				<verse number="23">»Ко ме воли, држаће се моје Речи«, одговори му Исус, »и мој Отац ће га волети, и ми ћемо доћи к њему и код њега се настанити.</verse>
				<verse number="24">Ко ме не воли, не држи се моје Речи. А Реч коју слушате није моја, него Оца, који ме је послао.</verse>
				<verse number="25">»Ово сам вам говорио док сам боравио с вама.</verse>
				<verse number="26">А Помагач — Свети Дух — кога ће Отац послати у моје име, научиће вас свему и подсетити вас на све што сам вам рекао.</verse>
				<verse number="27">»Мир вам остављам, свој мир вам дајем. Али, не дајем га онако како свет даје. Нека се не узнемирава ваше срце и нека се не плаши.</verse>
				<verse number="28">Чули сте да сам рекао: ‚Одлазим и вратићу вам се.‘ Да ме волите, радовали бисте се што одлазим к Оцу, јер Отац је већи од мене.</verse>
				<verse number="29">»Ово сам вам рекао сада, пре него што се догоди, да поверујете када се догоди.</verse>
				<verse number="30">Нећу више много с вама говорити, јер долази владар света. Он ми не може ништа,</verse>
				<verse number="31">али свет треба да сазна да ја волим Оца и да чиним онако како ми је Отац заповедио. »Устаните, хајдемо одавде.«</verse>
			</chapter>
			<chapter number="15">
				<verse number="1">»Ја сам прави чокот, а мој Отац је виноградар.</verse>
				<verse number="2">Он одсеца сваку лозу на мени која не доноси род и сваку која доноси род обрезује, да више рода донесе.</verse>
				<verse number="3">Ви сте већ чисти због Речи коју сам вам говорио.</verse>
				<verse number="4">Останите у мени, и ја ћу у вама. Као што лоза не може да донесе род сама од себе ако не остане на чокоту, не можете ни ви ако не останете у мени.</verse>
				<verse number="5">Ја сам чокот, а ви лозе. Ко остаје у мени, и ја у њему, много рода доноси, јер без мене не можете ништа.</verse>
				<verse number="6">Ако неко не остане у мени, избацује се напоље као лоза и осуши се. Њу скупе, баце у ватру и спале.</verse>
				<verse number="7">Ако останете у мени и моје речи остану у вама, замолите што год хоћете, и биће вам.</verse>
				<verse number="8">Овим се прославља мој Отац: да много рода донесете и да будете моји ученици.</verse>
				<verse number="9">»Као што је Отац волео мене, тако сам и ја волео вас. Останите у мојој љубави.</verse>
				<verse number="10">Ако се држите мојих заповести, остаћете у мојој љубави, као што сам се и ја држао заповести свога Оца, па остајем у његовој љубави.</verse>
				<verse number="11">»Ово сам вам рекао да моја радост буде у вама и да ваша радост буде потпуна.</verse>
				<verse number="12">Ово је моја заповест: да волите један другога као што сам ја волео вас.</verse>
				<verse number="13">Нема веће љубави него свој живот положити за пријатеље.</verse>
				<verse number="14">Ви сте моји пријатељи ако чините оно што вам заповедам.</verse>
				<verse number="15">Више вас не зовем слугама, јер слуга не зна шта чини његов господар. Назвао сам вас пријатељима, јер сам вам обзнанио све што сам чуо од свога Оца.</verse>
				<verse number="16">Нисте ви изабрали мене, него сам ја изабрао вас и одредио вас да идете и доносите род, и да ваш род остане, па да вам Отац дâ све што замолите у моје име.</verse>
				<verse number="17">Ово вам заповедам: волите један другога.«</verse>
				<verse number="18">»Ако вас свет мрзи, знајте да је мене мрзео пре вас.</verse>
				<verse number="19">Да сте од света, свет би вас волео као своје. Али, пошто нисте од света, него сам вас ја изабрао из света, због тога вас свет мрзи.</verse>
				<verse number="20">Сетите се изреке коју сам вам казао: ‚Слуга није већи од свога господара.‘ Ако су прогонили мене, прогониће и вас. Ако су се моје Речи држали, држаће се и ваше.</verse>
				<verse number="21">А све ће то чинити против вас због мене, јер не познају Онога који ме је послао.</verse>
				<verse number="22">Да нисам дошао и говорио им, не би имали греха. Али сада немају изговора за свој грех.</verse>
				<verse number="23">Ко мрзи мене, мрзи и мога Оца.</verse>
				<verse number="24">Да нисам међу њима учинио дела каква нико други није учинио, не би имали греха. А сада су видели, а ипак замрзеше и мене и мога Оца.</verse>
				<verse number="25">Али, треба да се испуни оно што је записано у њиховом закону: ‚Замрзеше ме без разлога.‘</verse>
				<verse number="26">»А када дође Помагач, кога ћу вам послати од Оца — Дух истине који излази од Оца — он ће за мене сведочити.</verse>
				<verse number="27">А сведочићете и ви, јер сте од почетка са мном.«</verse>
			</chapter>
			<chapter number="16">
				<verse number="1">»Ово сам вам рекао да се не саблазните.</verse>
				<verse number="2">Изопштиће вас из синагоге. Штавише, долази време када ће сваки онај који убије некога од вас мислити да служи Богу.</verse>
				<verse number="3">А то ће чинити, јер не познају ни Оца ни мене.</verse>
				<verse number="4">Ово сам вам говорио, да се, када дође време, сетите да сам вам рекао. У почетку вам ово нисам рекао, јер сам био с вама.«</verse>
				<verse number="5">»Али сада одлазим Ономе који ме је послао, а ниједан од вас ме не пита: ‚Куда одлазиш?‘</verse>
				<verse number="6">Него, зато што сам вам то рекао, жалост вам је испунила срце.</verse>
				<verse number="7">Али говорим вам истину: боље је за вас да ја одем. Јер, ако не одем, неће вам доћи Помагач; а ако одем, послаћу вам га.</verse>
				<verse number="8">Када он дође, доказаће да је свет у заблуди у погледу греха, праведности и суда.</verse>
				<verse number="9">У погледу греха — зато што не верују у мене;</verse>
				<verse number="10">у погледу праведности — зато што идем к Оцу и више ме нећете видети;</verse>
				<verse number="11">у погледу суда — зато што је осуђен владар овога света.</verse>
				<verse number="12">»Још бих много тога имао да вам кажем, али то сада не бисте могли да поднесете.</verse>
				<verse number="13">Али, када дође он, Дух истине, упутиће вас у сву истину. Он неће говорити сам од себе, него ће говорити оно што чује и најавити вам оно што долази.</verse>
				<verse number="14">Он ће ме прославити, јер ће од мога узимати и вама најављивати.</verse>
				<verse number="15">Све што Отац има, моје је. Зато сам рекао: ‚Од мога ће узимати и вама најављивати‘.</verse>
				<verse number="16">»Још мало, и више ме нећете видети, а онда још мало, па ћете ме видети.«</verse>
				<verse number="17">Тада неки од његових ученика упиташе један другог: »Шта је то што нам каже: ‚Још мало, и нећете ме видети, а онда још мало, па ћете ме видети‘, и: ‚Зато што одлазим к Оцу‘?«</verse>
				<verse number="18">Говорили су, дакле: »Шта је то што каже: ‚још мало‘? Не знамо о чему говори.«</verse>
				<verse number="19">А Исус је знао да хоће да га питају, па им рече: »Расправљате међу собом о оном што сам рекао: ‚Још мало, и нећете ме видети, а онда још мало, па ћете ме видети‘.</verse>
				<verse number="20">Истину вам кажем: плакаћете и туговати, а свет ће се радовати. Бићете жалосни, али ваша жалост ће се преокренути у радост.</verse>
				<verse number="21">Жена је жалосна док рађа, јер је дошао њен час. Али, када се дете роди, она се више не сећа муке, јер је радосна што је човек дошао на свет.</verse>
				<verse number="22">Тако сте и ви сада жалосни, али ја ћу вас опет видети и ваше срце ће се радовати, и нико неће моћи да вам одузме ту радост.</verse>
				<verse number="23">И тога дана ме ништа нећете питати. Истину вам кажем: што год замолите Оца у моје име, даће вам.</verse>
				<verse number="24">До сада ништа нисте молили у моје име. Молите, и добићете — да ваша радост буде потпуна.«</verse>
				<verse number="25">»Ово сам вам говорио у причама. Долази време када вам више нећу говорити у причама, него ћу вам Оца објављивати отворено.</verse>
				<verse number="26">Тога дана ћете молити у моје име. Не кажем да ћу ја молити Оца за вас,</verse>
				<verse number="27">јер вас и сâм Отац воли зато што сте волели мене и поверовали да сам изашао од Бога.</verse>
				<verse number="28">Од Оца сам изашао и дошао на свет. Сада напуштам свет и одлазим к Оцу.«</verse>
				<verse number="29">Тада његови ученици рекоше: »Ево, сада нам говориш отворено; не казујеш нам никакву причу.</verse>
				<verse number="30">Сада знамо да све знаш и немаш потребу да те неко нешто пита. Зато верујемо да си дошао од Бога.«</verse>
				<verse number="31">A Исус им рече: »Зар сада верујете?</verse>
				<verse number="32">Ево, долази час — дошао је — када ћете се разбежати сваки на своју страну и мене оставити самог. Али ја нисам сâм, јер је са мном Отац.</verse>
				<verse number="33">Ово сам вам рекао да бисте у мени имали мир. У свету имате невољу, али будите храбри — ја сам победио свет.«</verse>
			</chapter>
			<chapter number="17">
				<verse number="1">Када је то изговорио, Исус подиже поглед ка небу, па рече: »Оче, дошао је час: прослави Сина, да би Син прославио тебе.</verse>
				<verse number="2">Јер, ти си му дао власт над свим људима, да свима које си му дао дâ вечни живот.</verse>
				<verse number="3">А ово је вечни живот: да упознају тебе, јединога истинитог Бога, и онога кога си послао — Исуса Христа.</verse>
				<verse number="4">Ја сам тебе прославио на земљи довршивши дело које си ми дао да га извршим.</verse>
				<verse number="5">Сада ти прослави мене код себе, Оче, истом оном славом коју сам имао код тебе пре него што је свет постао.«</verse>
				<verse number="6">»Објавио сам твоје име људима које си ми дао из овога света. Били су твоји, али ти си их дао мени и они су се држали твоје Речи.</verse>
				<verse number="7">Сада знају да је од тебе све што си ми дао.</verse>
				<verse number="8">Јер, дао сам им речи које си ти дао мени и они су их прихватили и заиста спознали да сам од тебе, и поверовали су да си ме ти послао.</verse>
				<verse number="9">За њих молим. Не молим за свет, него за оне које си ми дао, јер су твоји.</verse>
				<verse number="10">Све што је моје, твоје је, и што је твоје, моје је — а ја сам се у њима прославио.</verse>
				<verse number="11">Ја више нисам у свету, али они су у свету, а ја долазим к теби. Свети Оче, чувај их својим именом, које си ми дао, да буду једно као и ми.</verse>
				<verse number="12">Док сам био с њима, чувао сам их именом које си ми дао. Сачувао сам их и ниједан од њих није пропао, осим сина пропасти, да се испуни Писмо.</verse>
				<verse number="13">»Сада долазим к теби, али ово говорим док сам још у свету, да би они имали пуноћу моје радости у себи.</verse>
				<verse number="14">Предао сам им твоју Реч, а свет их је замрзео, јер нису од света, као што ни ја нисам од света.</verse>
				<verse number="15">Не молим да их узмеш са света, него да их сачуваш од зла.</verse>
				<verse number="16">Они нису од света, као што ни ја нисам од света.</verse>
				<verse number="17">Освештај их истином — твоја Реч је истина.</verse>
				<verse number="18">Као што си ти мене послао у свет, тако сам и ја њих послао у свет</verse>
				<verse number="19">и самога себе освештавам за њих, да и они буду освештани истином.«</verse>
				<verse number="20">»Али, не молим само за њих, него и за оне који ће на њихову реч поверовати у мене,</verse>
				<verse number="21">да сви буду једно као што си ти, Оче, у мени и ја у теби. Нека и они буду у нама, да свет поверује да си ме ти послао.</verse>
				<verse number="22">Дао сам им славу коју си ти дао мени, да буду једно као што смо ми једно</verse>
				<verse number="23">— ја у њима, а ти у мени — да буду савршено уједињени, да свет спозна да си ме ти послао и да си и њих волео као што си волео мене.</verse>
				<verse number="24">»Оче, хоћу да они које си ми дао буду са мном тамо где сам ја и да гледају моју славу, коју си ми дао јер си ме волео пре постанка света.</verse>
				<verse number="25">Праведни Оче, иако те свет не познаје, ја те познајем, а и ови знају да си ме ти послао.</verse>
				<verse number="26">Обзнанио сам им твоје име и обзнанићу, да љубав којом си ме заволео буде у њима, и ја у њима.«</verse>
			</chapter>
			<chapter number="18">
				<verse number="1">Када је ово изговорио, Исус оде са својим ученицима на другу страну потока Кедрона. Тамо је био један врт, па он и његови ученици уђоше у њега.</verse>
				<verse number="2">А знао је за то место и Јуда, његов издајник, јер се Исус тамо често састајао са својим ученицима.</verse>
				<verse number="3">Он узе чету војника, а од првосвештеника и фарисеја слуге, па дође онамо са бакљама, светиљкама и оружјем.</verse>
				<verse number="4">Исус, знајући шта ће се све с њим догодити, изађе и упита их: »Кога тражите?«</verse>
				<verse number="5">»Исуса Назарећанина«, одговорише му. А он им рече: »Ја сам.« С њима је стајао и Јуда, његов издајник.</verse>
				<verse number="6">А када им је рекао: »Ја сам«, они устукнуше и падоше на земљу.</verse>
				<verse number="7">Онда их Исус опет упита: »Кога тражите?« А они рекоше: »Исуса Назарећанина.«</verse>
				<verse number="8">»Рекох вам: Ја сам. Па, пошто мене тражите, пустите ове да иду«</verse>
				<verse number="9">— да се испуни оно што је рекао: »Нисам изгубио ниједнога од оних које си ми дао.«</verse>
				<verse number="10">А Симон Петар је имао мач, па га потеже, удари првосвештениковог слугу и одсече му десно ухо. Слуга се звао Малх.</verse>
				<verse number="11">Исус рече Петру: »Врати мач у корице. Зар да не испијем чашу коју ми је Отац дао?«</verse>
				<verse number="12">Тада чета, њен заповедник и јудејске слуге ухватише Исуса и везаше га,</verse>
				<verse number="13">па га најпре одведоше Ани, тасту Кајафе, првосвештеника те године.</verse>
				<verse number="14">А Кајафа је био онај који је Јудејима саветовао: »Боље је да један човек умре за народ.«</verse>
				<verse number="15">За Исусом пођоше Симон Петар и још један ученик. Тог ученика је првосвештеник познавао, па он са Исусом уђе у првосвештениково двориште,</verse>
				<verse number="16">а Петар остаде напољу пред капијом. Тада изађе онај други ученик, кога је познавао првосвештеник, поразговара с вратарком, па уведе Петра унутра.</verse>
				<verse number="17">Слушкиња која је пазила на врата упита Петра: »Да ниси и ти један од ученика овога човека?« »Нисам«, рече Петар.</verse>
				<verse number="18">А слуге и стражари су наложили ватру и стајали око ње и грејали се, јер је било хладно, па је и Петар стајао с њима и грејао се.</verse>
				<verse number="19">У међувремену је првосвештеник испитивао Исуса о његовим ученицима и о његовом учењу.</verse>
				<verse number="20">»Ја сам свету говорио отворено«, одговори му Исус. »Увек сам учио народ у синагоги и у Храму, где се сви Јудеји окупљају, и ништа нисам говорио у тајности.</verse>
				<verse number="21">Зашто питаш мене? Питај оне који су чули шта сам им говорио. Они знају шта сам рекао.«</verse>
				<verse number="22">Када је то рекао, ошамари га један слуга који је тамо стајао и рече: »Зар тако одговараш првосвештенику!«</verse>
				<verse number="23">»Ако сам зло говорио«, одговори му Исус, »докажи шта је зло. А ако сам добро, зашто ме удараш?«</verse>
				<verse number="24">Тада га Ана, везаног, посла првосвештенику Кајафи.</verse>
				<verse number="25">Док је Симон Петар стајао и грејао се, упиташе га: »Да ниси и ти један од његових ученика?« А он порече рекавши: »Нисам.«</verse>
				<verse number="26">Један од првосвештеникових слугу — рођак онога коме је Петар одсекао ухо — рече: »Зар те нисам видео с њим у врту?«</verse>
				<verse number="27">А Петар опет порече, и одмах се огласи петао.</verse>
				<verse number="28">Исуса одведоше из Кајафине куће у преторијум. Било је рано јутро, па не хтедоше да уђу у преторијум, да не постану нечисти, него да могу да једу пасхалну вечеру.</verse>
				<verse number="29">Стога Пилат изађе пред њих и рече: »Какву оптужбу износите против овога човека?«</verse>
				<verse number="30">»Да тај човек није злочинац«, одговорише му они, »не бисмо ти га предавали.«</verse>
				<verse number="31">Тада им Пилат рече: »Узмите га ви, па му судите по свом закону.« »Ми не смемо никог да убијемо«, одговорише му Јудеји</verse>
				<verse number="32">— да се испуни оно што је Исус рекао о смрти каквом је требало да умре.</verse>
				<verse number="33">Пилат онда опет уђе у преторијум, позва Исуса, па га упита: »Јеси ли ти цар Јудеја?«</verse>
				<verse number="34">»Говориш ли то сам од себе«, рече Исус, »или су ти други говорили о мени?«</verse>
				<verse number="35">»Зар сам ја Јудејин?« рече Пилат. »Твој народ и првосвештеници предали су те мени. Шта си учинио?«</verse>
				<verse number="36">»Моје царство није од овога света«, одговори Исус. »Када би моје царство било од овога света, моји би се поданици борили да не будем предат Јудејима. Али моје царство није одавде.«</verse>
				<verse number="37">Тада му Пилат рече: »Дакле, ипак си цар!« A Исус одговори: »Тако је као што кажеш: цар сам. Ја сам се за ово родио и за ово дошао на свет: да сведочим за истину. Ко год је од истине, слуша мој глас.«</verse>
				<verse number="38">»Шта је истина?« рече му Пилат. Када је то рекао, Пилат опет изађе пред Јудеје, па им рече: »Не налазим му никакву кривицу.</verse>
				<verse number="39">А ваш је обичај да вам за Пасху једнога ослободим. Хоћете ли, дакле, да вам ослободим цара Јудеја?«</verse>
				<verse number="40">А они повикаше: »Не њега, него Вараву!« А Варава је био разбојник.</verse>
			</chapter>
			<chapter number="19">
				<verse number="1">Тада Пилат узе Исуса и даде да га избичују.</verse>
				<verse number="2">Војници исплетоше венац од трња и ставише му га на главу, па га огрнуше пурпурним огртачем.</verse>
				<verse number="3">Онда су му прилазили и говорили: »Здраво, царе Јудеја!« и шамарали га.</verse>
				<verse number="4">Пилат поново изађе напоље, па им рече: »Ево, изводим вам га напоље, да знате да му нисам нашао никакву кривицу.«</verse>
				<verse number="5">Тада Исус изађе напоље, с венцем од трња и у пурпурном огртачу, а Пилат рече: »Ево човека!«</verse>
				<verse number="6">Када су га првосвештеници и слуге угледали, повикаше: »Распни га! Распни га!« »Ви га узмите, па га распните«, рече им Пилат, »јер ја му нисам нашао кривицу.«</verse>
				<verse number="7">А Јудеји му одговорише: »Ми имамо Закон, и по Закону он мора да умре, јер је тврдио да је Син Божији!«</verse>
				<verse number="8">Када је Пилат то чуо, још више се уплаши,</verse>
				<verse number="9">па опет уђе у преторијум и упита Исуса: »Одакле си?« Али Исус му не одговори.</verse>
				<verse number="10">Тада му Пилат рече: »Зар мени не одговараш? Зар не знаш да имам власт да те ослободим и власт да те распнем?«</verse>
				<verse number="11">»Не би ти имао никакве власти нада мном«, одговори му Исус, »да ти није дата са неба. Зато је већи грех онога који ме је теби предао.«</verse>
				<verse number="12">Отада је Пилат настојао да га ослободи. Али Јудеји су викали: »Ако га ослободиш, ниси царев пријатељ! Ко год се издаје за цара, противи се цару!«</verse>
				<verse number="13">Када је то чуо, Пилат изведе Исуса напоље и седе на судијску столицу, на месту које се зове Камени плочник — арамејски: Гавата.</verse>
				<verse number="14">А био је Дан припреме за Пасху, око поднева. Пилат рече Јудејима: »Ево вашег цара!«</verse>
				<verse number="15">А они повикаше: »Води га! Води га! Распни га!« »Зар да распнем вашег цара?« упита их Пилат. А првосвештеници му одговорише: »Ми немамо цара осим цезара!«</verse>
				<verse number="16">Тада га Пилат предаде војницима да га распну, и они га преузеше.</verse>
				<verse number="17">Носећи свој крст, Исус изађе на такозвано Лобањско место — које се на арамејском зове Голгота —</verse>
				<verse number="18">где га распеше. А с њим распеше још двојицу — један је био с једне стране, други са друге, а Исус у средини.</verse>
				<verse number="19">Пилат написа натпис и стави га на крст. На њему је писало: ИСУС НАЗАРЕЋАНИН, ЦАР ЈУДЕЈА.</verse>
				<verse number="20">Тај натпис прочиташе многи Јудеји, јер је место где је Исус био распет било близу града. А био је написан на арамејском, латинском и грчком језику.</verse>
				<verse number="21">Првосвештеници рекоше Пилату: »Немој да пишеш: ‚цар Јудеја‘, него да је он рекао да је цар Јудеја.«</verse>
				<verse number="22">A Пилат им одговори: »Што написах — написах.«</verse>
				<verse number="23">Када су распели Исуса, војници узеше његову одећу и разделише је на четири дела — за сваког војника по део. Узеше и његову кошуљу, али је она била без шавова, јер је одозго до доле била исткана у једном комаду.</verse>
				<verse number="24">Тада рекоше један другом: »Хајде да је не цепамо, него да бацимо коцку за њу, да видимо коме ће припасти« — да се испуни Писмо које каже: »Моју одећу разделише међу собом и бацише коцку за моје одело.« И војници тако и учинише.</verse>
				<verse number="25">А поред Исусовог крста стајале су његова мајка, њена сестра, Марија Клопина и Марија Магдалина.</verse>
				<verse number="26">Исус виде мајку и ученика кога је волео како стоји поред ње, па рече мајци: »Драга жено, ево ти сина.«</verse>
				<verse number="27">Затим рече ученику: »Ево ти мајке.« И од тога часа ученик је узе к себи.</verse>
				<verse number="28">После тога, знајући да је све довршено, Исус рече, да би се испунило Писмо: »Жедан сам.«</verse>
				<verse number="29">А тамо је стајала посуда пуна сирћета, па сунђер натопљен сирћетом натакоше на исопову стабљику и принеше његовим устима.</verse>
				<verse number="30">Чим је узео сирће, Исус рече: »Довршено је«, па спусти главу и издахну.</verse>
				<verse number="31">Пошто је био Дан припреме, Јудеји замолише Пилата — да тела не би остала на крсту и у суботу, јер је те суботе био Велики дан — да им се поломе ноге, а тела скину.</verse>
				<verse number="32">И војници дођоше и поломише ноге првом и другом човеку који су били распети с Исусом.</verse>
				<verse number="33">А када су дошли до Исуса, видеше да је већ умро, па му не поломише ноге,</verse>
				<verse number="34">него му један војник копљем прободе ребра. И одмах потекоше крв и вода.</verse>
				<verse number="35">За ово сведочи онај који је то видео и његово сведочанство је истинито, и он зна да говори истину, па сведочи да и ви поверујете —</verse>
				<verse number="36">то се догодило да се испуни Писмо: »Ниједна кост му неће бити поломљена.«</verse>
				<verse number="37">А једно друго Писмо каже: »Гледаће онога кога су проболи.«</verse>
				<verse number="38">После тога Јосиф из Ариматеје, који је био Исусов ученик — али тајни, због страха од Јудеја — замоли Пилата да однесе Исусово тело. Пилат му допусти, па он дође и однесе тело.</verse>
				<verse number="39">А дође и Никодим, који је оно раније дошао к Исусу ноћу, и донесе око сто литри мешавине смирне и алоје.</verse>
				<verse number="40">Тада узеше Исусово тело и увише га у платнене завоје с мирисима, као што Јудеји обично сахрањују.</verse>
				<verse number="41">А код места где је Исус био распет налазио се врт, и у врту нов гроб у коме још нико није био сахрањен.</verse>
				<verse number="42">Због тога што је био јудејски Дан припреме и што је гроб био близу, Исуса положише у њега.</verse>
			</chapter>
			<chapter number="20">
				<verse number="1">Рано ујутро првога дана седмице, док је још био мрак, Марија Магдалина дође на гроб и виде да је камен одмакнут са гроба,</verse>
				<verse number="2">па трчећи оде Симону Петру и оном другом ученику, кога је Исус волео, и рече им: »Однели су Господа из гроба и не знамо где су га ставили!«</verse>
				<verse number="3">Тада Петар и онај други ученик изађоше и кренуше према гробу.</verse>
				<verse number="4">Обојица су трчали заједно, али је онај други ученик трчао брже од Петра и први стигао до гроба.</verse>
				<verse number="5">Он се саже и угледа завоје који су тамо лежали, али не уђе.</verse>
				<verse number="6">Онда за њим стиже и Симон Петар, па уђе у гроб и виде завоје који су тамо лежали.</verse>
				<verse number="7">А убрус који је био на Исусовој глави није лежао заједно са завојима, него је био одвојено савијен на једном месту.</verse>
				<verse number="8">Тада уђе и други ученик, онај који је први стигао до гроба, и виде и поверова.</verse>
				<verse number="9">Јер, они још нису разумели Писмо — да Исус треба да васкрсне из мртвих.</verse>
				<verse number="10">Потом се ученици вратише кући.</verse>
				<verse number="11">А Марија је стајала напољу код гроба и плакала. И како је плакала, наднесе се над гроб</verse>
				<verse number="12">и угледа два анђела у белом како седе тамо где је лежало Исусово тело — један код главе, а други крај ногу.</verse>
				<verse number="13">»Драга жено«, рекоше јој они, »зашто плачеш?« »Однели су мога Господа«, рече им она, »а не знам где су га ставили.«</verse>
				<verse number="14">Када је то рекла, осврну се и угледа Исуса како стоји, али није знала да је то он.</verse>
				<verse number="15">»Драга жено«, рече јој Исус, »зашто плачеш? Кога тражиш?« А она, мислећи да је то вртлар, рече: »Господару, ако си га ти однео, реци ми где си га ставио, па ћу га ја узети.«</verse>
				<verse number="16">Тада јој Исус рече: »Марија!« Она се осврну, па рече на арамејском: »Рабони!« — што значи »Учитељу«.</verse>
				<verse number="17">Исус јој рече: »Не дотичи ме, јер још нисам отишао горе, к Оцу. Него, иди мојој браћи, па им реци: ‚Одлазим горе, к своме Оцу и вашем Оцу, и своме Богу и вашем Богу.‘«</verse>
				<verse number="18">И Марија Магдалина оде и јави ученицима: »Видела сам Господа.« И исприча им шта јој је рекао.</verse>
				<verse number="19">Увече тог првог дана седмице, када су ученици били заједно, а врата закључана због страха од Јудеја, дође Исус и стаде међу њих, па им рече: »Мир вама.«</verse>
				<verse number="20">Када је то рекао, показа им своје руке и ребра, а ученици се обрадоваше што виде Господа.</verse>
				<verse number="21">Тада им он опет рече: »Мир вама. Као што је Отац послао мене, тако и ја шаљем вас.«</verse>
				<verse number="22">Рекавши то, дахну на њих и рече: »Примите Светога Духа.</verse>
				<verse number="23">Коме опростите грехе, опроштени су, а коме не опростите, нису опроштени.«</verse>
				<verse number="24">А Тома звани Близанац, један од Дванаесторице, није био с њима када је Исус дошао.</verse>
				<verse number="25">Остали ученици му рекоше: »Видели смо Господа!« А он им рече: »Док не видим ожиљке од клинова на његовим рукама и не ставим свој прст на место где су били клинови и не ставим руку у његова ребра, не верујем.«</verse>
				<verse number="26">Осам дана касније, његови ученици су опет били у кући, а с њима и Тома. Исус уђе, иако су врата била закључана, и стаде међу њих, па рече: »Мир вама.«</verse>
				<verse number="27">Онда рече Томи: »Стави свој прст овамо и погледај моје руке. Испружи руку, па је стави у моја ребра. И немој да будеш неверан, него веран.«</verse>
				<verse number="28">»Мој Господ и мој Бог!« одврати Тома.</verse>
				<verse number="29">А Исус му рече: »Зато што си ме видео, поверовао си. Благо онима који нису видели, а поверовали су.«</verse>
				<verse number="30">Исус је пред својим ученицима учинио још многа друга знамења која нису записана у овој књизи.</verse>
				<verse number="31">Али ово је записано да верујете да Исус јесте Христос, Син Божији, и да, верујући, имате живот у његовом имену.</verse>
			</chapter>
			<chapter number="21">
				<verse number="1">Исус се после тога поново показа својим ученицима на Тиверијадском мору. А показао се овако:</verse>
				<verse number="2">Симон Петар, Тома звани Близанац, Натанаил из Кане Галилејске, Зеведејеви синови и два друга ученика били су заједно.</verse>
				<verse number="3">Симон Петар им рече: »Идем да ловим рибу.« А они рекоше: »И ми ћемо с тобом.« И изађоше, па уђоше у чамац, али те ноћи не уловише ништа.</verse>
				<verse number="4">А рано ујутро, Исус је стајао на обали, али ученици нису знали да је то он.</verse>
				<verse number="5">»Пријатељи «, рече им Исус, »зар немате ништа за јело?« »Немамo«, одговорише они.</verse>
				<verse number="6">А он им рече: »Баците мрежу са десне стране чамца, и наћи ћете.« И они бацише, али више нису могли да је извуку од мноштва риба.</verse>
				<verse number="7">Тада онај ученик кога је Исус волео рече Петру: »То је Господ!« Када је чуо да је то Господ, Симон Петар се опаса огртачем, јер је био го, и скочи у море.</verse>
				<verse number="8">А остали ученици стигоше чамцем, вукући мрежу са рибом, јер нису били далеко од обале — свега око двеста лаката.</verse>
				<verse number="9">Када су пристали уз обалу, угледаше већ припремљен жар и на њему рибу и хлеб.</verse>
				<verse number="10">Исус им рече: »Донесите неколико риба од ових које сте сада уловили.«</verse>
				<verse number="11">Тада се Симон Петар попе у чамац и на обалу извуче мрежу, пуну великих риба — сто педесет три. Али, иако их је било толико, мрежа се није поцепала.</verse>
				<verse number="12">»Дођите и доручкујте«, рече им Исус. И ниједан од ученика се не усуди да га упита: »Ко си ти?« јер су знали да је то Господ.</verse>
				<verse number="13">Тада Исус узе хлеб и даде им га, а исто тако и рибу.</verse>
				<verse number="14">Било је то трећи пут да се Исус показао својим ученицима пошто је васкрсао из мртвих.</verse>
				<verse number="15">Када су доручковали, Исус упита Симона Петра: »Симоне сине Јованов, волиш ли ме више него ови?« »Да, Господе«, одговори му Петар, »ти знаш да те волим.« А Исус му рече: »Напасај моју јагњад.«</verse>
				<verse number="16">Онда га Исус упита по други пут: »Симоне сине Јованов, волиш ли ме?« »Да, Господе«, одговори му Петар, »ти знаш да те волим.« А Исус му рече: »Чувај моје овце.«</verse>
				<verse number="17">Онда га Исус упита трећи пут: »Симоне сине Јованов, волиш ли ме?« А Петар се растужи што га је трећи пут упитао: »Волиш ли ме?« па му рече: »Господе, ти знаш све, и знаш да те волим.« А Исус му рече: »Напасај моје овце.</verse>
				<verse number="18">Истину ти кажем: када си био млађи, опасивао си се сâм и ишао си куда си хтео. Али, када остариш, раширићеш руке, па ће те други опасати и одвести куда нећеш.«</verse>
				<verse number="19">То је рекао наговештавајући каквом ће смрћу Петар прославити Бога. И када му је то казао, рече: »Пођи за мном.«</verse>
				<verse number="20">А Петар се осврну и угледа оног ученика кога је Исус волео како иде за њима, оног који се на вечери наслонио Исусу на груди и упитао га: »Господе, ко је твој издајник?«</verse>
				<verse number="21">Видевши га, дакле, Петар упита Исуса: »Господе, а шта је с овим?«</verse>
				<verse number="22">»Ако ја хоћу да он остане док не дођем«, рече му Исус, »шта се то тебе тиче? Ти пођи за мном.«</verse>
				<verse number="23">Тако се међу браћом раширила прича да тај ученик неће умрети. Али Исус није рекао да он неће умрети, него: »Ако ја хоћу да он остане док не дођем, шта се то тебе тиче?«</verse>
				<verse number="24">Тај ученик сведочи за ово и он је ово записао, и ми знамо да је његово сведочанство истинито.</verse>
				<verse number="25">Али, има још много тога што је Исус учинио, и када би се све по реду записало, мислим да ни у цео свет не би стале књиге које би биле написане.</verse>
			</chapter>
		</book>
		<book number="44">
			<chapter number="1">
				<verse number="1">У својој првој књизи, Теофиле, писао сам о свему што је Исус чинио и учио</verse>
				<verse number="2">све до дана када је био вазнет на небо, пошто је кроз Светога Духа дао упутства апостолима које је изабрао.</verse>
				<verse number="3">Појавио им се после свога страдања и дао им многе доказе да је жив. Показивао им се четрдесет дана и говорио о Божијем царству.</verse>
				<verse number="4">И док је још био заједно с њима, заповеди им: »Не удаљавајте се из Јерусалима, него чекајте Очево обећање, о којем сте чули од мене.</verse>
				<verse number="5">Јер, Јован је крстио водом, а ви ћете за неколико дана бити крштени Светим Духом.«</verse>
				<verse number="6">Тада га окупљени упиташе: »Господе, хоћеш ли сада поново успоставити Израелово царство?«</verse>
				<verse number="7">А он им рече: »Није ваше да знате времена или рокове које је својом влашћу одредио Отац.</verse>
				<verse number="8">Али, примићете силу када на вас сиђе Свети Дух и бићете моји сведоци у Јерусалиму, у целој Јудеји и Самарији, и све до краја земље.«</verse>
				<verse number="9">И када је то рекао, би вазнет на небо пред њиховим очима, а облак га сакри од њихових погледа.</verse>
				<verse number="10">Док су они нетремице гледали ка небу како он одлази, два човека у белој одећи стадоше крај њих.</verse>
				<verse number="11">»Галилејци«, рекоше им ови, »зашто стојите и гледате ка небу? Овај Исус, који је од вас вазнет на небо, вратиће се исто овако како сте га видели да одлази на небо.«</verse>
				<verse number="12">Тада се они вратише у Јерусалим са горе која се зове Маслинска, а од Јерусалима је удаљена један суботњи дан хода.</verse>
				<verse number="13">Када су стигли, попеше се у собу на спрату у којој су боравили: Петар, Јован, Јаков, Андреја, Филип, Тома, Вартоломеј, Матеј, Јаков Алфејев, Симон Зилот и Јуда Јаковљев.</verse>
				<verse number="14">Сви су се они истрајно и једнодушно молили заједно са женама и Маријом, Исусовом мајком, и његовом браћом.</verse>
				<verse number="15">Тих дана устаде Петар међу браћом — а окупљеног народа је било око 120 душа — па рече:</verse>
				<verse number="16">»Браћо, требало је да се испуни Писмо у којем је Свети Дух кроз Давидова уста прорекао за Јуду, који је био водич онима што су ухватили Исуса.</verse>
				<verse number="17">А он се убрајао међу нас и имао је удела у овој служби.«</verse>
				<verse number="18">(Новцем добијеним за свој злочин купио је њиву, али се стрмоглавио и распукао, и сва утроба му се просула.</verse>
				<verse number="19">То је познато свим становницима Јерусалима, па су ту њиву на свом језику прозвали Акелдамах — што значи »Крвна њива«.)</verse>
				<verse number="20">»Јер, записано је у Kњизи псалама: ‚Некa му опусти кућа и не било никог да у њој станује‘ и: ‚Нека његову службу преузме други.‘</verse>
				<verse number="21">»Треба, дакле, да један од ових људи који су с нама били све време откако је Господ Исус дошао међу нас и од нас отишао</verse>
				<verse number="22">— почев од Јовановог крштења до дана када је био вазнет од нас — буде сведок његовог васкрсења заједно с нама.«</verse>
				<verse number="23">Тада предложише двојицу: Јосифа званог Варсава (познатог и као Јуст) и Матију,</verse>
				<verse number="24">па се помолише, говорећи: »Господе, ти знаш срца свих. Покажи нам којег си од ове двојице одабрао</verse>
				<verse number="25">да преузме ову апостолску службу, од које је Јуда одступио — да би отишао где му је и место.«</verse>
				<verse number="26">Онда бацише коцке за њих и коцка паде на Матију. Тако је он придодат једанаесторици апостола.</verse>
			</chapter>
			<chapter number="2">
				<verse number="1">Када је дошао дан Педесетнице, сви су били заједно на једном месту.</verse>
				<verse number="2">Одједном са неба дође хук, као када дува силан ветар, и испуни сву кућу у којој су седели,</verse>
				<verse number="3">а они угледаше нешто слично пламеним језицима, који се разделише, па се по један постави на сваког од њих.</verse>
				<verse number="4">И сви се испунише Светим Духом и почеше да говоре другим језицима како им је Дух давао да говоре.</verse>
				<verse number="5">А у Јерусалиму су боравили побожни Јудеји из сваког народа под небом.</verse>
				<verse number="6">Када се зачуо хук, народ се окупи, збуњен, јер је сваки од њих чуо апостоле како говоре његовим језиком.</verse>
				<verse number="7">Дивили су се и чудили, говорећи: »Зар нису сви ови који говоре Галилејци?</verse>
				<verse number="8">Па како их онда сваки од нас чује на језику свог родног краја?</verse>
				<verse number="9">Парћани, Међани и Еламци, становници Месопотамије, Јудеје, Кападокије, Понта, Азије,</verse>
				<verse number="10">Фригије, Памфилије, Египта и делова Либије око Кирине, дошљаци из Рима,</verse>
				<verse number="11">Јудеји и прозелити, Крићани и Арапи — чујемо их како на нашим матерњим језицима објављују велика Божија дела!«</verse>
				<verse number="12">И сви су, задивљени и збуњени, питали један другог: »Шта ово значи?«</verse>
				<verse number="13">А други су се подсмевали, говорећи: »Слатког вина су се напили.«</verse>
				<verse number="14">Тада иступи Петар са Једанаесторицом, подиже глас и рече им: »Јудеји, и сви ви који боравите у Јерусалиму, саслушајте моје речи. Ово знајте:</verse>
				<verse number="15">Ови људи нису пијани, као што ви мислите, јер тек је девет сати ујутро.</verse>
				<verse number="16">Него, ово је оно о чему је говорио пророк Јоил:</verse>
				<verse number="17">»‚У последње дане, каже Бог, излићу свога Духа на све људе, и ваши синови и кћери ће пророковати, и ваши младићи имаће виђења, и ваши старци ће сањати снове.</verse>
				<verse number="18">А и на своје слуге и слушкиње излићу тих дана свога Духа, и они ће пророковати.</verse>
				<verse number="19">Показаћу чуда горе на небу и знамења доле на земљи, крв, огањ и стубове дима.</verse>
				<verse number="20">Сунце ће се претворити у таму, а месец у крв пре него што дође велики и славни Дан Господњи.</verse>
				<verse number="21">И свако ко призове име Господње, биће спасен.‘</verse>
				<verse number="22">»Израелци, чујте ове речи: Исуса Назарећанина — човека кога вам је Бог потврдио делима силе, чудима и знамењима која је, као што и сами знате, преко њега учинио међу вама —</verse>
				<verse number="23">њега сте ви, када вам је у складу са чврстом Божијом одлуком и предзнањем био предат, рукама безаконикâ убили приковавши га на крст.</verse>
				<verse number="24">Али, Бог га је васкрсао, ослободивши га смртних мука, јер је било немогуће да га смрт задржи.</verse>
				<verse number="25">Давид, наиме, каже за њега: »‚Стално сам гледао Господа пред собом; јер ми је здесна, нећу се пољуљати.</verse>
				<verse number="26">Зато ми је срце весело и језик кличе од радости; чак ће ми и тело почивати у нади,</verse>
				<verse number="27">јер ми душу нећеш оставити у Подземљу ни дозволити да Светац твој иструне.</verse>
				<verse number="28">Показао си ми путеве живота, лицем својим радошћу ћеш ме испунити.‘</verse>
				<verse number="29">»Браћо, могу вам сасвим поуздано рећи да је патријарх Давид умро и био сахрањен, и да је његов гроб међу нама до дана данашњег.</verse>
				<verse number="30">Али, пошто је био пророк и знао да му је Бог уз заклетву обећао да ће једнога од његових потомака поставити на његов престо,</verse>
				<verse number="31">гледајући унапред, рече о Христовом васкрсењу: није остављен у Подземљу нити му је тело иструнуло.</verse>
				<verse number="32">Бог је овог Исуса васкрсао, а сви ми смо томе сведоци.</verse>
				<verse number="33">Пошто је уздигнут Богу здесна, од Оца је примио обећаног Светога Духа и излио ово што сада гледате и слушате.</verse>
				<verse number="34">Јер, Давид се није попео на небеса, него сâм каже: »‚Рече Господ моме Господу: седи ми здесна</verse>
				<verse number="35">док од твојих непријатеља не начиним подножје за твоје ноге.‘</verse>
				<verse number="36">»Нека стога цео израелски народ поуздано зна да је овог Исуса, кога сте ви распели, Бог учинио и Господом и Христом.«</verse>
				<verse number="37">Када су то чули, потресени у срцу, рекоше Петру и осталим апостолима: »Шта да радимо, браћо?«</verse>
				<verse number="38">А Петар им рече: »Покајте се и нека се сваки од вас крсти у име Исуса Христа за опроштење својих греха, и примићете дар Светога Духа.</verse>
				<verse number="39">Јер, то обећање је за вас и за вашу децу и за све који су далеко, које наш Господ Бог позове к себи.«</verse>
				<verse number="40">И још их је многим другим речима опомињао и преклињао говорећи: »Спасите се од овог исквареног нараштаја.«</verse>
				<verse number="41">Тада се крстише они који су прихватили његове речи. Тако им је тога дана било придодато око три хиљаде душа.</verse>
				<verse number="42">Они се посветише апостолском учењу, заједништву, ломљењу хлеба и молитвама.</verse>
				<verse number="43">Страх обузе сваку душу, а апостоли су чинили многа чуда и знамења.</verse>
				<verse number="44">А сви који су поверовали били су заједно и имали све заједничко.</verse>
				<verse number="45">Продавали су своја добра и имовину и делили свима, како је коме било потребно.</verse>
				<verse number="46">Сваког дана су се истрајно и једнодушно окупљали у Храму. По кућама су ломили хлеб и заједно јели радосног и искреног срца.</verse>
				<verse number="47">Хвалили су Бога и уживали наклоност целог народа, а Господ им је сваког дана придодавао оне који су се спасавали.</verse>
			</chapter>
			<chapter number="3">
				<verse number="1">Када су се једном Петар и Јован пењали у Храм у време молитве, у три сата после подне,</verse>
				<verse number="2">неки људи пронеше човека који је био хром од рођења. Сваког дана су га стављали крај капије Храма која се зове Дивна да проси милостињу од оних који улазе у Храм.</verse>
				<verse number="3">Он виде да Петар и Јован намеравају да уђу у Храм, па затражи од њих милостињу.</verse>
				<verse number="4">Петар се — а с њим и Јован — загледа у њега, па рече: »Погледај нас.«</verse>
				<verse number="5">И он обрати пажњу на њих, очекујући да нешто од њих добије.</verse>
				<verse number="6">А Петар рече: »Немам ни сребра ни злата, али ти дајем оно што имам: у име Исуса Христа Назарећанина — ходај!«</verse>
				<verse number="7">И ухвативши га за десну руку, пoдиже га. Стопала и глежњеви му одмах ојачаше,</verse>
				<verse number="8">па он скочи на ноге и поче да хода. Онда с њима уђе у Храм, ходајући, скачући и хвалећи Бога.</verse>
				<verse number="9">Када га је сав народ видео како хода и хвали Бога,</verse>
				<verse number="10">и када су у њему препознали онога који је ради милостиње седео код капије Храма која се зове Дивна, зачудише се и запрепастише због онога што му се догодило.</verse>
				<verse number="11">Како се он држао Петра и Јована, сав народ, зачуђен, похрли к њима у трем који се зове Соломонов.</verse>
				<verse number="12">Када је Петар то видео, рече народу: »Израелци, зашто вас ово чуди? Зашто гледате у нас као да смо ми својом силом или побожношћу учинили да овај човек прохода?</verse>
				<verse number="13">Бог Авраамов, Исааков, и Јаковљев, Бог наших праотаца, прославио је свога слугу Исуса, кога сте ви предали да буде убијен и одрекли га се пред Пилатом иако је он одлучио да га ослободи.</verse>
				<verse number="14">Одрекли сте се Свеца и Праведника, а затражили да вам поклоне убицу.</verse>
				<verse number="15">Убили сте Зачетника живота, али Бог га је подигао из мртвих, чему смо ми сведоци.</verse>
				<verse number="16">Вером у његово име оснажен је овај кога гледате и знате. Исусово име и вера која долази кроз њега донели су потпуно оздрављење овом човеку пред свима вама.</verse>
				<verse number="17">»Али, браћо, знам да сте тако поступили из незнања, као и ваши поглавари.</verse>
				<verse number="18">Бог је тако испунио оно што је унапред објавио кроз уста свих пророка — да ће његов Христос страдати.</verse>
				<verse number="19">Покајте се, дакле, и обратите се, да вам се избришу греси,</verse>
				<verse number="20">да од Господа дођу времена окрепљења и да вам пошаље унапред одређеног Христа — Исуса.</verse>
				<verse number="21">Он треба да остане на небу све до времена успостављања свега онога о чему је Бог давно говорио кроз уста својих светих пророка.</verse>
				<verse number="22">Јер, Мојсије је рекао: ‚Господ, ваш Бог, подићи ће вам између ваших сународника пророка као што сам ја. Њега слушајте у свему што вам каже.</verse>
				<verse number="23">А ко год не послуша тог пророка, нека се искорени из народа.‘</verse>
				<verse number="24">»И сви пророци који су говорили, од Самуила надаље, најавили су ове дане.</verse>
				<verse number="25">Ви сте синови пророка и савеза који је Бог склопио с вашим праоцима рекавши Аврааму: ‚Твојим потомством биће благословени сви народи на земљи.‘</verse>
				<verse number="26">Када је Бог подигао свога Слугу, прво га је вама послао, да вас благослови, одвраћајући свакога од вас од ваших злих дела.«</verse>
			</chapter>
			<chapter number="4">
				<verse number="1">Док су они још говорили народу, приђоше им свештеници, заповедник храмске страже и садукеји.</verse>
				<verse number="2">Били су озлојеђени што они уче народ и што у Исусу објављују васкрсење из мртвих,</verse>
				<verse number="3">па их ухватише и ставише у тамницу до следећег дана, јер је већ било вече.</verse>
				<verse number="4">Али многи од оних који су чули Реч повероваше, па се број мушкараца повећао на око пет хиљада.</verse>
				<verse number="5">Сутрадан се у Јерусалиму састадоше поглавари, старешине и учитељи закона,</verse>
				<verse number="6">првосвештеник Ана, Кајафа, Јован, Александар и остали из првосвештеничке породице.</verse>
				<verse number="7">Они изведоше апостоле пред себе, па почеше да их испитују: »Којом силом или којим именом сте ово учинили?«</verse>
				<verse number="8">Тада им Петар, испуњен Светим Духом, рече: »Поглавари и старешине народа!</verse>
				<verse number="9">Ако смо данас позвани на одговорност због доброг дела, учињеног болесном човеку, чиме је он излечен,</verse>
				<verse number="10">онда знајте сви ви и цео израелски народ: овај стоји пред вама здрав захваљујући имену Исуса Христа Назарећанина, кога сте ви распели, а кога је Бог подигао из мртвих.</verse>
				<verse number="11">Он је »‚камен који сте ви зидари одбацили, који постаде камен угаони.‘</verse>
				<verse number="12">И нема спасења ни у ком другом, јер људима није дато ниједно друго име под небом којим треба да се спасемо.«</verse>
				<verse number="13">Када су видели Петрову и Јованову смелост и када су схватили да су то необразовани и обични људи, зачудише се. Знали су да су они били с Исусом,</verse>
				<verse number="14">али како су видели излеченог човека где стоји с њима, нису могли ништа да им приговоре.</verse>
				<verse number="15">Зато им наредише да изађу из Синедриона, па почеше међу собом да се договарају,</verse>
				<verse number="16">говорећи: »Шта да радимо с овим људима? Јер, сви који живе у Јерусалиму знају да су они учинили очигледно знамење, и ми га не можемо порећи.</verse>
				<verse number="17">Али, да се ово даље не разгласи у народу, запретимо им да више ником не говоре у то име.«</verse>
				<verse number="18">Онда их позваше, па им наредише да више ништа не говоре или уче у Исусово име.</verse>
				<verse number="19">Али Петар и Јован им одговорише: »Сами просудите да ли је пред Богом право да слушамо вас пре него Бога?</verse>
				<verse number="20">Ми не можемо да не говоримо о оном што смо видели и чули.«</verse>
				<verse number="21">А они им још једном запретише, па их ослободише. Нису могли да одлуче како да их казне пошто је сав народ славио Бога због оног што се догодило.</verse>
				<verse number="22">Јер, човек који је био чудесно излечен имао је више од четрдесет година.</verse>
				<verse number="23">Ослобођени, Петар и Јован одоше својима и известише их о свему што су им рекли првосвештеници и старешине.</verse>
				<verse number="24">Када су ови то чули, једнодушно зазваше Бога и рекоше: »Господару, ти који си створио небо, земљу и море, и све што је у њима,</verse>
				<verse number="25">рекао си Светим Духом кроз уста свога слуге Давида, нашег оца: »‚Зашто се пагани буне, а народи узалуд завере кују?</verse>
				<verse number="26">Устају цареви земаљски и кнежеви се удружују против Господа и против Помазаника његовог.‘</verse>
				<verse number="27">Заиста, Ирод и Понтије Пилат су се у овом граду удружили с паганима и с народом Израеловим против твога светог слуге Исуса, кога си помазао,</verse>
				<verse number="28">да учине онако како су твоја рука и твоја одлука унапред одредиле да се догоди.</verse>
				<verse number="29">Сада, Господе, погледај њихове претње и дај нама, твојим слугама, да твоју Реч говоримо са свом смелошћу.</verse>
				<verse number="30">Пружи своју руку, да именом твога светог слуге Исуса буде излечења, знамења и чуда.«</verse>
				<verse number="31">Када су завршили молитву, затресе се место на којем су се окупили и сви се испунише Светим Духом, па почеше смело да говоре Божију реч.</verse>
				<verse number="32">Сви који су поверовали, били су једно срцем и душом. Нико није говорио да је нешто од његове имовине само његово, него им је све било заједничко.</verse>
				<verse number="33">Апостоли су са великом силом сведочили о васкрсењу Господа Исуса и велика милост била је на свима њима.</verse>
				<verse number="34">Нико од њих није оскудевао, јер сви који су поседовали земљу или куће, продавали су их и доносили новац од продаје,</verse>
				<verse number="35">па га стављали апостолима пред ноге. Од тога се онда сваком давало колико му је требало.</verse>
				<verse number="36">И Јосиф, Левит, родом Кипранин, кога су апостоли прозвали Варнава — што значи »син утехе« —</verse>
				<verse number="37">продаде њиву коју је имао, а новац донесе и стави га апостолима пред ноге.</verse>
			</chapter>
			<chapter number="5">
				<verse number="1">А неки човек по имену Ананија са својом женом Сапфиром продаде имање,</verse>
				<verse number="2">па са жениним знањем задржа део новца за себе, а остатак донесе и положи апостолима пред ноге.</verse>
				<verse number="3">Тада му Петар рече: »Ананија, зашто ти је Сатана испунио срце, па си слагао Светога Духа и задржао део новца од земље?</verse>
				<verse number="4">Зар ти није припадала пре него што си је продао? А кад си је продао, зар ти новац није био на располагању? Зашто си у своје срце ставио такво дело? Ниси слагао људе, него Бога.«</verse>
				<verse number="5">Када је Ананија чуо ове речи, паде и издахну, а силан страх обузе све који су то чули.</verse>
				<verse number="6">Неки младићи устадоше и увише га, па га изнеше и сахранише.</verse>
				<verse number="7">После отприлике три сата, уђе и његова жена, не знајући шта се догодило.</verse>
				<verse number="8">Петар јe упита: »Реци ми, да ли сте земљу продали за толико и толико?« »Да«, одговори она, »за толико.«</verse>
				<verse number="9">»Зашто сте се договорили да искушате Господњег Духа?« рече јој Петар. »Гледај! Пред вратима су ноге оних који су сахранили твог мужа, а и тебе ће изнети.«</verse>
				<verse number="10">И она истог часа паде пред његове ноге и издахну. Тада уђоше они младићи и нађоше је мртву, па је изнеше и сахранише поред њеног мужа.</verse>
				<verse number="11">А силан страх обузе сву цркву и све који су то чули.</verse>
				<verse number="12">Апостоли су чинили многа знамења и чуда у народу. Сви су се једнодушно окупљали у Соломоновом трему.</verse>
				<verse number="13">Нико други није се усуђивао да им се придружи, али их је народ веома хвалио.</verse>
				<verse number="14">Број мушкараца и жена који су поверовали у Господа бивао је све већи,</verse>
				<verse number="15">па су износили болесне на улице и стављали их на постеље и простирке, не би ли, када Петар наиђе, бар његова сенка пала на неког од њих.</verse>
				<verse number="16">А нагрнуше и многи из градова око Јерусалима, па су доносили болесне и оне које су мучили нечисти духови, и сви су били излечени.</verse>
				<verse number="17">Тада се првосвештеник и све његове присталице — то јест садукејска странка — испунише завишћу,</verse>
				<verse number="18">па похваташе апостоле и бацише их у јавни затвор.</verse>
				<verse number="19">Али Господњи анђео ноћу отвори врата тамнице, па их изведе и рече:</verse>
				<verse number="20">»Идите, станите у Храм и говорите народу све о овом Животу.«</verse>
				<verse number="21">И они га послушаше, па у зору уђоше у Храм и почеше да уче народ. Када су првосвештеник и његове присталице стигли, сазваше Синедрион и све старешине Израела, па послаше у затвор да доведу апостоле.</verse>
				<verse number="22">Али, када су слуге стигле у тамницу, не нађоше их, па се вратише и јавише:</verse>
				<verse number="23">»Нашли смо затвор добро закључан и тамничаре како стоје пред вратима. Али, кад смо их отворили, унутра нисмо нашли никог.«</verse>
				<verse number="24">Када су заповедник храмске страже и првосвештеници то чули, почеше у недоумици да се питају шта би то могло да буде.</verse>
				<verse number="25">Уто стиже један, па им рече: »Ено они људи што сте их бацили у тамницу стоје у Храму и уче народ!«</verse>
				<verse number="26">Тада заповедник оде са својим подређенима и доведе их, али не на силу, јер су се бојали да их народ не каменује.</verse>
				<verse number="27">Када су их довели, поставише их пред Синедрион, а првосвештеник поче да их испитује.</verse>
				<verse number="28">»Строго смо вам наредили да не учите народ у то име«, рече он, »а ви сте, ево, преплавили Јерусалим својим учењем и хоћете да на нас падне крв тога човека!«</verse>
				<verse number="29">Тада Петар и остали апостоли одговорише: »Треба се покоравати Богу пре него људима.</verse>
				<verse number="30">Бог наших праотаца васкрсао је Исуса, кога сте ви убили обесивши га о дрво.</verse>
				<verse number="31">Њега је Бог својом десницом узвисио као Кнеза и Спаситеља да Израелу подари покајање и опроштење грехâ.</verse>
				<verse number="32">И ми смо томе сведоци, као и Свети Дух, кога је Бог дао онима који му се покоравају.«</verse>
				<verse number="33">Када су то чули, силно се наљутише и хтедоше да их убију.</verse>
				<verse number="34">Али тада у Синедриону устаде фарисеј по имену Гамалиил, учитељ закона кога је поштовао цео народ. Он нареди да се апостоли накратко изведу напоље,</verse>
				<verse number="35">па рече: »Израелци, добро пазите шта ћете да урадите с овим људима.</verse>
				<verse number="36">Јер, пре неког времена појавио се Тевда и говорио за себе да је неко и нешто, а пришло му је око четири стотине људи. Он је смакнут, а све његове присталице су се разбежале, и од тога не би ништа.</verse>
				<verse number="37">После тога — у време пописа — појавиo се Јуда Галилејац и за собом повукао народ. И он је убијен, а све његове присталице су се распршиле.</verse>
				<verse number="38">Зато вам сада кажем: Оканите се ових људи и пустите их. Јер, ако је њихов наум или дело од људи, биће осујећен.</verse>
				<verse number="39">Али, ако је од Бога, нећете моћи да их спречите, него ћете се наћи у рату против Бога.« И они га послушаше.</verse>
				<verse number="40">Онда позваше апостоле к себи, ишибаше их и наредише им да не говоре у Исусово име, па их ослободише.</verse>
				<verse number="41">А они одоше из Синедриона, радујући се што су били достојни да претрпе понижење за Исусово име.</verse>
				<verse number="42">И нису престајали да сваког дана у Храму или по кућама уче народ и проповедају еванђеље о Христу Исусу.</verse>
			</chapter>
			<chapter number="6">
				<verse number="1">Тих дана, како је број ученика све више растао, грчки Јевреји почеше да гунђају против јудејских Јевреја, јер су њихове удовице биле запостављане при свакодневном дељењу хране.</verse>
				<verse number="2">Тада Дванаесторица позваше к себи све ученике, па рекоше: »Не би било право да ми занемаримо Божију реч да бисмо служили око трпеза.</verse>
				<verse number="3">Стога, браћо, пронађите међу собом седморицу људи за које се зна да су пуни Духа и мудрости. Њима ћемо поверити ову дужност,</verse>
				<verse number="4">а ми ћемо се посветити молитви и служењу Речи.«</verse>
				<verse number="5">Овај предлог се свиде свима окупљенима, па изабраше Стефана, човека пуног вере и Светог Духа, Филипа, Прохора, Никанора, Тимона, Пармена и Николу, прозелита из Антиохије.</verse>
				<verse number="6">Онда их поставише пред апостоле, који се помолише и положише на њих руке.</verse>
				<verse number="7">Тако се Божија реч ширила. Број ученика у Јерусалиму брзо је растао, а вери се покорило и велико мноштво свештеника.</verse>
				<verse number="8">А Стефан, човек пун милости и силе, чинио је велика чуда и знамења међу народом.</verse>
				<verse number="9">Али, дигоше се неки из такозване синагоге Слободњака — Киринци, Александринци, као и они из Киликије и Азије — па почеше да се препиру са Стефаном.</verse>
				<verse number="10">А пошто нису могли да се супротставе мудрости и Духу којим је говорио,</verse>
				<verse number="11">наговорише неке људе да кажу: »Чули смо га како вређа Мојсија и Бога.«</verse>
				<verse number="12">Тако подбунише народ, старешине и учитеље закона, па ови дођоше, зграбише га и одвукоше пред Синедрион.</verse>
				<verse number="13">А подметнуше и лажне сведоке, који рекоше: »Овај човек непрестано говори против овог светог места и против Закона.</verse>
				<verse number="14">Чули смо га, наиме, како говори да ће Исус Назарећанин разорити ово место и изменити обичаје које нам је предао Мојсије.«</verse>
				<verse number="15">А сви који су седели у Синедриону и нетремице гледали у Стефана, видеше да му је лице као лице анђела.</verse>
			</chapter>
			<chapter number="7">
				<verse number="1">Тада првосвештеник упита: »Је ли то тако?«</verse>
				<verse number="2">А он рече: »Браћо и очеви, чујте ме! Бог славе показао се нашем праоцу Аврааму док је још био у Месопотамији, пре него што се настанио у Харану,</verse>
				<verse number="3">и рекао му: ‚Отиди из своје земље и од своје родбине и иди у земљу коју ћу ти показати.‘</verse>
				<verse number="4">»И он је тада отишао из земље Халдејаца и настанио се у Харану. После смрти његовог оца, Бог га је оданде преселио у ову земљу у којој ви сада живите.</verse>
				<verse number="5">Али у њој му ниједну стопу није дао у наследство, него је обећао да ће је дати у посед њему и његовим потомцима после њега, иако Авраам још није имао деце.</verse>
				<verse number="6">Бог му је овако говорио: ‚Твоји потомци ће бити странци у туђој земљи. Пашће у ропство и бити злостављани четири стотине година.</verse>
				<verse number="7">Али ја ћу судити народу коме ће они робовати‘, рече Бог, ‚а после тога ће изаћи и клањати ми се на овом месту.‘</verse>
				<verse number="8">Онда му је дао савез обрезања, па кад му се родио Исаак, он га је осмог дана обрезао. Исааку се родио Јаков, а Јакову дванаест патријарха.</verse>
				<verse number="9">»А патријарси су били љубоморни на Јосифа, па су га продали у Египат. Али Бог је био с њим</verse>
				<verse number="10">и избављао га из свих његових невоља. Дао му је мудрост и наклоност фараона, египатског цара, који га је поставио за управитеља над Египтом и над свим својим двором.</verse>
				<verse number="11">Онда је у целом Египту и Ханаану завладала глад и велике невоље, и наши праоци нису могли да нађу хране.</verse>
				<verse number="12">Када је Јаков чуо да у Египту има жита, послао је онамо наше праоце први пут.</verse>
				<verse number="13">А када су отишли други пут, Јосиф је рекао својој браћи ко је, па је фараон сазнао Јосифово порекло.</verse>
				<verse number="14">После тога је Јосиф послао по свога оца Јакова и сву своју родбину — седамдесет пет душа —</verse>
				<verse number="15">и Јаков је отишао у Египат. И тамо су умрли он и наши праоци,</verse>
				<verse number="16">па су их пренели у Сихем и положили у гроб који је Авраам у Сихему новцем купио од Еморових синова.</verse>
				<verse number="17">»Како се приближавало време да се испуни обећање које је Бог дао Аврааму, наш народ је у Египту растао и множио се</verse>
				<verse number="18">док у Египту није завладао један други цар, који није знао за Јосифа.</verse>
				<verse number="19">Он је лукаво поступао с нашим родом и тлачио је наше праоце, терајући их да тек рођену децу остављају напољу да не остану у животу.</verse>
				<verse number="20">»У то време се родио Мојсије и био је Богу мио. Три месеца је био одгајан у очевој кући,</verse>
				<verse number="21">а када су га оставили напољу, узела га је фараонова кћи и подигла као свога сина.</verse>
				<verse number="22">Мојсије је био поучен у свој египатској мудрости и био је силан речју и делом.</verse>
				<verse number="23">»Када је напунио четрдесет година, пало му је на ум да посети своју браћу Израелце.</verse>
				<verse number="24">И када је видео да једног од њих злостављају, он га је одбранио и осветио убивши Египћанина.</verse>
				<verse number="25">Мислио је да ће његова браћа схватити да им Бог преко њега шаље спасење, али они нису схватили.</verse>
				<verse number="26">»Сутрадан је наишао на неке од њих док су се тукли, па је покушао да их помири говорећи: ‚Људи, ви сте браћа. Зашто злостављате један другог?‘</verse>
				<verse number="27">»Али онај који је злостављао свога ближњег, одгурнуо је Мојсија и рекао: ‚Ко је тебе поставио за владара и судију над нама?</verse>
				<verse number="28">Хоћеш ли и мене да убијеш као што си јуче убио оног Египћанина?‘</verse>
				<verse number="29">Када је Мојсије то чуо, побегао је и настанио се као странац у Мидјану, где му се родише два сина.</verse>
				<verse number="30">»После четрдесет година, показао му се анђео у пламену горућег грма, у пустињи близу Синајске горе.</verse>
				<verse number="31">Када је Мојсије то видео, задивио се том призору. И док је прилазио да боље погледа, зачуо је Господов глас:</verse>
				<verse number="32">‚Ја сам Бог твојих праотаца, Бог Авраамов, Исааков и Јаковљев.‘ Мојсије је дрхтао од страха и није се усуђивао да дигне поглед.</verse>
				<verse number="33">»Тада му је Господ рекао: ‚Изуј обућу са својих ногу, јер је место на ком стојиш свето тле.</verse>
				<verse number="34">Видео сам потлаченост свога народа у Египту. Чуо сам његово роптање, па сам сишао да га избавим. А сад, хајде! Послаћу те у Египат.‘</verse>
				<verse number="35">»Тог Мојсија, кога су они одбацили када су рекли: ‚Ко је тебе поставио за владара и судију?‘ — баш њега је Бог, преко анђела који му се показао у грму, послао да буде и владар и избавитељ.</verse>
				<verse number="36">И он их је извео, чинећи чуда и знамења у Египту, на Црвеном мору и четрдесет година у пустињи.</verse>
				<verse number="37">»То је онај Мојсије који је рекао Израелцима: ‚Бог ће вам између ваших сународника подићи пророка као што сам ја.‘</verse>
				<verse number="38">То је онај који је био на скупу у пустињи, са анђелом који му је говорио на Синајској гори и са нашим праоцима. Он је примио живе речи да их преда нама.</verse>
				<verse number="39">Али наши праоци нису хтели да му се покоре, него су га одбацили и у свом срцу се окренули Египту.</verse>
				<verse number="40">‚Направи нам богове који ће ићи пред нама.‘ рекли су Аарону. ‚А што се тиче оног Мојсија, који нас је извео из Египта, не знамо шта му се догодило.‘</verse>
				<verse number="41">И тих дана су направили теле и принели жртву том идолу, радујући се делима својих руку.</verse>
				<verse number="42">Али Бог се окренуо од њих и предао их да служе звездама, као што је записано у Књизи пророкâ: »‚Да ли си ми приносио клане и житне жртве четрдесет година у пустињи, народе Израелов?</verse>
				<verse number="43">Носили сте шатор Молохов и звезду вашег бога Рефана, идоле које сте направили да им се клањате! Зато ћу вас у изгнанство послати‘, даље од Вавилона.</verse>
				<verse number="44">»Наши праоци су у пустињи имали Шатор Сведочанства, направљен онако како је заповедио Онај који је рекао Мојсију да га направи према узору који је видео.</verse>
				<verse number="45">Наши праоци cу га примили и предвођени Исусом Навином унели га у земљу пагана које је Бог истерао пред њима. Тако је било све до Давида,</verse>
				<verse number="46">који је уживао Божију наклоност. Он је молио да нађе боравиште за Бога Јаковљевог,</verse>
				<verse number="47">али му је тек Соломон саградио Дом.</verse>
				<verse number="48">»Свевишњи, међутим, не живи у рукотворинама. Као што каже пророк:</verse>
				<verse number="49">»‚Небо ми је престо, а земља подножје мојим.ногама Какву ћете ми кућу саградити, говори Господ, или где је место мога починка?</verse>
				<verse number="50">	Зар није моја рука све ово начинила?‘</verse>
				<verse number="51">»Ви тврдоглави и непокорни! Увек се противите Светоме Духу! Исти сте као ваши праоци!</verse>
				<verse number="52">Којег пророка нису ваши праоци прогонили? Чак су и убили оне који су предсказали долазак Праведника. Њега сте сада издали и убили ви,</verse>
				<verse number="53">који сте преко анђелâ примили Закон, али му се нисте покорили.«</verse>
				<verse number="54">Када су они то чули, силно се разљутише и почеше да шкргућу зубима на њега.</verse>
				<verse number="55">А он, пун Светога Духа, загледа се у небо и виде Божију славу и Исуса како стоји Богу здесна,</verse>
				<verse number="56">па рече: »Ево, гледам небеса отворена и Сина човечијега како стоји Богу здесна.«</verse>
				<verse number="57">Али они почеше да вичу из свега гласа, запушише уши, па сложно навалише на њега.</verse>
				<verse number="58">Онда га одвукоше из града и засуше камењем. А сведоци одложише своју одећу код ногу младића који се звао Савле.</verse>
				<verse number="59">Док су га засипали камењем, Стефан повика: »Господе Исусе, прими мој дух.«</verse>
				<verse number="60">Онда паде на колена и повика из свега гласа: »Господе, не узми им ово за грех!« И када је то рекао, умре.</verse>
			</chapter>
			<chapter number="8">
				<verse number="1">А Савле је одобравао његово убиство. Тога дана поче велико прогањање цркве у Јерусалиму. Сви се, осим апостолâ, распршише по јудејским и самаријским крајевима.</verse>
				<verse number="2">Неки побожни људи сахранише Стефана и дубоко га ожалише.</verse>
				<verse number="3">А Савле је пустошио Цркву. Ишао је од куће до куће, одвлачио мушкарце и жене и предавао их у тамницу.</verse>
				<verse number="4">Они који су се распршили, проповедали су Реч куд год су ишли.</verse>
				<verse number="5">Тако Филип дође у један самаријски град, па им је проповедао Христа.</verse>
				<verse number="6">Када га је народ чуо и видео знамења која је чинио, сви једнодушно обратише пажњу на оно што је говорио.</verse>
				<verse number="7">Нечисти духови су уз силну буку излазили из многих опседнутих, а оздрављали су и многи одузети и хроми.</verse>
				<verse number="8">И настаде велика радост у том граду.</verse>
				<verse number="9">А у том граду се већ неко време бавио врачањем човек по имену Симон и изазивао дивљење самаријског народа. Говорио је за себе да је велик,</verse>
				<verse number="10">и сви су га, од малих до великих, слушали и говорили: »Овај је Божија сила која се зове Велика.«</verse>
				<verse number="11">А слушали су га, јер је већ дуго изазивао њихово дивљење својим врачањем.</verse>
				<verse number="12">Али, када су поверовали Филипу, који је проповедао еванђеље о Божијем царству и о имену Исуса Христа, крштавали су се и мушкарци и жене.</verse>
				<verse number="13">Поверова и сâм Симон и крсти се, па остаде уз Филипа, задивљен знамењима и делима силе која је видео.</verse>
				<verse number="14">Када су апостоли у Јерусалиму чули да је Самарија прихватила Божију реч, послаше им Петра и Јована.</verse>
				<verse number="15">Они дођоше и помолише се за њих да приме Светога Духа,</verse>
				<verse number="16">који још није био сишао ни на једног од њих пошто су били крштени само у име Господа Исуса.</verse>
				<verse number="17">Онда на њих положише руке, и они примише Светога Духа.</verse>
				<verse number="18">Када је Симон видео да се полагањем апостолских руку даје Дух, понуди апостолима новац, говорећи:</verse>
				<verse number="19">»Дајте и мени ту моћ да свако на кога положим руке прими Светога Духа.«</verse>
				<verse number="20">А Петар му рече: »Пропао твој новац заједно с тобом, јер си мислио да се Божији дар стиче новцем!</verse>
				<verse number="21">Ти немаш ни дела ни удела у овоме, јер ти срце није исправно пред Богом.</verse>
				<verse number="22">Покај се, дакле, због ове своје опакости и моли се Господу да ти опрости што си у срцу гајио такву мисао.</verse>
				<verse number="23">Јер, видим да си пун горчине и окован неправдом.«</verse>
				<verse number="24">Тада Симон одговори: »Ви се помолите Господу за мене да ме не снађе ништа од оног што сте рекли.«</verse>
				<verse number="25">А они се, када су изнели своје сведочанство и објавили Господњу реч, вратише у Јерусалим, пошто су проповедали еванђеље у многим самаријским селима.</verse>
				<verse number="26">Господњи анђео рече Филипу: »Спреми се, па иди према југу на пут — онај кроз пустињу — који се спушта из Јерусалима у Газу.«</verse>
				<verse number="27">И Филип се спреми и пође. А један Етиопљанин, евнух, високи службеник етиопске царице Кандаке, задужен за сву њену ризницу, био је у Јерусалиму да се поклони Богу,</verse>
				<verse number="28">па се враћао кући. Седео је на својим колима и читао пророка Исаију.</verse>
				<verse number="29">Тада Дух рече Филипу: »Приђи оним колима и остани уз њих.«</verse>
				<verse number="30">Када је Филип притрчао колима, чу онога како чита пророка Исаију, па га упита: »Разумеш ли то што читаш?«</verse>
				<verse number="31">»Како бих могао да разумем ако ми неко не објасни?« одговори Етиопљанин, па позва Филипа да се попне и седне с њим.</verse>
				<verse number="32">А одломак из Писма који је читао био је овај: »Одвели су га као овцу на клање. И као што је јагње немо пред оним ко га стриже, тако ни он не отвори своја уста.</verse>
				<verse number="33">У његовом понижењу правду му ускратише. Ко може да опише његове потомке? Јер, живот му је узет са земље.«</verse>
				<verse number="34">»Кажи ми, молим те«, рече евнух Филипу, »о коме то пророк говори — о себи или о неком другом?«</verse>
				<verse number="35">Тада му Филип, почев од тог Писма, објави еванђеље о Исусу.</verse>
				<verse number="36">И док су тако ишли путем, стигоше до неке воде, па евнух рече: »Ево воде! Шта ме спречава да се крстим?«</verse>
				<verse number="37">***</verse>
				<verse number="38">Онда заповеди да кола стану, па обојица — и Филип и евнух — сиђоше до воде, и Филип га крсти.</verse>
				<verse number="39">А када су изашли из воде, Господњи Дух однесе Филипа и евнух га више није видео, него настави својим путем, радујући се.</verse>
				<verse number="40">Филип се обре у Азоту, па је проповедао еванђеље у свим градовима кроз које је пролазио док није стигао у Кесарију.</verse>
			</chapter>
			<chapter number="9">
				<verse number="1">А Савле, и даље силно обузет жељом да прети Господњим ученицима и да их убија, оде првосвештенику</verse>
				<verse number="2">и замоли га за писма синагогама у Дамаску, да би, ако нађе следбенике овога Пута, мушкарце или жене, могао у оковима да их доведе у Јерусалим.</verse>
				<verse number="3">Када је, путујући, стигао већ близу Дамаска, изненада га обасја светлост са неба.</verse>
				<verse number="4">Он паде на земљу и зачу глас како му говори: »Савле, Савле, зашто ме прогониш?«</verse>
				<verse number="5">А он упита: »Ко си ти, Господе?« »Ја сам Исус, кога ти прогониш«, рече му.</verse>
				<verse number="6">»Него, устани и уђи у град, и биће ти речено шта треба да учиниш.«</verse>
				<verse number="7">А његови сапутници су стајали неми, јер су чули глас, али никог нису видели.</verse>
				<verse number="8">Тада се Савле подиже са земље, али, када је отворио очи, није могао да види. Зато га узеше за руку и уведоше у Дамаск.</verse>
				<verse number="9">Три дана није видео, а није ни јео ни пио.</verse>
				<verse number="10">А у Дамаску је био неки ученик по имену Ананија. Господ му у виђењу рече: »Ананија!« А он одговори: »Молим, Господе.«</verse>
				<verse number="11">»Устани«, рече му Господ, »па иди у улицу која се зове Права и у Јудиној кући потражи Таршанина по имену Савле. Јер, ено га, моли се,</verse>
				<verse number="12">а у виђењу је видео човека по имену Ананија како улази и полаже своје руке на њега да прогледа.«</verse>
				<verse number="13">»Господе«, одговори Ананија, »од многих сам чуо о том човеку, колико је зла учинио твојим светима у Јерусалиму.</verse>
				<verse number="14">А и овде има овлашћење првосвештеникâ да окује све који призивају твоје име.«</verse>
				<verse number="15">Али Господ му рече: »Иди, јер тај човек је моје изабрано оруђе да изнесе моје име пред пагане, пред цареве и пред Израелце.</verse>
				<verse number="16">Ја ћу му показати колико треба да претрпи за моје име.«</verse>
				<verse number="17">И Ананија оде до оне куће и уђе, па положи руке на Савла, говорећи: »Брате Савле, послао ме Господ — Исус, који ти се показао на твом путу овамо — да прогледаш и да се испуниш Светим Духом.«</verse>
				<verse number="18">И одмах нешто као крљушт спаде с његових очију, и он прогледа, па устаде и крсти се.</verse>
				<verse number="19">Онда је јео и повратио снагу. У Дамаску је провео неколико дана с ученицима</verse>
				<verse number="20">и одмах је по синагогама проповедао да је Исус Син Божији.</verse>
				<verse number="21">И сви који су га чули, били су запањени. »Зар ово није онај што је у Јерусалиму затирао оне који призивају Исусово име?« питали су. »И зар није и овамо дошао да их у оковима одведе првосвештеницима?«</verse>
				<verse number="22">А Савле је постајао све силнији и збуњивао је Јудеје који су живели у Дамаску, доказајући да Исус јесте Христос.</verse>
				<verse number="23">Када је прошло много дана, Јудеји се договорише да га убију,</verse>
				<verse number="24">али Савле дозна за њихов наум. Они су и дању и ноћу пазили на градске капије, да га убију,</verse>
				<verse number="25">али га једне ноћи поведоше његови ученици и у корпи спустише преко зидина.</verse>
				<verse number="26">Када је стигао у Јерусалим, Савле покуша да се придружи ученицима, али су га се сви бојали, јер нису веровали да је ученик.</verse>
				<verse number="27">Али Варнава га прихвати и одведе апостолима, па им исприча како је Савле на путу видео Господа и да му је Господ говорио, и како је у Дамаску смело проповедао у Исусово име.</verse>
				<verse number="28">Тако он остаде с њима. Слободно се кретао по Јерусалиму и смело проповедао у Господње име.</verse>
				<verse number="29">Разговарао је и расправљао са грчким Јеврејима, али они су покушавали да га убију.</verse>
				<verse number="30">Када су браћа за то сазнала, одведоше га у Кесарију, а оданде га послаше у Тарс.</verse>
				<verse number="31">Тако је Црква у целој Јудеји, Галилеји и Самарији била на миру. Изграђивала се, живећи у страху од Господа, и умножавала се уз помоћ Светога Духа.</verse>
				<verse number="32">Када је Петар све обилазио, дође и к светима који су живели у Лиди.</verse>
				<verse number="33">Тамо нађе неког човека по имену Енеја, који је осам година лежао одузет у постељи.</verse>
				<verse number="34">»Енеја«, рече му Петар, »Исус Христос те исцељује. Устани и намести своју постељу.« И он одмах устаде.</verse>
				<verse number="35">Када су га видели сви који су живели у Лиди и Сарону, окренуше се Господу.</verse>
				<verse number="36">А у Јопи је била једна ученица по имену Тавита — што значи »Дорка«. Она је стално чинила добра дела и давала милостињу.</verse>
				<verse number="37">Тих дана она се разболе и умре, па је окупаше и положише у соби на спрату.</verse>
				<verse number="38">Како је Лида близу Јопе, ученици су чули да је Петар у Лиди, па му послаше двојицу с молбом: »Дођи к нама без оклевања.«</verse>
				<verse number="39">И Петар се спреми и пође с њима, а кад је стигао, одведоше га у собу на спрату. Окружише га све удовице, плачући и показујући му кошуље и другу одећу коју је Дорка сашила док је још била с њима.</verse>
				<verse number="40">Тада их Петар све посла напоље, па клекну и помоли се. Онда се окрену телу и рече: »Тавита, устани.« Она отвори очи, угледа Петра и седе.</verse>
				<verse number="41">Он јој пружи руку и подиже је, па позва свете и удовице и показа им је живу.</verse>
				<verse number="42">То се разгласи по целој Јопи, па многи повероваше у Господа.</verse>
				<verse number="43">А Петар још неколико дана остаде у Јопи, код неког Симона кожара.</verse>
			</chapter>
			<chapter number="10">
				<verse number="1">У Кесарији је био неки човек по имену Корнилије, капетан чете која се звала Италијанска.</verse>
				<verse number="2">Побожан и богобојажљив, као и сви његови укућани, давао је многе милостиње народу и стално се молио Богу.</verse>
				<verse number="3">Једног дана око три сата после подне имао је виђење: јасно је видео Божијег анђела како улази к њему и каже: »Корнилије!«</verse>
				<verse number="4">Корнилије се, обузет страхом, загледа у њега, па рече: »Молим, Господе?« А он му рече: »Твоје молитве и милостиње уздигле су се до Бога као жртве подсетнице.</verse>
				<verse number="5">Сада пошаљи људе у Јопу да доведу Симона кога зову Петар.</verse>
				<verse number="6">Он је гост код неког Симона кожара, чија је кућа поред мора.«</verse>
				<verse number="7">Када је анђео који му је говорио отишао, Корнилије позва двојицу својих слугу и једног побожног војника који му је био привржен,</verse>
				<verse number="8">па им све исприча и посла их у Јопу.</verse>
				<verse number="9">Сутрадан око поднева, док су они путовали и приближавали се граду, Петар се попе на кров да се помоли.</verse>
				<verse number="10">Био је гладан и хтео je да једе, али док су му спремали јело, он паде у занос.</verse>
				<verse number="11">Виде отворено небо и како силази посуда као велико платно које се на своја четири краја спушта на земљу.</verse>
				<verse number="12">У њој су биле све врсте четвороножаца, гмизаваца и птица.</verse>
				<verse number="13">Тада му неки глас рече: »Устани, Петре, кољи и једи!«</verse>
				<verse number="14">А Петар рече: »Нипошто, Господе! Никад нисам јео ништа погано ни нечисто!«</verse>
				<verse number="15">Глас му се други пут обрати: »Не зови поганим оно што је Бог учинио чистим!«</verse>
				<verse number="16">Ово се понови три пута и посуда се одмах подиже назад на небо.</verse>
				<verse number="17">Док је Петар још био у недоумици шта значи виђење које је имао, људи које је Корнилије послао распиташе се где је Симонова кућа, па стадоше пред капију,</verse>
				<verse number="18">позваше и упиташе да ли је ту одсео Симон кога зову Петар.</verse>
				<verse number="19">Док је Петар још размишљао о виђењу, Дух му рече: »Ено те траже тројица.</verse>
				<verse number="20">Устани и сиђи, па пођи с њима без оклевања, јер сам их ја послао.«</verse>
				<verse number="21">Тада Петар сиђе и рече људима: »Ја сам онај кога тражите. Зашто сте дошли?«</verse>
				<verse number="22">А они рекоше: »Капетана Корнилија, праведног и богобојажљивог човека, кога поштује цео јудејски народ, упутио је свети анђео да те доведе у свој дом, да чује шта имаш да му кажеш.«</verse>
				<verse number="23">Тада их он позва да уђу и угости их. Сутрадан се Петар спреми и пође с њима, а с њим кренуше и нека браћа из Јопе.</verse>
				<verse number="24">Наредног дана стиже у Кесарију. А Корнилије их је очекивао, па је сазвао своје рођаке и блиске пријатеље.</verse>
				<verse number="25">Док је Петар улазио, Корнилије му пође у сусрет, паде му пред ноге и поклони му се.</verse>
				<verse number="26">Али Петар га подиже и рече: »Устани. И ја сам само човек.«</verse>
				<verse number="27">И разговарајући с њим, уђе и затече много окупљених.</verse>
				<verse number="28">»Ви добро знате«, рече им, »да Јудејину није дозвољено да се дружи са туђинцем или да улази у његову кућу. Али, Бог ми је показао да ниједног човека не треба да зовем поганим или нечистим.</verse>
				<verse number="29">Зато сам, кад сам позван, дошао без поговора. Питам, стога, због чега сте послали по мене?«</verse>
				<verse number="30">Тада Корнилије рече: »Пре четири дана, у овај исти сат, у три после подне, молио сам се у својој кући, кад пред мене стаде човек у блештавој одећи</verse>
				<verse number="31">и рече: ‚Корнилије, Бог ти је услишио молитву и сетио се твојих милостиња.</verse>
				<verse number="32">Зато пошаљи у Јопу и позови Симона кога зову Петар. Он је гост у кући Симона кожара поред мора.‘</verse>
				<verse number="33">Тако сам одмах послао по тебе и ти си добро учинио што си дошао. Сад смо сви овде пред Богом да чујемо све што ти је Господ заповедио.«</verse>
				<verse number="34">Тада Петар поче да говори: »Сада заиста увиђам да Бог не гледа ко је ко,</verse>
				<verse number="35">него да му је у сваком народу прихватљив онај који га се боји и чини оно што је праведно.</verse>
				<verse number="36">Он је послао Реч Израелцима, објављујући еванђеље о миру кроз Исуса Христа — који је Господ свима.</verse>
				<verse number="37">»Ви знате шта се догађало по целој Јудеји, а почело је у Галилеји после крштења које је проповедао Јован —</verse>
				<verse number="38">како је Бог Светим Духом и силом помазао Исуса из Назарета и како је он свуда ишао, чинећи добро и исцељујући све који су били под влашћу ђавола, јер је Бог био с њим.</verse>
				<verse number="39">»Ми смо сведоци свега што је учинио у земљи Јудеја и у Јерусалиму. Они су га убили обесивши га о дрво,</verse>
				<verse number="40">а Бог га је трећег дана васкрсао и дао му да се покаже.</verse>
				<verse number="41">Али не целом народу, него сведоцима које је Бог унапред изабрао — нама, који смо с њим јели и пили када је устао из мртвих.</verse>
				<verse number="42">Он нам је заповедио да проповедамо народу и да сведочимо да је он онај од Бога одређени судија живима и мртвима.</verse>
				<verse number="43">Сви пророци сведоче за њега, да свако ко верује у њега, преко његовог имена прима опроштење греха.«</verse>
				<verse number="44">Док је Петар још ово говорио, Свети Дух сиђе на све који су слушали његов говор.</verse>
				<verse number="45">Oбрезани верници који су дошли с Петром, били су ван себе од чуда што се дар Светога Духа излио и на пагане,</verse>
				<verse number="46">јер су их чули како говоре језицима и величају Бога. Тада Петар рече:</verse>
				<verse number="47">»Ко може да ускрати воду да се не крсте ови који су примили Светога Духа као и ми?«</verse>
				<verse number="48">И заповеди да се крсте у име Исуса Христа. Потом га они замолише да остане још неколико дана.</verse>
			</chapter>
			<chapter number="11">
				<verse number="1">Апостоли и браћа у Јудеји сазнаше да су и пагани примили Божију реч,</verse>
				<verse number="2">па када је Петар дошао у Јерусалим, обрезани верници почеше да му пребацују</verse>
				<verse number="3">говорећи: »Ушао си у кућу необрезаних људи и јео с њима!«</verse>
				<verse number="4">Тада Петар поче да им говори и да им све по реду објашњава:</verse>
				<verse number="5">»Био сам у граду Јопи и молио се, и у заносу сам имао виђење. Видео сам како силази посуда као велико платно које се на своја четири краја спушта са неба и долази до мене.</verse>
				<verse number="6">Ја се загледах унутра и видех четвороношце, дивље звери, гмизавце и птице.</verse>
				<verse number="7">Онда зачух глас који ми рече: ‚Устани, Петре, кољи и једи!‘</verse>
				<verse number="8">»Али ја рекох: ‚Нипошто, Господе! Јер, никад ништа погано или нечисто није ушло у моја уста.‘</verse>
				<verse number="9">»Тада глас са неба проговори други пут: ‚Не зови поганим оно што је Бог учинио чистим!‘</verse>
				<verse number="10">»Ово се понови три пута, па све опет би повучено горе на небо.</verse>
				<verse number="11">И баш тада три човека која су ми послали из Кесарије стадоше пред кућу у којој сам био.</verse>
				<verse number="12">Дух ми рече да пођем с њима без оклевања. А са мном пођоше и ова шесторица браће, па уђосмо у кућу онога човека.</verse>
				<verse number="13">Он нам исприча да је видео анђела како стоји у његовој кући и говори: ‚Пошаљи у Јопу да доведу Симона кога зову Петар.</verse>
				<verse number="14">Он ће ти казати речи којима ћете се спасти ти и сви твоји укућани.‘</verse>
				<verse number="15">»Кад сам почео да говорим, Свети Дух сиђе на њих исто као на нас у почетку.</verse>
				<verse number="16">Тада се сетих шта је Господ рекао: ‚Јован је крстио водом, а ви ћете бити крштени Светим Духом.‘</verse>
				<verse number="17">Па, ако је Бог њима дао исти дар који је дао нама кад смо поверовали у Господа Исуса Христа, ко сам ја да се опирем Богу?«</verse>
				<verse number="18">Када су то чули, они се умирише, па почеше да славе Бога, говорећи: »Бог је, дакле, и паганима дао покајање које води у живот!«</verse>
				<verse number="19">А они који су били расејани због прогона покренутог против Стефана стигли су чак до Феникије, Кипра и Антиохије и нису објављивали Реч ником осим Јудејима.</verse>
				<verse number="20">Али неки од њих су били Кипрани и Киринци, па, када су дошли у Антиохију, почеше да говоре и Грцима, објављујући им еванђеље о Господу Исусу.</verse>
				<verse number="21">Господња рука је била с њима, па је велики број људи поверовао и окренуо се Господу.</verse>
				<verse number="22">Вест о томе дође до ушију цркве у Јерусалиму, па Варнаву послаше у Антиохију.</verse>
				<verse number="23">Када је стигао и видео Божију милост на делу, он се обрадова и поче све да их охрабрује да свим својим срцем остану верни Господу,</verse>
				<verse number="24">јер је био добар човек и пун Светога Духа и вере. И много народа би доведено Господу.</verse>
				<verse number="25">Потом Варнава оде у Тарс да потражи Савла.</verse>
				<verse number="26">Када га је нашао, одведе га у Антиохију, па су се пуну годину дана састајали у цркви и поучили много народа. А ученици су прво у Антиохији прозвани хришћанима.</verse>
				<verse number="27">Тих дана из Јерусалима у Антиохију дођоше неки пророци.</verse>
				<verse number="28">Један од њих по имену Агав устаде и кроз Духа предсказа да ће се велика глад проширити по целом свету, а тако је и било за Клаудијеве владавине.</verse>
				<verse number="29">Стога ученици одлучише да сваки од њих, према својим могућностима, пошаље помоћ браћи која су живела у Јудеји.</verse>
				<verse number="30">Тако и учинише, па по Варнави и Савлу послаше старешинама.</verse>
			</chapter>
			<chapter number="12">
				<verse number="1">У то време цар Ирод поче да злоставља неке из Цркве.</verse>
				<verse number="2">Јакова, Јовановог брата, погуби мачем,</verse>
				<verse number="3">па кад је видео да је то Јудејима по вољи, ухвати и Петра. Било је то за време Празника бесквасног хлеба.</verse>
				<verse number="4">А када га је ухватио, баци га у тамницу, предавши га стражама — било их је четири са по четири војника у свакој — да га чувају, с намером да га после Пасхе изведе пред народ.</verse>
				<verse number="5">Тако су Петра чували у затвору, а Црква се свесрдно молила Богу за њега.</verse>
				<verse number="6">Те ноћи пре него што је Ирод хтео да га изведе пред народ, Петар је, везан двоструким ланцима, спавао између два војника, а стражари су пред вратима чували тамницу.</verse>
				<verse number="7">Одједном се појави Господњи анђео и у ћелији засја светлост. Анђео муну Петра у ребра и пробуди га, говорећи: »Брзо устани!« Петру спадоше ланци с руку,</verse>
				<verse number="8">а анђео му рече: »Опаши се и обуј сандале.« И он то учини. Онда му рече: »Огрни се огртачем и пођи за мном.«</verse>
				<verse number="9">Петар пође за њим напоље, али није знао да је то што анђео ради стварност, него је мислио да има виђење.</verse>
				<verse number="10">Када су прошли поред прве и друге страже, стигоше до гвоздене капије која води у град. Она им се сама отвори и они изађоше, а када су прошли једну улицу, анђео одједном оде од њега.</verse>
				<verse number="11">Тада Петар дође к себи и рече: »Сад знам да је Господ заиста послао свог анђела и избавио ме из Иродових руку и од свега што је јудејски народ очекивао.«</verse>
				<verse number="12">Када је то схватио, оде до куће Марије, мајке Јована званог Марко, где су се многи били окупили и молили се.</verse>
				<verse number="13">Он покуца на дворишну капију, а служавка по имену Рода дође да отвори.</verse>
				<verse number="14">Када је препознала Петров глас, од радости отрча у кућу, не отворивши му капију, и јави да Петар стоји пред капијом.</verse>
				<verse number="15">А они јој рекоше: »Ти си луда!« Како је она и даље тврдила да је тако, они рекоше: »То је његов анђео.«</verse>
				<verse number="16">А Петар је упорно куцао. Када су отворили капију и видели га, били су ван себе од чуда.</verse>
				<verse number="17">Он им руком даде знак да ћуте, па им описа како га је Господ извео из тамнице и рече: »О овоме обавестите Јакова и браћу.« Онда изађе и оде на друго место.</verse>
				<verse number="18">Када је свануло, настаде немала пометња међу војницима око тога шта је било с Петром.</verse>
				<verse number="19">Ирод га потражи, па кад га није нашао, испита стражаре и нареди да се погубе. Потом оде из Јудеје у Кесарију и тамо остаде неко време.</verse>
				<verse number="20">А Ирод је био у жестоком сукобу са Тирцима и Сидонцима, па се они удружише и дођоше да га виде. Пошто су обезбедили подршку царевог коморника Власта, замолише за мир, јер је њихова земља увозила храну из цареве.</verse>
				<verse number="21">Уговореног дана, Ирод обуче царско рухо, седе на свој престо и одржа народу говор.</verse>
				<verse number="22">Народ повика: »Ово је глас бога, а не човека!«</verse>
				<verse number="23">Господњи анђео одмах обори Ирода, јер није дао славу Богу. Изједоше га црви и он издахну.</verse>
				<verse number="24">А Божија реч је расла и ширила се.</verse>
				<verse number="25">Варнава и Савле се вратише из Јерусалима пошто су извршили свој задатак, а са собом доведоше Јована званог Марко.</verse>
			</chapter>
			<chapter number="13">
				<verse number="1">У антиохијској цркви су пророци и учитељи били Варнава, Симеон звани Нигер, Лукије Киринац, Манаин, који је одрастао са тетрархом Иродом, и Савле.</verse>
				<verse number="2">Док су једном славили Господа и постили, Свети Дух рече: »Одвојте ми Варнаву и Савла за дело за које сам их позвао.«</verse>
				<verse number="3">Они онда, пошто су постили и помолили се, положише на њих руке и отпустише их.</verse>
				<verse number="4">А они, послани од Светога Духа, одоше у Селевкију, па оданде отпловише на Кипар.</verse>
				<verse number="5">Када су стигли у Саламину, објављивали су Божију реч у јудејским синагогама, а Јован им је био помоћник.</verse>
				<verse number="6">Обиђоше цело острво све до Пафа, где наиђоше на неког врача и лажног пророка, Јудејина по имену Варисус.</verse>
				<verse number="7">Он је био са проконзулом Сергијем Павлом, разборитим човеком, који позва к себи Варнаву и Савла и затражи да чује Божију реч.</verse>
				<verse number="8">Али њима се супротстави врач Елима — тако се, наиме, преводи његово име — настојећи да проконзула одврати од вере.</verse>
				<verse number="9">Тада га Савле, кога зову и Павле, испуњен Светим Духом, продорно погледа и рече:</verse>
				<verse number="10">»Пун си сваког лукавства и подвале, ђавољи сине, непријатељу сваке праведности! Нећеш ли престати да искривљујеш прȁве путеве Господње?</verse>
				<verse number="11">Сада је, ево, Господња рука на теби: ослепећеш и неко време нећеш видети сунца.« И одмах магла и тама падоше на њега, а он поче да главиња, тражећи ко би га повео за руку.</verse>
				<verse number="12">Када је проконзул видео шта се догодило, поверова, задивљен Господњим учењем.</verse>
				<verse number="13">Павле отплови из Пафа са својим сапутницима и стиже у Пергу у Памфилији. Тамо се од њих одвоји Јован и врати се у Јерусалим,</verse>
				<verse number="14">а они из Перге кренуше даље. Када су стигли у Антиохију Писидијску, у суботу уђоше у синагогу и седоше.</verse>
				<verse number="15">После читања Закона и Пророка, старешине синагоге им поручише: »Браћо, ако имате реч утехе за народ, говорите.«</verse>
				<verse number="16">Тада Павле устаде, махну руком и рече: »Израелци и ви који се бојите Бога, чујте.</verse>
				<verse number="17">Бог овог народа, Израела, изабрао је наше праоце и подигао наш народ за време њиховог боравка у Египту, па га испруженом руком извео из њега.</verse>
				<verse number="18">Неких четрдесет година подносио их је у пустињи,</verse>
				<verse number="19">па је у Ханаану затро седам народа, а њихову земљу дао Израелцима у наследство. Све се то одиграло током неких четири стотине педесет година.</verse>
				<verse number="20">»После тога им је дао судије, све до пророка Самуила,</verse>
				<verse number="21">када су затражили цара. Тада им је Бог дао Саула сина Кисовог, човека из Венијаминовог племена. Он је владао четрдесет година.</verse>
				<verse number="22">Када је њега уклонио, за цара им је поставио Давида, за кога је посведочио: ‚Нашао сам Давида сина Јесејевог, човека по мом срцу. Он ће учинити све што ја хоћу.‘</verse>
				<verse number="23">»Бог је од његових потомака, у складу с обећањем, подигао Израелу Спаситеља — Исуса.</verse>
				<verse number="24">Пре него што је он дошао, Јован је целом израелском народу проповедао покајничко крштење.</verse>
				<verse number="25">Када је Јован завршавао своје дело, рекао је: ‚Ја нисам онај за кога ме сматрате. Али, ево, за мном долази онај коме ја нисам достојан ни обућу на ногама да развежем.‘</verse>
				<verse number="26">»Браћо, децо Авраамова и ви који се бојите Бога, нама је упућена ова Реч спасења.</verse>
				<verse number="27">Јер, становници Јерусалима и њихови поглавари нису препознали Исуса, него су, осудивши га, испунили речи пророкâ које се читају сваке суботе.</verse>
				<verse number="28">Иако нису нашли никакву кривицу која заслужује смрт, затражили су од Пилата да га погуби.</verse>
				<verse number="29">Када су извршили све што је о њему написано, скинули су га са дрвета и положили у гроб.</verse>
				<verse number="30">Али Бог га је васкрсао из мртвих</verse>
				<verse number="31">и он се много дана показивао онима који су с њим дошли из Галилеје у Јерусалим, а који су сада његови сведоци пред народом.</verse>
				<verse number="32">Ми вам објављујемо еванђеље: обећање које је Бог дао нашим праоцима</verse>
				<verse number="33">испунио је нама, њиховој деци, васкрснувши Исуса, као што пише у другом псалму: »‚Ти си мој Син, данас те родих.‘</verse>
				<verse number="34">А да га је васкрсао из мртвих, да никад не иструне, рекао је овако: »‚Даћу вам поуздане светиње Давидове.‘</verse>
				<verse number="35">Тако и на другом месту каже: »‚Нећеш дати да твој Светац иструне.‘</verse>
				<verse number="36">Јер, пошто је Давид у свом нараштају послужио Божијем циљу, умро је и био сахрањен крај својих праотаца, и иструнуо је.</verse>
				<verse number="37">Али Онај кога је Бог васкрсао, није иструнуо.</verse>
				<verse number="38">»Стога, браћо, треба да знате да вам се кроз Исуса објављује опроштење грехâ. И од свега у чему нисте могли да се оправдате Мојсијевим законом,</verse>
				<verse number="39">Исусом се оправдава свако ко верује.</verse>
				<verse number="40">Пазите, дакле, да вас не снађе оно што је речено у Пророцима:</verse>
				<verse number="41">»‚Гледајте, подругљивци, чудите се и нестаните, јер у ваше дане учинићу дело, дело у које не бисте поверовали да вам га неко исприча.‘«</verse>
				<verse number="42">Када су Павле и Варнава излазили, замолише их да им и наредне суботе о томе говоре.</verse>
				<verse number="43">Пошто се скуп разишао, многи Јудеји и побожни прозелити пођоше за Павлом и Варнавом, који су разговарали с њима и подстицали их да истрају у Божијој милости.</verse>
				<verse number="44">Наредне суботе готово цео град се окупи да чује Господњу реч.</verse>
				<verse number="45">Када су Јудеји видели толики народ, испунише се завишћу, па су увредама противречили Павлу.</verse>
				<verse number="46">А Павле и Варнава смело рекоше: »Требало је да Господња реч буде прво вама објављена. Али, пошто је ви одбацујете и себе не сматрате достојнима вечнога живота, сада се окрећемо паганима.</verse>
				<verse number="47">Јер, овако нам је Господ заповедио: »‚Учинио сам те светлошћу за пагане, да спасење пронесеш до крајева земље.‘«</verse>
				<verse number="48">Када су пагани то чули, почеше да се радују и да славе Господњу реч. И они који су били одређени за вечни живот, повероваше,</verse>
				<verse number="49">а Господња реч се прошири по целом том крају.</verse>
				<verse number="50">Тада Јудеји подјарише побожне жене угледних људи и градских поглавара, па почеше да гоне Павла и Варнаву и протераше их из свога краја.</verse>
				<verse number="51">Њих двојица отресоше прашину са својих ногу против њих, па одоше у Иконијум.</verse>
				<verse number="52">А ученици се испунише радошћу и Светим Духом.</verse>
			</chapter>
			<chapter number="14">
				<verse number="1">У Икониjуму Павле и Варнава уђоше у јудејску синагогу и тамо су тако говорили да је поверовало силно мноштво Јудеја и Грка.</verse>
				<verse number="2">А Јудеји који нису поверовали подбунише и огорчише душе пагана против браће.</verse>
				<verse number="3">Ипак, Павле и Варнава тамо остадоше дуго и смело су говорили о Господу, који је потврђивао Реч о својој милости дајући им да чине знамења и чуда.</verse>
				<verse number="4">Mеђу становницима града настаде подвојеност: једни су били на страни Јудеја, други на страни апостола.</verse>
				<verse number="5">Када су пагани и Јудеји, заједно са својим поглаварима, кренули да их злоставe и каменују,</verse>
				<verse number="6">они то дознаше, па побегоше у ликаонске градове Листру и Дерву и њихову околину,</verse>
				<verse number="7">па су тамо проповедали еванђеље.</verse>
				<verse number="8">А у Листри је седео један човек коме су ноге биле одузете; био је хром од рођења и никад није ходао.</verse>
				<verse number="9">Док је слушао Павла како говори, Павле га продорно погледа и виде да верује у излечење,</verse>
				<verse number="10">па веома гласно рече: »Осови се на ноге!« И човек скочи и прохода.</verse>
				<verse number="11">Када је народ видео шта је Павле учинио, повика на ликаонском: »Богови су постали слични људима и сишли к нама!«</verse>
				<verse number="12">Варнаву назваше Зевсом, а Павла Хермесом, пошто је он био главни говорник.</verse>
				<verse number="13">А свештеник Зевсовог храма, који се налазио одмах поред града, доведе бикове и донесе венце на градску капију, па хтеде с народом да им принесе жртву.</verse>
				<verse number="14">Када су апостоли Варнава и Павле чули за то, раздреше своју одећу, па улетеше међу народ, вичући:</verse>
				<verse number="15">»Људи, шта то радите? И ми смо само људи као и ви. Ми вам проповедамо еванђеље, да се од ових испразности окренете живоме Богу, који је створио небо, земљу и море, и све у њима.</verse>
				<verse number="16">Он је у прошлости пустио све народе да иду својим путем,</verse>
				<verse number="17">али вас ипак није оставио без сведочанства о себи: он вам чини добро, даје вам кишу са неба и родне године, обиље хране и радост у срцу.«</verse>
				<verse number="18">И једва су их овим речима одвратили да им не принесу жртву.</verse>
				<verse number="19">Али тада стигоше неки Јудеји из Антиохије и Икониjума и наговорише народ, па каменоваше Павла и одвукоше га ван града, мислећи да је мртав.</verse>
				<verse number="20">Када су се ученици окупили око њега, он устаде и уђе у град, а сутрадан с Варнавом оде у Дерву.</verse>
				<verse number="21">Пошто су објавили еванђеље у том граду и стекли много ученика, вратише се у Листру, Иконијум и Антиохију.</verse>
				<verse number="22">Учвршћујући душе ученика, храбрили су их да остану у вери и говорили да у Божије царство треба ући кроз многе невоље.</verse>
				<verse number="23">По црквама им поставише старешине и, уз молитву и пост, поверише их Господу, у кога су веровали.</verse>
				<verse number="24">Прошавши кроз Писидију, стигоше у Памфилију.</verse>
				<verse number="25">Када су објавили Реч у Перги, одоше у Аталију,</verse>
				<verse number="26">па оданде отпловише за Антиохију, где су били поверени Божијој милости за дело које су сада завршили.</verse>
				<verse number="27">Када су стигли, окупише цркву и известише о свему што је Бог учинио преко њих и како је и паганима отворио врата вере.</verse>
				<verse number="28">Потом дуже време остадоше тамо с ученицима.</verse>
			</chapter>
			<chapter number="15">
				<verse number="1">А неки дођоше из Јудеје, па почеше да уче браћу: »Ако се не обрежете по Мојсијевом обичају, не можете се спасти.«</verse>
				<verse number="2">Када је између њих и Павла и Варнаве настала немала расправа и препирка, одредише Павла, Варнаву и још неке да, због овог спора, оду у Јерусалим апостолима и старешинама.</verse>
				<verse number="3">Тако их црква испрати на пут, а они су, пролазећи кроз Фeникију и Самарију, причали о обраћењу пагана, што сву браћу веома обрадова.</verse>
				<verse number="4">Када су стигли у Јерусалим, примише их црква, апостоли и старешине, а они известише шта је Бог учинио преко њих.</verse>
				<verse number="5">Али устадоше неки верници из фарисејске странке, па рекоше: »Пагани треба да се обрежу и треба да им се нареди да се држе Мојсијевог закона.«</verse>
				<verse number="6">Тада се апостоли и старешине окупише да размотре ово питање.</verse>
				<verse number="7">Пошто је дошло до велике препирке, устаде Петар, па им рече: »Браћо, ви знате да ме је још од првих дана Бог изабрао између вас да пагани из мојих уста чују реч еванђеља и поверују.</verse>
				<verse number="8">И Бог, који познаје срца, потврдио их је давши им Светога Духа као и нама</verse>
				<verse number="9">и није направио никакву разлику између нас и њих, очистивши њихово срце вером.</verse>
				<verse number="10">Зашто, дакле, сада искушавате Бога стављајући ученицима на врат јарам који ни наши праоци ни ми нисмо могли да носимо?</verse>
				<verse number="11">Него, верујемо да смо спасени милошћу Господа Исуса, баш као и они.«</verse>
				<verse number="12">Тада сви заћуташе, па саслушаше Варнаву и Павла, који испричаше која је све знамења и чуда Бог преко њих учинио међу паганима.</verse>
				<verse number="13">Када су они завршили, Јаков рече: »Браћо, саслушајте ме.</verse>
				<verse number="14">Симон је описао како се Бог побринуо да између пагана изабере народ за себе.</verse>
				<verse number="15">А с тим у складу су и речи пророка — као што је записано:</verse>
				<verse number="16">»‚После овогa ћу се вратити и поново подићи пали шатор Давидов; из рушевина ћу га подићи и обновити,</verse>
				<verse number="17">да Господа потраже преостали људи и сви пагани који носе моје име, говори Господ, који то чини,‘</verse>
				<verse number="18">»а познато је од давнина.</verse>
				<verse number="19">»Стога сматрам да не треба да отежавамо онима који се из паганства окрећу Богу,</verse>
				<verse number="20">него да им се поручи да се уздржавају од хране опогањене идолима, од блуда, од меса удављених животиња и од крви.</verse>
				<verse number="21">Јер, Мојсије има своје проповеднике у сваком граду још од најранијих времена и сваке суботе се чита у синагогама.«</verse>
				<verse number="22">Тада апостоли и старешине са целом црквом одлучише да између себе изаберу људе које ће са Павлом и Варнавом послати у Антиохију. Тако изабраше Јуду званог Варсава и Силу, водеће људе међу браћом,</verse>
				<verse number="23">па по њима послаше ово писмо: »Апостоли и старешине, браћа, браћи из паганства у Антиохији, Сирији и Киликији, поздрав.</verse>
				<verse number="24">Пошто смо чули да су неки од нас дошли, без наше заповести, и збунили вас речима и узнемирили вашу душу,</verse>
				<verse number="25">једнодушно смо одлучили да изаберемо неке људе и да вам их пошаљемо са нашим драгима Варнавом и Павлом,</verse>
				<verse number="26">људима који су своје животе ставили на коцку за име нашега Господа Исуса Христа.</verse>
				<verse number="27">Стога шаљемо Јуду и Силу, а они ће вас о овом и усмено обавестити.</verse>
				<verse number="28">Одлучили смо, Свети Дух и ми, да вас не оптерећујемо ничим више поврх ових неопходних ствари:</verse>
				<verse number="29">да се уздржавате од хране жртвоване идолима, од крви, од меса удављених животиња и од блуда. Ако се будете чували свега овога, добро ћете чинити. Остајте здраво.«</verse>
				<verse number="30">Тако их, дакле, испратише на пут, и они одоше у Антиохију. Окупише све и предадоше им писмо.</verse>
				<verse number="31">Када су га људи прочитали, обрадоваше се охрабрењу,</verse>
				<verse number="32">а Јуда и Сила, који су и сами били пророци, многим речима охрабрише и учврстише браћу.</verse>
				<verse number="33">Пошто су тамо провели неко време, браћа их у миру испратише онима који су их послали.</verse>
				<verse number="34">***</verse>
				<verse number="35">Павле и Варнава остадоше у Антиохији, учећи народ и са многим другима проповедајући Господњу реч.</verse>
				<verse number="36">После неког времена Павле рече Варнави: »Хајде да се вратимо и обиђемо браћу у свим градовима где смо проповедали Господњу реч, да видимо како су.«</verse>
				<verse number="37">Варнава је хтео да са собом поведу и Јована званог Марко,</verse>
				<verse number="38">али Павле је мислио да је боље да не воде онога који их је напустио у Памфилији и није с њима наставио дело.</verse>
				<verse number="39">Тако дође до толико оштре размирице да се раздвојише један од другог: Варнава узе Марка и отплови за Кипар,</verse>
				<verse number="40">а Павле изабра Силу и оде, пошто су га браћа поверила Господњој милости.</verse>
				<verse number="41">Ишао је по Сирији и Киликији и учвршћивао цркве.</verse>
			</chapter>
			<chapter number="16">
				<verse number="1">Тако Павле стиже у Дерву, па у Листру, где је живео ученик по имену Тимотеј. Био је син Јудејке, вернице, а отац му је био Грк.</verse>
				<verse number="2">О њему су добро говорила браћа у Листри и Иконијуму.</verse>
				<verse number="3">Павле хтеде да он путује с њим, па узе и обреза га због Јудеја који су живели у оним местима, јер су сви знали да му је отац Грк.</verse>
				<verse number="4">Путујући од града до града, предавали су одлуке које су донели апостоли и старешине у Јерусалиму да их се људи придржавају.</verse>
				<verse number="5">Тако су се цркве учвршћивале у вери и њихов број је свакодневно растао.</verse>
				<verse number="6">Путовали су кроз фригијски и галатијски крај, пошто им је Свети Дух забранио да проповедају Реч у Азији.</verse>
				<verse number="7">Када су дошли надомак Мисије, покушаше да уђу у Витинију, али им Исусов Дух не даде.</verse>
				<verse number="8">Стога прођоше поред Мисије и стигоше у Троаду.</verse>
				<verse number="9">Једне ноћи, Павле је имао виђење: неки Македонац је стајао и преклињао га, говорећи: »Пређи у Македонију и помози нам!«</verse>
				<verse number="10">Пошто је он имао то виђење, настојали смо да што пре одемо у Македонију, уверени да нас је Бог позвао да им објавимо еванђеље.</verse>
				<verse number="11">Испловили смо из Троаде и отпловили право у Самотрак, а сутрадан до Неапоља,</verse>
				<verse number="12">па оданде до Филипа, римске колоније и главног града тог дела Македоније. У том граду остадосмо неколико дана,</verse>
				<verse number="13">а у суботу изађосмо ван градске капије, према реци, где смо претпостављали да се налази богомоља. Тамо седосмо и почесмо да говоримо окупљеним женама.</verse>
				<verse number="14">А слушала нас је и једна побожна жена по имену Лидија, продавачица пурпура из града Тијатире. Господ јој отвори срце да обрати пажњу на оно што је Павле говорио.</verse>
				<verse number="15">А када су се она и њени укућани крстили, она нас замоли: »Ако сматрате да верујем у Господа, дођите и одседните у мојој кући.« И наговори нас.</verse>
				<verse number="16">Док смо једном ишли у богомољу, сусрете нас једна робиња. Била је опседнута духом који је прорицао будућност, па је гатањем доносила велику зараду својим господарима.</verse>
				<verse number="17">Она пође за Павлом и за нама, вичући: »Ови људи су слуге Свевишњега Бога! Они вам објављују пут спасења!«</verse>
				<verse number="18">Тако је радила много дана, па, када је то Павлу дојадило, он се окрену и рече духу: »Наређујем ти у име Исуса Христа: изађи из ње!« И он истог часа изађе.</verse>
				<verse number="19">Када су њени господари видели да им је пропала нада у зараду, ухватише Павла и Силу, па их одвукоше на трг пред поглаваре.</verse>
				<verse number="20">Доведоше их заповедницима и рекоше: »Ови људи уносе немир у наш град! Они су Јудеји</verse>
				<verse number="21">и проповедају обичаје које ми, Римљани, не смемо да прихватимо ни извршавамо.«</verse>
				<verse number="22">Тада народ навали на Павла и Силу, а заповедници здераше одећу с њих и наредише да их ишибају.</verse>
				<verse number="23">Када су им задали много удараца, бацише их у тамницу и наредише тамничару да их добро чува.</verse>
				<verse number="24">Пошто је добио такво наређење, он их баци у унутрашњу тамницу, а ноге им стави у кладе.</verse>
				<verse number="25">Око поноћи, Павле и Сила су се молили и певали хвалоспеве Богу, а затвореници су их слушали.</verse>
				<verse number="26">Одједном настаде толико силан земљотрес да су се и затворски темељи пољуљали. Одмах се отворише сва врата и свима спадоше окови.</verse>
				<verse number="27">Тамничар се пробуди, па, кад је видео да су врата тамнице отворена, потеже мач да се убије, мислећи да су затвореници побегли.</verse>
				<verse number="28">Али Павле га из свега гласа позва, рекавши: »Не чини себи зла! Сви смо овде!«</verse>
				<verse number="29">Тада тамничар затражи светлост, па улете унутра и, дрхтећи од страха, баци се ничице пред Павла и Силу.</verse>
				<verse number="30">Онда их изведе напоље и рече: »Господо, шта треба да учиним да се спасем?«</verse>
				<verse number="31">А они му одговорише: »Веруј у Господа Исуса, и спашћеш се и ти и твоји укућани.«</verse>
				<verse number="32">И објавише Господњу реч њему и свима у његовој кући.</verse>
				<verse number="33">Он их, у тај исти ноћни сат, узе и опра им ране, а одмах потом крсти се он и сви његови.</verse>
				<verse number="34">Онда их уведе у кућу и изнесе им да једу, радујући се са свом својом породицом што је поверовао у Бога.</verse>
				<verse number="35">Када је свануло, заповедници послаше тамничару службенике с наредбом: »Ослободи оне људе.«</verse>
				<verse number="36">Тамничар о томе обавести Павла, рекавши: »Заповедници су поручили да вас ослободим. Зато сада изађите и идите у миру.«</verse>
				<verse number="37">Али Павле им рече: »Истукли су нас јавно, без пресуде, иако смо римски грађани, и бацили нас у тамницу, а сад хоће да нас тајно избаце! Не! Него, нека они сами дођу и изведу нас.«</verse>
				<verse number="38">Службеници пренеше ове речи заповедницима, који се, када су чули да су Павле и Сила римски грађани, уплашише,</verse>
				<verse number="39">па дођоше, извинише се и изведоше их, молећи их да оду из града.</verse>
				<verse number="40">По изласку из тамнице, Павле и Сила одоше к Лидији, видеше се с браћом, охрабрише их, па одоше оданде.</verse>
			</chapter>
			<chapter number="17">
				<verse number="1">Када су прошли кроз Амфипољ и Аполонију, стигоше у Солун, где је била јудејска синагога.</verse>
				<verse number="2">Павле, по свом обичају, уђе к њима, па је три суботе с њима расправљао о Писмима,</verse>
				<verse number="3">објашњавајући и доказајући: »Требало је да Христос страда и да васкрсне из мртвих. А тај Христос је Исус кога вам ја објављујем.«</verse>
				<verse number="4">Неки од њих су били уверени, па се придружише Павлу и Сили, а тако и много побожних Грка и немали број угледних жена.</verse>
				<verse number="5">Али Јудеје обузе завист, па покупише неке зликовце с трга, окупише светину и изазваше метеж у граду. Онда навалише на Јасонову кућу, тражећи Павла и Силу да их изведу пред народ.</verse>
				<verse number="6">А кад их нису нашли, одвукоше Јасона и још неку браћу пред градске поглаваре, вичући: »И овамо су дошли они који су узбунили цео свет,</verse>
				<verse number="7">а Јасон их је примио у своју кућу! Сви они раде против царевих уредби, јер говоре да постоји други цар — Исус!«</verse>
				<verse number="8">Када су то чули народ и градски поглавари, узнемирише се,</verse>
				<verse number="9">па их ослободише тек када су од Јасона и осталих узели залог.</verse>
				<verse number="10">Чим је пала ноћ, браћа послаше Павла и Силу у Верију. Када су стигли онамо, уђоше у јудејску синагогу.</verse>
				<verse number="11">Тамо су људи били племенитији од оних у Солуну, па веома спремно прихватише Реч. Свакодневно су истраживали Писма да виде да ли је тако.</verse>
				<verse number="12">И многи од њих повероваше, а тако и многе угледне Гркиње и немали број Грка.</verse>
				<verse number="13">Када су Јудеји из Солуна дознали да Павле и у Верији објављује Божију реч, дођоше, па и тамо подјарише и узбунише народ.</verse>
				<verse number="14">Тада браћа одмах послаше Павла у приморје, а Сила и Тимотеј остадоше у Верији.</verse>
				<verse number="15">Пратиоци одведоше Павла у Атину, па, примивши заповест за Силу и Тимотеја да што брже дођу к њему, одоше.</verse>
				<verse number="16">Док их је Павле чекао у Атини, био је огорчен, јер је видео да је град пун идола.</verse>
				<verse number="17">Са Јудејима и побожним Грцима расправљао је у синагоги, а сваког дана на тргу са онима који би се тамо затекли.</verse>
				<verse number="18">Тако с њим почеше да расправљају и неки филозофи — епикурејци и стоици. Једни рекоше: »Шта овај брбљивац хоће да каже?« А други: »Изгледа да објављује туђе богове« — пошто је проповедао еванђеље о Исусу и васкрсењу.</verse>
				<verse number="19">Онда га узеше и одведоше на Ареопаг, па му рекоше: »Можемо ли да знамо какво је то ново учење које износиш?</verse>
				<verse number="20">Пуниш нам уши неким чудним стварима, па хоћемо да знамо шта је то.«</verse>
				<verse number="21">А сви Атињани и странци који су међу њима живели нису проводили време ни у чем другом осим у причању и слушању новости.</verse>
				<verse number="22">Тада Павле стаде насред Ареопага, па рече: »Атињани, по свему видим да сте веома побожни.</verse>
				<verse number="23">Јер, док сам обилазио град и разгледао ваше светиње, пронашао сам и један жртвеник на коме пише: НЕПОЗНАТОМ БОГУ. Оно, дакле, што ви не познајете а поштујете — то вам објављујем.</verse>
				<verse number="24">»Бог који је створио свет и све у њему, Господар је неба и земље, и он не пребива у храмовима саграђенима руком,</verse>
				<verse number="25">нити га људске руке послужују, као да му је нешто потребно. Јер, он је тај који свима даје живот и дах и све друго.</verse>
				<verse number="26">Од једног човека створио је све народе да се населе по свој земљи, одредивши времена и међе њиховог насељавања,</verse>
				<verse number="27">да траже Бога, не би ли га некако напипали и нашли, иако он није далеко ни од једнога од нас.</verse>
				<verse number="28">‚Јер, у њему живимо и мичемо се и јесмо‘ — као што рекоше неки од ваших песника — ‚његов смо род.‘</verse>
				<verse number="29">»Пошто смо, дакле, Божији род, не треба да мислимо да је божанско биће слично злату, сребру или камену, да је творевина људске вештине и маште.</verse>
				<verse number="30">Не узимајући у обзир времена незнања, Бог сада заповеда свим људима на сваком месту да се покају,</verse>
				<verse number="31">пошто је одредио дан када ће праведно судити свету преко човека кога је одредио и о коме је свима пружио доказе васкрснувши га из мртвих.«</verse>
				<verse number="32">Када су чули да помиње васкрсење из мртвих, једни почеше да се ругају, а други рекоше: »О томе ћемо те други пут слушати.«</verse>
				<verse number="33">Тако Павле оде од њих.</verse>
				<verse number="34">Ипак, неки му се придружише и повероваше, међу њима Дионисије Ареопагита, жена по имену Дамара и други.</verse>
			</chapter>
			<chapter number="18">
				<verse number="1">После тога Павле оде из Атине у Коринт.</verse>
				<verse number="2">Тамо нађе неког Јудејина по имену Акила, који је био родом из Понта, а недавно је био стигао из Италије са својом женом Прискилом, пошто је Клаудије издао наредбу да сви Јудеји напусте Рим. Павле оде к њима,</verse>
				<verse number="3">а пошто су се бавили истим занатом као и он — израдом шатора — остаде да ради с њима.</verse>
				<verse number="4">А сваке суботе је расправљао у синагоги, уверавајући Јудеје и Грке.</verse>
				<verse number="5">Када су Сила и Тимотеј стигли из Македоније, Павле се посвети само Речи, сведочећи Јудејима да Исус јесте Христос.</verse>
				<verse number="6">Али, пошто су му се противили и вређали га, он отресе своју одећу и рече им: »Ваша крв на ваше главе! Ја сам чист. Од сада идем паганима.«</verse>
				<verse number="7">И оде оданде, па уђе у кућу једног побожног човека по имену Титије Јуст, чија је кућа била одмах до синагоге.</verse>
				<verse number="8">Крисп, старешина синагоге, поверова у Господа са свим својим укућанима. А повероваше и крстише се и многи Коринћани који су га чули.</verse>
				<verse number="9">Једне ноћи Господ рече Павлу у виђењу: »Не бој се, него говори и немој да ућутиш.</verse>
				<verse number="10">Јер, ја сам с тобом и нико те неће напасти ни нанети ти зло, пошто имам много људи у овом граду.«</verse>
				<verse number="11">Тако је Павле тамо остао годину и по дана, учећи људе Божијој речи.</verse>
				<verse number="12">А када је Галион био проконзул Ахаје, Јудеји сложно навалише на Павла, па га изведоше пред суд,</verse>
				<verse number="13">говорећи: »Овај човек наговара људе да противно Закону славе Бога.«</verse>
				<verse number="14">Баш кад је Павле заустио да нешто каже, Галион рече Јудејима: »Да је овде у питању какав прекршај или злочин, имао бих разлога да вас саслушам, Јудеји.</verse>
				<verse number="15">Али, пошто су посреди спорења око речи, именâ и вашег закона, решите то сами; у томе нећу да будем судија.«</verse>
				<verse number="16">И истера их из суднице.</verse>
				<verse number="17">Тада они сви дохватише Состена, старешину синагоге, па почеше да га бију пред судом. А Галион за то није нимало марио.</verse>
				<verse number="18">Павле остаде тамо још неко време, а онда се опрости од браће, па са Прискилом и Акилом отплови за Сирију. У Кенхреји обрија главу, јер је учинио завет.</verse>
				<verse number="19">Када су стигли у Ефес, он их остави, па сâм уђе у синагогу и поче да расправља с Јудејима.</verse>
				<verse number="20">Они га замолише да остане још неко време, али он не пристаде,</verse>
				<verse number="21">него се опрости и рече: »Ако Бог хоће, вратићу вам се.« Онда отплови из Ефеса.</verse>
				<verse number="22">Када је стигао у Кесарију, оде горе и поздрави цркву, па отпутова у Антиохију.</verse>
				<verse number="23">Пошто је тамо провео неко време, оде оданде, па је од места до места ишао кроз галатијски крај и Фригију и учвршћивао све ученике.</verse>
				<verse number="24">А у Ефес стиже неки Јудејин по имену Аполос, учен човек и одличан познавалац Писама, родом из Александрије.</verse>
				<verse number="25">Био је поучен о Господњем путу и са великим жаром је говорио и тачно учио о Исусу, иако је знао само за Јованово крштење.</verse>
				<verse number="26">Он поче смело да говори у синагоги, па, када су га чули Прискила и Акила, поведоше га к себи и тачније му објаснише Божији пут.</verse>
				<verse number="27">Пошто је одлучио да пође у Ахају, браћа га охрабрише и написаше ученицима да га приме. Када је стигао, био је од велике помоћи онима који су по милости поверовали,</verse>
				<verse number="28">јер је у јавним расправама надмоћно побијао Јевреје, доказајући кроз Писма да Исус јесте Христос.</verse>
			</chapter>
			<chapter number="19">
				<verse number="1">Док је Аполос био у Коринту, Павле је прошао кроз области у унутрашњости и стигао у Ефес. Тамо нађе неке ученике,</verse>
				<verse number="2">па их упита: »Јесте ли примили Светога Духа кад сте поверовали?« А они му одговорише: »Нисмо чак ни чули да постоји Свети Дух.«</verse>
				<verse number="3">»Којим сте се, дакле, крштењем крстили?« упита их. А они рекоше: »Јовановим крштењем.«</verse>
				<verse number="4">»Јован је крштавао покајничким крштењем«, рече им Павле. »Он је народу говорио да верују у онога који за њим долази, то јест у Исуса.«</verse>
				<verse number="5">Када су они то чули, крстише се у име Господа Исуса,</verse>
				<verse number="6">а када је Павле на њих положио руке, Свети Дух сиђе на њих и они почеше да говоре језицима и да пророкују.</verse>
				<verse number="7">Било их је укупно дванаестак.</verse>
				<verse number="8">Тада Павле уђе у синагогу и три месеца је смело говорио, уверљиво расправљајући о Божијем царству.</verse>
				<verse number="9">Али, како су неки од њих били тврдоглави и непокорни и пред свима оцрњивали Господњи пут, он оде од њих, одвојивши ученике, па је свакодневно расправљао у Тирановој школи.</verse>
				<verse number="10">То потраја две године, тако да су сви становници Азије — Јудеји и Грци — чули Господњу реч.</verse>
				<verse number="11">Бог је преко Павлових руку чинио необична чуда.</verse>
				<verse number="12">Тако су чак и марамице и кецеље које је он дотакао одношене болеснима, и они су били излечени од својих болести, а зли духови су излазили из њих.</verse>
				<verse number="13">А неки Јудеји који су путовали унаоколо и истеривали зле духове покушаше да на опседнуте призову име Господа Исуса, говорећи: »Заклињем вас Исусом кога проповеда Павле!«</verse>
				<verse number="14">(Ти који су то чинили били су седморица синова јудејског првосвештеника Скеве.)</verse>
				<verse number="15">Али зли дух им рече: »Исуса познајем, а и Павла знам, али ко сте ви?«</verse>
				<verse number="16">И човек у коме је био зао дух скочи на њих, па их све савлада и толико изудара да су из оне куће истрчали голи и израњављени.</verse>
				<verse number="17">То дознаше сви Јудеји и Грци који су живели у Ефесу и све их спопаде страх, па се име Господа Исуса још више величало.</verse>
				<verse number="18">Многи од оних који су поверовали долазили су и отворено признавали своја дела.</verse>
				<verse number="19">Неколико оних који су се бавили врачањем сакупише своје књиге и пред свима их спалише. Када су их проценили, нађоше да им је вредност била око педесет хиљада драхми.</verse>
				<verse number="20">Тако се Господњом снагом Реч ширила и јачала.</verse>
				<verse number="21">После ових догађаjа, Павле у Духу одлучи да прође кроз Македонију и Ахају, а онда да оде у Јерусалим, па рече: »Пошто тамо проведем неко време, треба да видим и Рим.«</verse>
				<verse number="22">Онда посла двојицу својих помоћника, Тимотеја и Ераста, у Македонију, а он сâм још неко време остаде у Азији.</verse>
				<verse number="23">У то време настаде немала узбуна због Пута.</verse>
				<verse number="24">Наиме, неки ковач сребра по имену Димитрије правио је Артемидине храмиће од сребра и доносио занатлијама немалу добит.</verse>
				<verse number="25">Он окупи њих и раднике сличних заната, па рече: »Људи, ви знате да наше благостање долази од овог посла.</verse>
				<verse number="26">Али, видите и чујете да је овај Павле убедио и завео доста народа не само у Ефесу него у готово целој Азији говорећи да нису богови они који су направљени рукама.</verse>
				<verse number="27">Постоји опасност не само да овај наш занат изађе на рђав глас него и да храм велике богиње Артемиде изгуби свој значај и да своју величанственост изгуби богиња коју слави цела Азија и цео свет.«</verse>
				<verse number="28">Када су ови то чули, спопаде их бес, па повикаше: »Велика је Артемида ефеска!«</verse>
				<verse number="29">Тада се град ускомеша, па сви сложно упадоше у позориште и зграбише двојицу Павлових сапутника, Македонце Гаја и Аристарха.</verse>
				<verse number="30">Павле хтеде да изађе пред народ, али му ученици не дадоше.</verse>
				<verse number="31">Чак му и неки азијарси, његови пријатељи, послаше поруку, преклињући га да се не показује у позоришту.</verse>
				<verse number="32">А на скупу су једни викали једно, други друго, јер је владала пометња — већина није ни знала зашто су се окупили.</verse>
				<verse number="33">Тада Александру, кога су Јудеји изгурали напред, почеше да добацују из светине. Он махну руком и хтеде да се брани пред народом.</verse>
				<verse number="34">Али, када су приметили да је Јудејин, сви су око два сата углас викали: »Велика је Артемида ефеска!«</verse>
				<verse number="35">Онда градски писар умири светину и рече: »Ефесци! Има ли човека који не зна да је град Ефес чувар храма велике Артемиде и њеног кипа који је пао са неба?</verse>
				<verse number="36">Пошто то није спорно, ви треба да се смирите и да ништа брзоплето не чините.</verse>
				<verse number="37">Јер, довели сте ове људе овамо иако нису покрали храм ни вређали нашу богињу.</verse>
				<verse number="38">Ако, дакле, Димитрије и занатлије које су с њим хоће некога да туже, судови су отворени, а ту су и проконзули — па нека се туже.</verse>
				<verse number="39">А ако тражите нешто више, то мора да се реши на законитом скупу.</verse>
				<verse number="40">Јер, прети нам опасност да будемо оптужени за побуну због данашњих догађаја, а нема ниједног разлога којим бисмо могли да оправдамо ове нереде.«</verse>
				<verse number="41">И, када је то рекао, распусти скуп.</verse>
			</chapter>
			<chapter number="20">
				<verse number="1">Када се метеж смирио, Павле посла по ученике, па се, охрабривши их, опрости од њих и отпутова у Македонију.</verse>
				<verse number="2">Пошто је прошао кроз ту област и многим речима охрабрио људе, стиже у Грчку,</verse>
				<verse number="3">где остаде три месеца. А Јудеји сковаше заверу против њега баш кад је хтео да отплови за Сирију, па он одлучи да се врати кроз Македонију.</verse>
				<verse number="4">Пратили су га Сопатер син Пиров из Верије, Аристарх и Секунд из Солуна, Гај из Дерве и Тимотеј, Тихик и Трофим из Азије.</verse>
				<verse number="5">Они одоше напред, па су нас чекали у Троади.</verse>
				<verse number="6">Из Филипа испловисмо после Празника бесквасног хлеба и пет дана касније придружисмо им се у Троади, где остадосмо седам дана.</verse>
				<verse number="7">Првога дана седмице, окуписмо се да ломимо хлеб, а Павле им је говорио. И пошто је намеравао да наредног дана отпутује, продужи да говори све до поноћи.</verse>
				<verse number="8">У соби на спрату где смо се окупили било је много светиљки.</verse>
				<verse number="9">А младић по имену Евтих седео је на прозору. Пошто је Павле дуго говорио, он утону у дубок сан. Када га је сан сасвим савладао, он паде са трећег спрата, а када га дигоше, већ је био мртав.</verse>
				<verse number="10">Павле сиђе, баци се на њега, обгрли га и рече: »Не узнемиравајте се, душа је још у њему.«</verse>
				<verse number="11">Потом се врати горе, изломи хлеб и обедова. И још им је дуго, до зоре, говорио, па отпутова.</verse>
				<verse number="12">А младића одведоше кући жива, неизмерно утешени.</verse>
				<verse number="13">Ми пођосмо напред, на лађу, и отпловисмо за Асос, одакле је требало да повеземо Павла. Тако је, наиме, он одредио пошто је хтео да иде сам, пешице.</verse>
				<verse number="14">Када се састао с нама у Асосу, повезосмо га и стигосмо у Митилину.</verse>
				<verse number="15">Оданде испловисмо сутрадан и стигосмо надомак Хиоса. Наредног дана препловисмо до Самоса, а дан касније пристадосмо у Милиту.</verse>
				<verse number="16">Павле је, наиме, био одлучио да заобиђе Ефес, да се не би задржао у Азији, пошто је журио да, ако буде могуће, стигне у Јерусалим до Педесетнице.</verse>
				<verse number="17">Из Милита посла у Ефес по старешине цркве,</verse>
				<verse number="18">а када су они стигли, рече им: »Ви знате како сам се понашао све време док сам био с вама, од првог дана кад сам стигао у Азију.</verse>
				<verse number="19">Служио сам Господу са свом понизношћу и у сузама и искушењима која су ме снашла због јудејских завера.</verse>
				<verse number="20">Нисам пропустио да вам објавим све што је за вас корисно и да вас учим јавно и по кућама.</verse>
				<verse number="21">Опомињао сам Јудеје и Грке да се окрену Богу и да верују у нашега Господа Исуса.</verse>
				<verse number="22">»Сада, ево, окован Духом, идем у Јерусалим, а шта ће ме тамо снаћи, не знам.</verse>
				<verse number="23">Само знам да ме у сваком граду Свети Дух опомиње и говори да ме чекају окови и невоље.</verse>
				<verse number="24">Али није ми нимало стало до живота, само да завршим своју трку и службу коју сам примио од Господа Исуса — да сведочим за еванђеље о Божијој милости.</verse>
				<verse number="25">»Сада, ево, знам да ми више никад ниједан од вас, међу којима сам боравио проповедајући Царство, неће видети лице.</verse>
				<verse number="26">Зато вам на данашњи дан изјављујем да нисам крив ни за чију смрт,</verse>
				<verse number="27">јер нисам пропустио да вам објавим сву Божију вољу.</verse>
				<verse number="28">Пазите на себе и на цело стадо којем вас је Свети Дух поставио за надгледнике. Напасајте Божију цркву, коју је он стекао својом крвљу.</verse>
				<verse number="29">Знам да ће се после мог одласка међу вас увући крвожедни вуци, који неће штедети стадо.</verse>
				<verse number="30">Чак ће се и међу вама самима наћи људи који ће искривљавати истину да би за собом повукли ученике.</verse>
				<verse number="31">Стога будно пазите! Сетите се да три године, ни ноћу ни дању, нисам престајао да, са сузама, уразумљујем свакога од вас.</verse>
				<verse number="32">»Сада вас поверавам Богу и Речи његове милости, која је у стању да вас изгради и да вам дâ наследство међу свима који су освештани.</verse>
				<verse number="33">Нисам жудео ни за чијим сребром, златом или одећом.</verse>
				<verse number="34">И сами знате да су ове моје руке служиле мојим потребама и потребама оних који су били са мном.</verse>
				<verse number="35">Свиме што сам чинио показао сам вам да тако — мукотрпним радом — треба помагати слабима, сећајући се речи које је изрекао Господ Исус: ‚Већа је срећа давати него примати.‘«</verse>
				<verse number="36">И, када је то рекао, клекну и са свима њима се помоли.</verse>
				<verse number="37">Тада сви бризнуше у плач, па се бацише Павлу у загрљај и изљубише га.</verse>
				<verse number="38">Највише их је заболело оно кад је рекао да му више никад неће видети лице. Онда га отпратише на лађу.</verse>
			</chapter>
			<chapter number="21">
				<verse number="1">Када смо се опростили од њих, отпловисмо, и пловећи право, стигосмо на Кос, а сутрадан на Родос, па оданде у Патару.</verse>
				<verse number="2">Тамо нађосмо лађу која иде до Фeникије, па се укрцасмо и отпловисмо.</verse>
				<verse number="3">Пошто смо угледали Кипар, остависмо га слева, па одједрисмо ка Сирији. Пристадосмо у Тиру, јер је лађа тамо требало да искрца терет.</verse>
				<verse number="4">Тамо нађосмо ученике, па с њима остадосмо седам дана. А они су, кроз Духа, говорили Павлу да не иде у Јерусалим.</verse>
				<verse number="5">Када су истекли ти дани, одосмо оданде и настависмо путовање, а они нас сви, са женама и децом, испратише до изван града. На обали клекнусмо и помолисмо се.</verse>
				<verse number="6">Када смо се опростили једни од других, ми се укрцасмо на лађу, а они се вратише кући.</verse>
				<verse number="7">Из Тира настависмо пловидбу и пристадосмо у Птолемаиди. Тамо поздрависмо браћу, па један дан остадосмо код њих.</verse>
				<verse number="8">Сутрадан отпутовасмо и стигосмо у Кесарију, где уђосмо у кућу Филипа еванђелисте, једног од Седморице, и остадосмо код њега.</verse>
				<verse number="9">А он је имао четири неудате кћери, које су пророковале.</verse>
				<verse number="10">Пошто смо тамо провели неколико дана, из Јудеје стиже неки пророк по имену Агав.</verse>
				<verse number="11">Он нам приђе, узе Павлов појас, па веза себи ноге и руке и рече: »Ово говори Свети Дух: ‚Овако ће Јудеји у Јерусалиму везати човека чији је ово појас и предати га паганима у руке.‘«</verse>
				<verse number="12">Када смо то чули, почесмо и ми и мештани да преклињемо Павла да не иде у Јерусалим.</verse>
				<verse number="13">Тада Павле рече: »Шта то радите? Плачете и цепате ми срце. За име Господа Исуса ја сам спреман не само да будем везан него и да умрем у Јерусалиму.«</verse>
				<verse number="14">Пошто није дао да га наговоримо, одустадосмо, рекавши: »Нека буде како Господ хоће.«</verse>
				<verse number="15">После тога се спремисмо и одосмо у Јерусалим.</verse>
				<verse number="16">А с нама су пошли и неки ученици из Кесарије, па нас поведоше Кипранину Мнасону, једном од првих ученика, да будемо његови гости.</verse>
				<verse number="17">Када смо стигли у Јерусалим, браћа нас топло примише.</verse>
				<verse number="18">Сутрадан Павле пође с нама Јакову, где су биле присутне и све старешине.</verse>
				<verse number="19">Он их поздрави и потанко им исприча шта је, његовом службом, Бог учинио међу паганима.</verse>
				<verse number="20">Када су они то чули, почеше да славе Бога, па рекоше Павлу: »Видиш ли, брате, колико хиљада Јудеја има који су поверовали и сви се они ревносно држе Закона?</verse>
				<verse number="21">А о теби су обавештени да све Јудеје који су међу паганима учиш да одбаце Мојсија, говорећи им да не обрезују своју децу и да не живе по обичајима.</verse>
				<verse number="22">Дакле, шта да се ради? Они ће свакако чути да си дошао,</verse>
				<verse number="23">па зато уради како ти кажемо. Код нас су четворица која су се заветовала.</verse>
				<verse number="24">Узми их, изврши обред очишћења заједно с њима и плати за њих, да могу да обрију главу. Тада ће сви знати да није истина оно што су чули о теби, него да се и ти покораваш Закону.</verse>
				<verse number="25">А што се тиче пагана који су поверовали, њима смо послали нашу одлуку да треба да се уздржавају од жртвованог идолима, од крви, од меса удављених животиња и од блуда.«</verse>
				<verse number="26">Сутрадан Павле узе оне људе, па заједно с њима изврши обред очишћења. Онда уђе у Храм да објави када ће истећи дани очишћења и када ће бити принете жртве за сваког од њих.</verse>
				<verse number="27">Када је тих седам дана већ готово прошло, видеше га у Храму неки Јудеји из Азије, па узбунише сав народ и зграбише га.</verse>
				<verse number="28">»Израелци, помагајте!« повикаше. »Ово је онај који свуда све људе учи против нашег народа, нашег закона и овог места! Чак је и Грке увео у Храм и оскврнавио ово свето место!«</verse>
				<verse number="29">Пре тога су, наиме, видели Трофима Ефесца с њим у граду, па су мислили да га је Павле и у Храм увео.</verse>
				<verse number="30">Цео град се ускомеша и народ се стрча са свих страна. Павла зграбише, па га извукоше из Храма. А врата се истог часа затворише.</verse>
				<verse number="31">Док су они покушавали да га убију, стиже глас до главног заповедника чете да је цео Јерусалим у пометњи.</verse>
				<verse number="32">Он одмах узе војнике и капетане, па се стрча до њих, а они, кад видеше заповедника и војнике, престадоше да ударају Павла.</verse>
				<verse number="33">Заповедник приђе Павлу, ухвати га и нареди да га вежу са два ланца, па поче да се распитује ко је он и шта је учинио.</verse>
				<verse number="34">А из гомиле су једни викали једно, а други друго. Пошто због метежа није могао ништа поуздано да утврди, заповедник нареди да Павла одведу у касарну.</verse>
				<verse number="35">Када је Павле стигао до степеништа, народ је толико насртао да су војници морали да га понесу.</verse>
				<verse number="36">Силан народ је, наиме, ишао за њим и викао: »Погуби га!«</verse>
				<verse number="37">Када је требало да га уведу у касарну, Павле упита заповедника: »Да ли смем нешто да ти кажем?« А овај рече: »Зар знаш грчки?</verse>
				<verse number="38">Онда ти ниси онај Египћанин који је пре неколико дана дигао буну и у пустињу повео четири хиљаде људи с бодежима?«</verse>
				<verse number="39">»Ја сам Јудејин из Тарса у Киликији«, рече Павле, »грађанин знаменитог града. Молим те, дозволи ми да се обратим народу.«</verse>
				<verse number="40">Када му је заповедник дозволио, Павле стаде на степениште и махну руком народу, па настаде тајац. Он онда проговори на арамејском језику и рече:</verse>
			</chapter>
			<chapter number="22">
				<verse number="1">»Браћо и очеви, саслушајте сада моју одбрану.«</verse>
				<verse number="2">Када су чули да им се обраћа на арамејском језику, они се још више утишаше. Он рече:</verse>
				<verse number="3">»Ја сам Јудејин, рођен у Тарсу у Киликији, али сам одрастао у овом граду. Код Гамалиилових ногу сам васпитан тачно по Закону праотаца. Ревносно сам служио Богу као и сви ви данас.</verse>
				<verse number="4">Следбенике овога Пута прогонио сам до смрти. Мушкарце и жене сам окивао и предавао у тамнице,</verse>
				<verse number="5">као што првосвештеник и све старешине могу да посведоче. Од њих сам добио писма за браћу у Дамаску, па сам пошао да оне који су тамо били доведем у Јерусалим у оковима да буду кажњени.«</verse>
				<verse number="6">»Али, док сам путовао и приближавао се Дамаску, око поднева силна светлост са неба изненада засја око мене.</verse>
				<verse number="7">»Падох на земљу и зачух глас како ми говори: ‚Савле, Савле, зашто ме прогониш?‘</verse>
				<verse number="8">»Ја упитах: ‚Ко си ти, Господе?‘ »А он ми рече: ‚Ја сам Исус Назарећанин, кога ти прогониш.‘</verse>
				<verse number="9">»Моји сапутници су видели светлост, али нису чули глас онога који ми је говорио.</verse>
				<verse number="10">»‚Шта да учиним, Господе?‘ упитах. »А Господ ми рече: ‚Устани и иди у Дамаск. Тамо ће ти бити речено све што ти је одређено да учиниш.‘</verse>
				<verse number="11">»Како нисам видео, због сјаја оне светлости, моји сапутници ме поведоше за руку, па тако уђох у Дамаск.</verse>
				<verse number="12">»А неки Ананија, човек побожан по Закону и веома угледан међу свим Јудејима који су тамо становали,</verse>
				<verse number="13">дође к мени, стаде поред мене и рече ми: ‚Брате Савле, прогледај!‘ И ја истог часа прогледах и видех га.</verse>
				<verse number="14">»Он рече: ‚Бог наших праотаца предодредио те је да упознаш његову вољу, да видиш Праведника и да чујеш глас из његових уста.</verse>
				<verse number="15">Јер, ти ћеш му пред свим људима бити сведок за оно што си видео и чуо.</verse>
				<verse number="16">А сад, шта чекаш? Устани и крсти се, и спери своје грехе, призивајући његово име.‘«</verse>
				<verse number="17">»Када сам се вратио у Јерусалим и молио се у Храму, падох у занос</verse>
				<verse number="18">и видех Господа. »‚Пожури‘, рече ми, ‚и одмах иди из Јерусалима, јер неће прихватити твоје сведочанство о мени.‘</verse>
				<verse number="19">»Ја рекох: ‚Господе, они знају да сам бацао у тамнице и тукао по синагогама оне који у тебе верују.</verse>
				<verse number="20">И када се проливала крв твога сведока Стефана, и ја сам тамо стајао, одобравајући и чувајући одећу оних који су га убијали.‘</verse>
				<verse number="21">»А он ми рече: ‚Хајде! Послаћу те далеко — паганима.‘«</verse>
				<verse number="22">Слушали су га до ове речи, а онда повикаше: »Уклони таквога са земље! Не треба да живи!«</verse>
				<verse number="23">Док су они викали, витлали огртачима и бацали прашину у ваздух,</verse>
				<verse number="24">заповедник нареди да Павла одведу у касарну, избичују га и испитају, да би дознао зашто су тако викали на њега.</verse>
				<verse number="25">Али, када су га полегли и везали каишевима, Павле упита капетана који је тамо стајао: »Зар смете да бичујете римског грађанина коме још није суђено?«</verse>
				<verse number="26">Када је капетан то чуо, приђе заповеднику и обавести га, рекавши: »Шта то хоћеш да урадиш? Овај човек је римски грађанин.«</verse>
				<verse number="27">Заповедник приђе Павлу и упита: »Реци ми, јеси ли ти римски грађанин?« »Јесам«, одговори Павле.</verse>
				<verse number="28">»Мене је стајало прилично новца да стекнем ово грађанство«, рече заповедник. А Павле одврати: »Ја сам се с њим и родио.«</verse>
				<verse number="29">И одмах од њега одступише они који су хтели да га испитају. А заповедник се уплаши када је сазнао да је Павле, кога је он везао, римски грађанин.</verse>
				<verse number="30">Сутрадан га заповедник ослободи, а пошто је хтео поуздано да сазна за шта га Јудеји оптужују, нареди првосвештеницима и целом Синедриону да се окупе, па доведе Павла и постави га пред њих.</verse>
			</chapter>
			<chapter number="23">
				<verse number="1">Павле погледа у Синедрион, па рече: »Браћо, ја сам све до дана данашњег са потпуно чистом савешћу живео служећи Богу.«</verse>
				<verse number="2">На то првосвештеник Ананија нареди онима који су стајали до њега да Павла ударе по устима.</verse>
				<verse number="3">Тада му Павле рече: »Тебе ће ударити Бог, зиде окречени! И ти си сео овде да ми судиш по Закону, а противно Закону наређујеш да ме ударе!«</verse>
				<verse number="4">»Зар се усуђујеш да вређаш Божијег првосвештеника!« рекоше присутни.</verse>
				<verse number="5">А Павле рече: »Нисам знао, браћо, да је првосвештеник. Јер, записано је: ‚Не говори рђаво о поглавару свога народа.‘ «</verse>
				<verse number="6">Тада Павле, знајући да су неки од њих садукеји, а други фарисеји, повика у Синедриону: »Браћо, ја сам фарисеј, син фарисеја! Суди ми се због наде у васкрсење мртвих!«</verse>
				<verse number="7">И, када је то рекао, настаде препирка између фарисеја и садукеја, и окупљени се поделише.</verse>
				<verse number="8">Садукеји, наиме, говоре да нема васкрсења, ни анђела, ни духа, а фарисеји све то признају.</verse>
				<verse number="9">Диже се силна граја, а неки учитељи закона из фарисејске странке устадоше, па почеше жестоко да расправљају, говорећи: »Не налазимо да је овај човек учинио неко зло. Јер, шта ако му је говорио дух или анђео?«</verse>
				<verse number="10">Када се препирка веома заоштрила, заповедник се уплаши да ће Павла растргнути, па нареди да војници сиђу и да га на силу уклоне од њих и одведу у касарну.</verse>
				<verse number="11">Следеће ноћи Господ стаде пред Павла и рече: »Само храбро. Јер, како си о мени сведочио у Јерусалиму, тако треба да сведочиш и у Риму.«</verse>
				<verse number="12">Када је свануло, Јудеји сковаше заверу и заклеше се да неће ни јести ни пити док Павла не убију.</verse>
				<verse number="13">А оних који су сковали заверу било је више од четрдесет.</verse>
				<verse number="14">Они одоше првосвештенику и старешинама и рекоше: »Свечано смо се заклели да ништа не окусимо док не убијемо Павла.</verse>
				<verse number="15">Стога сада ви и Синедрион поднесите захтев заповеднику да вам га доведе, под изговором да бисте хтели тачније да испитате његов случај, а ми смо спремни да га убијемо пре него што стигне овамо.«</verse>
				<verse number="16">Али син Павлове сестре чу за ову заверу, па оде, уђе у касарну и то јави Павлу.</verse>
				<verse number="17">Павле позва к себи једног капетана и рече: »Одведи овог младића заповеднику, јер има о нечему да га обавести.«</verse>
				<verse number="18">Капетан га узе и одведе заповеднику и рече: »Затвореник Павле ме је позвао к себи и замолио ме да ти доведем овог младића, јер има о нечему да те обавести.«</verse>
				<verse number="19">Заповедник узе младића за руку, па га одведе на страну и упита: »О чему имаш да ме обавестиш?«</verse>
				<verse number="20">А он рече: »Јудеји су се договорили да те замоле да сутра доведеш Павла у Синедрион, под изговором да хоће тачније о њему да се распитају.</verse>
				<verse number="21">Ти, дакле, не дај да те они наговоре, јер више од четрдесет њих вреба на њега у заседи. Заклели су се да неће ни јести ни пити док га не убију. И већ сад су спремни, само чекају твој пристанак.«</verse>
				<verse number="22">Тада заповедник отпусти младића, наредивши му: »Ником не причај да си ме о овоме обавестио.«</verse>
				<verse number="23">Онда позва двојицу својих капетана и рече: »Спремите две стотине војника, седамдесет коњаника и две стотине копљаника да у девет сати вечерас крену у Кесарију.</verse>
				<verse number="24">Опремите и јахаће животиње на којима ће јахати Павле и безбедно га отпремите намеснику Феликсу.«</verse>
				<verse number="25">Потом написа писмо следеће садржине:</verse>
				<verse number="26">»Клаудије Лисија, уваженом намеснику Феликсу, поздрав.</verse>
				<verse number="27">Овог човека су ухватили Јудеји и хтели су да га убију, али ја сам дошао са својим војницима и избавио га пошто сам сазнао да је римски грађанин.</verse>
				<verse number="28">Желео сам да сазнам за шта га оптужују, па сам га одвео у њихов Синедрион.</verse>
				<verse number="29">Утврдио сам да га оптужују због неких спорних питања из њиховог закона и да није крив ни за шта што би заслуживало смрт или тамницу.</verse>
				<verse number="30">А кад ми је јављено да је против њега скована завера, одмах сам га послао теби, а његове тужитеље сам упутио да теби кажу за шта га оптужују.«</verse>
				<verse number="31">Војници по заповести узеше Павла и ноћу га одведоше у Антипатриду.</verse>
				<verse number="32">Сутрадан оставише коњанике да с њим продуже даље, а они се вратише у касарну.</verse>
				<verse number="33">Када су стигли у Кесарију, предадоше намеснику писмо и доведоше Павла пред њега.</verse>
				<verse number="34">Намесник прочита писмо, па га упита из које је покрајине. Када је чуо да је из Киликије,</verse>
				<verse number="35">рече: »Саслушаћу те када стигну твоји тужитељи«, па нареди да га чувају у Иродовом двору.</verse>
			</chapter>
			<chapter number="24">
				<verse number="1">Пет дана касније, у Кесарију стигоше првосвештеник Ананија и неколико старешина са неким Тертулом, адвокатом, па намеснику изнеше оптужбе против Павла.</verse>
				<verse number="2">Када су Павла позвали да уђе, Тертул поче да га оптужује, говорећи: »Ми уживамо велики мир захваљујући теби, а твоја далековидост је донела побољшања овом народу,</verse>
				<verse number="3">и ми то, уважени Феликсе, на сваки начин и на сваком месту са свом захвалношћу признајемо.</verse>
				<verse number="4">Али, да те више не замарам. Молим те да нас у својој доброти укратко саслушаш.</verse>
				<verse number="5">»Открили смо, наиме, да је овај човек права куга. Он подстиче буне међу Јудејима свуда по свету и коловођа је назаренске секте.</verse>
				<verse number="6">Чак је и Храм покушао да оскврнави, али смо га ухватили.</verse>
				<verse number="7">***</verse>
				<verse number="8">Ако га испиташ, моћи ћеш и сâм од њега да сазнаш све за шта га оптужујемо.«</verse>
				<verse number="9">А Јудеји га подржаше, потврђујући да је све то тачно.</verse>
				<verse number="10">Када му је намесник махнуо да говори, Павле рече: »Пошто знам да си већ много година судија у овом народу, мирне душе износим своју одбрану.</verse>
				<verse number="11">Можеш да провериш да нема више од дванаест дана како сам стигао у Јерусалим да се поклоним Богу.</verse>
				<verse number="12">Нису ме затекли да се с неким препирем у Храму, ни да буним народ по синагогама или у граду</verse>
				<verse number="13">и не могу да ти докажу оно за шта ме сада оптужују.</verse>
				<verse number="14">Али, ово ти признајем: Богу наших праотаца служим у складу са Путем, који зову сектом. Верујем у све што је у складу са Законом и што је записано у Пророцима.</verse>
				<verse number="15">И ја имам наду у Бога, као што је и ови сами имају — да ће бити васкрсење и праведних и неправедних.</verse>
				<verse number="16">Зато се увек веома трудим да ми савест буде чиста пред Богом и људима.</verse>
				<verse number="17">»Дошао сам после неколико година да свом народу донесем помоћ и да принесем жртве.</verse>
				<verse number="18">Док сам то чинио, затекоше ме у Храму, очишћена, а не са гомилом или у метежу.</verse>
				<verse number="19">Али неки Јудеји из Азије — они би требало да се нађу пред тобом и изнесу своје оптужбе, ако шта имају против мене.</verse>
				<verse number="20">Или, нека ови овде кажу који су мој злочин нашли кад сам стајао пред Синедрионом,</verse>
				<verse number="21">осим ако то није оно што сам повикао док сам стајао међу њима: ‚Ви ми данас судите због васкрсења мртвих‘.«</verse>
				<verse number="22">Тада Феликс, који је био добро обавештен о Путу, одгоди саслушање, рекавши: »Када дође заповедник Лисија, решићу ваш случај.«</verse>
				<verse number="23">Онда нареди капетану да Павла чувају, али да има неке олакшице и да ником од његових не бране да се стара о њему.</verse>
				<verse number="24">Неколико дана касније, дође Феликс са својом женом Друсилом, која је била Јудејка, па посла по Павла. Слушао га је како говори о вери у Исуса Христа,</verse>
				<verse number="25">али када је Павле почео да расправља о праведности, уздржљивости и будућем суду, Феликса обузе страх, па рече: »Сад иди, а кад нађем времена, позваћу те.«</verse>
				<verse number="26">Уз то се надао да ће му Павле дати новца. Зато га је често позивао и разговарао с њим.</verse>
				<verse number="27">После две године, Феликса наследи Поркије Фест. А пошто је желео да угоди Јудејима, Феликс остави Павла у оковима.</verse>
			</chapter>
			<chapter number="25">
				<verse number="1">Три дана по свом доласку у покрајину, Фест оде из Кесарије у Јерусалим.</verse>
				<verse number="2">Тамо му првосвештеници и јудејски поглавари изнеше своје оптужбе против Павла и замолише га</verse>
				<verse number="3">да им учини услугу и Павла премести у Јерусалим — пошто су спремали заседу да га на путу убију.</verse>
				<verse number="4">Али Фест одговори да Павла чувају у Кесарији и да ће ускоро и он сам онамо.</verse>
				<verse number="5">»Нека неки од ваших вођа пођу са мном«, рече, »и нека човека оптуже ако је за нешто крив.«</verse>
				<verse number="6">Пошто је код њих провео не више од осам или десет дана, оде у Кесарију. Већ сутрадан седе на судијску столицу и нареди да доведу Павла.</verse>
				<verse number="7">Када се Павле појавио, окружише га Јудеји који су дошли из Јерусалима и изнеше многе озбиљне оптужбе против њега, које нису могли да докажу.</verse>
				<verse number="8">А Павле се овако бранио: »Нисам се ничим огрешио о јудејски Закон, ни о Храм, ни о цара.«</verse>
				<verse number="9">Али Фест, пошто је хтео да угоди Јудејима, рече му: »Хоћеш ли да идеш у Јерусалим, да ти се тамо преда мном суди за ово?«</verse>
				<verse number="10">»Ја стојим пред царским судом«, рече Павле, »и овде треба да ми се суди. Јудејима нисам учинио никакво зло, као што и сâм добро знаш.</verse>
				<verse number="11">Ако сам крив, или ако сам учинио нешто што заслужује смрт, не бежим од смрти. Али, ако су неосноване оптужбе које ови људи износе против мене, нико ме не може изручити њима. Улажем призив цару.«</verse>
				<verse number="12">Пошто се посаветовао са својим већем, Фест одговори: »Цару си уложио призив, цару ћеш и ићи.«</verse>
				<verse number="13">Неколико дана касније, у Кесарију стигоше цар Агрипа и Верника да поздраве Феста.</verse>
				<verse number="14">Пошто су се тамо задржали више дана, Фест изложи цару Павлов случај, говорећи: »Овде је неки човек кога је Феликс оставио као затвореника.</verse>
				<verse number="15">Кад сам био у Јерусалиму, оптужише га првосвештеници и јудејске старешине и затражише да буде осуђен.</verse>
				<verse number="16">Ја им рекох да код Римљана није обичај да некога изруче пре него што се он, оптужени, суочи са тужитељима и добије прилику да се брани од оптужбе.</verse>
				<verse number="17">Стога нисам одуговлачио када су дошли овамо са мном, него одмах сутрадан седох на судијску столицу и наредих да доведу тог човека.</verse>
				<verse number="18">Његови тужитељи га окружише, али га не оптужише ни за један злочин који сам ја очекивао,</verse>
				<verse number="19">него су се с њим препирали о питањима њихове вере и о неком Исусу, који је умро, мада Павле тврди да је жив.</verse>
				<verse number="20">Не сналазећи се у таквој препирци, упитао сам га да ли би хтео да иде у Јерусалим, па да му се тамо суди за то.</verse>
				<verse number="21">Али, пошто се Павле позвао на своје право да га ми чувамо до одлуке његовог величанства, наредих да буде чуван док га не пошаљем цару.«</verse>
				<verse number="22">Тада Агрипа рече Фесту: »И сâм бих волео да чујем тог човека.« А овај рече: »Чућеш га сутра.«</verse>
				<verse number="23">Сутрадан Агрипа и Верника дођоше у великом сјају и, са главним заповедницима и градским угледницима, уђоше у судницу, а Фест нареди да доведу Павла.</verse>
				<verse number="24">Тада Фест рече: »Царе Агрипа, и сви ви који сте присутни, погледајте овог човека. Због њега ме салеће цела јудејска заједница, и у Јерусалиму и овде, и виче да он више не треба да живи.</verse>
				<verse number="25">Али ја нисам нашао да је он учинио нешто што заслужује смрт, а пошто је он сам уложио призив његовом величанству, одлучио сам да га пошаљем.</verse>
				<verse number="26">Пошто немам ништа одређено о њему да напишем господару, извео сам га пред вас — пре свега пред тебе, царе Агрипа — да бих после овог испитивања имао шта да напишем.</verse>
				<verse number="27">Мислим, наиме, да је неразумно послати затвореника, а не навести за шта се окривљује.«</verse>
			</chapter>
			<chapter number="26">
				<verse number="1">Тада Агрипа рече Павлу: »Допушта ти се да говориш у своју одбрану.« Павле испружи руку и поче своју одбрану:</verse>
				<verse number="2">»Царе Агрипа, сматрам се срећним што ћу данас пред тобом да се браним од свега онога за шта ме Јудеји оптужују,</verse>
				<verse number="3">поготово зато што ти знаш све јудејске обичаје и спорна питања. Стога те молим да ме стрпљиво саслушаш.</verse>
				<verse number="4">»Свим Јудејима је познат мој живот, који сам од своје најраније младости провео у свом народу, у Јерусалиму.</verse>
				<verse number="5">Одавно ме познају и могли би, кад би хтели, да посведоче да сам, као фарисеј, живео у складу са захтевима најстроже странке наше вере.</verse>
				<verse number="6">А сада стојим пред судом због наде у обећање које је Бог дао нашим праоцима</verse>
				<verse number="7">и чијем испуњењу се нада наших дванаест племена, свесрдно и даноноћно служећи Богу. Због те наде, царе, Јудеји ме оптужују.</verse>
				<verse number="8">Зашто сматрате невероватним да Бог васкрсава мртве?</verse>
				<verse number="9">»И ја сам мислио да свим силама треба да се борим против имена Исуса Назарећанина.</verse>
				<verse number="10">Ево шта сам чинио у Јерусалиму: многе свете сам бацио у тамницу пошто сам добио овлашћење од првосвештеникâ. А кад су их убијали, ја сам са тим био сагласан.</verse>
				<verse number="11">И по свим синагогама мучењем сам их присиљавао да хуле. До те мере сам био бесан на њих да сам их прогонио и у страним градовима.«</verse>
				<verse number="12">»Тако сам, са овлашћењем и одобрењем првосвештеникâ, ишао и у Дамаск.</verse>
				<verse number="13">Усред бела дана, царе, док сам путовао, видех светлост са неба, која сјајније од сунца обасја мене и моје сапутнике.</verse>
				<verse number="14">Сви попадасмо на земљу, а ја зачух глас како ми на арамејском језику говори: ‚Савле, Савле, зашто ме прогониш? Тешко је против остана ритати се!‘</verse>
				<verse number="15">»Ја упитах: ‚Ко си ти, Господе?‘ »А Господ рече: ‚Ја сам Исус, кога ти прогониш.</verse>
				<verse number="16">Него, устани и стани на ноге. Показао сам ти се да те поставим за служитеља и сведока овога што си од мене видео и онога што ћу ти још показати.</verse>
				<verse number="17">Ја ћу те избављати од твог народа и од пагана, којима те шаљем</verse>
				<verse number="18">да им отвориш очи, да се од таме окрену светлости и од Сатанине власти Богу и да верујући у мене приме опроштење грехâ и удео међу освештанима.‘</verse>
				<verse number="19">»Зато, царе Агрипа, нисам био непокоран небеском виђењу,</verse>
				<verse number="20">него сам, прво онима у Дамаску, онда онима у Јерусалиму и по целој јудејској земљи, па паганима, проповедао да се покају и окрену Богу и да чине дела достојна покајања.</verse>
				<verse number="21">»Због тога су ме Јудеји ухватили док сам био у Храму и покушали да ме убију.</verse>
				<verse number="22">Али, с Божијом помоћи до дана данашњег сведочим и малом и великом, не говорећи ништа осим оног што су Пророци и Мојсије рекли да ће се догодити:</verse>
				<verse number="23">да ће Христос страдати и, као први који је васкрсао из мртвих, објавити светлост нашем народу и паганима.«</verse>
				<verse number="24">Док се он тако бранио, Фест повика: »Булазниш, Павле! Велика ученост ти је помутила разум.«</verse>
				<verse number="25">»Не булазним, уважени Фесте«, одговори Павле, »него истините и разумне речи говорим.</verse>
				<verse number="26">Цар је у ово добро упућен и њему могу да говорим слободно. Не верујем да му је било шта од овог непознато, јер то се није догодило у неком запећку.</verse>
				<verse number="27">Царе Агрипа, верујеш ли пророцима? Знам да верујеш.«</verse>
				<verse number="28">Тада Агрипа рече Павлу: »Још мало и убедићеш ме да постанем хришћанин!«</verse>
				<verse number="29">»Мало или много«, рече Павле, »ја се молим Богу да не само ти већ и сви ови који ме данас слушају постану као ја — изузев ових окова.«</verse>
				<verse number="30">Тада устадоше цар, намесник, Верника и они који су с њима седели,</verse>
				<verse number="31">па, када су се повукли, разговарали су међу собом, говорећи: »Овај човек не чини ништа што заслужује смрт или окове.«</verse>
				<verse number="32">А Агрипа рече Фесту: »Да није уложио призив цару, могао би да буде ослобођен.«</verse>
			</chapter>
			<chapter number="27">
				<verse number="1">Када је одлучено да отпловимо у Италију, Павла и неке друге затворенике предадоше капетану Царске чете, који се звао Јулије.</verse>
				<verse number="2">Укрцасмо се на једну адрамитску лађу која је ишла до местâ у азијском приморју и отпловисмо. А с нама је био и Аристарх, Македонац из Солуна.</verse>
				<verse number="3">Сутрадан пристадосмо у Сидону, а Јулије, који је човечно поступао с Павлом, допусти му да оде до својих пријатеља, да се ови побрину за његове потребе.</verse>
				<verse number="4">Када смо се одвезли оданде, запловисмо у заветрини Кипра, јер смо имали противан ветар.</verse>
				<verse number="5">Препловисмо море дуж обала Киликије и Памфилије и стигосмо у Миру Ликијску.</verse>
				<verse number="6">Тамо капетан нађе једну александријску лађу која је ишла за Италију, па нас укрца на њу.</verse>
				<verse number="7">Неколико дана смо пловили споро и једва се примакосмо Книду. Пошто нам ветар није допуштао да пристанемо, код Салмоне уђосмо у заветрину Крита,</verse>
				<verse number="8">па, пловећи дуж њега, на једвите јаде стигосмо до места званог Добра Пристаништа, близу којег је био град Ласеја.</verse>
				<verse number="9">Много времена је било изгубљено и пловидба је већ постала погибељна, јер је и Пост био прошао, па Павле поче да их опомиње.</verse>
				<verse number="10">»Људи«, рече им, »видим да ће наше путовање бити веома тегобно и да ће донети велику штету не само терету и лађи већ и нашим животима.«</verse>
				<verse number="11">Али капетан је више веровао кормилару и власнику лађе него Павловим речима.</verse>
				<verse number="12">Пошто лука није била погодна за зимовање, већина одлучи да се отплови оданде и да се, буде ли могуће, стигне до Феникса, критске луке која гледа на југозапад и северозапад.</verse>
				<verse number="13">Када је задувао слаб јужни ветар, помислише да ће остварити свој наум, па дигоше сидро и запловише дуж обале Крита.</verse>
				<verse number="14">Али недуго затим са острва задува олујни ветар звани североисточњак,</verse>
				<verse number="15">захвати лађу, која није могла да му се одупре, па пустисмо да нас носи.</verse>
				<verse number="16">Док смо пловили у заветрини острвца које се зове Клауда, тешком муком дохватисмо чамац.</verse>
				<verse number="17">Дигоше га на палубу, па ужадима опасаше лађу. Плашећи се да се не насучу у Сирти, спустише главно сидро, и тако их је даље носило.</verse>
				<verse number="18">Пошто нас је олуја жестоко захватила, сутрадан почеше да избацују товар,</verse>
				<verse number="19">а трећег дана избацише бродску опрему.</verse>
				<verse number="20">Пошто се ни сунце ни звезде не показаше неколико дана, а олуја није попуштала, нестаде сваке наде да ћемо се спасти.</verse>
				<verse number="21">А већ дуго се није ни јело. Тада Павле стаде пред њих и рече: »Људи, требало је послушати мене и не испловљавати са Крита. Тада бисте избегли ову невољу и штету.</verse>
				<verse number="22">Али и сад вам саветујем да се разведрите, јер ниједан од вас неће изгубити свој живот, само ће лађа бити изгубљена.</verse>
				<verse number="23">Ноћас, наиме, стаде пред мене анђео Бога коме припадам и коме служим</verse>
				<verse number="24">и рече: ‚Не бој се, Павле. Ти треба да станеш пред цара. И, ево, Бог ти је поклонио све ове који с тобом плове.‘</verse>
				<verse number="25">Зато, разведрите се, људи, јер верујем Богу да ће бити баш тако како ми је речено.</verse>
				<verse number="26">Само, треба да се насучемо на једно острво.«</verse>
				<verse number="27">Четрнаесте ноћи откако нас је носило по Адрији, морнари наслутише да је копно близу,</verse>
				<verse number="28">па бацише висак и измерише двадесет хвати дубине. Мало касније поново бацише висак и измерише петнаест хвати.</verse>
				<verse number="29">Плашећи се да не налетимо на гребене, спустише четири сидра са крме, једва чекајући да сване.</verse>
				<verse number="30">Када су, с намером да побегну, морнари спустили чамац у море, претварајући се да желе да спусте нека сидра с прамца,</verse>
				<verse number="31">Павле рече капетану и војницима: »Ако ови људи не остану на броду, ви се нећете спасти.«</verse>
				<verse number="32">Тада војници пресекоше ужад чамца и пустише га да падне.</verse>
				<verse number="33">Пред свануће, Павле поче све да их наговара да нешто поједу говорећи: »Данас је четрнаести дан како чекате у неизвесности, без јела, ништа не окусивши.</verse>
				<verse number="34">Сада вас молим да једете, јер је то за ваше спасење. А ниједном од вас неће пасти ни длака с главе.«</verse>
				<verse number="35">И то рекавши, узе хлеб и пред свима захвали Богу, па га изломи и поче да једе.</verse>
				<verse number="36">Сви се разведрише, па се и сами прихватише јела.</verse>
				<verse number="37">А на лађи је било укупно две стотине седамдесет шест људи.</verse>
				<verse number="38">Пошто су се најели, почеше да растерећују лађу бацајући жито у море.</verse>
				<verse number="39">Када је свануло, не препознаше копно, али угледаше једну увалу са пешчаном обалом, па одлучише, буде ли могуће, да на њу навезу лађу.</verse>
				<verse number="40">Одвезаше сидра и пустише их у море, а истовремено олабавише ужад на крмама. Онда предње једро разапеше према ветру и запловише ка обали,</verse>
				<verse number="41">али лађа налете на гребен и насука се. Прамац се заглави и остаде непокретан, а крма се ломила под силином таласа.</verse>
				<verse number="42">Тада војници хтедоше да побију затворенике, да неки не би отпливао и побегао.</verse>
				<verse number="43">Али капетан је хтео да спасе Павла, па осујети њихов наум. Он нареди да они који знају да пливају први скоче у море и изађу на обалу,</verse>
				<verse number="44">а остали на даскама или олупинама лађе. Тако сви безбедно стигоше на копно.</verse>
			</chapter>
			<chapter number="28">
				<verse number="1">Када смо се тако спасли, сазнасмо да се острво зове Малта.</verse>
				<verse number="2">Домороци нам исказаше необичну љубазност. Наложише ватру и све нас примише, јер је почела киша и било је хладно.</verse>
				<verse number="3">Павле накупи нарамак грана, али, док га је стављао на ватру, због врелине изађе змија и припи му се уз руку.</verse>
				<verse number="4">Када су домороци видели како му змија виси са руке, рекоше један другом: »Мора да је овај човек убица. Спасао се од мора, али Правда му не да да живи.«</verse>
				<verse number="5">Али Павле отресе животињу у ватру и ништа му није било.</verse>
				<verse number="6">А они су очекивали да ће да отекне или да ће одједном да падне мртав. Када су, после дугог чекања, видели да му се ништа необично није десило, променише мишљење, па почеше да говоре да је бог.</verse>
				<verse number="7">А у близини се налазило имање поглавара острва, који се звао Публије. Он нас прими у свој дом и три дана нас је љубазно гостио.</verse>
				<verse number="8">А Публијев отац је лежао, јер су га мучиле грозница и срдобоља. Павле уђе код њега, помоли се, па положи руке на њега и излечи га.</verse>
				<verse number="9">После тога почеше да долазе и други болесни са острва, и беху излечени.</verse>
				<verse number="10">Због тога нам указаше многе почасти, а кад смо одлазили, снабдеше нас оним што нам је било потребно.</verse>
				<verse number="11">Отпловили смо три месеца касније на једној александријској лађи која је презимила на острву, а заштитни знак су јој били Диоскури.</verse>
				<verse number="12">Стигосмо у Сиракузу, где остадосмо три дана.</verse>
				<verse number="13">Оданде испловисмо и стигосмо у Регијум. Сутрадан задува јужни ветар, па за два дана стигосмо у Путеоле.</verse>
				<verse number="14">Тамо нађосмо браћу, која нас замолише да код њих останемо седам дана. Тако стигосмо и у Рим.</verse>
				<verse number="15">Тамошња браћа сазнаше за наш долазак, па нам изађоше у сусрет све до Апијевог Трга и Три Крчме. Када их је Павле угледао, захвали Богу и охрабри се.</verse>
				<verse number="16">Када смо ушли у Рим, Павлу допустише да станује одвојено, са једним војником који га је чувао.</verse>
				<verse number="17">После три дана, Павле позва истакнуте Јудеје, па, када су се окупили, рече им: »Браћо, иако нисам учинио ништа против нашег народа ни против обичаја наших праотаца, у Јерусалиму ме окованог предадоше Римљанима.</verse>
				<verse number="18">Они ме испиташе и хтедоше да ме ослободе, јер нисам био крив ни за шта што заслужује смрт.</verse>
				<verse number="19">Али Јудеји се успротивише, па сам био приморан да уложим призив цару — али не да бих изнео неку оптужбу против свог народа.</verse>
				<verse number="20">То је разлог што сам вас замолио да дођете да разговарам с вама, јер сам због Израелове наде окован овим ланцем.«</verse>
				<verse number="21">»Нисмо о теби примили никакво писмо из Јудеје«, рекоше му они, »и нико од браће која стижу оданде није о теби јавио или рекао нешто лоше.</verse>
				<verse number="22">Али, волели бисмо да од тебе чујемо шта мислиш, јер знамо да се против ове секте свуда говори.«</verse>
				<verse number="23">Тако одредише један дан, па још више њих дође к њему у стан. Он им је излагао и сведочио о Божијем царству и од јутра до вечери их из Мојсијевог закона и Пророкâ уверавао у све што се односи на Исуса.</verse>
				<verse number="24">Његове речи уверише неке, али други не повероваше.</verse>
				<verse number="25">Тако несложни међу собом, почеше да се разилазе када је Павле рекао: »Како је добро Свети Дух рекао када је преко пророка Исаије говорио о вашим праоцима:</verse>
				<verse number="26">»‚Иди овом народу и реци: Слушаћете и слушати, али нећете разумети; гледаћете и гледати, али нећете видети.</verse>
				<verse number="27">Јер, отврднуло је срце овог народа, ушима једва чују и очи су затворили. Иначе би очима видели, ушима чули, срцем разумели и обратили се, и ја их излечио.‘</verse>
				<verse number="28">»Треба, дакле, да знате да је ово Божије спасење послано паганима — они ће чути.«</verse>
				<verse number="29">***</verse>
				<verse number="30">Павле је две пуне године остао у свом унајмљеном стану. Тамо је примао све који су му долазили</verse>
				<verse number="31">и смело и несметано проповедао Божије царство и учио их о Господу Исусу Христу.</verse>
			</chapter>
		</book>
		<book number="45">
			<chapter number="1">
				<verse number="1">Павле, слуга Христа Исуса, позван за апостола, одређен за Божије еванђеље,</verse>
				<verse number="2">које је Бог унапред обећао преко својих пророка у Светим писмима,</verse>
				<verse number="3">еванђеље о његовом Сину, који је по телу Давидов потомак,</verse>
				<verse number="4">о Исусу Христу, нашем Господу, постављеном за Сина Божијег по Духу светости, у сили, васкрсењем из мртвих.</verse>
				<verse number="5">Кроз њега смо добили милост и апостолство да у његово име послушности вере приведемо све пагане,</verse>
				<verse number="6">међу којима сте и ви позвани Исусу Христу.</verse>
				<verse number="7">Свима у Риму који су драги Богу и позвани да буду свети: милост вам и мир од Бога, нашег Оца, и Господа Исуса Христа.</verse>
				<verse number="8">Пре свега захваљујем своме Богу кроз Исуса Христа за све вас, јер се о вашој вери говори по целом свету.</verse>
				<verse number="9">Бог, коме својим духом служим објављујући еванђеље његовог Сина, сведок ми је да вас се непрестано сећам.</verse>
				<verse number="10">Увек се у својим молитвама молим да ми, ако буде Божија воља, некако пође за руком да дођем к вама.</verse>
				<verse number="11">Чезнем да вас видим и да вам дам неки духовни дар за ваше учвршћење,</verse>
				<verse number="12">то јест да се међусобно ободримо заједничком вером, и вашом и мојом.</verse>
				<verse number="13">Не бих желео да не знате, браћо, да сам много пута намеравао да дођем к вама, да и међу вама уберем неки плод као и међу другим паганима, али сам све досад био спречен.</verse>
				<verse number="14">Дужан сам и Грцима и варварима, и мудрима и неразумнима,</verse>
				<verse number="15">стога сам спреман да и вама у Риму објавим еванђеље.</verse>
				<verse number="16">Не стидим се, наиме, еванђеља, јер оно је Божија сила за спасење свакоме ко верује — прво Јудејину, па Грку.</verse>
				<verse number="17">У њему се открива Божије дело праведности, од почетка до краја засновано на вери, као што је и записано: »Праведник ће живети од вере.«</verse>
				<verse number="18">Са неба се открива Божији гнев против сваке безбожности и неправедности људи, који својом неправедношћу спутавају истину.</verse>
				<verse number="19">Јер, оно што се о Богу може сазнати, очигледно им је — Бог им је то учинио очигледним.</verse>
				<verse number="20">Од стварања света, Божије невидљиве особине — његова вечна сила и божанство — могу се јасно сагледати у ономe што је створено, па људи немају изговора.</verse>
				<verse number="21">Иако су упознали Бога, нису га као Бога славили ни захваљивали му, него су им мисли постале јалове, а неразумно срце им се помрачило.</verse>
				<verse number="22">Правећи се мудри, постали су луди,</verse>
				<verse number="23">па су славу бесмртнога Бога заменили сликом и обличјем смртнога човека, птица, четвороножаца и гмизаваца.</verse>
				<verse number="24">Зато их је Бог у пожудама њиховог срца препустио нечистоти, да међусобно обешчашћују своја тела.</verse>
				<verse number="25">Они су лажју заменили Божију истину, па су славили и служили оном што је створено, а не Створитељу, који је благословен довека. Амин.</verse>
				<verse number="26">Због тога их је Бог препустио њиховим срамним страстима. Њихове жене су природно полно општење замениле неприродним.</verse>
				<verse number="27">Тако исто су и мушкарци напустили природно општење са женом и изгарали од пожуде један за другим. Мушкарци су с мушкарцима чинили срамна дела и на себе навукли заслужену казну за своју заблуду.</verse>
				<verse number="28">Пошто нису сматрали вредним да упознају Бога, Бог их је препустио њиховом изопаченом уму, да чине оно што је недолично.</verse>
				<verse number="29">Пуни сваке неправедности, покварености, похлепе, злоће, зависти, убиства, свађе, преваре, злонамерности, оговарачи,</verse>
				<verse number="30">клеветници, богомрсци, дрски, охоли, разметљиви, измишљачи зала, родитељима непокорни,</verse>
				<verse number="31">неразумни, непоуздани, безосећајни и немилосрдни,</verse>
				<verse number="32">иако знају за праведну Божију одредбу да заслужују смрт они који то чине, они не само да то чине него и одобравају другима који то чине.</verse>
			</chapter>
			<chapter number="2">
				<verse number="1">Зато немаш изговора, човече који судиш, ма ко да си. Јер, самим тим што судиш неком другом, самога себе осуђујеш, пошто и ти који судиш чиниш то исто.</verse>
				<verse number="2">А ми знамо да је Божија осуда оних који то чине заснована на истини.</verse>
				<verse number="3">Зар мислиш, човече који судиш онима који то чине, а чиниш то исто, да ћеш измаћи Божијем суду?</verse>
				<verse number="4">Или можда презиреш богатство његове доброте, трпељивости и стрпљења, не схватајући да те његова доброта води покајању?</verse>
				<verse number="5">Али, због своје тврдоглавости и срца које се не каје, нагомилаваш на себе гнев за Дан гнева, када ће се открити Божији праведни суд.</verse>
				<verse number="6">Бог ће сваком узвратити према његовим делима.</verse>
				<verse number="7">Онима који истрајно чине добро тражећи славу, част и нераспадљивост, даће вечни живот,</verse>
				<verse number="8">а онима који пркосе и не покоравају се истини, а покоравају се неправди — гнев и срџбу.</verse>
				<verse number="9">Невоља и тескоба на сваког човека који чини зло, прво на Јудејина, па на Грка,</verse>
				<verse number="10">а слава, част и мир свакомe ко чини добро, прво Јудејину, па Грку,</verse>
				<verse number="11">јер Бог не гледа ко је ко.</verse>
				<verse number="12">Они који су без Закона згрешили, без Закона ће и пропасти. А онима који су под Законом згрешили, по Закону ће се и судити.</verse>
				<verse number="13">Јер, пред Богом нису праведни они који слушају Закон, него ће бити оправдани они који Закон извршавају.</verse>
				<verse number="14">(Када, наиме, пагани, који немају Закон, по природи извршавају Закон, онда су они, иако немају Закон, сами себи закон.</verse>
				<verse number="15">Они показују да им је у срцу записано оно што Закон тражи, а о томе сведочи њихова савест и њихове мисли када се међусобно оптужују и бране.)</verse>
				<verse number="16">То ће бити оногa Дана када ће Бог, преко Исуса Христа, по мом еванђељу, судити људским тајнама.</verse>
				<verse number="17">Али, ако ти себе зовеш Јудејином, ослањаш се на Закон и хвалиш се Богом,</verse>
				<verse number="18">знаш његову вољу и просуђујеш шта је боље, јер добијаш поуку из Закона,</verse>
				<verse number="19">и ако си уверен да си вођа слепима, светлост онима који су у тами,</verse>
				<verse number="20">васпитач неразумних, учитељ нејачи, који у Закону има оличење знања и истине,</verse>
				<verse number="21">зашто, дакле, ти који учиш друге, самога себе не поучиш? Ти који проповедаш да не треба красти, сâм крадеш.</verse>
				<verse number="22">Ти који говориш да се не чини прељуба, сâм чиниш прељубу. Ти коме су одвратни идоли, пљачкаш храмове.</verse>
				<verse number="23">Ти који се хвалиш Законом, кршећи Закон не поштујеш Бога —</verse>
				<verse number="24">као што је и записано: »Због вас се међу паганима погрђује Божије име.«</verse>
				<verse number="25">Обрезање има вредност ако извршаваш Закон. Али, ако кршиш Закон, твоје обрезање је постало необрезање.</verse>
				<verse number="26">Ако се, дакле, необрезани придржава одредби Закона, зар се његово необрезање неће сматрати обрезањем?</verse>
				<verse number="27">Тако ће онај ко није телесно обрезан, а испуњава Закон, судити теби који кршиш Закон, иако имаш и слово Закона и обрезање.</verse>
				<verse number="28">Јер, није Јудејин онај ко је то само споља, нити је право обрезање споља, на телу.</verse>
				<verse number="29">Него, Јудејин је онај који је то изнутра, а право обрезање је обрезање срца, Духом, а не словом. Такав не добија похвалу од људи, него од Бога.</verse>
			</chapter>
			<chapter number="3">
				<verse number="1">Која је, дакле, предност Јудеја? Или, каква је вредност обрезања?</verse>
				<verse number="2">Велика у сваком погледу. Пре свега, поверене су им Божије речи.</verse>
				<verse number="3">А шта ако су неки од њих били неверни? Да ли ће њихово неверовање обеснажити Божију верност?</verse>
				<verse number="4">Нипошто! Него, нека Бог буде истинит, а сваки човек лажов, као што је записано: »Да будеш у праву када говориш и да победиш када судиш.«</verse>
				<verse number="5">А ако наша неправедност истиче Божију праведност, шта да кажемо на то? Да је Бог неправедан — људски говорим — када искаљује свој гнев?</verse>
				<verse number="6">Нипошто! Јер, како би онда Бог могао да суди свету?</verse>
				<verse number="7">Али, ако је Божија истинитост због моје лажљивости на његову славу још очигледнија, зашто ми се и даље суди као грешнику?</verse>
				<verse number="8">И зашто да не »чинимо зло да би дошло добро«, као што нас неки клевећу и тврде да тако говоримо. Њихова осуда је праведна!</verse>
				<verse number="9">Шта, дакле? Да ли смо у предности? Нипошто! Јер, управо смо оптужили и Јудеје и Грке да су под грехом.</verse>
				<verse number="10">Као што је записано: »Нема праведнога — ниједнога;</verse>
				<verse number="11">нема разумнога, нема никога ко тражи Бога.</verse>
				<verse number="12">Сви су застранили, сви заједно постали бескорисни. Нема никога ко чини добро, нема ниједнога.«</verse>
				<verse number="13">»Грло им је гроб отворен, језиком ласкају. Змијски отров им на уснама.«</verse>
				<verse number="14">	»Уста им пуна псовки и горчине.«</verse>
				<verse number="15">»Ноге им журе да пролију крв,</verse>
				<verse number="16">рушевине и беда на њиховим су путевима,</verse>
				<verse number="17">	а пут мира они не познају.«</verse>
				<verse number="18">	»Страха од Бога нема им пред очима.«</verse>
				<verse number="19">Знамо да све што Закон говори, говори онима који су под Законом, да сва уста умукну и да цео свет буде крив пред Богом.</verse>
				<verse number="20">Стога се пред њим нико неће оправдати делима Закона, јер посредством Закона долази само спознање греха.</verse>
				<verse number="21">А сада се, одвојено од Закона, објавила Божија праведност — о којој сведоче Закон и Пророци —</verse>
				<verse number="22">Божија праведност кроз веру у Исуса Христа за све који верују. Јер, нема разлике:</verse>
				<verse number="23">сви су згрешили и лишени су Божије славе,</verse>
				<verse number="24">али су бесплатно оправдани његовом милошћу на основу откупљења у Христу Исусу.</verse>
				<verse number="25">Њега је Бог поставио да својом крвљу буде жртва помирница која се прихвата вером. Тиме је Бог хтео да покаже своју праведност. Јер, он у својој стрпљивости није кажњавао раније учињене грехе</verse>
				<verse number="26">да би у садашње време показао своју праведност — да сâм буде праведан и да оправда онога ко верује у Исуса.</verse>
				<verse number="27">Где је, дакле, хвалисање? Искључено је. По којем закону? По закону дела? Не, него по закону вере.</verse>
				<verse number="28">Сматрамо, наиме, да се човек оправдава вером без дела Закона.</verse>
				<verse number="29">Или је Бог само Јудејима Бог? Зар није и паганима? Да, и паганима.</verse>
				<verse number="30">Јер, Бог је само један и он ће обрезане оправдати на основу вере, а необразане вером.</verse>
				<verse number="31">Да ли ми, дакле, вером укидамо Закон? Нипошто! Него, вером подржавамо Закон.</verse>
			</chapter>
			<chapter number="4">
				<verse number="1">Шта ћемо, дакле, рећи да је открио Авраам, наш праотац по телу?</verse>
				<verse number="2">Јер, ако је Авраам оправдан на основу својих дела, има чиме да се хвали, али не пред Богом.</verse>
				<verse number="3">Шта кажу Писма? »Авраам поверова Богу и то му се урачуна у праведност.«</verse>
				<verse number="4">Оном који ради, плата се не рачуна као дар, него као оно што му се дугује.</verse>
				<verse number="5">А оном који не ради, али верује у Онога који оправдава безбожника, вера се рачуна у праведност.</verse>
				<verse number="6">Тако и Давид говори о срећи човека коме Бог рачуна праведност без дела:</verse>
				<verse number="7">»Благо онима чији су преступи опроштени и греси покривени.</verse>
				<verse number="8">	Благо човеку коме Господ не рачуна грех.«</verse>
				<verse number="9">Да ли је, дакле, ова срећа само за обрезане или и за необрезане? Јер, рекли смо да је вера Аврааму урачуната у праведност.</verse>
				<verse number="10">А када му је то урачуната? Док је био обрезан или необрезан? Не док је био обрезан, него док је био необрезан!</verse>
				<verse number="11">А обрезање је примио као знак, печат праведности коју је стекао вером док је још био необрезан. Тако је он отац свих који верују а необрезани су, да се и њима урачуна у праведност.</verse>
				<verse number="12">Он је и отац обрезаних, оних који нису само обрезани него и иду стопама вере нашег оца Авраама, коју је имао док је још био необрезан.</verse>
				<verse number="13">Јер, обећање Аврааму, или његовом потомству, да ће бити наследник света, није дато на основу Закона, него на основу праведности која долази од вере.</verse>
				<verse number="14">Ако су, наиме, наследници они који живе по Закону, онда вера нема вредности, а обећање је обеснажено.</verse>
				<verse number="15">Јер, Закон изазива гнев, а где нема Закона, нема ни прекршаја.</verse>
				<verse number="16">Зато обећање каже »од вере« — да би било по милости и да би било чврсто обећање за цело Авраамово потомство — не само за оне који живе по Закону него и за оне који живе по Авраамовој вери. Он је свима нама отац —</verse>
				<verse number="17">као што је записано: »Учинио сам те оцем многих народа« — пред Богом, у кога је поверовао, који оживљава мртве и оно што није позива да буде.</verse>
				<verse number="18">Противно свакој нади, Авраам се надао и поверовао је да ће постати отац многих народа, као што је речено: »Толико ће ти бити потомство.«</verse>
				<verse number="19">Није се поколебао у вери када је узео у обзир своје већ обамрло тело — имао је скоро сто година — и Сарину мртву утробу.</verse>
				<verse number="20">И није са неверицом гледао на Божије обећање, него се оснажио у вери и дао славу Богу,</verse>
				<verse number="21">потпуно уверен да Бог може и да учини оно што је обећао.</verse>
				<verse number="22">Зато му се и »урачуна у праведност.«</verse>
				<verse number="23">Али, ово »урачуна« није само ради њега записано</verse>
				<verse number="24">него и ради нас којима ће се урачунати, који верујемо у Онога који је из мртвих васкрсао Исуса, нашег Господа,</verse>
				<verse number="25">који је предат за наше грехе и васкрснут ради нашег оправдања.</verse>
			</chapter>
			<chapter number="5">
				<verse number="1">Пошто смо, дакле, оправдани вером, имамо мир с Богом кроз нашега Господа Исуса Христа.</verse>
				<verse number="2">Кроз њега, вером, имамо приступ овој милости у којој стојимо и радујемо се у нади у Божију славу.</verse>
				<verse number="3">И не само то него се радујемо и у невољама, јер знамо да невоље доносе стрпљивост,</verse>
				<verse number="4">стрпљивост прекаљеност, а прекаљеност наду.</verse>
				<verse number="5">А нада нас не изневерава, јер се Божија љубав већ излила у наше срце кроз Светога Духа, који нам је дат.</verse>
				<verse number="6">Јер, у право време, док смо још били беспомоћни, Христос је умро за нас безбожнике.</verse>
				<verse number="7">Тешко да би неко умро и за праведника, иако би се за доброга можда неко и усудио да умре.</verse>
				<verse number="8">Али, Бог своју љубав према нама показује овако: док смо још били грешници, Христос је умро за нас.</verse>
				<verse number="9">Колико ћемо се пре, оправдани сада његовом крвљу, кроз њега спасти од Божијег гнева.</verse>
				<verse number="10">Јер, ако смо, док смо били Божији непријатељи, били помирени с њим смрћу његовог Сина, утолико пре ћемо се, помирени, спасти његовим животом!</verse>
				<verse number="11">И не само то него се и радујемо у Богу кроз нашег Господа Исуса Христа, кроз кога смо сада примили помирење.</verse>
				<verse number="12">Стога, као што је грех ушао у свет преко једног човека, а преко греха смрт, тако је смрт снашла све људе, јер су сви згрешили.</verse>
				<verse number="13">Грех је у свету био пре Закона, али грех се никоме не рачуна када нема закона.</verse>
				<verse number="14">Од Адама до Мојсија, међутим, смрт је владала и над онима који нису згрешили сличним прекршајем као Адам, који је слика Онога који ће доћи.</verse>
				<verse number="15">Али, милосни дар није као преступ. Јер, ако су многи умрли због преступа једног човека, колико обилније се на многе излила Божија милост и дар који је дошао милошћу једног човека, Исуса Христа.</verse>
				<verse number="16">И тај дар није као оно што је дошло преко онога који је згрешио. Наиме, после једног преступа дошао је суд који је донео осуду, а милосни дар је дошао после многих преступа и донео оправдање.</verse>
				<verse number="17">Јер, ако је због преступа једног човека смрт владала посредством тог једног човека, колико ће пре они који примају изобиље милости и дар праведности владати у животу посредством једног човека, Исуса Христа!</verse>
				<verse number="18">Као што је, дакле, због једног преступа све људе снашла осуда, тако је због једног праведног дела дошло оправдање које доноси живот свим људима.</verse>
				<verse number="19">Јер, као што су непослушношћу једнога многи постали грешни, тако ће и послушношћу једнога многи постати праведни.</verse>
				<verse number="20">А Закон је додат да се умноже преступи. Али, где се умножио грех, милост се умножила још више,</verse>
				<verse number="21">да би, као што је грех владао помоћу смрти, тако и милост владала помоћу праведности која води у вечни живот кроз Исуса Христа, нашег Господа.</verse>
			</chapter>
			<chapter number="6">
				<verse number="1">Шта ћемо, дакле, рећи? Да останемо у греху да се умножи милост?</verse>
				<verse number="2">Нипошто! Како можемо ми који смо умрли греху и даље да живимо у њему?</verse>
				<verse number="3">Или, зар не знате да смо сви ми који смо крштени у Христа Исуса, у његову смрт крштени?</verse>
				<verse number="4">Крштењем смо, дакле, заједно с њим сахрањени у смрт, да и ми, као што је Христос Очевом славом васкрснут из мртвих, живимо новим животом.</verse>
				<verse number="5">Јер, ако смо овако с њим сједињени у његовој смрти, бићемо сједињени и у његовом васкрсењу.</verse>
				<verse number="6">Ово знамо: наш стари човек је распет са Христом да се обеснажи грешно тело, да више не будемо слуге греха —</verse>
				<verse number="7">јер ко је умро, решио се греха.</verse>
				<verse number="8">Па, ако смо умрли с Христом, верујемо да ћемо с њим и живети,</verse>
				<verse number="9">знајући да Христос, васкрснут из мртвих, више не умире — смрт више нема власт над њим.</verse>
				<verse number="10">Смрћу којом је умро, умро је греху једном заувек, а животом којим живи, живи Богу.</verse>
				<verse number="11">Тако и ви себе сматрајте мртвима греху, а живима Богу у Христу Исусу.</verse>
				<verse number="12">Нека, дакле, грех не влада у вашем смртном телу, па да се покоравате његовим пожудама.</verse>
				<verse number="13">Не дајте своје удове греху за оруђе неправедности. Него, дајте себе Богу као оживели из мртвих и своје удове дајте Богу за оруђе праведности.</verse>
				<verse number="14">Јер, грех неће имати власт над вама, пошто нисте под Законом, него под милошћу.</verse>
				<verse number="15">Шта, дакле? Да грешимо зато што нисмо под Законом, него под милошћу? Нипошто!</verse>
				<verse number="16">Зар не знате да сте слуге онога коме се покоравате, онога коме се као слуге предајете да му будете покорни — било греха, што води у смрт, било послушности, што води у праведност.</verse>
				<verse number="17">Али, хвала Богу што сте се, иако сте били слуге греха, од срца покорили примеру учења коме сте предати.</verse>
				<verse number="18">Ослобођени греха, постали сте слуге праведности.</verse>
				<verse number="19">Људским језиком говорим због слабости вашег тела. Као што сте своје удове давали да служе нечистоти и све већем безакоњу, тако сада дајте своје удове да служе праведности, што води светости.</verse>
				<verse number="20">Док сте били слуге греха, били сте слободни од праведности.</verse>
				<verse number="21">И какав сте плод тада доносили? Оно чега се сада стидите, јер је коначни исход тога смрт!</verse>
				<verse number="22">Али, сада када сте ослобођени греха и кад сте постали Божије слуге, плод који доносите води светости, а коначни исход тога је вечни живот.</verse>
				<verse number="23">Јер, плата за грех је смрт, а Божији милосни дар је вечни живот у Христу Исусу, нашем Господу.</verse>
			</chapter>
			<chapter number="7">
				<verse number="1">Зар не знате, браћо — говорим онима који познају Закон — да Закон има власт над човеком само док је жив.</verse>
				<verse number="2">По Закону је, на пример, удата жена везана за мужа док је он жив. Али, ако муж умре, слободна је од Закона, којим је везана за мужа.</verse>
				<verse number="3">Ако се, дакле, уда за другог човека док јој је муж жив, зваће се прељубница. Али, ако њен муж умре, слободна је од Закона и није прељубница ако се уда за другога.</verse>
				<verse number="4">Тако сте и ви, браћо, кроз Христово тело умрли Закону да припаднете другоме, Ономе који је васкрсао из мртвих, да донесемо плод Богу.</verse>
				<verse number="5">Јер, док смо били у телу, грешне страсти, изазване Законом, деловале су у нашем телу, па смо смрти доносили плодове.</verse>
				<verse number="6">Али, сада смо слободни од Закона пошто смо умрли оном што нас је спутавало, па служимо у новом духу, а не у старом слову.</verse>
				<verse number="7">Шта ћемо, дакле, рећи? Да је Закон грех? Нипошто! Али, без посредства Закона не бих знао шта је грех. Не бих, на пример, знао шта је пожуда да Закон није рекао: »Не пожели!«</verse>
				<verse number="8">А грех је искористио прилику и посредством те заповести у мени изазвао сваку врсту пожуде. Јер, грех је без Закона мртав.</verse>
				<verse number="9">Некад сам живео без Закона, а када је дошла заповест, грех је оживео,</verse>
				<verse number="10">а ја умро. И испоставило се да ми је заповест, дата за живот, донела смрт,</verse>
				<verse number="11">јер је грех искористио прилику и заповешћу ме завео и убио.</verse>
				<verse number="12">Закон је свет и заповест је света, праведна, и добра.</verse>
				<verse number="13">Да ли је, дакле, добро мени постало смрт? Нипошто! Него, грех је — да би се показао као грех — посредством добра, мени донео смрт, да грех, посредством заповести, постане преко сваке мере грешан.</verse>
				<verse number="14">Знамо, наиме, да је Закон духован, а ја сам телесан, продат греху.</verse>
				<verse number="15">Не разумем шта чиним, јер не чиним оно што хоћу, него чиним оно што мрзим.</verse>
				<verse number="16">Па, ако чиним оно што нећу, слажем се да је Закон добар.</verse>
				<verse number="17">У ствари, то не чиним ја, него грех који пребива у мени.</verse>
				<verse number="18">Знам, наиме, да у мени, то јест у мом телу, не пребива добро. Јер, хтети, то у мени постоји, али чинити добро, не.</verse>
				<verse number="19">Јер, ја не чиним добро, које хоћу, него чиним зло, које нећу.</verse>
				<verse number="20">Али, ако чиним оно што нећу, онда то не чиним ја, него грех који пребива у мени.</verse>
				<verse number="21">Тако откривам овај закон: када хоћу да чиним добро, намеће ми се зло.</verse>
				<verse number="22">Својим унутрашњим бићем уживам у Божијем закону,</verse>
				<verse number="23">али у својим удовима видим један други закон, који води рат против закона мога ума и заробљава ме законом греха, који је у мојим удовима.</verse>
				<verse number="24">Јадан ти сам ја човек! Ко да ме избави од овог смртног тела?</verse>
				<verse number="25">Хвала Богу кроз Исуса Христа, нашег Господа! Тако, дакле, ја својим умом служим Божијем закону, а својим телом закону греха.</verse>
			</chapter>
			<chapter number="8">
				<verse number="1">Зато сада нема осуде за оне који су у Христу Исусу,</verse>
				<verse number="2">јер ме је закон Духа живота у Христу Исусу ослободио од закона греха и смрти.</verse>
				<verse number="3">Јер, оно што Закон није могао да учини, пошто је због тела био слаб, учинио је Бог пославши свога Сина у обличју грешног тела, као жртву за грех. Тако је осудио грех у телу,</verse>
				<verse number="4">да се праведност Закона испуни у нама који не живимо по телу, него по Духу.</verse>
				<verse number="5">Јер, они који живе по телу, мисле на оно што је телесно, а они који живе по Духу, на оно што је духовно.</verse>
				<verse number="6">Тежња тела је смрт, а тежња Духа живот и мир.</verse>
				<verse number="7">Зато је тежња тела непријатељство према Богу, јер се тело не потчињава Божијем закону, а и не може.</verse>
				<verse number="8">Они који су у телу, не могу да угоде Богу.</verse>
				<verse number="9">Али ви нисте у телу, него у Духу, ако заиста Божији Дух пребива у вама. Ако неко нема Христовог Духа, није његов.</verse>
				<verse number="10">А ако је Христос у вама, онда је ваше тело мртво због греха, али је ваш дух жив због праведности.</verse>
				<verse number="11">И, ако у вама пребива Дух који је Исуса васкрсао из мртвих, онда ће Онај који је Христа васкрсао из мртвих оживети и ваша смртна тела својим Духом, који пребива у вама.</verse>
				<verse number="12">Тако, дакле, браћо, дужници смо, али не телу, да бисмо по телу живели.</verse>
				<verse number="13">Ако живите по телу, умрећете. Али, ако Духом усмрћујете телесна дела, живећете.</verse>
				<verse number="14">Јер, они које води Божији Дух, Божији су синови.</verse>
				<verse number="15">Нисте, наиме, примили духа робовања, па да опет страхујете, него сте примили Духа усињења, којим вичемо: »Аба, Оче!«</verse>
				<verse number="16">Сâм Дух сведочи с нашим духом да смо Божија деца.</verse>
				<verse number="17">Па, ако смо деца, онда смо и наследници — наследници Божији и сунаследници Христови, ако заиста с њим страдамо, да бисмо имали удела у његовој слави.</verse>
				<verse number="18">Сматрам, наиме, да наша садашња страдања нису ништа у поређењу са славом која ће се у нама открити.</verse>
				<verse number="19">Оно што је створено, жељно ишчекује откривење славе Божијих синова.</verse>
				<verse number="20">А оно што је створено, потчињено је ништавности — не својом вољом, него вољом Онога који га је потчинио — у нади</verse>
				<verse number="21">да ће у славној слободи Божије деце и оно само бити ослобођено робовања распадљивости.</verse>
				<verse number="22">Знамо, наиме, да све што је створено, све досад уздише и мучи се у порођајним боловима.</verse>
				<verse number="23">Али не само оно него и ми сами, који имамо прве плодове Духа, у себи уздишемо, ишчекујући усињење, откупљење свога тела.</verse>
				<verse number="24">Јер, у тој нади смо спасени. А нада која се види није нада, јер ко се нада оном што већ види?</verse>
				<verse number="25">Али, ако се надамо оном што не видимо, онда то стрпљиво ишчекујемо.</verse>
				<verse number="26">Тако нам и Дух помаже у нашој слабости. Ми не знамо за шта треба да се молимо, него се сâм Дух неизрецивим уздасима заузима за нас.</verse>
				<verse number="27">А Oнај који испитује срца зна тежњу Духа — да се по Божијој вољи заузима за свете.</verse>
				<verse number="28">Знамо да Бог у свему ради за добро оних који га воле, оних који су позвани по његовом науму.</verse>
				<verse number="29">Оне које је унапред знао, Бог је и предодредио да буду саображени слици његовог Сина, да он буде прворођени међу многом браћом.</verse>
				<verse number="30">Оне које је предодредио, те је и позвао, које је позвао, те је и оправдао, а које је оправдао, те је и прославио.</verse>
				<verse number="31">Шта ћемо, дакле, на то рећи? Ако је Бог за нас, ко ће против нас?</verse>
				<verse number="32">Он, који ни свога Сина није поштедео, него га је предао за све нас, зар нам с њим неће подарити и све друго?</verse>
				<verse number="33">Ко ће подићи оптужбу против Божијих изабраника? Зар Бог који оправдава?</verse>
				<verse number="34">Ко ће их осудити? Зар Христос Исус, који је умро, штавише и васкрсао, који је Богу здесна и заузима се за нас?</verse>
				<verse number="35">Ко ће нас раставити од Христове љубави? Зар невоља, или притешњеност, или прогон, или глад, или голотиња, или опасност, или мач?</verse>
				<verse number="36">Као што је записано: »Ради тебе нас поваздан убијају, сматрају нас овцама за клање.«</verse>
				<verse number="37">Али, у свему томе надмоћно побеђујемо кроз Онога који нас је заволео.</verse>
				<verse number="38">Убеђен сам, наиме, да нас ни смрт ни живот, ни анђели ни поглаварства, ни садашњост ни будућност, ни силе,</verse>
				<verse number="39">ни висине ни дубине, ни било шта друго што је створено, не могу раставити од Божије љубави, која је у Христу Исусу, нашем Господу.</verse>
			</chapter>
			<chapter number="9">
				<verse number="1">Истину говорим у Христу, не лажем — сведок ми је моја савест у Светоме Духу:</verse>
				<verse number="2">моја жалост је велика и непрекидан бол ми је у срцу.</verse>
				<verse number="3">Желео бих да сам ја сâм проклет и одвојен од Христа за своју браћу, своје сроднике по телу,</verse>
				<verse number="4">Израелце. Њихово је усињење и слава и савези и законодавство и богослужење и обећања.</verse>
				<verse number="5">Њихови су и патријарси, а од њих, по телу, потиче и Христос, који је Бог над свима, благословен довека. Амин.</verse>
				<verse number="6">Али, то не значи да се Божија реч изјаловила. Наиме, нису сви који су од Израела потекли — Израел.</verse>
				<verse number="7">И нису сви Авраамова деца само зато што су његово потомство, него: »Твоје потомство ће се рачунати по Исааку.«</verse>
				<verse number="8">То јест, деца тела нису Божија деца, него се као потомство рачунају деца обећања.</verse>
				<verse number="9">А ово су речи обећања: »Вратићу се к теби у ово време, и Сара ће имати сина.«</verse>
				<verse number="10">И не само она: и Ревека је зачела са једним, нашим праоцем Исааком.</verse>
				<verse number="11">А пре него што су се синови родили и учинили нешто добро или зло — да би остао на снази Божији наум о избору,</verse>
				<verse number="12">да не зависи од делâ, него од Онога који позива — речено јој је: »Старији ће служити млађему«,</verse>
				<verse number="13">као што је записано: »Јакова сам заволео, а Исава замрзео.«</verse>
				<verse number="14">Шта ћемо, дакле, рећи? Да је Бог неправедан?</verse>
				<verse number="15">Нипошто! Јер, он је рекао Мојсију: »Смиловаћу се коме се смилујем и сажалићу се на кога се сажалим.«</verse>
				<verse number="16">Стога, дакле, не зависи од онога ко хоће ни од онога ко трчи, него од милостивога Бога.</verse>
				<verse number="17">Јер, Писмо каже фараону: »Ради тога сам те уздигао да на теби покажем своју силу и да се моје име пронесе по свој земљи.«</verse>
				<verse number="18">Он се, дакле, смилује коме хоће и чини окорелим кога хоће.</verse>
				<verse number="19">Сада ћеш ми рећи: »Зашто нас онда и даље окривљује? Ко да се одупре његовој вољи?«</verse>
				<verse number="20">Али, ко си ти, човече, да се препиреш с Богом? Зар ће творевина рећи творцу: »Зашто си ме овако направио?«</verse>
				<verse number="21">Па, зар грнчар нема власт над глином да од исте смесе направи једну посуду за част, а једну за срамоту?</verse>
				<verse number="22">А шта ако је Бог, желећи да искали гнев и обзнани своју силу, с великим стрпљењем подносио посуде гнева одређене за пропаст</verse>
				<verse number="23">да би обзнанио богатство своје славе на посудама милосрђа, које је унапред припремио за славу</verse>
				<verse number="24">— на нама које је позвао, не само између Јудеја него и између пагана?</verse>
				<verse number="25">Као што каже у Осији: »Својим народом назваћу народ који није мој и невољену вољеном«</verse>
				<verse number="26">и: »На оном месту где им је речено: ‚Нисте мој народ‘, биће названи ‚синови Бога живога‘.«</verse>
				<verse number="27">А Исаија виче о Израелу: »Ако народа Израеловог буде колико и морског песка, ипак ће се спасти само Остатак.</verse>
				<verse number="28">Јер, Господ ће ускоро и потпуно спровести своју Реч на земљи.«</verse>
				<verse number="29">И као што је Исаија прорекао: »Да нам Господ над војcкама не остави потомство, постали бисмо као Содома и на Гомору бисмо личили.«</verse>
				<verse number="30">Шта ћемо, дакле, рећи? Да су пагани, који нису тежили за праведношћу, стекли праведност — праведност која долази од вере.</verse>
				<verse number="31">А Израел, који је тежио закону праведности, није достигао тај закон.</verse>
				<verse number="32">Зашто? Зато што се није трудио да га достигне вером, него делима. Спотакли су се о камен спотицања,</verse>
				<verse number="33">као што је записано: »Ево, постављам на Сиону камен спотицања и стену саблазни и ко у њега верује, неће се постидети.«</verse>
			</chapter>
			<chapter number="10">
				<verse number="1">Браћо, жеља мога срца и моја молитва Богу за Израелце јесте да се спасу.</verse>
				<verse number="2">Сведочим, наиме, за њих да имају ревности за Бога, али она није заснована на знању.</verse>
				<verse number="3">Не знајући шта је Божија праведност и тражећи да успоставе своју, нису се потчинили Божијој праведности.</verse>
				<verse number="4">Јер, Христос је свршетак Закона, за оправдање свакоме ко верује.</verse>
				<verse number="5">О праведности која долази од Закона, Мојсије пише: »Човек који је чини, у њој ће наћи живот.«</verse>
				<verse number="6">А о праведности која долази од вере каже овако: »Немој да кажеш у свом срцу: ‚Ко ће се попети на небо?‘« — то јест, да спусти Христа.</verse>
				<verse number="7">Или: »‚Ко ће сићи у Бездан?‘« — то јест, да изведе Христа из мртвих.</verse>
				<verse number="8">Него, шта каже? »Реч ти је близу, у твојим устима и у твом срцу« — то јест, Реч вере коју проповедамо.</verse>
				<verse number="9">Ако, дакле, својим устима признајеш да је Исус Господ и срцем верујеш да га је Бог васкрсао из мртвих, бићеш спасен.</verse>
				<verse number="10">Јер, срцем се верује за оправдање, а устима се признаје за спасење.</verse>
				<verse number="11">Писмо, наиме, каже: »Ко год у њега верује, неће се постидети.«</verse>
				<verse number="12">Нема разлике између Јудејина и Грка — исти Господ је над свима, великодушан према свима који га призивају.</verse>
				<verse number="13">Јер, »ко год призове име Господње, биће спасен«.</verse>
				<verse number="14">Како, дакле, да призову Онога у кога нису поверовали? И како да поверују у Онога за кога нису чули? И како да чују без проповедника?</verse>
				<verse number="15">И како да проповедају ако нису послани? Као што је записано: »Како су дивне ноге оних који доносе радосну вест!«</verse>
				<verse number="16">Али, нису сви послушали еванђеље, јер Исаија каже: »Господе, ко поверова нашој поруци?«</verse>
				<verse number="17">Вера, дакле, долази слушањем поруке, а порука Христовом речју.</verse>
				<verse number="18">А ја питам: зар нису чули? Наравно да јесу! »По свој земљи глас им се разлеже и речи њихове све до накрај света.«</verse>
				<verse number="19">И питам: зар Израел није разумео? Прво каже Мојсије: »Учинићу вас љубоморнима народом који то није, разгневити вас народом неразумним.«</verse>
				<verse number="20">Исаија одважно каже: »Нашли су ме они који ме нису тражили; објавио сам се онима који нису за мене питали.«</verse>
				<verse number="21">А Израелу каже: »Поваздан сам пружао руке народу непокорном и тврдоглавом.«</verse>
			</chapter>
			<chapter number="11">
				<verse number="1">Питам, дакле: зар је Бог одбацио свој народ? Нипошто! Па и ја сам Израелац, Авраамов потомак из Венијаминовог племена.</verse>
				<verse number="2">Бог није одбацио свој народ, који је унапред познавао. Или зар не знате шта Писмо каже о Илији, када се жалио Богу на Израел?</verse>
				<verse number="3">»Господе, твоје пророке су побили и твоје жртвенике порушили. Само сам ја остао, а и мене хоће да убију.«</verse>
				<verse number="4">И који је био Божији одговор? »Оставио сам себи седам хиљада људи који нису савили колена пред Ваалом.«</verse>
				<verse number="5">Тако, дакле, и у садашње време постоји Остатак изабран по милости.</verse>
				<verse number="6">Па ако је по милости, онда није по делима, иначе милост не би била милост.</verse>
				<verse number="7">Шта, дакле? Израел није постигао оно што је тражио, али изабрани су постигли. Остали су постали окорели,</verse>
				<verse number="8">као што је записано: »Бог им даде духа учмалости, очи да не виде и уши да не чују све до дана данашњег.«</verse>
				<verse number="9">А Давид каже: »Нека им трпеза постане замка и клопка, саблазан и одмазда.</verse>
				<verse number="10">Нека им се помраче очи да не виде, а ти им леђа савиј заувек.«</verse>
				<verse number="11">Питам, дакле: зар су се спотакли да би сасвим пали? Нипошто! Него, због њиховог преступа, спасење је дошло и паганима да би Израел био љубоморан.</verse>
				<verse number="12">Па, ако је њихов преступ богатство за свет и њихов губитак богатство за пагане, колико ће више то бити њихов пуни број!</verse>
				<verse number="13">А вама, паганима, кажем: пошто сам апостол паганима, величам своју службу</verse>
				<verse number="14">не бих ли некако свој народ изазвао на љубомору и неке од њих спасао.</verse>
				<verse number="15">Јер, ако је њихово одбацивање донело измирење свету, шта ће бити њихово прихватање него оживљавање из мртвих.</verse>
				<verse number="16">Ако је први комад теста свет, онда је и све тесто свето; ако је корен свет, свете су и гране.</verse>
				<verse number="17">Па, ако су неке гране одломљене, а ти си као грана дивље маслине накалемљен међу њих и сада имаш удела у корену и сочности маслине,</verse>
				<verse number="18">не хвалиши се на рачун тих грана. А ако се будеш хвалисао, сети се да не носиш ти корен, него корен тебе.</verse>
				<verse number="19">Рећи ћеш: »Гране су одломљене да ја будем накалемљен.«</verse>
				<verse number="20">Добро, оне су одломљене због неверовања, а ти стојиш због вере. Само, немој да будеш надмен, него се бој.</verse>
				<verse number="21">Јер, ако Бог није поштедео природне гране, ни тебе неће поштедети.</verse>
				<verse number="22">Погледај, дакле, Божију доброту и строгост: строгост према палима, а Божију доброту према теби, ако истрајеш у тој доброти — иначе ћеш и ти бити одсечен.</verse>
				<verse number="23">А и они ће, ако не истрају у неверовању, бити накалемљени, јер Бог може опет да их накалеми.</verse>
				<verse number="24">Јер, ако си ти, као природна грана дивље маслине, одсечен и, противно природи, накалемљен на питому маслину, колико ће се лакше на своју маслину накалемити они који су по природи њене гране.</verse>
				<verse number="25">Не желим, браћо, да вам ова тајна остане непозната, да не будете уображени: део Израела је окорео док пагани не уђу у пуном броју,</verse>
				<verse number="26">и тако ће се спасти сав Израел, као што је записано: »Са Сиона ће доћи Избавитељ и од Јакова отклонити сваку безбожност.</verse>
				<verse number="27">И ово је мој савез с њима када уклоним њихове грехе.«</verse>
				<verse number="28">Што се еванђеља тиче, они су Божији непријатељи ради вас, а што се тиче избора, Бог их воли због праотаца,</verse>
				<verse number="29">јер су Божији милосни дарови и позив неопозиви.</verse>
				<verse number="30">Као што се, наиме, ви некад нисте покоравали Богу, а сада вам се смиловао због њихове непокорности,</verse>
				<verse number="31">тако се они сада, ради вама исказаног милосрђа, не покоравају да би се и њима смиловао.</verse>
				<verse number="32">Бог је, наиме, све затворио у непокорност да би се свима смиловао.</verse>
				<verse number="33">О, дубино Божијег богатства и мудрости и знања! Како су недокучиви његови судови и неистраживи његови путеви!</verse>
				<verse number="34">»Јер, ко је упознао ум Господњи или ко му је био саветник?«</verse>
				<verse number="35">»Или ко му је нешто дао да би Бог морао да му узврати?«</verse>
				<verse number="36">Јер, све је од њега, кроз њега и за њега. Њему слава довека! Амин.</verse>
			</chapter>
			<chapter number="12">
				<verse number="1">Стога вас, браћо, заклињем Божијим милосрђем да своја тела принесете на живу, свету, Богу пријатну жртву, да то буде ваше духовно служење Богу.</verse>
				<verse number="2">И немојте више да се саображавате овоме свету, него се преображавајте обнављањем свога ума, да разаберете шта је Божија воља, шта је добро, пријатно и савршено.</verse>
				<verse number="3">На основу милости која ми је дата, сваком међу вама кажем: не мислите о себи боље него што треба да мислите, него мислите о себи трезвено, у складу са мером вере коју је Бог одредио сваком од вас.</verse>
				<verse number="4">Јер, као што у једном телу имамо много удова, а сви удови немају исту улогу,</verse>
				<verse number="5">тако смо и ми, многи, једно тело у Христу, а један другом удови.</verse>
				<verse number="6">А у складу с милошћу која нам је дата, имамо различите дарове. Ако је нечији дар пророковање — нека буде сразмерно вери;</verse>
				<verse number="7">ако је служење — нека служи; ако је поучавање — нека поучава;</verse>
				<verse number="8">ако је тешење — нека теши; ако је давање — нека даје од срца; ако је управљање — нека буде ревностан; ако је показивање милосрђа — нека то чини с радошћу.</verse>
				<verse number="9">Љубав нека буде нелицемерна. Гнушајте се зла, држите се добра.</verse>
				<verse number="10">Волите један другога братском љубављу; поштујте један другога више него себе.</verse>
				<verse number="11">У ревности не посустајте; у духу будите пуни жара; Господу служите.</verse>
				<verse number="12">У нади будите радосни, у невољи стрпљиви, у молитви истрајни.</verse>
				<verse number="13">Делите са светима који су у оскудици; будите гостољубиви.</verse>
				<verse number="14">Благосиљајте оне који вас прогоне — благосиљајте, а не проклињите.</verse>
				<verse number="15">Радујте се са онима који се радују, плачите са онима који плачу.</verse>
				<verse number="16">Међу собом будите сложни. Не идите за оним што је високо, него нека вас привлачи оно што је понизно. Не будите уображени.</verse>
				<verse number="17">Ником не узвраћајте зло за зло. Пазите да чините оно што је добро у очима свих људи.</verse>
				<verse number="18">Ако је могуће — колико од вас зависи — живите у миру са свим људима.</verse>
				<verse number="19">Не светите се сами, драги моји, него оставите места Божијем гневу. Јер, записано је: »Моја је освета, ја ћу узвратити«, каже Господ.</verse>
				<verse number="20">Него, »ако је твој непријатељ гладан, нахрани га; ако је жедан, дај му да пије. Јер, ако то учиниш, посућеш му главу ужареним угљевљем.«</verse>
				<verse number="21">Немој да те зло победи, него ти победи зло добрим.</verse>
			</chapter>
			<chapter number="13">
				<verse number="1">Нека се сваки човек потчињава претпостављеним властима, јер нема власти која није од Бога — оне које постоје, Бог је поставио.</verse>
				<verse number="2">Стога, ко се супротставља власти, противи се Божијем поретку, а они који се противе, сами ће на себе навући осуду.</verse>
				<verse number="3">Јер, владари не уливају страх због доброг дела, него због злог. Ако хоћеш да се не бојиш власти, чини добро, па ће те она хвалити.</verse>
				<verse number="4">Она је Божији служитељ за твоје добро. Али, ако чиниш зло, бој се, јер она не носи мач узалуд. Она је Божији служитељ, осветник који искаљује гнев на оном ко чини зло.</verse>
				<verse number="5">Зато јој се треба потчињавати не само због гнева него и због савести.</verse>
				<verse number="6">Због тога плаћате и порезе, јер су Божији службеници они који су се посветили вршењу власти.</verse>
				<verse number="7">Сваком дајте оно што сте дужни: коме порез — порез; коме царину — царину; коме поштовање — поштовање; коме част — част.</verse>
				<verse number="8">Ником ништа не дугујте — осим да волите један другога. Јер, ко воли другога, испунио је Закон.</verse>
				<verse number="9">Наиме, заповести: »Не чини прељубу, Не убиј, Не укради, Не пожели« — и било која друга заповест — своде се на ову: »Воли свога ближњега као самога себе.«</verse>
				<verse number="10">Љубав ближњему не чини зла. Љубав је, дакле, испуњење Закона.</verse>
				<verse number="11">А знате и ово време — да је дошао час да се пренете из сна, јер нам је спасење сада ближе него кад смо поверовали.</verse>
				<verse number="12">Ноћ је одмакла, а дан се приближио. Одбацимо, дакле, дела таме и обуцимо оклоп светлости.</verse>
				<verse number="13">Живимо пристојно, као по дану — не у теревенкама и пијанчењима, не у блуду и разузданости, не у свађи и зависти.</verse>
				<verse number="14">Него, обуците Господа Исуса Христа и не мислите на то како да задовољите пожуде тела.</verse>
			</chapter>
			<chapter number="14">
				<verse number="1">Прихватајте слабога у вери, али не зато да бисте се препирали о мишљењима.</verse>
				<verse number="2">Неко верује да сме све да једе, а слаби у вери једе само поврће.</verse>
				<verse number="3">Ко једе све, нека не презире онога који не једе, а ко не једе све, нека не осуђује онога који једе, јер Бог га је прихватио.</verse>
				<verse number="4">Ко си ти да осуђујеш туђег слугу? Он свом господару стоји или пада. А стајаће, јер је Господ у стању да га подржи.</verse>
				<verse number="5">Неко разликује дан од дана, а за другога је сваки дан исти. Само, нека свако буде потпуно уверен у своје мишљење.</verse>
				<verse number="6">Ко мисли да је неки дан посебан, то чини ради Господа. Ко једе све, једе ради Господа, јер захваљује Богу, а ко не једе све, не једе ради Господа и захваљује Богу.</verse>
				<verse number="7">Јер, нико од нас не живи за себе и нико не умире за себе.</verse>
				<verse number="8">Ако живимо, за Господа живимо, и ако умиремо, за Господа умиремо. Живимо ли, дакле, или умиремо, Господу припадамо.</verse>
				<verse number="9">Јер, Христос је зато умро и оживео да би и мртвима и живима био Господ.</verse>
				<verse number="10">Зашто ти осуђујеш свога брата? Или, зашто ти презиреш свога брата? Сви ћемо стати пред Божији суд.</verse>
				<verse number="11">Записано је: »Тако ми живота, каже Господ, свако колено ће се савити преда мном и сваки језик признати Бога.«</verse>
				<verse number="12">Дакле, свако од нас ће положити рачун Богу.</verse>
				<verse number="13">Стога, не осуђујмо један другога, него радије одлучите да пред свога брата не стављате препреку или саблазан.</verse>
				<verse number="14">Знам и уверен сам у Господу Исусу да ништа није нечисто само по себи. Него, ако неко сматра да је нешто нечисто, њему је нечисто.</verse>
				<verse number="15">Ако је због јела твој брат жалостан, већ не поступаш по љубави. Немој својим јелом да упропастиш онога за кога је Христос умро.</verse>
				<verse number="16">Немојте, дакле, да се оцрњује ваше добро.</verse>
				<verse number="17">Јер, Божије царство није јело и пиће, него праведност, мир и радост у Светоме Духу.</verse>
				<verse number="18">Ко тако служи Христу, драг је Богу, а и људи га цене.</verse>
				<verse number="19">Стога, тежимо ка оном што води миру и узајамном изграђивању.</verse>
				<verse number="20">Не уништавај Божије дело због јела. Све је чисто, али је зло ако човек једе нешто због чега се други саблажњава.</verse>
				<verse number="21">Добро је не јести месо и не пити вино и не чинити оно због чега се твој брат саблажњава.</verse>
				<verse number="22">Уверење које имаш, имај за себе пред Богом. Благо оном ко самога себе не осуђује за оно што сматра да је добро.</verse>
				<verse number="23">Ко једе двоумећи се, навлачи на себе осуду, јер то не чини из уверења. А све што се не чини из уверења, грех је.</verse>
			</chapter>
			<chapter number="15">
				<verse number="1">Ми јаки дужни смо да подносимо слабости нејаких, а не да себи угађамо.</verse>
				<verse number="2">Сваки од нас треба да угађа ближњему за његово добро, ради изграђивања.</verse>
				<verse number="3">Јер, ни Христос није себи угађао, него, као што је записано: »На мене падоше увреде оних који су те вређали.«</verse>
				<verse number="4">А све што је у прошлости записано, записано је за нашу поуку, да стрпљивошћу и утехом Писама имамо наду.</verse>
				<verse number="5">А Бог, који даје стрпљивост и утеху, нека вам дâ да будете сложни међу собом, идући за Христом Исусом</verse>
				<verse number="6">и да једнодушно и једногласно славите Бога и Оца нашег Господа Исуса Христа.</verse>
				<verse number="7">Стога, прихватајте један другогa као што је и Христос прихватио вас, на Божију славу.</verse>
				<verse number="8">Јер, кажем: Христос је постао слуга обрезанима ради Божије истине, да потврди обећања дата праоцима</verse>
				<verse number="9">и да пагани славе Бога због његовог милосрђа, као што је записано: »Зато ћу те хвалити међу паганима и певати хвалоспеве твоме имену.«</verse>
				<verse number="10">И још каже: »Веселите се, пагани, с његовим народом.«</verse>
				<verse number="11">И још: »Хвалите Господа, сви пагани; нека га сви народи славе.«</verse>
				<verse number="12">И још, каже Исаија: »Појавиће се Корен Јесејев, Онај који ће устати да влада над паганима; у њега ће се пагани уздати.«</verse>
				<verse number="13">А Бог наде нека вас испуни сваком радошћу и миром у вери, да силом Светога Духа имате наде у изобиљу.</verse>
				<verse number="14">Уверен сам, браћо моја, да сте и ви сами пуни доброте, испуњени сваким знањем и способни да један другога уразумљујете.</verse>
				<verse number="15">Ипак, о неким стварима сам вам — да вас на њих подсетим — одлучније писао због милости коју ми је Бог дао</verse>
				<verse number="16">да будем служитељ Христа Исуса паганима, који врши свету службу ширења Божијег еванђеља, да пагани буду Богу прихватљива жртва, освештана Светим Духом.</verse>
				<verse number="17">Стога се хвалим у Христу Исусу својим служењем Богу.</verse>
				<verse number="18">Јер, не усуђујем се да говорим о нечему што Христос није учинио преко мене да пагане доведе до послушности — речју и делом,</verse>
				<verse number="19">силом знамењâ и чудâ, силом Духа. Тако сам од Јерусалима, па унаоколо све до Илирика пронео Христово еванђеље.</verse>
				<verse number="20">Али увек сам се трудио да не објављујем еванђеље тамо где је Христос већ познат, да не бих зидао на туђем темељу,</verse>
				<verse number="21">него, као што је записано: »Видеће га они којима о њему нису јавили и разумети они који нису чули.«</verse>
				<verse number="22">Због тога сам много пута био спречен да дођем к вама.</verse>
				<verse number="23">Али сада, пошто за мене више нема места у овим крајевима, а већ много година желим да дођем к вама,</verse>
				<verse number="24">учинићу то кад будем ишао у Шпанију. Надам се, наиме, да ћу вас на пропутовању посетити и да ћете ме онамо испратити, пошто се прво донекле науживам вашег друштва.</verse>
				<verse number="25">А сада идем у Јерусалим, служећи светима,</verse>
				<verse number="26">јер су Македонија и Ахаја одлучиле да сакупе помоћ за сиромашне међу светима у Јерусалиму.</verse>
				<verse number="27">Да, одлучиле су, а и дужне су им. Јер, ако су пагани постали учесници у њиховим духовним добрима, дужни су да им служе у њиховим телесним потребама.</verse>
				<verse number="28">Када, дакле, ово завршим и постарам се да приме овај плод, кренућу преко вас у Шпанију.</verse>
				<verse number="29">А знам да ћу, када дођем к вама, доћи с пуним Христовим благословом.</verse>
				<verse number="30">Заклињем вас, браћо, нашим Господом Исусом Христом и љубављу Духа да се борите са мном молећи се за мене Богу.</verse>
				<verse number="31">Молите се да се избавим од непокорних у Јудеји и да моје служење у Јерусалиму буде по вољи светима,</verse>
				<verse number="32">па да, ако буде Божија воља, дођем к вама с радошћу и с вама се одморим.</verse>
				<verse number="33">Бог мира са свима вама. Амин.</verse>
			</chapter>
			<chapter number="16">
				<verse number="1">Препоручујем вам нашу сестру Фиву, служитељку у цркви у Кенхреји,</verse>
				<verse number="2">да је примите у Господу онако како приличи светима, да јој помогнете у свему што јој од вас затреба, јер је и она многима, а и мени самом, била заштитница.</verse>
				<verse number="3">Поздравите Приску и Акилу, моје сараднике у Христу Исусу.</verse>
				<verse number="4">Они су за мој живот подметнули свој врат. Не захваљујем им само ја него и све цркве пагана.</verse>
				<verse number="5">Поздравите и цркву у њиховој кући. Поздравите мог драгог Епенета, који је првeнац из Азије за Христа.</verse>
				<verse number="6">Поздравите Марију, која се много трудила за вас.</verse>
				<verse number="7">Поздравите Андроника и Јунија, моје рођаке и другове у сужањству. Они уживају углед међу апостолима, а у Христу су били пре мене.</verse>
				<verse number="8">Поздравите Амплијата, кога волим у Господу.</verse>
				<verse number="9">Поздравите Урбана, нашег сарадника у Христу, и мог драгог Стахија.</verse>
				<verse number="10">Поздравите Апела, који је прекаљен у Христу. Поздравите све Аристовулове.</verse>
				<verse number="11">Поздравите Иродиона, мог рођака. Поздравите све Наркисове који су у Господу.</verse>
				<verse number="12">Поздравите Трифену и Трифосу, које се труде у Господу. Поздравите моју драгу Персиду, која се много трудила у Господу.</verse>
				<verse number="13">Поздравите Руфа, изабраног у Господу, и мајку његову и моју.</verse>
				<verse number="14">Поздравите Асинкрита, Флегонта, Ермију, Патрова, Ерма и браћу која су с њима.</verse>
				<verse number="15">Поздравите Филолога и Јулију, Ниреја и његову сестру, и Олимпа и све свете који су с њима.</verse>
				<verse number="16">Поздравите један другога светим пољупцем. Поздрављају вас све Христове цркве.</verse>
				<verse number="17">Преклињем вас, браћо, чувајте се оних који стварају раздоре и саблазни, што је у супротности са учењем које сте ви научили. И клоните их се,</verse>
				<verse number="18">јер такви не служе нашем Господу Христу, него свом трбуху, па лепим и ласкавим речима заводе срце безазлених.</verse>
				<verse number="19">Уосталом, сви су чули за вашу послушност. Дакле, радујем се због вас, али хтео бих да будете мудри за добро, а безазлени за зло.</verse>
				<verse number="20">А Бог мира ће Сатану ускоро смрвити под вашим ногама. Милост нашег Господа Исуса с вама.</verse>
				<verse number="21">Поздрављају вас Тимотеј, мој сарадник, и Лукије, Јасон и Сосипатар, моји рођаци.</verse>
				<verse number="22">Поздрављам вас у Господу ја, Тертије, који сам записао ову посланицу.</verse>
				<verse number="23">Поздравља вас Гај, мој домаћин и домаћин целе цркве. Поздрављају вас Ераст, градски благајник, и брат Кварт.</verse>
				<verse number="24">***</verse>
				<verse number="25">А Ономе који може да вас учврсти по мом еванђељу и проповедању Исуса Христа, по откривењу тајне која је вековима била сакривена,</verse>
				<verse number="26">а сада је, по заповести вечнога Бога, откривена преко пророчких записа и обзнањена свим народима да поверују и покоре се</verse>
				<verse number="27">— јединоме мудром Богу, кроз Исуса Христа, слава довека! Амин.</verse>
			</chapter>
		</book>
		<book number="46">
			<chapter number="1">
				<verse number="1">Павле, Божијом вољом позван за апостола Христа Исуса, и брат Состен,</verse>
				<verse number="2">Божијој цркви у Коринту, освештанима у Христу Исусу, позванима да буду свети, са свима који на сваком месту призивају име нашега Господа Исуса Христа, који је и њихов и наш:</verse>
				<verse number="3">милост вам и мир од Бога, нашег Оца, и Господа Исуса Христа.</verse>
				<verse number="4">Увек захваљујем своме Богу за вас, за његову милост која вам је дата у Христу Исусу,</verse>
				<verse number="5">што сте се у њему у свему обогатили — у свакој речи и сваком знању.</verse>
				<verse number="6">Пошто се сведочанство о Христу учврстило међу вама,</verse>
				<verse number="7">не оскудевате ни у једном милосном дару док жељно ишчекујете Откривење нашег Господа Исуса Христа.</verse>
				<verse number="8">Он ће вас до краја учвршћивати, да будете беспрекорни на Дан нашег Господа Исуса Христа.</verse>
				<verse number="9">Веран је Бог, који вас је позвао у заједницу свога Сина, Исуса Христа, нашег Господа.</verse>
				<verse number="10">Заклињем вас, браћо, именом нашег Господа Исуса Христа да сви једно говорите и да међу вама не буде раздорâ, него да будете савршено сједињени у једном уму и у једној мисли.</verse>
				<verse number="11">Јер, неки од Хлојиних су ме обавестили, браћо моја, да међу вама има свађа.</verse>
				<verse number="12">Мислим на оно кадa сваки од вас говори: »Ја сам Павлов«, »А ја Аполосов«, »А ја Кифин «, »А ја Христов«.</verse>
				<verse number="13">Зар је Христос раздељен? Зар је Павле за вас распет? Зар сте у Павлово име крштени?</verse>
				<verse number="14">Хвала Богу што никог од вас, осим Криспа и Гаја, нисам крстио,</verse>
				<verse number="15">па нико не може да каже да је крштен у моје име.</verse>
				<verse number="16">Да, крстио сам и Стефанине укућане, а што се осталих тиче, не знам да ли сам још кога крстио.</verse>
				<verse number="17">Јер, Христос ме није послао да крштавам, него да објављујем еванђеље — али не речима људске мудрости, да се не обезвреди Исусов крст.</verse>
				<verse number="18">Порука крста је лудост за оне који пропадају, а Божија сила за нас који се спасавамо.</verse>
				<verse number="19">Јер, записано је: »Уништићу мудрост мудрих и одбацити умност умних.«</verse>
				<verse number="20">Где је мудрац? Где је књижевник? Где је истраживач овога света? Зар није Бог мудрост овога света претворио у лудост?</verse>
				<verse number="21">Пошто свет својом мудрошћу није упознао Бога у Божијој мудрости, Богу се свидело да лудошћу проповедања спасе оне који верују.</verse>
				<verse number="22">И док Јудеји захтевају знамења, а Грци траже мудрост,</verse>
				<verse number="23">ми проповедамо распетогa Христа — за Јудеје саблазан, за пагане лудост,</verse>
				<verse number="24">а за позване, и Јудеје и Грке, Христа — Божију силу и Божију мудрост.</verse>
				<verse number="25">Јер, Божија лудост је мудрија од људи и Божија слабост је јача од људи.</verse>
				<verse number="26">Погледајте, браћо, себе, позване: нема вас много мудрих по људским мерилима, ни много моћних, ни много оних који су племенита рода.</verse>
				<verse number="27">Него, Бог је изабрао лудо света да постиди мудре, и слабо света да постиди јаке,</verse>
				<verse number="28">и неплеменито света и презрено је изабрао Бог, и оно што није да уништи оно што јесте,</verse>
				<verse number="29">да се нико не би хвалио пред Богом.</verse>
				<verse number="30">А од њега је то да сте ви у Христу Исусу, који је за нас постао мудрост од Бога и праведност и освештање и откупљење,</verse>
				<verse number="31">да буде као што је записано: »Ко се хвали, нека се у Господу хвали.«</verse>
			</chapter>
			<chapter number="2">
				<verse number="1">Кадa сaм дошао к вама, браћо, нисам дошао да вам узвишеним речима или мудрошћу објавим Божије сведочанство.</verse>
				<verse number="2">Наиме, одлучио сам да међу вама не знам ништа осим Исуса Христа — и то распетога.</verse>
				<verse number="3">Дошао сам к вама у слабости, са страхом и великим дрхтањем.</verse>
				<verse number="4">Мој говор и моје проповедање нису се састојали од убедљивих речи људске мудрости, него од показивања Духа и силе,</verse>
				<verse number="5">да ваша вера не би била заснована на људској мудрости, него на Божијој сили.</verse>
				<verse number="6">Мудрост, додуше, објављујемо међу зрелима, али не мудрост овога света, ни владарâ овога света, који пропадају.</verse>
				<verse number="7">Него, објављујемо Божију тајну мудрост, која је била скривена и коју је Бог пре постанка света предодредио за нашу славу.</verse>
				<verse number="8">Њу ниједан владар овога света није упознао. Јер, да су је упознали, не би распели Господа славе.</verse>
				<verse number="9">Него, као што је записано: »Оно што око не виде и ухо не чу и у људско срце не уђе, то је Бог припремио за оне који га воле.«</verse>
				<verse number="10">А нама је Бог то открио посредством Духа, јер Дух све прониче, па и Божије дубине.</verse>
				<verse number="11">Јер, ко од људи зна шта је у човеку, осим човековог духа, који је у њему? Тако исто нико, осим Божијег Духа, не зна шта је у Богу.</verse>
				<verse number="12">А ми нисмо примили духа овога света, него Духа који је од Бога, да знамо шта нам је Бог даровао.</verse>
				<verse number="13">И то говоримо, не речима наученим од људске мудрости, него наученим од Духа, објашњавајући духовно духовнима.</verse>
				<verse number="14">Недухован човек не прихвата оно што долази од Божијег Духа, јер је то за њега лудост и не може да спозна зато што о томе треба расуђивати на духован начин.</verse>
				<verse number="15">Духован човек о свему расуђује, а њега нико не просуђује.</verse>
				<verse number="16">Јер: »Ко је упознао ум Господњи, да би га поучио?« А ми имамо Христов ум.</verse>
			</chapter>
			<chapter number="3">
				<verse number="1">Ја вама, браћо, нисам могао да говорим као духовнимa, него као телеснима, као нејачи у Христу.</verse>
				<verse number="2">Дао сам вам млека, а не чврсте хране, јер нисте могли да је поднесете. А ни сада још не можете</verse>
				<verse number="3">пошто сте још телесни. Кад међу вама има зависти и свађе, зар нисте телесни и зар се не понашате као обични људи?</verse>
				<verse number="4">Јер, кад један каже: »Ја сам Павлов«, а други: »Ја сам Аполосов«, зар нисте само људи?</verse>
				<verse number="5">Шта је, уосталом, Аполос? И шта је Павле? Ми смо само служитељи чијим сте посредством поверовали, и то како је сваком дао Господ.</verse>
				<verse number="6">Ја сам посадио, Аполос залио, али Бог је дао да израсте.</verse>
				<verse number="7">Тако није важан онај који сади ни онај који залива, него Бог, који даје да израсте.</verse>
				<verse number="8">А онај који сади и онај који залива једнаки су и сваки ће добити награду према свом труду.</verse>
				<verse number="9">Ми смо Божији сарадници; ви сте Божија њива, Божија грађевина.</verse>
				<verse number="10">У складу с Божијом милошћу која ми је дата, ја сам као вешт главни градитељ поставио темељ, а други назиђује. Само, нека свако пази како назиђује.</verse>
				<verse number="11">Нико, наиме, не може да постави други темељ осим оног који је већ постављен, а то је Исус Христос.</verse>
				<verse number="12">И ко год на том темељу назиђује златом, сребром, драгим камењем, дрветом, сеном или сламом,</verse>
				<verse number="13">његово ће дело изаћи на видело. Судњи дан ће то показати, јер ће се у огњу открити и огањ ће проверити какво је чије дело.</verse>
				<verse number="14">Ако нечије дело које је назидао остане, тај ће примити награду.</verse>
				<verse number="15">А чије дело изгори, тај ће претрпети штету. Он сâм ће се спасти, али као кроз огањ.</verse>
				<verse number="16">Зар не знате да сте Божији храм и да Божији Дух пребива у вама?</verse>
				<verse number="17">Ако неко разара Божији храм, и њега ће разорити Бог, јер Божији храм је свет, а то сте ви.</verse>
				<verse number="18">Нека се нико не заварава. Ако неко међу вама мисли да је мудар на овом свету, нека постане луд да би постао мудар.</verse>
				<verse number="19">Јер, пред Богом је мудрост овога света лудост. Записано је, наиме: »Он мудраце хвата у њиховом лукавству«</verse>
				<verse number="20">и: »Господ зна мисли мудраца, да су ништавне.«</verse>
				<verse number="21">Зато нека се нико не хвали људима, јер све је ваше,</verse>
				<verse number="22">био то Павле, или Аполос, или Кифа, или свет, или живот, или смрт, или садашњост, или будућност — све је ваше,</verse>
				<verse number="23">а ви Христови, а Христос Божији.</verse>
			</chapter>
			<chapter number="4">
				<verse number="1">Нека нас, дакле, људи сматрају Христовим слугама и управитељима Божијих тајни.</verse>
				<verse number="2">Уосталом, од управитељâ се тражи да буду верни.</verse>
				<verse number="3">А ја нимало не марим што ми судите ви или било који људски суд. Ни ја сâм себи не судим,</verse>
				<verse number="4">јер савест ми је чиста. Али, тиме нисам оправдан — Господ је тај који ми суди.</verse>
				<verse number="5">Зато ни о чему не судите пре времена, док не дође Господ. Он ће расветлити оно што је скривено у тами и изнети на видело намере срца, и тада ће свако примити похвалу од Бога.</verse>
				<verse number="6">Браћо, ради вас сам узео себе и Аполоса као пример, да на нама научите шта значи: »Не преко онога што је записано«, да се нико не хвали једним човеком против другог.</verse>
				<verse number="7">Јер, ко ти даје предност? Шта имаш, а да ниси добио? Па, ако си добио, зашто се хвалиш као да ниси добио?</verse>
				<verse number="8">Већ сте се заситили. Већ сте се обогатили. Постадосте цареви, и то без нас. Камо среће да сте постали цареви, па да и ми с вама владамо као цареви.</verse>
				<verse number="9">Јер, чини ми се да је нас апостоле Бог ставио на зачеље, као оне који су осуђени на смрт, јер смо постали ругло за цео свет, и за анђеле и за људе.</verse>
				<verse number="10">Ми смо луди ради Христа, а ви сте мудри у Христу. Ми смо слаби, а ви јаки. Ви сте часни, а ми презрени.</verse>
				<verse number="11">Све до овог часа и гладујемо и жедни смо и голи смо и туку нас и потуцамо се</verse>
				<verse number="12">и мучимо се радећи својим рукама. Кад нас вређају — благосиљамо; кад нас прогоне — трпимо;</verse>
				<verse number="13">кад нас грде — узвраћамо лепим. Постадосмо смеће света, свачији отпад све досад.</verse>
				<verse number="14">Не пишем вам ово да вас постидим, него да вас опоменем као своју драгу децу.</verse>
				<verse number="15">Наиме, да имате и десет хиљада васпитача у Христу, ипак немате много очева, јер сам вас ја еванђељем родио у Христу Исусу.</verse>
				<verse number="16">Стога вас преклињем: на мене се угледајте.</verse>
				<verse number="17">Зато сам вам и послао Тимотеја, који је моје драго и верно дете у Господу. Он ће вас подсетити на мој начин живота у Христу Исусу, који је у складу с оним што учим свуда, у свакој цркви.</verse>
				<verse number="18">Неки су постали надмени, као да ја нећу доћи к вама.</verse>
				<verse number="19">Али, ускоро ћу вам доћи, ако Господ буде хтео, и тада ћу сазнати не само шта ови надмени говоре него и какву силу имају.</verse>
				<verse number="20">Јер, Божије царство није у речима, него у сили.</verse>
				<verse number="21">Шта бисте радије? Да к вама дођем са шибом или с љубављу и у духу благости?</verse>
			</chapter>
			<chapter number="5">
				<verse number="1">Уопште се чује да међу вама влада блуд, и то такав блуд каквог нема ни међу паганима: да неко има жену свога оца!</verse>
				<verse number="2">А ви сте надмени! Боље би било да сте се ражалостили, па да се из ваше средине уклони онај који је починио то дело.</verse>
				<verse number="3">А ја, одсутан телом, али присутан духом, већ сам — као да сам присутан — осудио тога који је тако нешто учинио.</verse>
				<verse number="4">Кадa се у име нашег Господа Исуса окупите ви и мој дух, са силом нашег Господа Исуса,</verse>
				<verse number="5">предајте тог човека Сатани, да му тело пропадне, а дух да се спасе на Дан Господњи.</verse>
				<verse number="6">Не ваља вам ваше хвалисање. Зар не знате да од мало квасца све тесто ускисне?</verse>
				<verse number="7">Очистите се од старог квасца, да будете ново тесто, без квасца, какви и јесте. Јер, већ је жртвовано наше пасхално јагње — Христос.</verse>
				<verse number="8">Зато празнујмо, али не са старим квасцем, нити са квасцем злоће и покварености, него са бесквасним хлебом искрености и истине.</verse>
				<verse number="9">Написао сам вам у посланици да се не дружите с блудницима.</verse>
				<verse number="10">Али, не с блудницима овога света уопште, или похлепнима и разбојницима, или идолопоклоницима, јер бисте у том случају морали да одете са овога света.</verse>
				<verse number="11">У ствари, написао сам вам да се не дружите с оним који се назива братом, а блудник је, или похлепан, или идолопоклоник, или клеветник, или пијаница, или разбојник. Са таквим немојте ни јести!</verse>
				<verse number="12">Јер, зашто бих ја судио онима ван цркве? Зар ви не судите онима који су унутра?</verse>
				<verse number="13">Онима ван цркве судиће Бог. »Искорените зло из своје средине.«</verse>
			</chapter>
			<chapter number="6">
				<verse number="1">Зар се неко од вас, када је у спору са другим, усуђује да на суд иде пред неправедне, а не пред свете?</verse>
				<verse number="2">Или зар не знате да ће свети судити свету? Па, ако ћете ви судити свету, зар сте недостојни да судите у ситним споровима?</verse>
				<verse number="3">Зар не знате да ћемо ми судити анђелима, а камоли у споровима који се тичу овог живота?</verse>
				<verse number="4">Дакле, када већ имате спорове који се тичу овог живота, поставите за судије оне који се у цркви најмање цене!</verse>
				<verse number="5">Ово вам говорим да бих вас постидео. Зар међу вама нема ниједног мудрог човека који би могао да пресуди међу својом браћом?</verse>
				<verse number="6">Него, брат се суди с братом — и то пред неверницима!</verse>
				<verse number="7">У ствари, већ вам је то мана што међу вама има спорова. Зашто радије не претрпите неправду? Зашто не допустите да вас преваре?</verse>
				<verse number="8">Него, ви сами чините неправду и варате, и то браћу.</verse>
				<verse number="9">Или зар не знате да неправедни неће наследити Божије царство? Не заваравајте се! Ни блудници, ни идолопоклоници, ни прељубници, ни похотници, ни педерасти,</verse>
				<verse number="10">ни крадљивци, ни похлепни, ни пијанице, ни клеветници, ни разбојници неће наследити Божије царство.</verse>
				<verse number="11">А неки од вас су били такви. Али, опрали сте се и освештали сте се и оправдали сте се именом Господа Исуса Христа и Духом нашега Бога.</verse>
				<verse number="12">»Све ми је дозвољено«, али није све корисно. »Све ми је дозвољено«, али нећу да нешто има власт нада мном.</verse>
				<verse number="13">»Храна је за трбух, а трбух је за храну«, а Бог ће уништити и једно и друго. Али, тело није за блуд, него за Господа, а Господ за тело.</verse>
				<verse number="14">Бог је својом силом васкрсао Господа, па ће и нас васкрснути.</verse>
				<verse number="15">Зар не знате да су ваша тела Христови удови? Да ли ћу, дакле, да узмем Христове удове и учиним их блудничиним удовима? Нипошто!</verse>
				<verse number="16">Или зар не знате да ко се сједини с блудницом, постаје с њом једно тело? Јер, речено је: »Двоје ће бити једно тело.«</verse>
				<verse number="17">А ко се сједини с Господом, постаје с њим један дух!</verse>
				<verse number="18">Бежите од блуда. Сваки грех који човек учини, ван тела је, а блудник греши против свога тела.</verse>
				<verse number="19">Или зар не знате да је ваше тело храм Светога Духа, који је у вама, кога имате од Бога, и да нисте своји?</verse>
				<verse number="20">Јер, скупо сте купљени. Зато својим телом прославите Бога.</verse>
			</chapter>
			<chapter number="7">
				<verse number="1">А сада о оном о чему сте ми писали. Добро је за човека да се не дотиче жене.</verse>
				<verse number="2">Али, због блуда, нека сваки човек има своју жену и свака жена свога мужа.</verse>
				<verse number="3">Нека муж извршава своју дужност према жени, а тако и жена према мужу.</verse>
				<verse number="4">Жена није господар свога тела, него муж. Тако ни муж није господар свога тела, него жена.</verse>
				<verse number="5">Не ускраћујте се једно другом, осим по договору, за неко време, да се посветите молитви. Затим се опет састаните, да вас Сатана не уведе у искушење због ваше немоћи да се уздржите.</verse>
				<verse number="6">Ово вам говорим као допуштење, а не као заповест.</verse>
				<verse number="7">Желео бих да сви људи буду као ја, али свако има свој милосни дар од Бога: неко овакав, а неко онакав.</verse>
				<verse number="8">А неожењенима и удовицама кажем: добро је ако остану као што сам ја.</verse>
				<verse number="9">Али, ако не могу да се уздрже, нека ступе у брак. Боље је ступити у брак него изгарати од страсти.</verse>
				<verse number="10">Онима у браку наређујем — не ја, него Господ: нека се жена не раставља од мужа.</verse>
				<verse number="11">А ако се растави, нека остане неудата или нека се помири с мужем. Ни муж нека се не разводи од жене.</verse>
				<verse number="12">Осталима говорим ја, а не Господ: ако неки брат има жену која не верује, али пристаје да живи с њим, нека се од ње не разводи.</verse>
				<verse number="13">И ако жена има мужа који не верује, али пристаје да живи с њом, нека се не разводи од њега.</verse>
				<verse number="14">Јер, муж који не верује освештан је женом која верује и жена која не верује освештана је мужем — иначе би ваша деца била нечиста, а овако су света.</verse>
				<verse number="15">А ако онај који не верује жели да се растави, нека се растави. У том случају брат или сестра нису ропски везани, а Бог нас је позвао да живимо у миру.</verse>
				<verse number="16">Јер, шта знаш, жено, да ли ћеш спасти мужа? Или шта знаш, мужу, да ли ћеш спасти жену?</verse>
				<verse number="17">Иначе, нека свако живи како му је Господ одредио, како га је Бог позвао. Тако заповедам у свим црквама.</verse>
				<verse number="18">Ако је неко позван као обрезан, нека се не разобрезује. Ако је неко позван као необрезан, нека се не обрезује.</verse>
				<verse number="19">Није важно ни обрезање ни необрезање, него извршавање Божијих заповести.</verse>
				<verse number="20">Нека свако остане какав је позван.</verse>
				<verse number="21">Да ли си позван као роб? Нека те то не брине. Али, ако можеш да постанеш слободан, искористи прилику.</verse>
				<verse number="22">Јер, ко је као роб позван у Господу — тај је Господњи слободњак. Исто тако, ко је позван као слободњак — роб је Христов.</verse>
				<verse number="23">Скупо сте купљени. Не будите робови људима.</verse>
				<verse number="24">Нека свако, браћо, остане пред Богом какав је позван.</verse>
				<verse number="25">Што се девица тиче, немам заповести од Господа, него износим своје мишљење као онај ко је по Господњем милосрђу достојан поверења.</verse>
				<verse number="26">Мислим, дакле, да је то добро због садашње муке — да је добро да човек остане такав.</verse>
				<verse number="27">Јеси ли везан за жену? Не тражи развод. Јеси ли неожењен? Не тражи жену.</verse>
				<verse number="28">Али, ако се и ожениш, не чиниш грех, а не чини грех ни девица ако се уда. Само, такви ће имати телесну невољу, а ја бих да вас поштедим.</verse>
				<verse number="29">Хоћу да кажем, браћо: време је кратко. Убудуће и они који имају жене — нека буду као да их немају;</verse>
				<verse number="30">и који плачу — као да не плачу; и који се радују — као да се не радују; и који купују — као да ништа немају;</verse>
				<verse number="31">и који користе ствари овога света — као да их не користе, јер пролази обличје овога света.</verse>
				<verse number="32">Желео бих да будете без брига. Неожењен човек се брине за оно што је Господње, како да угоди Господу,</verse>
				<verse number="33">а ожењени се брине за ствари овога света, како да угоди жени,</verse>
				<verse number="34">и зато је растрзан. Неудата жена или девица брине се за оно што је Господње, да буде света и телом и духом, а удата се брине за ствари овога света, како да угоди мужу.</verse>
				<verse number="35">Ово говорим за ваше добро; не да вам ставим омчу око врата, него да живите долично и да будете несметано одани Богу.</verse>
				<verse number="36">Ако неко мисли да недолично поступа са својом девицом и ако је она већ зашла у године, а он мисли да треба да се ожени, нека учини то што хоће, не чини грех — нека ступи у брак.</verse>
				<verse number="37">Али, онај ко је непоколебљив у свом срцу, ко не осећа принуду и влада својом вољом, па у свом срцу одлучи да сачува своју девицу — добро чини.</verse>
				<verse number="38">Тако, ко се ожени својом девицом, добро чини, а ко се не ожени, чини боље.</verse>
				<verse number="39">Жена је везана за свога мужа све док је он жив. А ако он умре, слободна је да се уда за кога хоће — али само у Господу.</verse>
				<verse number="40">Али, по мом мишљењу — а мислим да и ја имам Божијег Духа — биће срећнија ако остане као што јесте.</verse>
			</chapter>
			<chapter number="8">
				<verse number="1">Што се тиче меса жртвованог идолима, знамо да сви имамо знање. Али, знање надима охолошћу, а љубав изграђује.</verse>
				<verse number="2">Ако неко мисли да нешто зна, тај још не зна онако како би требало да зна.</verse>
				<verse number="3">Али, ако неко воли Бога, Бог га познаје.</verse>
				<verse number="4">Дакле, што се тиче једења меса жртвованог идолима, знамо да идол није ништа на свету и да нема Бога осим једнога.</verse>
				<verse number="5">Јер, чак и да има такозваних богова, било на небу или на земљи — као што и има много »богова« и много »господа« —</verse>
				<verse number="6">за нас постоји само један Бог Отац, од кога је све и за кога смо ми, и само један Господ, Исус Христос, кроз кога је све и ми кроз њега.</verse>
				<verse number="7">Али, немају сви то знање. Неки, наиме, још навикнути на идоле, једу месо као да је жртвовано идолима и тако каљају своју савест, јер је слаба.</verse>
				<verse number="8">А јело нас не приближава Богу. Нити шта губимо ако не једемо, нити шта добијамо ако једемо.</verse>
				<verse number="9">Само, пазите да ваша слобода не буде камен спотицања за слабе.</verse>
				<verse number="10">Јер, ако неко види тебе, који имаш знање, да једеш у идолском храму, зар га тиме — пошто му је савест слаба — нећеш охрабрити да једе месо жртвовано идолима?</verse>
				<verse number="11">Због твога знања, наиме, пропада твој слаби брат за кога је Христос умро.</verse>
				<verse number="12">Тако, грешећи против своје браће и повређујући њихову слабу савест, грешите против Христа.</verse>
				<verse number="13">Зато, ако јело саблажњава мога брата, никада више нећу јести месо, да свога брата не бих саблазнио.</verse>
			</chapter>
			<chapter number="9">
				<verse number="1">Зар ја нисам слободан? Зар нисам апостол? Зар нисам видео Исуса, нашег Господа? Зар нисте ви моје дело у Господу?</verse>
				<verse number="2">Ако другима нисам апостол, вама јесам, јер ви сте печат мог апостолства у Господу.</verse>
				<verse number="3">Ово је моја одбрана против мојих тужилаца:</verse>
				<verse number="4">Зар немамо право да једемо и пијемо?</verse>
				<verse number="5">Зар немамо право, као и други апостоли и Господња браћа и Кифа, да водимо једну сестру као жену?</verse>
				<verse number="6">Зар само ја и Варнава немамо право да не радимо?</verse>
				<verse number="7">Ко то служи војску о свом трошку? Ко то сади виноград а да не једе од његових плодова? Ко то напаса стадо оваца а да не пије млека од тог стада?</verse>
				<verse number="8">Да ли ово говорим са људског становишта? Зар то не каже и Закон?</verse>
				<verse number="9">Јер, у Мојсијевом закону је записано: »Не завезуј уста волу који врше.« Зар је Богу до волова?</verse>
				<verse number="10">Зар не говори баш ради нас? Да, ради нас је то записано. Јер, орач треба да оре и вршилац да врше у нади да ће добити свој део.</verse>
				<verse number="11">Ако смо вам посејали духовна добра, зар је много ако жањемо ваша телесна добра?</verse>
				<verse number="12">Ако други имају право на део ваших добара, зашто ми не бисмо имали још више? Али, ми нисмо искористили то право, него све подносимо да нечим не бисмо омели Христово еванђеље.</verse>
				<verse number="13">Зар не знате да они који обављају службу у Храму, од Храма добијају храну, и да они који служе код жртвеника, добијају део од онога што је принето на жртвенику?</verse>
				<verse number="14">Тако је и Господ заповедио онима који проповедају еванђеље да од еванђеља живе.</verse>
				<verse number="15">Ја нисам ништа од тога искористио. А ни ово вам не пишем зато да и са мном буде тако, јер бих радије умро него да ме неко лиши ове хвале.</verse>
				<verse number="16">Ипак, када проповедам еванђеље, не могу да се хвалим, пошто ми је то дужност. Јер, тешко мени ако не проповедам еванђеље!</verse>
				<verse number="17">Ако то радим драговољно, имам награду, а ако недраговољно, онда само извршавам службу која ми је поверена.</verse>
				<verse number="18">Каква је, дакле, моја награда? Да проповедајући, бесплатно нудим еванђеље, не користећи се својим правом у еванђељу.</verse>
				<verse number="19">Иако сам слободан од свих, себе сам учинио робом свих, да што више њих придобијем.</verse>
				<verse number="20">Јудејима сам био као Јудејин, да придобијем Јудеје. Онима под Законом био сам као под Законом — иако ја сâм нисам под Законом — да придобијем оне под Законом.</verse>
				<verse number="21">Онима без Закона био сам као да сам без Закона — иако нисам без Божијег закона, него сам под Христовим законом — да придобијем оне без Закона.</verse>
				<verse number="22">Слабима сам био слаб, да придобијем слабе. Свима сам постао све, да неке пошто-пото спасем.</verse>
				<verse number="23">А све чиним ради еванђеља, да бих у њему имао удела.</verse>
				<verse number="24">Зар не знате да на тркалишту сви тркачи трче, али само један добија награду? Тако и ви трчите, да је освојите.</verse>
				<verse number="25">Сваки такмичар се уздржава од свега: они да добију распадљив венац, а ми нераспадљив.</verse>
				<verse number="26">Зато ја не трчим бесциљно и не ударам песницом као да млатим ваздух,</verse>
				<verse number="27">него кротим своје тело и потчињавам га, да не бих ја, који сам другима проповедао, био искључен из трке.</verse>
			</chapter>
			<chapter number="10">
				<verse number="1">Не бих желео да не знате, браћо, да су сви наши праоци били под облаком и да су сви прошли кроз море.</verse>
				<verse number="2">И сви су у облаку и у мору крштени у Мојсија.</verse>
				<verse number="3">И сви су јели исту духовну храну</verse>
				<verse number="4">и сви су пили исто духовно пиће. Јер, пили су из духовне стене која их је пратила, а та стена је био Христос.</verse>
				<verse number="5">Али, већина их није била по Божијој вољи, па су побијени у пустињи.</verse>
				<verse number="6">А све се то догодило нама за пример, да не жудимо за злом као што су они жудели.</verse>
				<verse number="7">Не будите идолопоклоници као што су неки од њих били — као што је записано: »Седе народ да једе и пије, па устаде да игра.«</verse>
				<verse number="8">Не одајмо се ни блуду као што су се неки од њих одавали блуду, па их је у једном дану пало двадесет три хиљаде.</verse>
				<verse number="9">Не искушавајмо Господа као што су га неки од њих искушавали, па страдали од змија.</verse>
				<verse number="10">Не гунђајте као што су неки од њих гунђали, па изгинули од Онога који убија.</verse>
				<verse number="11">Све се то догодило њима за пример, а записано је за опомену нама, којима су стигла последња времена.</verse>
				<verse number="12">Зато, ко мисли да чврсто стоји, нека пази да не падне.</verse>
				<verse number="13">Није вас снашло никакво искушење осим људског. А Бог је веран: неће дозволити да будете искушавани преко својих снага, него ће вам заједно са искушењем дати и излаз из њега, да можете да издржите.</verse>
				<verse number="14">Зато, драги моји, бежите од идолопоклонства.</verse>
				<verse number="15">Као разумним људима кажем: сами просудите шта говорим.</verse>
				<verse number="16">Зар чаша захвалности за коју захваљујемо не представља заједништво у Христовој крви? Зар хлеб који ломимо не представља заједништво у Христовом телу?</verse>
				<verse number="17">Пошто је хлеб један, онда смо ми, многи, једно тело, јер сви делимо један хлеб.</verse>
				<verse number="18">Погледајте телесни Израел. Зар они који једу жртве немају ништа заједничко са жртвеником?</verse>
				<verse number="19">Шта, дакле, хоћу да кажем? Зар да је оно што је жртвовано идолима нешто? Или да је идол нешто?</verse>
				<verse number="20">Не. Него, оно што пагани жртвују, демонима жртвују, а не Богу. Нећу да имате ништа заједничко са демонима!</verse>
				<verse number="21">Не можете да пијете и чашу Господњу и чашу демонску! Не можете да имате удела у Господњој трпези и у демонској трпези!</verse>
				<verse number="22">Или хоћете да изазивамо Господњу љубомору? Зар смо јачи од њега?</verse>
				<verse number="23">»Све је дозвољено«, али није све корисно. »Све је дозвољено«, али све не изграђује.</verse>
				<verse number="24">Нека нико не тражи своје добро, него добро другога.</verse>
				<verse number="25">Једите све што се продаје на пијаци, ништа не испитујући ради савести.</verse>
				<verse number="26">Јер, »Господња је земља и све на њој.«</verse>
				<verse number="27">Ако вас неки неверник позове у госте и хоћете да идете, једите све што се пред вас изнесе, ништа не испитујући ради савести.</verse>
				<verse number="28">Али, ако вам неко каже: »Ово је било принето на жртву«, онда не једите због онога који вас је на то упозорио и због савести</verse>
				<verse number="29">— а не мислим на твоју савест, него оног другога. Јер, зашто да туђа савест суди мојој слободи?</verse>
				<verse number="30">Ако ја са захвалношћу једем, зашто да о мени зло говоре због онога за шта захваљујем?</verse>
				<verse number="31">Ако, дакле, једете, или пијете, или чините нешто друго, све чините на Божију славу.</verse>
				<verse number="32">Не будите камен спотицања ни Јудејима, ни Грцима, ни Божијој цркви,</verse>
				<verse number="33">као што и ја свима у свему угађам, не тражећи своју корист, него корист многих — да се спасу.</verse>
			</chapter>
			<chapter number="11">
				<verse number="1">Угледајте се на мене као што се и ја угледам на Христа.</verse>
				<verse number="2">Хвалим вас што ме се у свему сећате и што се држите учењâ онако како сам вам их предао.</verse>
				<verse number="3">Али, хоћу да знате да је Христос глава сваком човеку, да је човек глава жени и да је Бог глава Христу.</verse>
				<verse number="4">Сваки човек који се моли или пророкује покривене главе, срамоти своју главу.</verse>
				<verse number="5">И свака жена која се моли или пророкује гологлава, срамоти своју главу, јер је то исто као да јој је глава обријана.</verse>
				<verse number="6">Јер, ако жена не покрива главу, нека се ошиша. А ако је ружно да се жена шиша или брије, нека покрива главу.</verse>
				<verse number="7">Човек не мора да покрива главу пошто је он Божија слика и слава, а жена је човекова слава.</verse>
				<verse number="8">Јер, није човек постао од жене, него жена од човека.</verse>
				<verse number="9">И није човек створен ради жене, него жена ради човека.</verse>
				<verse number="10">Зато жена мора да има знак власти на глави, ради анђела.</verse>
				<verse number="11">Али, у Господу, нити је жена без човека, нити човек без жене.</verse>
				<verse number="12">Јер, као што је жена постала од човека, тако и човек постаје кроз жену, а све је од Бога.</verse>
				<verse number="13">Сами просудите: да ли приличи жени да се гологлава моли Богу?</verse>
				<verse number="14">Зар вас и сама природа не учи да је за човека срамота да има дугу косу,</verse>
				<verse number="15">а ако жена има дугу косу, да је то њена слава? Јер, коса јој је дата уместо вела.</verse>
				<verse number="16">Ако је коме до препирања, ми немамо такав обичај, а ни Божије цркве.</verse>
				<verse number="17">Дајући вам ова упутства, не могу да вас хвалим, јер се не састајете набоље, него нагоре.</verse>
				<verse number="18">Пре свега, чујем, а донекле и верујем, да, када се састанете у цркви, међу вама има раздорâ.</verse>
				<verse number="19">Додуше, и треба да постоје разлике, да се покаже који су међу вама прекаљени.</verse>
				<verse number="20">Када се, дакле, састанете, ви не једете Господњу вечеру,</verse>
				<verse number="21">пошто свако, док једете, прво узима за себе своју вечеру, па један остане гладан, а други се опије.</verse>
				<verse number="22">Зар немате куће, да тамо једете и пијете? Или презирете Божију цркву и постиђујете оне који немају? Шта да вам кажем? Да вас похвалим? У овоме вас не хвалим.</verse>
				<verse number="23">Јер, ја сам од Господа примио оно што сам и вама предао: Господ Исус је оне ноћи када је издан узео хлеб</verse>
				<verse number="24">и, захваливши Богу, изломио га и рекао: »Ово је моје тело за вас. Чините ово мени у спомен.«</verse>
				<verse number="25">Тако је узео и чашу после вечере и рекао: »Ова чаша је нови савез мојом крвљу. Кад год из ње пијете, чините то мени у спомен.«</verse>
				<verse number="26">Јер, кад год једете овај хлеб и пијете из ове чаше, Господњу смрт објављујете док он не дође.</verse>
				<verse number="27">Зато, ко недостојно једе Господњи хлеб или пије из Господње чаше, огрешиће се о Господње тело и крв.</verse>
				<verse number="28">Нека свако испита самога себе пре него што једе хлеб и пије из чаше.</verse>
				<verse number="29">Јер, ко једе и пије, а не разликује Господње тело од другог јела, на своју осуду једе и пије.</verse>
				<verse number="30">Због тога су многи међу вама слаби и болесни, а доста их је и умрло.</verse>
				<verse number="31">Али, када бисмо сами себи судили, не би нам се судило.</verse>
				<verse number="32">А када нам суди Господ, он нас васпитава стегом, да не будемо осуђени са светом.</verse>
				<verse number="33">Зато, браћо моја, кад се састајете да једете, причекајте један другог.</verse>
				<verse number="34">Ако је неко гладан, нека једе код куће, да се не састајете на осуду. За остало ћу вам дати упутства када дођем.</verse>
			</chapter>
			<chapter number="12">
				<verse number="1">Што се тиче духовних дарова, браћо, не бих хтео да будете у незнању.</verse>
				<verse number="2">Знате како су вас, док сте били пагани, вукли и заводили немим идолима.</verse>
				<verse number="3">Зато вам обзнањујем да нико ко говори у Божијем Духу не може да каже: »Проклет Исус«, као што нико не може рећи: »Исус је Господ«, осим у Светоме Духу.</verse>
				<verse number="4">Има различитих милосних дарова, али је Дух исти,</verse>
				<verse number="5">и различитих служења, али је Господ исти,</verse>
				<verse number="6">и различитих деловања, али је исти Бог, који чини све у свима.</verse>
				<verse number="7">А свакоме се даје да се Дух кроз њега испољи на корист.</verse>
				<verse number="8">Јер, једноме се кроз Духа даје реч мудрости, а другоме, по истом Духу, реч знања;</verse>
				<verse number="9">једноме, истим Духом, вера, а другоме, тим истим Духом, дарови лечења;</verse>
				<verse number="10">једноме да чини чуда, а другоме пророковање; једноме да разликује духове, другоме да говори разним чудним језицима, а трећем да тумачи чудне језике.</verse>
				<verse number="11">И све то чини један исти Дух, који сваком додељује како хоће.</verse>
				<verse number="12">Као што је тело једно, а има много удова, и сви удови, иако их је много, чине једно тело, тако је и са Христом.</verse>
				<verse number="13">Јер, сви смо једним Духом у једно тело крштени — било да смо Јудеји или Грци, било да смо робови или слободни — и сви смо једним Духом напојени.</verse>
				<verse number="14">А ни тело није један, него много удова.</verse>
				<verse number="15">Ако нога каже: »Пошто нисам рука, не припадам телу«, зар због тога не припада телу?</verse>
				<verse number="16">Ако ухо каже: »Пошто нисам око, не припадам телу«, зар због тога не припада телу?</verse>
				<verse number="17">Када би цело тело било око, где би био слух? Када би цело тело било ухо, где би било чуло мириса?</verse>
				<verse number="18">Али, Бог је сваки поједини уд распоредио по телу по својој вољи.</verse>
				<verse number="19">Када би све био један уд, где би било тело?</verse>
				<verse number="20">Овако, има много удова, али само једно тело.</verse>
				<verse number="21">Не може око да каже руци: »Не требаш ми«, ни глава ногама: »Не требате ми.«</verse>
				<verse number="22">Штавише, много су потребнији они удови који се чине слабији.</verse>
				<verse number="23">И оне удове које сматрамо нечаснијима, окружујемо већом чашћу, и с непристојним удовима пристојније поступамо,</verse>
				<verse number="24">док с пристојнима то није потребно. Али, Бог је саставио тело, па је већу част дао оном уду који је нема,</verse>
				<verse number="25">да у телу не буде раздора, него да се удови једнако брину један о другом.</verse>
				<verse number="26">Ако један уд пати, сви удови пате с њим и ако се један уд слави, сви удови се радују с њим.</verse>
				<verse number="27">А ви сте Христово тело и, појединачно, удови.</verse>
				<verse number="28">Бог је у Цркви поставио, прво, апостоле, па пророке, па учитеље, па чудотворце, па оне који имају дарове лечења, помагања, управљања, говорења разним чудним језицима.</verse>
				<verse number="29">Зар су сви апостоли? Зар су сви пророци? Зар су сви учитељи? Зар су сви чудотворци?</verse>
				<verse number="30">Зар сви имају дарове лечења? Зар сви говоре чудне језике? Зар сви тумаче?</verse>
				<verse number="31">Чезните за већим милосним даровима, а ја ћу вам показати најизврснији пут.</verse>
			</chapter>
			<chapter number="13">
				<verse number="1">Ако људске и анђеоске језике говорим, а љубави немам, онда сам метал који одјекује и чинеле које звече.</verse>
				<verse number="2">И ако имам дар пророковања, ако знам све тајне и све знање, и ако имам сву веру — тако да горе премештам — а љубави немам, ништа сам.</verse>
				<verse number="3">Ако сиромасима разделим све што имам и ако своје тело предам да се сажеже, а љубави немам, ништа ми не користи.</verse>
				<verse number="4">Љубав је стрпљива, љубав је добра; она не завиди, не хвалише се, не прави се важна;</verse>
				<verse number="5">није непристојна, не тражи своје, није раздражљива, не памти зло;</verse>
				<verse number="6">не радује се неправди, а радује се истини;</verse>
				<verse number="7">све штити, све верује, свему се нада, све трпи.</verse>
				<verse number="8">Љубав никада не престаје. Пророковање? Престаће! Језици? Умукнуће! Знање? Нестаће!</verse>
				<verse number="9">Јер, ми делимично знамо и делимично пророкујемо,</verse>
				<verse number="10">а када дође оно што је савршено, нестаће оно делимично.</verse>
				<verse number="11">Када сам био дете, говорио сам као дете, мислио као дете, расуђивао као дете, а када сам постао човек, одбацио сам оно детиње.</verse>
				<verse number="12">Јер, сада гледамо као у огледалу, нејасно, а тада ћемо лицем у лице. Сада сазнајем делимично, а тада ћу спознати потпуно, као што сам и сам спознат.</verse>
				<verse number="13">Сада остају вера, нада и љубав, то троје. А највећа међу њима је љубав.</verse>
			</chapter>
			<chapter number="14">
				<verse number="1">Тежите за љубављу, чезните за духовним даровима, а нарочито да пророкујете.</verse>
				<verse number="2">Јер, ко говори чудним језиком, не говори људима, него Богу. Нико га, наиме, не разуме, пошто Духом изговара тајне.</verse>
				<verse number="3">А ко пророкује, људима говори: изграђује их, бодри и теши.</verse>
				<verse number="4">Ко говори чудним језиком, самога себе изграђује, а ко пророкује, изграђује цркву.</verse>
				<verse number="5">Желео бих да сви говорите чудним језицима, али још више да пророкујете. Онај ко пророкује већи је од онога који говори чудним језицима, осим ако тај не тумачи цркви ради изграђивања.</verse>
				<verse number="6">Ако сада, браћо, дођем к вама и говорим чудним језицима, шта вам то користи ако вам не изнесем неко откривење, или спознање, или пророштво, или поуку?</verse>
				<verse number="7">Па и беживотне ствари које производе звук, на пример свирала или китара, ако не дају разговетне тонове, како да се зна шта се свира на свирали или китари?</verse>
				<verse number="8">Или, ако труба производи нејасан звук, ко ће се спремити за бој?</verse>
				<verse number="9">Тако и ви, ако језиком не говорите јасно, како ће се знати шта се говори? Говорићете у ветар.</verse>
				<verse number="10">Иако на свету има толико разних звукова, ниједан није без значења.</verse>
				<verse number="11">Ако, дакле, не знам значење звука, бићу туђинац саговорнику, а саговорник туђинац мени.</verse>
				<verse number="12">Тако и ви, пошто чезнете за духовним даровима, трудите се да њима обилујете ради изграђивања цркве.</verse>
				<verse number="13">Стога, ко говори чудним језиком, нека се моли да може да га тумачи.</verse>
				<verse number="14">Јер, ако се молим чудним језиком, мој дух се моли, а мој ум је неплодан.</verse>
				<verse number="15">Шта, дакле, да радим? Молићу се духом, али молићу се и умом. Певаћу духом, али певаћу и умом.</verse>
				<verse number="16">Јер, ако захваљујеш Богу духом, како да неупућени каже »амин« на твоје захваљивање, кад не зна шта говориш?</verse>
				<verse number="17">Ти, додуше, лепо захваљујеш, али се други не изграђује.</verse>
				<verse number="18">Захваљујем Богу што више од свих вас говорим чудним језицима.</verse>
				<verse number="19">Али, у цркви ћу радије да кажем пет речи својим умом, да и друге поучим, него десет хиљада речи чудним језиком.</verse>
				<verse number="20">Браћо, не размишљајте као деца, него у опакости будите нејач, а у размишљању одрасли.</verse>
				<verse number="21">Записано је у Закону: »Туђим језицима и уснама странаца говорићу овом народу, али ни тако ме неће послушати«, каже Господ.</verse>
				<verse number="22">Према томе, чудни језици нису знак за вернике, него за невернике, а пророковање није за невернике, него за вернике.</verse>
				<verse number="23">Ако се, дакле, сва црква окупи заједно и сви говоре чудним језицима, па уђу неупућени или неверници — зар неће рећи да булазните?</verse>
				<verse number="24">Али, ако сви пророкују, па уђе неки неверник или неупућени, све га прекорева, све га осуђује,</verse>
				<verse number="25">тајне његовог срца излазе на видело, па ће пасти ничице и поклонити се Богу, изјављујући: »Бог је заиста у вама!«</verse>
				<verse number="26">Шта, дакле, браћо? Када се окупите, сваки од вас има псалам, или поуку, или откривење, или језик, или тумачење. Нека све то буде за изграђивање.</verse>
				<verse number="27">Ако неко — двојица, највише тројица, и то један за другим — говори чудним језиком, један нека тумачи.</verse>
				<verse number="28">А ако нема тумача, нека онда тај ћути у цркви; нека говори само себи и Богу.</verse>
				<verse number="29">Од пророкâ, нека говоре двојица или тројица, а остали нека расуђују.</verse>
				<verse number="30">Али, ако неком другом ко ту седи дође откривење, онај први нека ућути.</verse>
				<verse number="31">А сви можете, један по један, да пророкујете, да сви буду поучени и сви ободрени.</verse>
				<verse number="32">Пророчки духови се потчињавају пророцима,</verse>
				<verse number="33">јер Бог није Бог нереда, него мира. Као у свим црквама светих,</verse>
				<verse number="34">нека жене у црквама ћуте. Није им допуштено да говоре, него нека се потчињавају, као што и Закон каже.</verse>
				<verse number="35">А ако желе нешто да науче, нека код куће питају своје мужеве. Јер, ружно је да жена говори у цркви.</verse>
				<verse number="36">Зар је од вас проистекла Божија реч? Или је само вама стигла?</verse>
				<verse number="37">Ако неко сматра да је пророк или да је духован, треба да зна да је ово што вам пишем Господња заповест.</verse>
				<verse number="38">А ако неко то не признаје, ни сам неће бити признат.</verse>
				<verse number="39">Зато, браћо моја, чезните за пророковањем и не спречавајте да се говори чудним језицима.</verse>
				<verse number="40">Само, нека све буде пристојно и уредно.</verse>
			</chapter>
			<chapter number="15">
				<verse number="1">Подсећам вас, браћо, на еванђеље које сам вам објавио, које сте и примили, у коме и стојите,</verse>
				<verse number="2">којим се и спасавате ако се чврсто држите Речи коју сам вам објавио, осим ако нисте узалуд поверовали.</verse>
				<verse number="3">Пре свега, предао сам вам оно што сам и примио: да је Христос умро за наше грехе у складу са Писмима,</verse>
				<verse number="4">да је сахрањен, да је васкрсао трећег дана у складу са Писмима,</verse>
				<verse number="5">и да се показао Кифи, па Дванаесторици.</verse>
				<verse number="6">Затим се показао браћи, којих је било више од пет стотина одједном — већина их је још жива, а неки су умрли.</verse>
				<verse number="7">Затим се показао Јакову, па свим апостолима.</verse>
				<verse number="8">А после свих, показао се и мени, као недоношчету.</verse>
				<verse number="9">Ја сам, наиме, најмањи од апостола, недостојан да се зовем апостол, зато што сам прогонио Божију цркву.</verse>
				<verse number="10">Али, Божијом милошћу сам оно што јесам и његова милост према мени није била узалудна. Напротив, ја сам се трудио више од свих њих — али не ја, него Божија милост са мном.</verse>
				<verse number="11">Био то, дакле, ја или они: то проповедамо и у то сте поверовали.</verse>
				<verse number="12">Ако се проповеда да је Христос васкрсао из мртвих, како то да неки међу вама говоре да нема васкрсења мртвих?</verse>
				<verse number="13">Ако нема васкрсења мртвих, ни Христос није васкрсао.</verse>
				<verse number="14">Ако Христос није васкрсао, узалудно је наше проповедање, узалудна је и ваша вера.</verse>
				<verse number="15">Уз то, показујемо се и као лажни Божији сведоци, зато што смо сведочили против Бога да је васкрсао Христа, кога он није васкрсао ако заиста мртви не васкрсавају.</verse>
				<verse number="16">Јер, ако мртви не васкрсавају, ни Христос није васкрсао.</verse>
				<verse number="17">А ако Христос није васкрсао, ваша вера је узалудна — још сте у својим гресима.</verse>
				<verse number="18">Онда пропадоше и они који су умрли у Христу.</verse>
				<verse number="19">Ако се само у овом животу уздамо у Христа, најбеднији смо од свих људи.</verse>
				<verse number="20">Али, Христос јесте васкрсао из мртвих, као првенац оних који су умрли.</verse>
				<verse number="21">Јер, пошто је смрт дошла преко човека, и васкрсење мртвих је дошло преко човека.</verse>
				<verse number="22">Као што у Адаму сви умиру, тако ће у Христу сви оживети.</verse>
				<verse number="23">Али, свако по свом реду: као првенац Христос, затим, када он дође, они који су Христови.</verse>
				<verse number="24">Потом долази крај, када он преда Царство Богу Оцу пошто уништи свако поглаварство, сваку власт и силу.</verse>
				<verse number="25">Он, наиме, треба да влада све док све непријатеље не подложи под своје ноге.</verse>
				<verse number="26">А последњи непријатељ који ће бити уништен је смрт.</verse>
				<verse number="27">Јер, »све је потчинио под његове ноге«. А када каже: »све је потчинио«, јасно је да је потчињено све осим Онога који му је све потчинио.</verse>
				<verse number="28">А када му све буде потчињено, онда ће се и сâм Син потчинити Ономе који му је све потчинио, да Бог буде све у свему.</verse>
				<verse number="29">Уосталом, шта раде они који се крштавају за мртве? Ако мртви уопште не васкрсавају, зашто се крштавају за њих?</verse>
				<verse number="30">Зашто се и ми сваки час излажемо опасности?</verse>
				<verse number="31">Сваког дана умирем, браћо, тако ми поноса на вас који имам у Христу Исусу, нашем Господу.</verse>
				<verse number="32">Ако сам се само као човек борио са зверима у Ефесу, шта ми то користи? Ако мртви не васкрсавају, »једимо и пијмо, јер сутра ћемо умрети«.</verse>
				<verse number="33">Не заваравајте се: »Рђаво друштво квари добре навике.«</verse>
				<verse number="34">Честито се отрезните и не грешите, јер неки не познају Бога — на вашу срамоту говорим.</verse>
				<verse number="35">Али, неко ће упитати: »Како васкрсавају мртви?« и: »Какво ће тело имати?«</verse>
				<verse number="36">Безумниче! Оно што ти сејеш, не оживљава ако не умре.</verse>
				<verse number="37">И то што сејеш, не сејеш тело које ће бити, већ голо зрно, рецимо пшенице или нечег другог,</verse>
				<verse number="38">а Бог му даје тело какво хоће, и то сваком семену његово тело.</verse>
				<verse number="39">Није свако тело исто. Него, друго је људско, а друго животињско тело, друго је птичје тело, а друго рибље.</verse>
				<verse number="40">Има небеских тела и земаљских тела, али сјај небеских тела је другачији од сјаја земаљских.</verse>
				<verse number="41">Друго је сјај сунца, друго сјај месеца, а друго сјај звезда. А и звезда се од звезде разликује по сјају.</verse>
				<verse number="42">Тако је и са васкрсењем мртвих: сеје се у распадљивости, васкрсава у нераспадљивости;</verse>
				<verse number="43">сеје се у срамоти, васкрсава у слави; сеје се у слабости, васкрсава у сили;</verse>
				<verse number="44">сеје се природно тело, васкрсава духовно. Ако постоји природно тело, постоји и духовно.</verse>
				<verse number="45">Тако је и записано: »Први човек, Адам, постаде живо биће«, последњи Адам животворни дух.</verse>
				<verse number="46">Али, није прво духовно, него природно, па онда духовно.</verse>
				<verse number="47">Први човек је од земље, земаљски; други човек је са неба.</verse>
				<verse number="48">Какав је земаљски, такви су и сви земаљски, а какав је небески, такви су и сви небески.</verse>
				<verse number="49">И као што смо били слика земаљскога, тако ћемо бити и слика небескога.</verse>
				<verse number="50">А ово вам тврдим, браћо: тело и крв не могу да наследе Божије царство, нити распадљивост наслеђује нераспадљивост.</verse>
				<verse number="51">Ево, казујем вам тајну: нећемо сви умрети, али ћемо се сви изменити,</verse>
				<verse number="52">у магновењу, у трен ока, када последња труба затруби. Јер, затрубиће, и мртви ће васкрснути нераспадљиви, а ми ћемо се изменити.</verse>
				<verse number="53">Треба, наиме, ово распадљиво да се обуче у нераспадљивост и ово смртно да се обуче у бесмртност.</verse>
				<verse number="54">А када се ово распадљиво обуче у нераспадљивост и ово смртно обуче у бесмртност, тада ће се обистинити изрека која је записана: »Победа прождре смрт.«</verse>
				<verse number="55">»Смрти, где ти је победа? Смрти, где ти је жалац?«</verse>
				<verse number="56">Жалац смрти је грех, а сила греха је Закон.</verse>
				<verse number="57">Али, хвала Богу, који нам даје победу кроз нашег Господа Исуса Христа.</verse>
				<verse number="58">Зато, драга моја браћо, будите чврсти, непоколебљиви, увек обилујте Господњим делима, знајући да ваш труд није узалудан у Господу.</verse>
			</chapter>
			<chapter number="16">
				<verse number="1">Што се тиче сакупљања помоћи за свете, као што сам наредио галатијским црквама, тако и ви чините.</verse>
				<verse number="2">Сваког првог дана у седмици нека свако од вас остави на страну колико може, да не буде сакупљања тек кад ја дођем.</verse>
				<verse number="3">А када дођем, послаћу с писмима оне које одаберете да у Јерусалим однесу ваш дар.</verse>
				<verse number="4">Ако буде потребно да и ја путујем, путоваће са мном.</verse>
				<verse number="5">А к вама ћу доћи када прођем кроз Македонију. Јер, кроз Македонију само пролазим,</verse>
				<verse number="6">а код вас ћу се можда задржати или чак и презимити, да бисте ме ви испратили онамо куда будем путовао.</verse>
				<verse number="7">Не желим, наиме, да вас овога пута видим само у пролазу, јер се надам да ћу код вас, ако Господ дâ, остати неко време.</verse>
				<verse number="8">У Ефесу ћу остати до Педесетнице,</verse>
				<verse number="9">јер су ми се отворила велика и за рад повољна врата, а противника је много.</verse>
				<verse number="10">Ако Тимотеј дође, постарајте се да код вас борави без страха, јер он обавља Господње дело као и ја.</verse>
				<verse number="11">Нека га, дакле, нико не потцењује. У миру га испратите да дође к мени, јер га ишчекујем са браћом.</verse>
				<verse number="12">Што се тиче брата Аполоса, много сам га наговарао да дође к вама са браћом, али он никако није био вољан да сада иде. Али, доћи ће кад асе укаже повољна прилика.</verse>
				<verse number="13">Будно пазите, чврсто стојте у вери, држите се мушки, будите јаки!</verse>
				<verse number="14">Све чините у љубави!</verse>
				<verse number="15">Заклињем вас, браћо — ви знате да су Стефанини укућани првина Ахаје и да су се посветили служењу светима —</verse>
				<verse number="16">да се и ви потчињавате таквима и сваком ко сарађује и труди се.</verse>
				<verse number="17">Радујем се Стефанином, Фортунатовом и Ахаиковом доласку, јер су надокнадили ваше одсуство.</verse>
				<verse number="18">Наиме, умирили су мој дух, и ваш. Таквима, дакле, одајте признање.</verse>
				<verse number="19">Поздрављају вас азијске цркве. Много вас у Господу поздрављају Приска и Акила са црквом у свом дому.</verse>
				<verse number="20">Поздрављају вас сва браћа. Један другога поздравите светим пољупцем.</verse>
				<verse number="21">Поздрав мојом руком, Павловом.</verse>
				<verse number="22">Ако неко не воли Господа, нека је проклет! Марана та!</verse>
				<verse number="23">Милост Господа Исуса с вама.</verse>
				<verse number="24">Моја љубав са свима вама у Христу Исусу.</verse>
			</chapter>
		</book>
		<book number="47">
			<chapter number="1">
				<verse number="1">Павле, Божијом вољом апостол Христа Исуса, и брат Тимотеј, Божијој цркви у Коринту, заједно са свима светима широм Ахаје:</verse>
				<verse number="2">милост вам и мир од Бога, нашег Оца, и Господа Исуса Христа.</verse>
				<verse number="3">Благословен Бог и Отац нашег Господа Исуса Христа, Отац самилости и Бог сваке утехе.</verse>
				<verse number="4">Он нас теши у свакој нашој нeвољи, да бисмо и ми, оном утехом којом Бог теши нас, могли да тешимо све који су у невољи.</verse>
				<verse number="5">Јер, као што нас обилно сналазе Христова страдања, тако је кроз Христа обилна и наша утеха.</verse>
				<verse number="6">Ако смо у невољама — то је за вашу утеху и спасење. Ако смо утешени — то је за вашу утеху, која чини да стрпљиво подносите иста страдања која и ми подносимо.</verse>
				<verse number="7">А наша нада за вас је чврста, јер знамо да имате удела како у нашим страдањима тако и у утеси.</verse>
				<verse number="8">Не желимо, браћо, да не знате за невољу која нас је снашла у Азији. Били смо прекомерно, преко своје снаге, оптерећени, тако да смо већ стрепели и за живот.</verse>
				<verse number="9">Али, у себи смо се помирили са смртном пресудом, да се не бисмо уздали у саме себе, него у Бога, који васкрсава мртве.</verse>
				<verse number="10">Он нас је од толике смртне опасности избавио и избављаће нас. У њега се уздамо да ће нас и даље избављати</verse>
				<verse number="11">уз помоћ ваших молитви за нас, да би многи захваљивали за милост која нам је дарована посредством многих.</verse>
				<verse number="12">А овим се хвалимо: наша савест сведочи да смо у светости и искрености које долазе од Бога живели у свету, а нарочито међу вама — не у људској мудрости, већ у Божијој милости.</verse>
				<verse number="13">Јер, не пишемо вам ништа што не бисте могли да прочитате или разумете. А надам се да ћете у потпуности разумети,</verse>
				<verse number="14">као што сте нас донекле и разумели, и да ћете се на Дан нашег Господа Исуса ви поносити нама као и ми вама.</verse>
				<verse number="15">У том уверењу намеравао сам да прво дођем к вама, да вам се укаже двострука милост.</verse>
				<verse number="16">Намеравао сам да преко вас одем у Македонију, па да из Македоније опет дођем к вама, а ви да ме испратите у Јудеју.</verse>
				<verse number="17">Да нисам можда био лакомислен кад сам то намеравао? Или то што намеравам, намеравам као човек, па је код мене истовремено »да, да« и »не, не«?</verse>
				<verse number="18">Али, Бог је сведок да наша порука вама није »да« и »не«.</verse>
				<verse number="19">Јер, Син Божији, Исус Христос, кога смо вам ја, Силван и Тимотеј објавили, није био »да« и »не«, него је у њему увек било »да«.</verse>
				<verse number="20">Колико год има Божијих обећања, у њему су »да«. Зато кроз њега и говоримо »амин«, Богу на славу.</verse>
				<verse number="21">А Бог је тај који нас, заједно с вама, учвршћује у Христу. Он нас је помазао</verse>
				<verse number="22">и запечатио и у наше срце ставио Духа као залог.</verse>
				<verse number="23">Позивам Бога за сведока: живота ми, да бих вас поштедео нисам поново дошао у Коринт.</verse>
				<verse number="24">Ми нисмо господари ваше вере, него сарадници ваше радости, јер чврсто стојите у вери.</verse>
			</chapter>
			<chapter number="2">
				<verse number="1">Одлучио сам, наиме, да не дођем опет к вама доносећи жалост.</verse>
				<verse number="2">Јер, ако вас ја ражалостим, ко ће мене да обрадује? Зар онај кога жалостим?</verse>
				<verse number="3">Зато сам вам онако написао, да ме, када дођем, не ражалосте они који би требало да ме обрадују, уздајући се у све вас да је моја радост уједно и радост свих вас.</verse>
				<verse number="4">Јер, писао сам вам из тешке невоље, тескобног срца и уз многе сузе. Али, не да се ражалостите, него да упознате моју љубав, које у изобиљу имам за вас.</verse>
				<verse number="5">Ако је неко изазвао жалост, није ражалостио мене, него донекле — да не претерам — све вас.</verse>
				<verse number="6">Таквоме је довољна ова казна већине,</verse>
				<verse number="7">па му зато радије опростите и утешите га, да га превелика жалост не сатре.</verse>
				<verse number="8">Стога вас молим да према њему покажете љубав.</verse>
				<verse number="9">Ради тога сам баш и писао, да сазнам да ли сте прекаљени, да ли сте у свему послушни.</verse>
				<verse number="10">Коме ви нешто опростите, опраштам и ја. Јер, и ја што сам опростио — ако је било шта да се опрости — ради вас сам, пред Христом, опростио,</verse>
				<verse number="11">да нас Сатана не надмудри. Јер, знамо његове намере.</verse>
				<verse number="12">Када сам ради Христовог еванђеља дошао у Троаду, иако су ми се отворила врата у Господу,</verse>
				<verse number="13">душа ми није била спокојна, јер нисам нашао свог брата Тита. Зато сам се опростио од њих и пошао у Македонију.</verse>
				<verse number="14">Али, хвала Богу, који нас увек чини победницима у Христу и на сваком месту преко нас шири мирис сазнања о себи.</verse>
				<verse number="15">Ми смо Богу пријатан, Христов мирис међу онима који се спасавају и међу онима који пропадају:</verse>
				<verse number="16">једнима мирис смрти — за смрт; а другима мирис живота — за живот. И ко је за то подобан?</verse>
				<verse number="17">Јер, ми не тргујемо Божијом речју, као многи, него искрено говоримо у Христу — као од Бога пред Богом.</verse>
			</chapter>
			<chapter number="3">
				<verse number="1">Почињемо ли опет сами себе да препоручујемо? Или су нам, као некима, потребне писмене препоруке за вас или од вас?</verse>
				<verse number="2">Па ви сте наше писмо, написано у нашем срцу, које знају и читају сви људи.</verse>
				<verse number="3">А очигледно је да сте ви Христово писмо, исход наше службе, написано не мастилом, него Духом живога Бога, не на каменим плочама, него на плочама људског срца.</verse>
				<verse number="4">То поуздање пред Богом имамо кроз Христа.</verse>
				<verse number="5">Не да смо ми сами од себе способни да нешто за себе тврдимо, него је наша способност од Бога.</verse>
				<verse number="6">Он нас је учинио способнима да будемо служитељи новог савеза — али не слова, него Духа, јер слово убија, а Дух оживљава.</verse>
				<verse number="7">Ако је служба смрти, словима уклесана у камење, била толико славна да Израелци нису били у стању да гледају у Мојсијево лице због пролазне славе његовог лица,</verse>
				<verse number="8">зар неће још славнија бити служба Духа?</verse>
				<verse number="9">Јер, ако је била славна служба која доноси осуду, много је славнија служба која доноси праведност.</verse>
				<verse number="10">И заиста, оно што је било славно, није ни било славно у поређењу са узвишенијом славом.</verse>
				<verse number="11">Ако је оно пролазно било славно, колико ли је већа слава овога што остаје!</verse>
				<verse number="12">Пошто, дакле, имамо овакву наду, поступамо сасвим отворено,</verse>
				<verse number="13">а не као Мојсије, који је стављао вео на лице да Израелци не би видели свршетак онога што пролази.</verse>
				<verse number="14">Али, мисли су им окореле, јер све до дана данашњег исти вео остаје при читању старог савеза и не подиже се, пошто нестаје само у Христу.</verse>
				<verse number="15">И тако до дана данашњег, кад год се чита Мојсије, вео им застире срце.</verse>
				<verse number="16">Али, кад год се неко окрене Господу, вео се уклања.</verse>
				<verse number="17">Господ је Дух, а где је Господњи Дух, тамо је слобода.</verse>
				<verse number="18">И сви ми лицем које није покривено велом одражавамо Господњу славу и преображавамо се у исту слику — из славе у славу која долази од Господа, који је Дух.</verse>
			</chapter>
			<chapter number="4">
				<verse number="1">Стога, пошто ову службу имамо по Божијем милосрђу, не посустајемо.</verse>
				<verse number="2">Него, одрекли смо се срамних тајни, не користимо се лукавством и не изврћемо Божију реч, већ се објављујући истину препоручујемо савести сваког човека пред Богом.</verse>
				<verse number="3">Па, ако је наше еванђеље и застрто велом, застрто је за оне који пропадају.</verse>
				<verse number="4">Њима је бог овога света заслепио неверничку памет, да не виде светлост еванђеља о слави Христа, који је Божија слика.</verse>
				<verse number="5">Јер, ми не проповедамо сами себе, него Исуса Христа као Господа, а себе као ваше слуге ради Исуса.</verse>
				<verse number="6">Бог, који је рекао: »Нека светлост засветли из таме«, засветлео је у нашем срцу, да се просветлимо спознањем Божије славе на Христовом лицу.</verse>
				<verse number="7">А то благо имамо у глиненим посудама, да би било очигледно да је ова изванредно велика сила од Бога, а не од нас.</verse>
				<verse number="8">У свему притиснути али не и притешњени, двоумећи се али не очајавајући,</verse>
				<verse number="9">прогањани али не и напуштени, обарани али не и уништени,</verse>
				<verse number="10">ми у свом телу стално носимо Исусово умирање, да се и Исусов живот јасно покаже у нашем телу.</verse>
				<verse number="11">Јер, нас, живе, стално предају смрти ради Исуса, да се и Исусов живот јасно покаже у нашем смртном телу.</verse>
				<verse number="12">Тако у нама делује смрт, а у вама живот.</verse>
				<verse number="13">А пошто имамо исти дух вере, као што је записано: »Поверовах, зато сам говорио«, и ми верујемо, па зато и говоримо,</verse>
				<verse number="14">знајући да ће Онај који је васкрсао Господа Исуса и нас са Исусом васкрснути и заједно с вама поставити пред себе.</verse>
				<verse number="15">Јер, све је то ради вас, да милост, која се умножила захваљивањем многих, буде још обилнија на Божију славу.</verse>
				<verse number="16">Зато не посустајемо. Него, ако се споља и распадамо, изнутра се из дана у дан обнављамо.</verse>
				<verse number="17">Јер, наша незнатна, тренутна невоља доноси нам вечну славу која је неизмерно надмашује.</verse>
				<verse number="18">Ми се не усредсређујемо на видљиво, него на невидљиво, јер видљиво је привремено, а невидљиво вечно.</verse>
			</chapter>
			<chapter number="5">
				<verse number="1">Знамо, наиме, да када се сруши наша земаљска кућа, која је као шатор, имамо здање од Бога, вечну кућу на небесима, која није сазидана људском руком.</verse>
				<verse number="2">Зато и уздишемо и чезнемо да се обучемо у своје небеско боравиште.</verse>
				<verse number="3">Јер, ако смо обучени, нећемо се затећи голи.</verse>
				<verse number="4">Ми, наиме, који смо у овом шатору, уздишемо под теретом, јер не желимо да се свучемо, него да се преко овога обучемо, да живот прогута оно што је смртно.</verse>
				<verse number="5">А баш за то нас је и припремио Бог, који нам је дао Духа као залог.</verse>
				<verse number="6">Увек смо, дакле, пуни поуздања и знамо да смо, док боравимо у телу, далеко од Господа,</verse>
				<verse number="7">јер још живимо у вери, а не у гледању.</verse>
				<verse number="8">Пуни смо поуздања и најрадије бисмо се иселили из тела и настанили код Господа.</verse>
				<verse number="9">Стога се и трудимо да му угодимо, било да смо већ настањени, било да смо далеко.</verse>
				<verse number="10">Јер, сви треба да се појавимо пред Христовим судом, да свако добије према ономе што је учинио док је живео у телу, било добро, било зло.</verse>
				<verse number="11">Пошто, дакле, знамо за страх пред Господом, трудимо се да уверимо људе. Разоткривени смо пред Богом, а надам се и пред вашом савешћу.</verse>
				<verse number="12">Не препоручујемо вам опет сами себе, већ вам дајемо прилику да се нама хвалите, да имате шта да одговорите онима који се хвале спољашњошћу, а не оним што је у срцу.</verse>
				<verse number="13">Јер, ако смо били ван себе, то је ради Бога, а ако смо били при себи, то је ради вас.</verse>
				<verse number="14">Обузима нас Христова љубав када размишљамо о овоме: један је умро за све, дакле, сви су умрли.</verse>
				<verse number="15">А умро је за све, да живи више не живе за себе, него за Онога који је за њих умро и васкрсао.</verse>
				<verse number="16">Зато ми од сада никог не познајемо по телу. Ако смо Христа и познавали по телу, сада га више тако не познајемо.</verse>
				<verse number="17">Ако је, дакле, неко у Христу, ново је створење; старо је прошло, ево, ново је настало.</verse>
				<verse number="18">А све је од Бога, који нас је кроз Христа помирио са собом и поверио нам службу помирења.</verse>
				<verse number="19">Јер, Бог је у Христу помирио свет са собом, не рачунајући људима њихове преступе и нама поверивши Реч помирења.</verse>
				<verse number="20">Ми смо, дакле, Христови изасланици — Бог вас опомиње преко нас. У Христово име вас молимо: помирите се са Богом.</verse>
				<verse number="21">Њега, који није учинио грех, Бог је ради нас учинио грехом, да у њему будемо Божија праведност.</verse>
			</chapter>
			<chapter number="6">
				<verse number="1">А као његови сарадници, опомињемо вас да не примите узалуд Божију милост.</verse>
				<verse number="2">Јер, каже: »Услишио сам те у часу повољном и помогао ти на дан спасења.« Ево сада је најповољнији час! Ево сада је дан спасења!</verse>
				<verse number="3">Ником никакве препреке не постављамо, да не покуде нашу службу.</verse>
				<verse number="4">Него, у свему се показујемо као Божији служитељи: у великој стрпљивости, у невољама, у немаштини, у притешњености,</verse>
				<verse number="5">у батинама, у тамницама, у бунама, у тегобама, у бесаним ноћима, у гладовању,</verse>
				<verse number="6">у чистоти, у знању, у стрпљивости, у доброти, у Светом Духу, у нелицемерној љубави,</verse>
				<verse number="7">у истинитој Речи, у Божијој сили, оружјем праведности у десници и левици,</verse>
				<verse number="8">славом и срамотом, злим гласом и добрим гласом, као варалице а поштени,</verse>
				<verse number="9">као непознати а познати, као умирући а, ево, живимо, као кажњени али не и убијени,</verse>
				<verse number="10">као жалосни а увек радосни, као сиромашни а обогаћујући многе, као они који немају ништа а све поседују.</verse>
				<verse number="11">Отворено смо вам говорили, Коринћани; наше срце вам је широм отворено.</verse>
				<verse number="12">Није вам тесно у нама, али је тесно у вашем срцу.</verse>
				<verse number="13">Узвратите ми на исти начин — као својој деци говорим: и ви раширите своје срце.</verse>
				<verse number="14">Не упрежите се у исти јарам с неверницима. Јер, шта има праведност са безакоњем? Или, каква је заједница светлости и таме?</verse>
				<verse number="15">У чему се Христос слаже с Велиаром? Шта је заједничко вернику и невернику?</verse>
				<verse number="16">Какав је споразум Божијег храма с идолима? Јер, ми смо храм Бога живога, као што Бог рече: »Пребиваћу у њима и ходати међу њима, и ја ћу им бити Бог, а они ће бити мој народ.«</verse>
				<verse number="17">»Стога, изађите између њих и одвојте се, говори Господ. Ништа нечисто не дотичите, и ја ћу вас примити.«</verse>
				<verse number="18">»Ја ћу вам бити отац, а ви ћете ми бити синови и кћери, говори Господ Сведржитељ.«</verse>
			</chapter>
			<chapter number="7">
				<verse number="1">Пошто, дакле, имамо ова обећања, очистимо се, драги моји, од свега што каља тело и дух, усавршавајући своју светост у страху пред Богом.</verse>
				<verse number="2">Направите места за нас у свом срцу. Ником нисмо учинили неправду, никога нисмо упропастили, никога закинули.</verse>
				<verse number="3">Не говорим ово да вас осудим, јер малопре рекох да сте у нашем срцу, да бисмо с вама и умирали и живели.</verse>
				<verse number="4">Велико је моје поуздање у вас и веома се поносим вама. Испуњен сам утехом и препун радости упркос свим нашим невољама.</verse>
				<verse number="5">Јер, када смо дошли у Македонију, није било мира за наше тело, већ посвуда невоље: споља борбе, изнутра страх.</verse>
				<verse number="6">Али Бог, који теши понизне, утешио нас је Титовим доласком.</verse>
				<verse number="7">И не само његовим доласком него и утехом коју сте му дали. Обавестио нас је о вашој чежњи, о вашој дубокој жалости, о вашој великој бризи за мене, па сам се још више обрадовао.</verse>
				<verse number="8">Јер, ако сам вас и ражалостио својом посланицом, није ми жао. А ако ми је и било жао — видим, наиме, да вас је та посланица макар начас ражалостила —</verse>
				<verse number="9">сада се радујем; не зато што сте се ражалостили, него зато што сте се ражалостили на покајање. Јер, ражалостили сте се по Божијој вољи, па од нас нисте ни у чему оштећени.</verse>
				<verse number="10">Жалост по Божијој вољи ствара покајање које води спасењу — за које се не каје — а светска жалост доноси смрт.</verse>
				<verse number="11">Јер, видите да вам је баш то што сте се ражалостили по Божијој вољи донело не само велику озбиљност него и правдање и огорченост и страх и чежњу и ревност и оправдање. Свиме тиме сте показали да сте у тој ствари недужни.</verse>
				<verse number="12">Дакле, иако сам вам писао, нисам писао због онога који је скривио, ни због онога коме је скривио, него да вама пред Богом постане очигледна ваша велика брига за нас.</verse>
				<verse number="13">Зато смо се и утешили. Али, осим ове наше утехе, још више смо се обрадовали због Титове радости, јер сте му сви ви окрепили дух.</verse>
				<verse number="14">Заиста, ако сам вас њему похвалио за нешто, нисам се постидео. Него, као што је истина све што смо вам говорили, тако се и наша похвала пред Титом показала истинита.</verse>
				<verse number="15">А његова осећања према вама још су снажнија када се сети послушности свих вас и како сте га са страхом и трепетом примили.</verse>
				<verse number="16">Радујем се што се у свему могу поуздати у вас.</verse>
			</chapter>
			<chapter number="8">
				<verse number="1">Обзнањујемо вам, браћо, Божију милост која је дата македонским црквама.</verse>
				<verse number="2">Упркос најжешћим искушењима, њихова изобилна радост и њихово крајње сиромаштво прелили су се у богатство дарежљивости.</verse>
				<verse number="3">Сведочим да су нам, према својим могућностима — а и преко својих могућности — драговољно давали</verse>
				<verse number="4">и усрдно нас молили да им учинимо милост да учествују у овом служењу светима.</verse>
				<verse number="5">А давали су, не како смо очекивали, него су и саме себе дали, прво Господу, па нама, по Божијој вољи.</verse>
				<verse number="6">Зато смо замолили Тита да, као што је већ раније почео, тако и доврши међу вама ово дело милости.</verse>
				<verse number="7">Стога, као што се у свему истичете — у вери, у говору, у знању, у свакој брижљивости и у својој љубави за нас — истакните се и у овој милости давања.</verse>
				<verse number="8">Не заповедам, него брижљивошћу других проверавам искреност ваше љубави.</verse>
				<verse number="9">Јер, ви знате милост нашег Господа Исуса Христа — да је, иако богат, ради вас постао сиромашан, да се ви обогатите његовим сиромаштвом.</verse>
				<verse number="10">Ово је моје мишљење о томе: на вашу је корист то што сте прошле године ви први с тим почели, и то не само дȅлом него и жељом да га учините.</verse>
				<verse number="11">А сада то дело и довршите: као што сте спремно желели да га учините, тако га и довршите, према својим могућностима.</verse>
				<verse number="12">Јер, ако постоји спремност, добродошла је ако је заснована на оном што се има, а не на оном што се нема,</verse>
				<verse number="13">да олакшање другима вама не донесе невољу, него једнакост.</verse>
				<verse number="14">Нека сада ваш вишак буде за њихову оскудицу, да би једном и њихов вишак покрио вашу оскудицу — да буде једнакост,</verse>
				<verse number="15">као што је записано: »Ко је сакупио много, није имао сувише, а ко је сакупио мало, није имао премало.«</verse>
				<verse number="16">Хвала Богу што је исту такву бригу за вас ставио у Титово срце.</verse>
				<verse number="17">Он је не само прихватио нашу молбу него веома радо, од своје воље, иде к вама.</verse>
				<verse number="18">С њим шаљемо и једног брата кога све цркве хвале због његовог служења еванђељу.</verse>
				<verse number="19">Штавише, цркве су га изабрале за нашег сапутника у овој служби милости којом славимо самог Господа и којом показујемо своју спремност да помогнемо.</verse>
				<verse number="20">Тако избегавамо да нам неко пребацује због овог изобилног дара којим располажемо.</verse>
				<verse number="21">Јер, ми се веома трудимо да чинимо добро не само пред Господом него и пред људима.</verse>
				<verse number="22">С њима шаљемо и нашег брата који нам је у много чему и много пута потврдио своју ревност, а сада је још много ревноснији због великог поуздања у вас.</verse>
				<verse number="23">Што се тиче Тита, он је мој друг и сарадник у служењу вама, а што се тиче наше браће, они су изасланици цркава, Христова слава.</verse>
				<verse number="24">Покажите им, дакле, пред црквама, доказ своје љубави и зашто се поносимо вама.</verse>
			</chapter>
			<chapter number="9">
				<verse number="1">Што се тиче служења светима, сувишно је да вам пишем.</verse>
				<verse number="2">Јер, знам вашу спремност да помогнете. Њоме се хвалим пред Македонцима говорећи: »Ахаја је спремна још од прошле године«, и ваша ревност је подстакла већину.</verse>
				<verse number="3">Ипак, шаљем браћу, да се наше хваљење вама у овој ствари не изјалови, него да будете спремни, као што сам тврдио да јесте,</verse>
				<verse number="4">да се, ако са мном дођу Македонци и затекну вас неспремне, ми — а о вама да и не говорим — не осрамотимо у овом поуздању.</verse>
				<verse number="5">Зато сам сматрао неопходним да замолим браћу да пре нас оду к вама и постарају се да ваш раније обећани дар буде спреман као дар, а не као нешто изнуђено.</verse>
				<verse number="6">А ово упамтите: ко шкрто сеје, шкрто ће и жњети, а ко издашно сеје, издашно ће и жњети.</verse>
				<verse number="7">Нека свако даје како је одлучио у свом срцу — не са жалошћу или на силу, јер Бог воли радосног даваоца.</verse>
				<verse number="8">А Бог може на вас да излије обиље сваке милости, да у свему увек имате свега довољно за себе и још да вам преостане за свако добро дело,</verse>
				<verse number="9">као што је записано: »Просу, даде сиромасима; праведност његова остаје довека.«</verse>
				<verse number="10">Онај који даје семе сејачу и хлеб за јело и вама ће дати семе и умножити га и увећати плодове ваше праведности.</verse>
				<verse number="11">У свему ћете се обогатити за сваку дарежљивост која нашим посредством изазива захвалност Богу.</verse>
				<verse number="12">Јер, вршење ове службе не само што подмирује потребе светих него се и обилно прелива у многе захвалнице Богу.</verse>
				<verse number="13">Пошто сте се овим служењем доказали, људи славе Бога зато што покорно признајете Христово еванђеље и што великодушно делите с њима и са свима.</verse>
				<verse number="14">А молећи се за вас, они показују да чезну за вама због преобилне Божије милости која је на вама.</verse>
				<verse number="15">Хвала Богу за његов неизрециви дар.</verse>
			</chapter>
			<chapter number="10">
				<verse number="1">А ја, Павле, заклињем вас Христовом кроткошћу и благошћу — ја, који сам понизан када сам међу вама, лицем у лице, а одважан када сам далеко од вас.</verse>
				<verse number="2">Молим вас да, када будем код вас, не морам да иступим одважно и одрешито — као што сада намеравам да иступим — против неких, који сматрају да ми живимо како тело хоће.</verse>
				<verse number="3">Иако живимо у телу, ми се не боримо како тело хоће.</verse>
				<verse number="4">Јер, оружје нашег војевања није телесно, него божански силно у разарању утврђења. Ми разарамо мудровања</verse>
				<verse number="5">и сваку охолост која се диже против спознања Бога и заробљавамо сваку мисао, да буде послушна Христу.</verse>
				<verse number="6">И спремни смо да казнимо сваку непослушност када ваша послушност буде потпуна.</verse>
				<verse number="7">Површно гледате! Ако је неко уверен да је Христов, нека поново размисли о овоме: као што је он Христов, тако смо и ми.</verse>
				<verse number="8">Јер, када бих се и мало више похвалио нашом влашћу, коју нам је Господ дао ради вашег изграђивања, а не рушења, не бих се постидео.</verse>
				<verse number="9">Само, да се не учини да вас плашим посланицама.</verse>
				<verse number="10">Јер, »посланице су«, кажу, »тешке и снажне, а кад се лично појави, слаб је и говор му је никакав.«</verse>
				<verse number="11">Такви треба да схвате ово: какви смо на речима у посланицама када смо одсутни, такви смо и на делу када смо присутни.</verse>
				<verse number="12">Не усуђујемо се да се сврставамо или упоређујемо с некима који сами себе препоручују. Али, они су неразумни када сами себе собом мере и сами се са собом упоређују.</verse>
				<verse number="13">А ми се нећемо хвалити преко граница, него само унутар граница делокруга који нам је одредио Бог, делокруга који досеже и до вас.</verse>
				<verse number="14">Не протежемо се преко свога — као да још не досежемо до вас — јер ми јесмо стигли до вас с Христовим еванђељем.</verse>
				<verse number="15">А не прелазимо границу ни хвалећи се туђим трудом, него се надамо да ће се, када ваша вера порасте, и наш делокруг међу вама проширити,</verse>
				<verse number="16">па да ћемо еванђеље проповедати и даље од вашег краја, а не хвалити се оним што је већ урађено у туђем делокругу.</verse>
				<verse number="17">	»Ко се хвали, нека се у Господу хвали.«</verse>
				<verse number="18">Јер, није прекаљен онај ко самог себе препоручује, него онај кога препоручује Господ.</verse>
			</chapter>
			<chapter number="11">
				<verse number="1">Када бисте само поднели мало мога безумља! Али, већ ме и подносите.</verse>
				<verse number="2">Љубоморан сам на вас Божијом љубомором, јер сам вас обећао једном мужу, Христу, да вас пред њега изведем као чисту девицу.</verse>
				<verse number="3">Али, као што је змија својим лукавством преварила Еву, плашим се да се тако и ваше мисли не одврате од искрене и чисте преданости Христу.</verse>
				<verse number="4">Јер, ако неко дође и проповеда вам неког другог Исуса, кога вам ми нисмо проповедали, или ако примите духа другачијег од оног којег сте од нас примили, или другачије еванђеље од оног које сте прихватили, то добро подносите!</verse>
				<verse number="5">Сматрам, наиме, да нисам ни у чему мањи од тих »надапостола«.</verse>
				<verse number="6">Ако сам и невешт у говору, нисам у знању — то смо вам у сваком погледу показали.</verse>
				<verse number="7">Зар сам учинио грех што сам самог себе понизио — да бисте се ви узвисили — када сам вам бесплатно проповедао Божије еванђеље?</verse>
				<verse number="8">Друге цркве сам опљачкао узимајући од њих плату да бих служио вама.</verse>
				<verse number="9">А када сам био код вас и оскудевао, ником нисам био на терету, јер су моје потребе подмирила браћа која су дошла из Македоније. И у сваком погледу сам се чувао, и чуваћу се, да вам не будем на терету.</verse>
				<verse number="10">Тако ми Христове истине у мени, нико ме у ахајским крајевима неће спречити да се тиме хвалим!</verse>
				<verse number="11">Зашто? Зар зато што вас не волим? Бог зна да вас волим!</verse>
				<verse number="12">А то што чиним, чинићу и убудуће, да онемогућим оне који траже прилику да се изједначе с нама у оном чиме се хвале.</verse>
				<verse number="13">Јер, такви људи су лажни апостоли, притворни радници који се прерушавају у Христове апостоле.</verse>
				<verse number="14">А није ни чудо, јер се и сâм Сатана прерушава у анђела светлости.</verse>
				<verse number="15">Нема, дакле, ничег нарочитог у томе што се и његове слуге прерушавају у слуге праведности. Крај ће им бити у складу с њиховим делима.</verse>
				<verse number="16">Опет кажем: нека ме нико не сматра безумним. Али, ако ме ипак сматрате таквим, прихватите ме макар и као безумног, да се и ја мало похвалим.</verse>
				<verse number="17">У овом хвалисавом поуздању не говорим као што би говорио Господ, него као безумник.</verse>
				<verse number="18">Пошто се многи хвале као што то чини свет, хвалићу се и ја.</verse>
				<verse number="19">Јер, ви радо подносите безумнике, ви умни!</verse>
				<verse number="20">Подносите, наиме, ако вас неко поробљава, ако вас неко прождире, ако вам неко отима, ако се неко уздиже, ако вас неко шамара.</verse>
				<verse number="21">На своју срамоту признајем: ми смо за то били слаби! Али, чиме год се неко други усуђује да се похвали — као безумник говорим — усуђујем се и ја!</verse>
				<verse number="22">Јесу ли они Јевреји? И ја сам! Јесу ли Израелци? И ја сам! Јесу ли Авраамови потомци? И ја сам!</verse>
				<verse number="23">Јесу ли Христови служитељи? Као суманут говорим: ја сам још више! Више сам се трудио, више био у тамницама, строже био батинан, чешће био у смртној опасности!</verse>
				<verse number="24">Пет пута сам од Јудеја добио четрдесет удараца мање један.</verse>
				<verse number="25">Три пута сам био ишибан, једном каменован, три пута доживео бродолом, једну ноћ и дан провео сам на отвореном мору.</verse>
				<verse number="26">Често сам путовао, био у опасностима од река, у опасностима од разбојника, у опасностима од сународника, у опасностима од пагана, у опасностима у граду, у опасностима у пустињи, у опасностима на мору, у опасностима од лажне браће.</verse>
				<verse number="27">Трудио сам се и мучио, често у неспавању, у глади и жеђи, често без хране, у студени и голотињи.</verse>
				<verse number="28">А поврх свега тога, свакодневно ме притиска брига за све цркве.</verse>
				<verse number="29">Ко је слаб, а да и ја нисам слаб? Ко се саблажњава, а да ја не изгарам?</verse>
				<verse number="30">Ако треба да се хвалим, хвалићу се својим слабостима.</verse>
				<verse number="31">Бог и Отац нашег Господа Исуса Христа, благословен довека, зна да не лажем.</verse>
				<verse number="32">У Дамаску је намесник цара Арете држао град дамашћански под стражом, јер је хтео да ме ухвати,</verse>
				<verse number="33">али ме кроз прозор, у корпи, спустише преко зида, па му умакох из руку.</verse>
			</chapter>
			<chapter number="12">
				<verse number="1">Морам још да се хвалим, иако то ничему не користи. Долазим на виђења и откривења од Господа:</verse>
				<verse number="2">Знам човека у Христу који је пре четрнаест година — да ли у телу, не знам, да ли ван тела, не знам, Бог зна — био понет до трећег неба.</verse>
				<verse number="3">И знам за тог човека да је — да ли у телу или ван тела, не знам, Бог зна —</verse>
				<verse number="4">био понет у Рај и чуо неизрециве речи, које човек не сме да изговори.</verse>
				<verse number="5">Таквим човеком ћу да се хвалим, а самим собом нећу да се хвалим, осим својим слабостима.</verse>
				<verse number="6">А и када бих хтео да се хвалим, не бих био неразуман, јер бих говорио истину. Али, уздржавам се, да ме неко не би сматрао за више од оног што од мене види или чује.</verse>
				<verse number="7">А да због тих неизмерних откривења не бих постао охол, дат ми је трн у телу, Сатанин анђео, да ме мучи, да не постанем охол.</verse>
				<verse number="8">Три пута сам преклињао Господа да ме тога ослободи,</verse>
				<verse number="9">а он ми рече: »Доста ти је моја милост, јер сила се усавршава слабошћу.« Зато ћу радије да се хвалим својим слабостима, да се у мени настани Христова сила.</verse>
				<verse number="10">Стога, ради Христа, уживам у слабостима, у увредама, у тешкоћама, у прогонима и притешњеностима. Јер, кад сам слаб, онда сам јак.</verse>
				<verse number="11">Постадох неразуман, али ви сте ме натерали. Требало је, наиме, да ме ви препоручујете, јер ни у чему нисам мањи од »надапостола«, иако нисам ништа.</verse>
				<verse number="12">Апостолска обележја — знамења, чуда и дела силе — учињена су међу вама с великом истрајношћу.</verse>
				<verse number="13">Уосталом, по чему сте то ви мањи од других цркава осим по томе што вам ја нисам био на терету? Опростите ми ту неправду!</verse>
				<verse number="14">Ево, спреман сам да трећи пут дођем к вама и нећу вам бити на терету, јер не тражим ваше, него вас. Нису, наиме, деца дужна да стичу за родитеље, него родитељи за децу.</verse>
				<verse number="15">А ја ћу веома радо све да потрошим и самога себе да истрошим за ваше душе. Ако ја вас волим више, зар ћете ви мене волети мање?</verse>
				<verse number="16">Али, нека — нисам вам био на терету, него сам вас, лукав какав сам, ухватио на превару.</verse>
				<verse number="17">Да ли сам вас у нечему закинуо преко неког од оних које сам вам послао?</verse>
				<verse number="18">Замолио сам Тита и с њим сам послао оног брата. Да вас можда Тит није у нечему закинуо? Зар нисмо ходали у истом духу и истим стопама?</verse>
				<verse number="19">Ви одавно сматрате да се ми пред вама бранимо. Пред Богом у Христу вам говоримо: све је то, драги моји, за ваше изграђивање.</verse>
				<verse number="20">Јер, бојим се да вас, када дођем к вама, нећу наћи онакве какве бих хтео да нађем и да ћете ви мене наћи каквог не бисте хтели — да не буде каквих свађа, зависти, излива љутње, сплеткарења, клеветања, оговарања, надмености, нереда,</verse>
				<verse number="21">да ме, када дођем, мој Бог опет не понизи пред вама, па да јадикујем над многима који су раније згрешили, а нису се покајали за нечистоту, блуд и разузданост које су починили.</verse>
			</chapter>
			<chapter number="13">
				<verse number="1">Ово је трећи пут како долазим к вама. »Нека се свака ствар утврди на основу сведочења два или три сведока.«</verse>
				<verse number="2">Већ сам вас упозорио када сам код вас био други пут. Сада, одсутан, унапред упозоравам оне који су раније грешили, и све друге: када опет дођем, нећу вас штедети.</verse>
				<verse number="3">Јер, ви тражите доказ да кроз мене говори Христос. Он према вама није слаб, него је силан међу вама.</verse>
				<verse number="4">Додуше, био је распет у слабости, али живи по Божијој сили. Тако смо и ми слаби у њему, али ћемо по Божијој сили с њим живети за вас.</verse>
				<verse number="5">Испитајте сами себе — да ли сте у вери. Сами себе проверите. Или зар не знате да је Христос Исус у вама? Ако не знате, нисте проверени.</verse>
				<verse number="6">А надам се да ћете увидети да ми нисмо непроверени.</verse>
				<verse number="7">Молимо се Богу да не учините никакво зло — не да бисмо се ми показали као проверени, него да ви чините добро, па макар изгледало као да смо ми непроверени.</verse>
				<verse number="8">Јер, против истине не можемо ништа, него само за истину.</verse>
				<verse number="9">Радујемо се када смо ми слаби, а ви јаки и молимо се да се ви усавршите.</verse>
				<verse number="10">Зато вам ово и пишем, одсутан, да не бих, када будем код вас, морао да поступим строго, у складу с влашћу коју ми је дао Господ — да градим, а не да рушим.</verse>
				<verse number="11">На крају, браћо, радујте се, усавршавајте се, храбрите се, будите сложни, живите у миру, и Бог љубави и мира биће с вама.</verse>
				<verse number="12">Поздравите један другога светим пољупцем.</verse>
				<verse number="13">Поздрављају вас сви свети.</verse>
				<verse number="14">Милост Господа Исуса Христа, Божија љубав и заједништво Светога Духа са свима вама.</verse>
			</chapter>
		</book>
		<book number="48">
			<chapter number="1">
				<verse number="1">Павле, апостол, не од људи, ни посредством човека, него посредством Исуса Христа и Бога Оца, који га је васкрсао из мртвих,</verse>
				<verse number="2">и сва браћа која су са мном, црквама у Галатији:</verse>
				<verse number="3">милост вам и мир од Бога, нашег Оца, и од Господа Исуса Христа,</verse>
				<verse number="4">који је самога себе дао за наше грехе, да нас избави од садашњега злог света, по вољи Бога, нашег Оца,</verse>
				<verse number="5">коме слава довека. Амин.</verse>
				<verse number="6">Чудим се да се од Онога који вас је Христовом милошћу позвао тако брзо окрећете неком другачијем еванђељу,</verse>
				<verse number="7">које то, у ствари, и није. Има само неких који вас збуњују и који хоће да искриве Христово еванђеље.</verse>
				<verse number="8">Али, чак када бисмо вам ми, или када би вам анђео са неба проповедао еванђеље различито од оног које смо вам ми проповедали, нека је проклет.</verse>
				<verse number="9">Као што смо већ рекли, и сада опет кажем: ако вам неко проповеда еванђеље различито од оног које сте примили, нека је проклет.</verse>
				<verse number="10">Да ли ја то сада хоћу да се умилим људима или Богу? Или покушавам да угодим људима? Да још људима угађам, не бих био Христов слуга.</verse>
				<verse number="11">Желим да знате, браћо, да еванђеље које сам проповедао није људско.</verse>
				<verse number="12">Јер, ја га нисам примио или научио од неког човека, него преко откривења Исуса Христа.</verse>
				<verse number="13">Чули сте, наиме, о мом некадашњем начину живота у јудаизму — да сам преко сваке мере прогонио Божију цркву и уништавао је.</verse>
				<verse number="14">У јудаизму сам надмашио већину својих вршњака из свога народа, јер сам се претерано ревносно држао предања својих праотаца.</verse>
				<verse number="15">Али, када се свидело Ономе који ме је још од рођења одвојио и позвао својом милошћу</verse>
				<verse number="16">да ми открије свога Сина — да га проповедам међу паганима — нисам се ни са ким посаветовао,</verse>
				<verse number="17">нити сам отишао у Јерусалим онима који су пре мене били апостоли, него сам одмах отишао у Арабију, па се опет вратио у Дамаск.</verse>
				<verse number="18">Затим сам, после три године, отишао у Јерусалим да се упознам с Кифом, па сам код њега остао петнаест дана.</verse>
				<verse number="19">Друге апостоле нисам видео, осим Јакова, Господовог брата.</verse>
				<verse number="20">(Пред Богом вам тврдим да није лаж ово што вам пишем.)</verse>
				<verse number="21">Потом сам отишао у Сирију и Киликију.</verse>
				<verse number="22">А у црквама у Јудеји, које су у Христу, нису ме лично познавали.</verse>
				<verse number="23">Само су чули: »Наш некадашњи прогонитељ сада проповеда веру коју је некада хтео да уништи!«</verse>
				<verse number="24">И славили су Бога због мене.</verse>
			</chapter>
			<chapter number="2">
				<verse number="1">Онда сам, после четрнаест година, поново отишао у Јерусалим, са Варнавом, а повео сам и Тита.</verse>
				<verse number="2">Отишао сам, јер сам примио откривење, па сам им — посебно оним угледнијима — изложио еванђеље које проповедам међу паганима, плашећи се да можда не трчим или да нисам трчао узалуд.</verse>
				<verse number="3">Али, чак ни Тит, мој пратилац, иако је Грк, није био присиљен да се обреже.</verse>
				<verse number="4">А све то због лажне браће, уљеза који су се увукли међу нас да уходе слободу коју имамо у Христу Исусу, не би ли нас учинили робовима.</verse>
				<verse number="5">Нисмо им ни на час попустили ни потчинили им се, да би истина еванђеља остала код вас.</verse>
				<verse number="6">Што се тиче оних који су важили за угледне — какви год да су били, мени је свеједно; Бог не суди по спољашњости — мени ти угледни нису ништа додали.</verse>
				<verse number="7">Напротив, видели су да је мени поверено да проповедам еванђеље необрезанима, баш као Петру да проповеда обрезанима</verse>
				<verse number="8">Јер, Онај који је Петра оспособио за апостола обрезанима, оспособио је и мене за апостола паганима.</verse>
				<verse number="9">Када су Јаков, Кифа и Јован, који су важили за стубове цркве, признали милост која ми је дата, пружише деснице Варнави и мени у знак заједништва: ми ћемо паганима, а они обрезанима —</verse>
				<verse number="10">само да се сећамо сиромаха, што сам ја и сам жарко желео да чиним.</verse>
				<verse number="11">А када је Кифа дошао у Антиохију, ја сам му се супротставио у лице, јер је заслужио осуду.</verse>
				<verse number="12">Наиме, пре него што су неки дошли од Јакова, Петар је јео с паганима. А када су ови стигли, он се повукао и одвојио, плашећи се обрезаних верника.</verse>
				<verse number="13">У дволичности су му се придружили и други Јудеји, тако да је и Варнава био заведен њиховом дволичношћу.</verse>
				<verse number="14">Када сам видео да се не понашају у складу са истином еванђеља, рекао сам Кифи пред свима: »Ако ти, Јудејин, живиш по паганским обичајима, а не по јудејским, како можеш да присиљаваш пагане да живе по јудејским?«</verse>
				<verse number="15">Ми који смо Јудеји по рођењу, а не пагански грешници,</verse>
				<verse number="16">знамо да се човек не оправдава делима Закона, него вером у Исуса Христа. Зато смо и ми поверовали у Христа Исуса, да се оправдамо вером у Христа, а не делима Закона, јер се делима Закона нико неће оправдати.</verse>
				<verse number="17">Али, ако се, настојећи да будемо оправдани у Христу, ми сами покажемо као грешници, да ли то значи да Христос служи греху? Нипошто!</verse>
				<verse number="18">Јер, ако ја поново зидам оно што сам срушио, доказујем да сам преступник.</verse>
				<verse number="19">Ја сам, наиме, посредством Закона, Закону умро да бих живео Богу. Распет сам са Христом.</verse>
				<verse number="20">Живим, али не више ја, него у мени живи Христос. А то што сада живим у телу, живим у вери у Сина Божијега, који ме је волео и самога себе дао за мене.</verse>
				<verse number="21">Не одбацујем Божију милост. Јер, ако праведност долази посредством Закона, онда је Христос узалуд умро.</verse>
			</chapter>
			<chapter number="3">
				<verse number="1">О, неразумни Галаћани! Ко ли вас је опчинио? Вас, пред чијим очима је Исус Христос јасно осликан као распет!</verse>
				<verse number="2">Само ово желим да сазнам од вас: да ли сте Духа примили на основу делâ Закона или на основу вере у оно што сте чули?</verse>
				<verse number="3">Зар сте толико неразумни? Почели сте у Духу, па зар да сада завршите у телу?</verse>
				<verse number="4">Зар сте узалуд онолико препатили? Ако је заиста било узалуд!</verse>
				<verse number="5">Да ли, дакле, Онај који вам даје Духа и чини међу вама дела силе, то чини због делâ Закона или због вере у оно што сте чули?</verse>
				<verse number="6">Погледајте Авраама: »Он поверова Богу и то му се урачуна у праведност.«</verse>
				<verse number="7">Схватите, дакле: они који верују, то су Авраамови синови.</verse>
				<verse number="8">А Писмо је предвидело да ће Бог пагане оправдати на основу вере, па је Аврааму еванђеље објављено унапред: »Преко тебе ће бити благословени сви народи.«</verse>
				<verse number="9">Тако су, заједно с Авраамом, човеком вере, благословени сви који верују.</verse>
				<verse number="10">Они који се уздају у дела Закона, под проклетством су. Јер, записано је: »Нека је проклет свако ко не истраје у извршавању свега што је записано у Књизи закона.«</verse>
				<verse number="11">А јасно је да се пред Богом нико не оправдава на основу Закона, јер: »Праведник ће живети од вере.«</verse>
				<verse number="12">Закон није заснован на вери, него: »Човек који га извршава, у њему ће наћи живот.«</verse>
				<verse number="13">Христос нас је откупио од проклетства Закона тако што је ради нас постао проклетство. Јер, записано је: »Нека је проклет свако ко је обешен о дрво« —</verse>
				<verse number="14">да Авраамов благослов дође у Христу Исусу, да посредством вере добијемо обећаног Духа.</verse>
				<verse number="15">Браћо, људским језиком говорим: ни пуноважно човеково завештање нико не поништава нити му шта додаје.</verse>
				<verse number="16">А обећања су изречена Аврааму и његовом потомству. Писмо не каже: »и потомцима«, као да подразумева многе, него: »и твом потомству«, подразумевајући једнога, а то је Христос.</verse>
				<verse number="17">Ово хоћу да кажем: Закон, који је настао четири стотине тридесет година касније, не поништава савез који је Бог раније потврдио и не укида обећање.</verse>
				<verse number="18">Јер, ако се наследство добија на основу Закона, онда се не добија на основу обећања, а Бог га је обећањем даровао Аврааму.</verse>
				<verse number="19">Чему, дакле, Закон? Додат је због прекршаја, до доласка Потомка на кога се односи обећање. Ступио је на снагу преко анђелâ и преко једног посредника.</verse>
				<verse number="20">А посредника нема где је само један — а Бог је један.</verse>
				<verse number="21">Да ли је, дакле, Закон у супротности са Божијим обећањима? Нипошто! Јер, да је дат закон који је у стању да донесе живот, онда би праведност заиста долазила од Закона.</verse>
				<verse number="22">Али, Писмо је све људе затворило под грех, да онима који верују обећање буде дато кроз веру у Исуса Христа.</verse>
				<verse number="23">А пре него што је дошла вера, били смо затвореници под Законом, чувани за веру која је тек требало да буде откривена.</verse>
				<verse number="24">Тако нас је Закон надзирао и водио нас до Христа, да се оправдамо на основу вере.</verse>
				<verse number="25">А садa, када је дошла вера, више нисмо под надзором.</verse>
				<verse number="26">Кроз веру у Христа Исуса, сви сте Божији синови.</verse>
				<verse number="27">Јер, сви ви који сте се у Христа крстили, у Христа сте се обукли.</verse>
				<verse number="28">Нема више Јудејин — Грк, роб — слободњак, мушко — женско, јер сте сви једно у Христу Исусу.</verse>
				<verse number="29">А ако сте Христови, онда сте Авраамово потомство, наследници по обећању.</verse>
			</chapter>
			<chapter number="4">
				<verse number="1">Хоћу да кажем: све док је наследник малолетан, нимало се не разликује од роба. Иако је господар свега,</verse>
				<verse number="2">под старатељима је и управитељима до рока који је одредио његов отац.</verse>
				<verse number="3">Тако смо и ми, док смо били малолетни, робовали стихијама овога света,</verse>
				<verse number="4">а када је дошла пуноћа времена, Бог је послао свога Сина, рођеног од жене, рођеног под Законом,</verse>
				<verse number="5">да откупи оне који су под Законом, да постанемо синови.</verse>
				<verse number="6">А пошто сте синови, Бог је у ваше срце послао Духа свога Сина, који виче: »Аба, Оче.«</verse>
				<verse number="7">Тако више ниси роб, него син, а ако си син, онда те је Бог учинио и наследником.</verse>
				<verse number="8">Док још нисте познавали Бога, робовали сте боговима који то по својој природи нису.</verse>
				<verse number="9">А сада, пошто сте упознали Бога — боље речено: пошто је он упознао вас — како то да се опет окрећете оним немоћним и бедним стихијама и опет изнова хоћете да им робујете?</verse>
				<verse number="10">Славите дане и месеце и доба и године!</verse>
				<verse number="11">Бојим се за вас — да се можда нисам узалуд трудио око вас.</verse>
				<verse number="12">Молим вас, браћо, постаните као ја, јер сам и ја постао као ви. Ништа ми нисте учинили нажао.</verse>
				<verse number="13">Знате да сам вам први пут проповедао еванђеље док сам био болестан.</verse>
				<verse number="14">Иако је моја болест за вас била искушење, нисте ме ни презрели ни попљували, него сте ме примили као Божијег анђела, као Христа Исуса.</verse>
				<verse number="15">Где је, дакле, та ваша радост? Јер, сведочим вам: да сте могли, своје бисте очи извадили и дали их мени.</verse>
				<verse number="16">Зар сам вам постао непријатељ зато што вам говорим истину?</verse>
				<verse number="17">Они други се веома труде око вас, али не ради добра. Желе да вас одвоје, како бисте се ви трудили око њих.</verse>
				<verse number="18">Добро је увек се трудити око добра, а не само док сам ја присутан међу вама,</verse>
				<verse number="19">децо моја, коју поново у трудовима рађам док се Христос у вама не уобличи.</verse>
				<verse number="20">Волео бих да сам сада с вама, да другачије с вама разговарам, јер сам због вас у недоумици.</verse>
				<verse number="21">Реците ми, ви који желите да будете под Законом: зар не чујете шта Закон каже?</verse>
				<verse number="22">Јер, записано је да је Авраам имао два сина: једног од робиње и једног од слободне жене.</verse>
				<verse number="23">Али, онај од робиње је рођен као сви људи, а онај од слободне на основу обећања.</verse>
				<verse number="24">То све има и пренесено значење, јер те две жене представљају два савеза. Један је са Синајске горе и рађа децу за ропство — то је Агара.</verse>
				<verse number="25">А Агара представља Синајску гору у Арабији и одговара данашњем Јерусалиму, јер робује заједно са својом децом.</verse>
				<verse number="26">Али, онај Јерусалим који је на небу, слободан је — он је наша мајка. Јер, записано је:</verse>
				<verse number="27">»Радуј се, нероткињо, ти која не рађаш, кличи и вичи, ти која не знаш за трудове. Јер, више деце има усамљена него она која има мужа.«</verse>
				<verse number="28">А ви сте, браћо, као Исаак, деца обећања.</verse>
				<verse number="29">И као што је у оно време онај који је рођен као сви људи прогањао онога који је рођен снагом Духа, тако је и сада.</verse>
				<verse number="30">Али, шта каже Писмо? »Отерај робињу и њеног сина, јер син робиње неће бити наследник са сином слободне.«</verse>
				<verse number="31">Стога, браћо, нисмо деца робиње, него слободне.</verse>
			</chapter>
			<chapter number="5">
				<verse number="1">Христос нас је ослободио за слободу. Зато чврсто стојте и не дајте се поново под јарам ропства.</verse>
				<verse number="2">Ево, ја, Павле, кажем вам: ако се обрежете, Христос вам неће бити ни од какве користи.</verse>
				<verse number="3">И поново јемчим сваком човеку који се обреже да је дужан да извршава сав Закон.</verse>
				<verse number="4">Одвојили сте се од Христа, ви који хоћете да се оправдате Законом; отпали сте од милости.</verse>
				<verse number="5">Ми, наиме, кроз Духа, на основу вере, ишчекујемо праведност којој се надамо.</verse>
				<verse number="6">Јер, у Христу Исусу не вреди ни обрезање ни необрезање, него вера која је делотворна кроз љубав.</verse>
				<verse number="7">Добро сте трчали. Ко вас је спречио да се покоравате истини?</verse>
				<verse number="8">Та побуда није од Онога који вас позива.</verse>
				<verse number="9">Од мало квасца све тесто ускисне.</verse>
				<verse number="10">Ја сам уверен за вас у Господу да нећете другачије мислити. А ко вас збуњује, биће за то кажњен, ма ко да је.</verse>
				<verse number="11">Ако ја, браћо, и даље проповедам обрезање, зашто ме и даље прогоне? У том случају је укинута саблазан крста.</verse>
				<verse number="12">Волео бих да се и ушкопе ти који вас подбуњују!</verse>
				<verse number="13">Ви сте позвани на слободу, браћо. Само, немојте да ваша слобода буде изговор за тело, него у љубави служите један другом.</verse>
				<verse number="14">Јер, сав Закон је садржан у једној јединој изреци — у овој: »Воли свога ближњега као самога себе.«</verse>
				<verse number="15">Али, ако наставите један другога да уједате и прождирете, пазите да један другога не уништите!</verse>
				<verse number="16">Хоћу да кажем: живите у Духу, па нећете удовољавати пожудама тела.</verse>
				<verse number="17">Тело жуди против Духа, а Дух против тела. Јер, то двоје се једно другом противе, па не чините оно што бисте хтели.</verse>
				<verse number="18">Али, ако вас води Дух, нисте под Законом.</verse>
				<verse number="19">А дела тела су очигледна. То су блуд, нечистота, разузданост,</verse>
				<verse number="20">идолопоклонство, врачање, непријатељства, свађе, љубомора, љутња, сплеткарења, раздори, странчарења,</verse>
				<verse number="21">завист, опијање, банчење и њима слична. Упозоравам вас, као што сам вас већ и упозорио, да они који тако нешто чине неће наследити Божије царство.</verse>
				<verse number="22">А плод Духа је љубав, радост, мир, стрпљивост, љубазност, доброта, верност,</verse>
				<verse number="23">кроткост и уздржљивост, и против њих нема закона.</verse>
				<verse number="24">Они који припадају Христу Исусу распели су тело са његовим страстима и пожудама.</verse>
				<verse number="25">Ако живимо у Духу, онда се по Духу и равнајмо.</verse>
				<verse number="26">Не будимо сујетни, не изазивајмо један другога, не завидимо један другом.</verse>
			</chapter>
			<chapter number="6">
				<verse number="1">Браћо, ако неко и буде затечен у неком преступу, ви који сте духовни исправите га у духу кроткости. Само, чувај се, да и ти не паднеш у искушење.</verse>
				<verse number="2">Носите бремена један другога и тако ћете испунити Христов закон.</verse>
				<verse number="3">Јер, ако неко мисли да је нешто — а није ништа — самог себе заварава.</verse>
				<verse number="4">Свако треба сâм да испита своје дело. Тада ће моћи да се поноси самим собом, не поредећи се са другим,</verse>
				<verse number="5">јер свако треба да носи свој терет.</verse>
				<verse number="6">Онај кога уче Речи треба сва своја добра да подели са својим учитељем.</verse>
				<verse number="7">Не заваравајте се: Бог се не да исмевати. Јер, што год човек сеје, то ће и жњети.</verse>
				<verse number="8">Ко сеје у своје тело, из тела ће жњети распадљивост. А ко сеје у Духа, из Духа ће жњети вечни живот.</verse>
				<verse number="9">Не посустајмо чинећи добро, јер ћемо, ако не клонемо, жњети у право време.</verse>
				<verse number="10">Стога, дакле, док имамо прилику, чинимо добро свима, а пре свега браћи по вери.</verse>
				<verse number="11">Гледајте коликим вам словима, својом руком, пишем.</verse>
				<verse number="12">Они који хоће да се праве важни телом терају вас да се обрежете, али само зато да не би били прогањани због Христовог крста.</verse>
				<verse number="13">Па ни сами они који се обрезују не покоравају се Закону, а ипак хоће да се ви обрежете, да би се хвалили вашим телом.</verse>
				<verse number="14">А ја не дај Боже да се ичим хвалим осим крстом нашега Господа Исуса Христа, кроз кога је свет распет мени, а ја свету.</verse>
				<verse number="15">Јер, ни обрезање ни необрезање није ништа, него ново створење.</verse>
				<verse number="16">Мир и милосрђе свима који се држе овог правила и Божијем Израелу.</verse>
				<verse number="17">Убудуће нека ми нико не досађује, јер ја на свом телу носим Исусове белеге.</verse>
				<verse number="18">Милост нашега Господа Исуса Христа с вашим духом, браћо. Амин.</verse>
			</chapter>
		</book>
		<book number="49">
			<chapter number="1">
				<verse number="1">Павле, Божијом вољом апостол Христа Исуса, светима који су у Ефесу, вернима у Христу Исусу:</verse>
				<verse number="2">милост вам и мир од Бога, нашег Оца, и Господа Исуса Христа.</verse>
				<verse number="3">Благословен Бог и Отац нашега Господа Исуса Христа, који нас је на небесима благословио сваким духовним благословом у Христу.</verse>
				<verse number="4">У њему нас је изабрао пре постанка света, да пред њим будемо свети и без мане. У љубави</verse>
				<verse number="5">нас је предодредио, да нас својом благонаклоношћу и вољом кроз Исуса Христа усвоји као синове,</verse>
				<verse number="6">на хвалу његове славне милости, коју нам је даровао у Вољеноме.</verse>
				<verse number="7">У њему имамо откупљење његовом крвљу, опроштење преступâ по богатству његове милости,</verse>
				<verse number="8">коју је на нас обилно излио са свом мудрошћу и умношћу.</verse>
				<verse number="9">Својом благонаклоношћу нам је обзнанио тајну своје воље, коју је унапред одредио у Христу,</verse>
				<verse number="10">да је спроведе када дође пуноћа времена: да све на небесима и на земљи састави под једном главом — Христом.</verse>
				<verse number="11">У њему смо и изабрани, предодређени по науму Онога који све чини у складу с одлуком своје воље,</verse>
				<verse number="12">да ми, који смо своју наду унапред положили у Христа, будемо на хвалу његове славе.</verse>
				<verse number="13">У њему сте и ви откад сте чули Реч истине — еванђеље вашега спасења. У њему сте, када сте поверовали, и обележени печатом — обећаним Светим Духом,</verse>
				<verse number="14">који је залог нашег наследства до откупљења оних који су Божија својина, на хвалу његове славе.</verse>
				<verse number="15">Зато и ја, откад сам чуо за вашу веру у Господу Исусу и за вашу љубав према свима светима,</verse>
				<verse number="16">не престајем да захваљујем за вас и да вас помињем у својим молитвама.</verse>
				<verse number="17">Молим се да вам Бог нашега Господа Исуса Христа, Отац славе, да Духа мудрости и откривења, да га упознате,</verse>
				<verse number="18">да вам просветли очи срца, да сазнате каква је нада на коју вас је позвао, колико је богатство његовог славног наследства међу светима</verse>
				<verse number="19">и колика је његова неупоредиво велика сила за нас који верујемо. Та сила је сразмерна деловању његове силне снаге,</verse>
				<verse number="20">коју је на делу показао на Христу када га је васкрсао из мртвих и посадио себи здесна на небесима,</verse>
				<verse number="21">изнад сваког поглаварства и власти, силе и господства и изнад сваког имена које се може дати, не само на овом свету него и у будућем.</verse>
				<verse number="22">И све је потчинио под његове ноге и поставио га над свиме да буде Глава Цркви,</verse>
				<verse number="23">која је његово Тело, пуноћа Онога који испуњава све у свему.</verse>
			</chapter>
			<chapter number="2">
				<verse number="1">А ви сте били мртви због својих преступа и греха,</verse>
				<verse number="2">у којима сте некада живели када сте се држали обичаја овога света и поглавара демона, духа који сада делује у непокорнима.</verse>
				<verse number="3">И сви ми смо некада живели међу њима, удовољавајући пожудама свога тела и следећи телесне жеље и нагоне, па смо, као и остали, по природи били подложни Божијем гневу.</verse>
				<verse number="4">Али, Бог је богат милосрђем, па је због своје велике љубави, којом нас је заволео,</verse>
				<verse number="5">с Христом оживео и нас, који смо били мртви у својим преступима. Милошћу сте спасени.</verse>
				<verse number="6">С њим нас је васкрсао и посадио нас на небесима у Христу Исусу,</verse>
				<verse number="7">да би у будућим временима показао преобилно богатство своје милости у доброти према нама у Христу Исусу.</verse>
				<verse number="8">Јер, милошћу сте спасени, кроз веру — и то није од вас, него је Божији дар —</verse>
				<verse number="9">а не на основу делâ, да се нико не би хвалио.</verse>
				<verse number="10">Јер, ми смо његово дело, створени у Христу Исусу за добра дела која је Бог унапред припремио да их чинимо.</verse>
				<verse number="11">Зато имајте на уму да сте некада ви, пагани по рођењу, које су звали »необрезање« они који себе зову »обрезање« — извршено руком на телу —</verse>
				<verse number="12">били без Христа, отуђени од израелске заједнице и странци у односу на савезе обећања, без наде и без Бога у свету.</verse>
				<verse number="13">А сада сте се, у Христу Исусу, ви који сте некада били далеко, приближили Христовом крвљу.</verse>
				<verse number="14">Јер, он је наш мир. Он је од двога начинио једно и у свом телу разорио непријатељство, тај преградни зид раздвајања,</verse>
				<verse number="15">обеснаживши закон заповести са његовим одредбама, да у себи, од двојице, створи једног новог човека — тако успоставивши мир —</verse>
				<verse number="16">и да у једном телу, посредством крста, којим је усмртио непријатељство, обојицу потпуно помири с Богом.</verse>
				<verse number="17">Он је дошао и проповедао мир вама далеко и мир онима близу.</verse>
				<verse number="18">Кроз њега и једни и други, у једном Духу, имамо приступ Оцу.</verse>
				<verse number="19">Стога, дакле, више нисте странци и дошљаци, него суграђани светих и укућани Божији,</verse>
				<verse number="20">назидани на темељу апостолâ и пророкâ, а главни угаони камен је сâм Христос Исус.</verse>
				<verse number="21">У њему је цела грађевина састављена и расте у свети храм у Господу.</verse>
				<verse number="22">У њему се и ви заједно узиђујете, да постанете Божије пребивалиште у Духу.</verse>
			</chapter>
			<chapter number="3">
				<verse number="1">Ради тога ја, Павле, сужањ Исуса Христа за вас пагане …</verse>
				<verse number="2">Свакако сте чули да ми је за вас поверено управљање Божијом милошћу,</verse>
				<verse number="3">то јест да ми је откривењем обзнањена тајна, као што сам вам већ укратко написао.</verse>
				<verse number="4">То читајући можете да разумете како ја схватам тајну Христа,</verse>
				<verse number="5">која није била обзнањена људима ранијих поколења, а сада ју је Дух открио његовим светим апостолима и пророцима:</verse>
				<verse number="6">да су, кроз еванђеље, пагани Израелови сунаследници, да припадају истом телу и да с њим деле обећање у Христу Исусу.</verse>
				<verse number="7">Ја сам постао служитељ овог еванђеља по дару Божије милости, која ми је дата деловањем његове силе.</verse>
				<verse number="8">Иако сам најмањи од свих светих, дата ми је ова милост: да паганима као еванђеље објавим неистраживо Христово богатство</verse>
				<verse number="9">и да свима расветлим у чему се састоји тајна која је у прошлим временима била сакривена у Богу, који је све створио.</verse>
				<verse number="10">Његова намера је била да се сада, кроз Цркву, поглаварима и властима на небесима обзнани многострука Божија мудрост,</verse>
				<verse number="11">у складу с његовим вечним наумом, који је остварио у Христу Исусу, нашем Господу.</verse>
				<verse number="12">У њему, кроз веру у њега, имамо слободу и поуздање да приступимо Богу.</verse>
				<verse number="13">Зато вас молим да не посустанете због невоља које подносим ради вас — оне су ваша слава.</verse>
				<verse number="14">Ради тога савијам своја колена пред Оцем,</verse>
				<verse number="15">од кога долази име целе његове породице на небу и на земљи,</verse>
				<verse number="16">да по богатству своје славе својим Духом оснажи ваше унутрашње биће,</verse>
				<verse number="17">да се Христос, кроз веру, настани у вашем срцу, да у љубави укорењени и утемељени</verse>
				<verse number="18">будете у стању са свима светима да схватите колика је ширина и дужина и висина и дубина</verse>
				<verse number="19">Христове љубави, да спознате да она превазилази свако знање — да се испуните до све Божије пуноће.</verse>
				<verse number="20">А Ономе који својом силом, која у нама делује, може да учини неупоредиво много више него што смо ми у стању да замолимо или да помислимо,</verse>
				<verse number="21">њему слава у Цркви и у Христу Исусу кроз сва поколења довека. Амин.</verse>
			</chapter>
			<chapter number="4">
				<verse number="1">Преклињем вас, дакле, ја, сужањ у Господу, да живите достојно позива којим сте позвани.</verse>
				<verse number="2">Са свом понизношћу и кроткошћу, стрпљиво подносите један другога у љубави,</verse>
				<verse number="3">трудећи се да помоћу споне мира одржите јединство Духа.</verse>
				<verse number="4">Једно је Тело и један Дух, као што сте и ви, када сте позвани, на једну наду позвани.</verse>
				<verse number="5">Један је Господ, једна вера, једно крштење.</verse>
				<verse number="6">Један је Бог и Отац свих, који је над свима, кроз све и у свима.</verse>
				<verse number="7">А сваком од нас дата је милост како је Христос коме подарио.</verse>
				<verse number="8">Зато се каже: »Када се попео на висину, за собом поведе сужње и људима даде дарове.«</verse>
				<verse number="9">Ово »попео«, шта друго значи него да је и сишао у доње, земаљске крајеве?</verse>
				<verse number="10">А Онај који је сишао, исти је Онај који се и попео више од свих небеса, да све испуни.</verse>
				<verse number="11">Он је дао једне за апостоле, а друге за пророке, једне за еванђелисте, а друге за пастире и учитеље,</verse>
				<verse number="12">да припреми свете за дело служења, за изградњу Христовог тела,</verse>
				<verse number="13">док сви не дођемо до јединства у вери и спознању Сина Божијега, до савршеног човека, до пуне мере Христовог раста.</verse>
				<verse number="14">Тада више нећемо бити нејач којом се поигравају таласи и коју носи сваки ветар учења које људском преваром и лукавством води у замку заблуде.</verse>
				<verse number="15">Него, држећи се истине, у љубави, у свему ћемо израсти у њега, који је Глава — у Христа.</verse>
				<verse number="16">Он чини да цело Тело — повезано и уједињено сваким подупирућим зглобом — расте и изграђује се у љубави, сразмерно делотворности сваког појединог дела.</verse>
				<verse number="17">Кажем вам, дакле, и опомињем вас у Господу да више не живите као што живе пагани, у испразности свога ума.</verse>
				<verse number="18">Њихов разум је помрачен и они су, због свог незнања, које долази од окорелости њиховог срца, одвојени од Божијег живота.</verse>
				<verse number="19">Изгубивши свако осећање стида, предали су се разузданости, да би у својој незаситости чинили сваку врсту нечистоте.</verse>
				<verse number="20">Али, ви нисте тако упознали Христа,</verse>
				<verse number="21">ако сте заиста о њему чули и у њему били поучени у складу са истином која је у Исусу.</verse>
				<verse number="22">А поучени сте да у погледу свог ранијег понашања треба са себе да свучете старога човека, који пропада због својих варљивих пожуда,</verse>
				<verse number="23">да промените свој начин размишљања</verse>
				<verse number="24">и да обучете новога човека, створеног да буде сличан Богу у истинској праведности и светости.</verse>
				<verse number="25">Зато одбаците лаж и нека свако своме ближњем говори истину, јер смо један другом удови.</verse>
				<verse number="26">»У свом гневу не чините грех«; нека сунце не зађе, а ви да сте још гневни.</verse>
				<verse number="27">Не дајте упориште ђаволу.</verse>
				<verse number="28">Ко је крао, нека више не краде, него нека радије вредно ради, чинећи добро својим рукама, да би имао шта да подели с оним ко оскудева.</verse>
				<verse number="29">Нека ниједна ружна реч не изађе из ваших уста, него само она која је добра за изграђивање других, према њиховим потребама, да буде на корист онима који слушају.</verse>
				<verse number="30">Не жалостите Божијег Светог Духа, којим сте запечаћени за Дан откупљења.</verse>
				<verse number="31">Одбаците сваку горчину, бес и гнев, вику и хулу, заједно са сваком злоћом.</verse>
				<verse number="32">Један према другом будите љубазни и саосећајни, опраштајући један другом као што је и Бог у Христу опростио вама.</verse>
			</chapter>
			<chapter number="5">
				<verse number="1">Угледајте се, дакле, на Бога као његова драга деца</verse>
				<verse number="2">и живите у љубави, као што је и Христос волео нас и самога себе предао за нас као мирисан принос и жртву Богу.</verse>
				<verse number="3">Блуд и свака нечистота или похлепа нека се и не помињу међу вама — као што светима и доликује.</verse>
				<verse number="4">Нека не буде ни простота, ни лудорија, ни спрдњи, јер је све то неумесно, него радије — захваљивање.</verse>
				<verse number="5">Јер, ово знајте: ниједан блудник, ни нечист, ни похлепан — то јест идолопоклоник — нема наследства у Христовом и Божијем царству.</verse>
				<verse number="6">Нека вас нико не заварава празним речима, јер због тога Божији гнев долази на непокорне.</verse>
				<verse number="7">Немајте, дакле, с њима ништа.</verse>
				<verse number="8">Јер, некада сте били тама, а сада сте светлост у Господу. Живите као деца светлости —</verse>
				<verse number="9">јер, плод светлости је у свакој доброти, праведности и истини —</verse>
				<verse number="10">просуђујући шта је Господу мило.</verse>
				<verse number="11">Немајте удела у јаловим делима таме, него их радије разобличавајте.</verse>
				<verse number="12">Јер, срамно је чак и говорити о оном што они потајно чине.</verse>
				<verse number="13">Све што се светлошћу разобличи, излази на видело,</verse>
				<verse number="14">јер на светлости све излази на видело. Зато се каже: »Пробуди се, ти који спаваш, устани из мртвих и Христос ће те обасјати.«</verse>
				<verse number="15">Пазите, дакле, како живите — не као немудри, него као мудри.</verse>
				<verse number="16">Паметно користите време, јер су дани зли.</verse>
				<verse number="17">Зато не будите неразумни, него схватите шта је Божија воља.</verse>
				<verse number="18">И не опијајте се вином — у њему је раскалашност — него се пуните Духом.</verse>
				<verse number="19">Један другом говорите у псалмима, хвалоспевима и духовним песмама. Певајте и појте Господу у свом срцу</verse>
				<verse number="20">и увек за све захваљујте Богу и Оцу у име нашега Господа Исуса Христа.</verse>
				<verse number="21">Потчињавајте се један другом у страху пред Христом.</verse>
				<verse number="22">Нека се жене потчињавају својим мужевима као Господу.</verse>
				<verse number="23">Јер, муж је глава жени као што је и Христос Глава Цркви, своме телу, чији је Спаситељ.</verse>
				<verse number="24">Па, као што се Црква потчињава Христу, нека се тако и жене у свему потчињавају мужевима.</verse>
				<verse number="25">Мужеви, волите своје жене као што је и Христос заволео Цркву и самога себе предао за њу,</verse>
				<verse number="26">да је освешта, очистивши је купањем у води и речју,</verse>
				<verse number="27">да пред себе постави славну Цркву, која нема мрље, ни боре, ни било чега сличног, него је света и без мане.</verse>
				<verse number="28">Тако и мужеви треба да воле своје жене као своје тело. Ко воли своју жену, самога себе воли.</verse>
				<verse number="29">Јер, нико никад није мрзео своје тело, него га храни и негује, баш као и Христос Цркву —</verse>
				<verse number="30">јер ми смо удови његовог тела.</verse>
				<verse number="31">»Зато ће човек оставити оца и мајку и сјединити се са својом женом, и двоје ће бити једно тело.«</verse>
				<verse number="32">То је велика тајна, а ја говорим о Христу и Цркви.</verse>
				<verse number="33">Нека и сваки од вас воли своју жену као самога себе, а жена нека поштује мужа.</verse>
			</chapter>
			<chapter number="6">
				<verse number="1">Децо, слушајте своје родитеље у Господу, јер је то исправно.</verse>
				<verse number="2">»Поштуј свога оца и мајку« — то је прва заповест с обећањем:</verse>
				<verse number="3">»да ти буде добро и да дуго поживиш на земљи.«</verse>
				<verse number="4">А ви, очеви, не раздражујте своју децу, него их васпитавајте Господњом стегом и поуком.</verse>
				<verse number="5">Робови, слушајте своје земаљске господаре са страхом и трепетом, искреног срца као Христа —</verse>
				<verse number="6">не само док сте им пред очима, као они што се улагују људима, него као Христове слуге које из дубине душе извршавају Божију вољу.</verse>
				<verse number="7">Служите драговољно, као Господу, а не као људима,</verse>
				<verse number="8">знајући да ће свако, ако учини нешто добро, то од Господа и добити, био роб или слободњак.</verse>
				<verse number="9">И ви, господари, исто тако поступајте с њима. Уздржите се од претњи, знајући да је и ваш и њихов Господар на небесима и да он не гледа ко је ко.</verse>
				<verse number="10">На крају, јачајте у Господу и у његовој силној снази.</verse>
				<verse number="11">Обуците сву Божију опрему, да можете да одолите ђавољим лукавствима.</verse>
				<verse number="12">Јер, наша борба није против крви и меса, већ против поглаварстава, против власти, против владарâ овог мрачног света и против злих духовних сила на небесима.</verse>
				<verse number="13">Зато узмите сву Божију опрему, да можете да се одупрете на дан зла и — када све извршите — да се одржите.</verse>
				<verse number="14">Држите се, дакле! Опашите бедра истином, обуците оклоп праведности,</verse>
				<verse number="15">на ноге обујте спремност која долази од еванђеља мира.</verse>
				<verse number="16">Поврх свега, узмите штит вере којим ћете моћи да угасите све пламене стреле Злога.</verse>
				<verse number="17">Узмите и кацигу спасења и мач Духа, који је Божија реч.</verse>
				<verse number="18">Молите се у Духу у свакој прилици сваковрсним молитвама и молбама и ради тога увек истрајно бдите и молите се за све свете.</verse>
				<verse number="19">Молите се и за мене, да ми се, кад год отворим уста, дâ реч да смело обзнаним тајну еванђеља,</verse>
				<verse number="20">за које сам изасланик у оковима. Молите се да га објавим смело, као што и треба да га објавим.</verse>
				<verse number="21">Да бисте и ви знали шта је са мном, шта радим, о свему ће вас обавестити Тихик, драги брат и верни служитељ у Господу.</verse>
				<verse number="22">Њега сам баш зато и послао к вама, да сазнате како смо и да вам ободри срце.</verse>
				<verse number="23">Мир браћи и љубав с вером од Бога Оца и Господа Исуса Христа.</verse>
				<verse number="24">Милост свима који непролазном љубављу воле нашега Господа Исуса Христа.</verse>
			</chapter>
		</book>
		<book number="50">
			<chapter number="1">
				<verse number="1">Павле и Тимотеј, слуге Христа Исуса, свим светима у Христу Исусу у Филипима, заједно с надгледницима и ђаконима:</verse>
				<verse number="2">милост вам и мир од Бога, нашег Оца, и Господа Исуса Христа.</verse>
				<verse number="3">Захваљујем своме Богу кад год вас се сетим.</verse>
				<verse number="4">У свакој својој молитви за вас увек се с радошћу молим</verse>
				<verse number="5">због вашег удела у еванђељу од првог дана до сада,</verse>
				<verse number="6">уверен у ово: Oнај који је у вама започео добро дело, довршиће га до Дана Христа Исуса.</verse>
				<verse number="7">И прȁво је да тако мислим о свима вама, јер вас носим у свом срцу — све вас који, било да сам у оковима, било да браним и учвршћујем еванђеље, имате са мном удела у милости.</verse>
				<verse number="8">Бог ми је сведок колико, љубављу Христа Исуса, чезнем за свима вама.</verse>
				<verse number="9">И за ово се молим: да ваша љубав све више и више обилује у спознању и свакој проницљивости,</verse>
				<verse number="10">да можете да просудите шта је боље и да будете чисти и беспрекорни за Дан Христов,</verse>
				<verse number="11">пуни плодова праведности који долазе кроз Исуса Христа, на Божију славу и хвалу.</verse>
				<verse number="12">Хоћу да знате, браћо, да је ово што ме задесило послужило напредовању еванђеља.</verse>
				<verse number="13">Тако је свем преторијуму и свима осталима постало јасно да сам ја у оковима ради Христа,</verse>
				<verse number="14">а већина браће у Господу, охрабрена мојим оковима, све више се усуђује да без страха говори Божију реч.</verse>
				<verse number="15">Једни, додуше, проповедају Христа из зависти и надметања, а други од добре воље.</verse>
				<verse number="16">Ови други из љубави, јер знају да сам овде ради одбране еванђеља,</verse>
				<verse number="17">а они први објављују Христа из частољубља, неискрено, мислећи да ће мојим оковима додати још неку невољу.</verse>
				<verse number="18">Па шта онда? Важно је да се на сваки начин — било из рђавих, било из добрих побуда — објављује Христос, и томе се радујем. И радоваћу се,</verse>
				<verse number="19">јер знам да ће се посредством ваших молитви и уз помоћ Духа Исуса Христа то што ме снашло преокренути на моје избављење.</verse>
				<verse number="20">Жељно ишчекујем и надам се да се ни у чему нећу постидети, него да ћу имати довољно поуздања да се и сада, као и увек, Христос прослави у мом телу, било мојим животом, било смрћу.</verse>
				<verse number="21">Јер, за мене је живот Христос, а смрт добитак.</verse>
				<verse number="22">Ако будем живео у телу, то ће за мене значити плодан рад. А шта ћу одабрати, не знам.</verse>
				<verse number="23">Притешњен сам између овога двога: желим да одем и да будем са Христом, што је много боље,</verse>
				<verse number="24">али ради вас је потребније да останем у телу.</verse>
				<verse number="25">Уверен у то, знам да ћу остати и бити са свима вама ради вашег напретка и радости у вери,</verse>
				<verse number="26">да се још више поносите због мене у Христу зато што сам поново с вама.</verse>
				<verse number="27">Само, понашајте се достојно Христовог еванђеља. Тако ћу — било да дођем и видим вас, било да сам одсутан и чујем о вама — знати да чврсто стојите у једном духу и једнодушно се борите за веру еванђеља,</verse>
				<verse number="28">ни у чему се не плашећи противника. Њима је то знак пропасти, а вама спасења, и то од Бога.</verse>
				<verse number="29">Јер, вама је дата милост не само да у Христа верујете него да за њега и страдате,</verse>
				<verse number="30">водећи борбу какву сте видели да ја водим, а и сада чујете да је водим.</verse>
			</chapter>
			<chapter number="2">
				<verse number="1">Ако, дакле, имате неко охрабрење у Христу, неку утеху љубави, ако имате неко заједништво у Духу, неку нежност и самилост,</verse>
				<verse number="2">онда употпуните моју радост: будите сложни, негујте исту љубав, будите једнодушни, мислима усмерени на једно.</verse>
				<verse number="3">Ништа не чините из частољубља или сујете, него у понизности један другога сматрајте већим од себе.</verse>
				<verse number="4">Не старајте се само свако за своје, него свако и за оно што се тиче других.</verse>
				<verse number="5">Размишљајте исто као и Христос Исус:</verse>
				<verse number="6">Oн, који је у Божијем обличју, није сматрао пленом своју једнакост с Богом,</verse>
				<verse number="7">него је самога себе учинио ништавним узевши обличје слуге, поставши сличан људима. И када је по спољашности постао сличан човеку,</verse>
				<verse number="8">понизио је самога себе поставши послушан до смрти, и то смрти на крсту.</verse>
				<verse number="9">Зато га је Бог и узвисиo на највише место и дао му име изнад сваког имена,</verse>
				<verse number="10">да се на Исусово име савије свако колено на небу и на земљи и под земљом,</verse>
				<verse number="11">и да сваки језик призна да је Исус Христос Господ, на славу Бога Оца.</verse>
				<verse number="12">Зато, драги моји, као што сте увек били послушни — не само док сам био присутан него још и више сада кад сам одсутан — са страхом и трепетом радите на свом спасењу.</verse>
				<verse number="13">Јер, Бог је тај који у вама делује и да желите и да чините оно што је по његовој вољи.</verse>
				<verse number="14">Све чините без гунђања и препирања,</verse>
				<verse number="15">да будете беспрекорни и чисти, Божија деца без мане усред поквареног и изопаченог нараштаја у комe светлите као звезде у свемиру,</verse>
				<verse number="16">држећи се Речи живота, мени на понос за Дан Христов — да нисам узалуд трчао и узалуд се трудио.</verse>
				<verse number="17">Али, ако се и као леваница изливам жртвујући се и служећи Богу ради ваше вере, радостан сам и радујем се са свима вама.</verse>
				<verse number="18">Тако и ви будите радосни и радујте се са мном.</verse>
				<verse number="19">Надам се у Господу Исусу да ћу вам ускоро послати Тимотеја, да се и ја орасположим када сазнам шта је с вама.</verse>
				<verse number="20">Немам, наиме, никог другог ко би му био једнак по души и ко би се тако искрено бринуо за вас.</verse>
				<verse number="21">Јер, сви траже своје, а не оно што је Исуса Христа.</verse>
				<verse number="22">А за њега знате да се доказао, јер је са мном, као син са оцем, служио еванђељу.</verse>
				<verse number="23">Дакле, њега ћу, надам се, послати чим видим шта ће бити са мном.</verse>
				<verse number="24">А уверен сам у Господу да ћу и сам ускоро доћи.</verse>
				<verse number="25">Сматрао сам да је потребно да вам назад пошаљем Епафродита — свога брата, сарадника и саборца, кога сте ми послали да се стара о мојим потребама —</verse>
				<verse number="26">пошто је чезнуо за свима вама и забринуо се што сте чули да је болестан.</verse>
				<verse number="27">А заиста је био готово на смрт болестан. Али Бог му се смиловао — и то не само њему него и мени, да ме не задеси жалост на жалост.</verse>
				<verse number="28">Стога ми је још више било стало да га пошаљем, да се опет обрадујете када га видите, а ја да будем мање жалостан.</verse>
				<verse number="29">Примите га, дакле, у Господу са сваком радошћу и поштујте такве као што је он.</verse>
				<verse number="30">Јер, он је готово умро за Христово дело, изложивши свој живот опасности да надокнади оно што ви нисте могли да ми пружите.</verse>
			</chapter>
			<chapter number="3">
				<verse number="1">На крају, браћо моја, радујте се у Господу! Није ми тешко да вам пишем једно те исто, а за вас је сигурније.</verse>
				<verse number="2">Чувајте се оних паса, чувајте се оних радника зла, чувајте се сакаћења тела.</verse>
				<verse number="3">Јер, ми смо обрезање, ми који служимо Божијим Духом и хвалимо се Христом Исусом, а не уздамо се у тело</verse>
				<verse number="4">— иако бих ја и у тело могао да се поуздам. Ако неко други мисли да може да се поузда у тело, ја још више:</verse>
				<verse number="5">обрезан осмог дана, из Израеловог народа, из Венијаминовог племена, Јеврејин од Јевреја, по Закону фарисеј,</verse>
				<verse number="6">по ревности прогонитељ Цркве, по законској праведности беспрекоран.</verse>
				<verse number="7">Али, оно што ми је нeкад било добитак, то ради Христа сматрам губитком.</verse>
				<verse number="8">Штавише, ја све сматрам губитком у поређењу с оним што све превазилази: спознањем Христа Исуса, мога Господа, ради кога сам све изгубио. И све сматрам смећем да бих добио Христа</verse>
				<verse number="9">и у њему се нашао — не својом праведношћу која долази од Закона, него оном која долази кроз веру у Христа: праведношћу која долази од Бога на основу вере.</verse>
				<verse number="10">Желим да упознам Христа и силу његовог васкрсења и заједништво у његовим страдањима, постајући као он у његовој смрти,</verse>
				<verse number="11">не бих ли некако стигао до васкрсења из мртвих.</verse>
				<verse number="12">Није да сам то већ постигао или да сам постао савршен, него хитам даље, не бих ли некако дохватио оно ради чега је Христос Исус дохватио мене.</verse>
				<verse number="13">Ја, браћо, не сматрам да сам то већ дохватио. Али, једно чиним: заборављајући оно што је за мном, а пружајући се ка оном што је преда мном,</verse>
				<verse number="14">хитам ка циљу, да добијем награду ради које ме је Бог у Христу Исусу позвао на небо.</verse>
				<verse number="15">Сви, дакле, који смо зрели, овако размишљајмо. Ако о нечему и мислите другачије, Бог ће вам и то јасно открити.</verse>
				<verse number="16">Само, што смо постигли, тога се држимо.</verse>
				<verse number="17">Придружите се онима који се угледају на мене, браћо, и посматрајте оне који живе по примеру који смо вам дали.</verse>
				<verse number="18">Јер, многи — о којима сам вам често говорио, а сада и плачући говорим — живе као непријатељи Христовог крста.</verse>
				<verse number="19">Њихов крај је пропаст, њихов бог је трбух, њихова слава је у њиховој срамоти, они мисле само на земаљско.</verse>
				<verse number="20">А наша отаџбина је на небесима, одакле и ишчекујемо Спаситеља, Господа Исуса Христа.</verse>
				<verse number="21">Он ће својом силом — којом може све да потчини себи — преобразити наше бедно тело и саобразити га свом славном телу.</verse>
			</chapter>
			<chapter number="4">
				<verse number="1">Зато, моја драга и жељена браћо, моја радости и венче, тако треба да чврсто стојите у Господу, драги моји!</verse>
				<verse number="2">Преклињем Еводију и преклињем Синтиху да буду сложне у Господу.</verse>
				<verse number="3">Да, и тебе молим, одани друже, помажи им, јер су се са мном раме уз раме бориле у проповедању еванђеља заједно с Климентом и мојим осталим сарадницима, чија су имена у Књизи живота.</verse>
				<verse number="4">Радујте се у Господу увек! Понављам: радујте се.</verse>
				<verse number="5">Нека ваша благост буде позната свим људима. Господ је близу.</verse>
				<verse number="6">Не будите забринути ни за шта, него у свему, молитвом и молбом са захваљивањем, јасно показујте Богу за шта га молите.</verse>
				<verse number="7">И Божији мир, који превазилази свако разумевање, чуваће ваше срце и ваше мисли у Христу Исусу.</verse>
				<verse number="8">На крају, браћо, што год је истинито, што год је племенито, што год је праведно, што год је чисто, што год је лепо, што год је на добром гласу — ако је нека врлина или похвала — на то мислите.</verse>
				<verse number="9">Оно што сте од мене научили, примили, чули и видели, то чините, и Бог мира биће с вама.</verse>
				<verse number="10">Веома сам се обрадовао у Господу што се најзад пробудила ваша брига за мене. Бринули сте се ви и раније, али нисте имали прилике да то покажете.</verse>
				<verse number="11">Не кажем то зато што сам у оскудици; јер, научио сам да у свим околностима будем задовољан.</verse>
				<verse number="12">Знам шта значи оскудевати, знам шта значи имати у изобиљу. Навикао сам на све и свашта: и да будем сит и да гладујем, и да имам у изобиљу и да оскудевам.</verse>
				<verse number="13">Све могу у Ономе који ми даје снагу.</verse>
				<verse number="14">Ипак, лепо је од вас што сте са мном поделили моју невољу.</verse>
				<verse number="15">А и ви, Филипљани, знате да у почетку мога проповедања еванђеља, када сам отишао из Македоније, ниједна црква није учествовала у мојим давањима и примањима, осим вас јединих.</verse>
				<verse number="16">Чак сте ми и у Солун повремено слали за моје потребе.</verse>
				<verse number="17">Не, не тражим поклон, него тражим многострук плод који се уписује на ваш рачун.</verse>
				<verse number="18">Свега имам, и то у изобиљу. Подмирен сам потпуно откако сам од Епафродита примио оно што сте ми послали — пријатан мирис, жртву Богу прихватљиву и пријатну.</verse>
				<verse number="19">А мој Бог ће, по богатству своје славе у Христу Исусу, задовољити сваку вашу потребу.</verse>
				<verse number="20">Нашем Богу и Оцу нека је слава довека. Амин.</verse>
				<verse number="21">Поздравите све свете у Христу Исусу. Поздрављају вас браћа која су са мном.</verse>
				<verse number="22">Поздрављају вас сви свети, пре свих они из царевог дома.</verse>
				<verse number="23">Милост Господа Исуса Христа са вашим духом. Амин.</verse>
			</chapter>
		</book>
		<book number="51">
			<chapter number="1">
				<verse number="1">Павле, Божијом вољом апостол Христа Исуса, и брат Тимотеј,</verse>
				<verse number="2">светој и верној браћи у Христу, која су у Колоси: милост вам и мир од Бога, нашег Оца.</verse>
				<verse number="3">Увек захваљујемо Богу, Оцу нашега Господа Исуса Христа, када се за вас молимо,</verse>
				<verse number="4">јер смо чули за вашу веру у Христу Исусу и за љубав коју гајите према свимa светима.</verse>
				<verse number="5">Та вера и љубав долазе од наде која је за вас спремљена на небесима, а за коју сте већ чули у Речи истине — еванђељу,</verse>
				<verse number="6">које вам је дошло. Оно по целом свету доноси плодове и расте, баш као и међу вама од оног дана када сте чули за Божију милост и истински је спознали.</verse>
				<verse number="7">Научили сте га од Епафраса, нашег драгог друга у служењу, који је Христов верни служитељ за вас,</verse>
				<verse number="8">који нас је и обавестио о вашој љубави у Духу.</verse>
				<verse number="9">Зато и ми, од дана када смо то чули, не престајемо да се молимо за вас и да молимо Бога да се испуните спознањем његове воље са сваком духовном мудрошћу и разумевањем,</verse>
				<verse number="10">да живите достојно Господа и да му у свему угодите: да будете плодоносни у сваком добром делу, да растете у спознању Бога,</verse>
				<verse number="11">да се, сразмерно његовој славној моћи, оснажите сваком силом за сваку истрајност и стрпљивост, с радошћу</verse>
				<verse number="12">захваљујући Оцу, који вас је учинио достојнима да имате удела у наследству светих у светлости.</verse>
				<verse number="13">Он нас је избавио из власти таме и преместио нас у Царство свог љубљеног Сина,</verse>
				<verse number="14">у коме имамо откупљење, опроштење греха.</verse>
				<verse number="15">Он је слика невидљивога Бога, Прворођени над свим што је створено.</verse>
				<verse number="16">Јер, њиме је створено све што је на небесима и на земљи, видљиво и невидљиво — било престоли, било господства, било поглаварства, било власти — све је кроз њега и за њега створено.</verse>
				<verse number="17">Он је пре свега и у њему се све држи на окупу.</verse>
				<verse number="18">Он је и Глава телу — Цркви. Он је Почетак, Прворођени из мртвих, да у свему буде први.</verse>
				<verse number="19">Јер, Богу се свидело да у њему настани сву пуноћу</verse>
				<verse number="20">и да кроз њега — успоставивши мир његовом крвљу на крсту — са собом потпуно помири све, било на земљи, било на небесима.</verse>
				<verse number="21">Некада сте, због својих злих дела, и ви били отуђени од Бога и непријатељски расположени.</verse>
				<verse number="22">Али, сада вас је смрћу Христовог људског тела Бог помирио са собом да вас пред себе постави свете, без мане и беспрекорне</verse>
				<verse number="23">— ако останете утемељени и чврсти у вери и непоколебљиви у нади еванђеља које сте чули, које је проповедано сваком створењу под небом, а чији сам ја, Павле, постао служитељ.</verse>
				<verse number="24">Сада се радујем у својим страдањима за вас и у свом телу допуњујем оно што недостаје Христовим мукама за његово тело, које је Црква.</verse>
				<verse number="25">Ја сам постао њен служитељ по налогу који ми је дао Бог: да вам објавим Божију реч у њеној пуноћи —</verse>
				<verse number="26">тајну која је вековима и поколењима била скривена, а сада је објављена његовим светима.</verse>
				<verse number="27">Њима је Бог хтео да обзнани колико је међу паганима богатство славе ове тајне, која је Христос у вама, нада у славу.</verse>
				<verse number="28">Ми њега објављујемо, уразумљујући сваког човека и поучавајући сваког човека са свом мудрошћу да сваког човека доведемо до савршенства у Христу.</verse>
				<verse number="29">За то се ја трудим, борећи се његовом делотворном силом, која у мени силно делује.</verse>
			</chapter>
			<chapter number="2">
				<verse number="1">Хоћу, наиме, да знате колику борбу водим за вас и за оне у Лаодикији и за све оне који ме нису лично упознали,</verse>
				<verse number="2">да им се утеши срце, да сједињени у љубави доспеју до свег богатства пуног разумевања, до спознања Божије тајне — Христа,</verse>
				<verse number="3">у коме су скривена сва блага мудрости и знања.</verse>
				<verse number="4">Ово говорим да вас нико не превари заводљивим речима.</verse>
				<verse number="5">Јер, иако сам одсутан телом, ипак сам у духу с вама и радујем се гледајући ред који влада међу вама и чврстину ваше вере у Христа.</verse>
				<verse number="6">Стога, како сте прихватили Христа Исуса, Господа, тако и живите у њему.</verse>
				<verse number="7">Будите у њему чврсто укорењени и на њему назидани, ојачани у вери, као што сте поучени, и обилујте захваљивањем.</verse>
				<verse number="8">Пазите да вас неко не зароби мудровањем и празним причама заснованим на људском предању, на стихијама света, а не на Христу.</verse>
				<verse number="9">Јер, у њему телесно пребива сва пуноћа божанства,</verse>
				<verse number="10">а ви имате пуноћу у њему, који је Глава сваком поглаварству и власти.</verse>
				<verse number="11">У њему сте и обрезани свлачењем грешне нарави, не обрезањем које је извршено руком, него Христовим обрезањем,</verse>
				<verse number="12">пошто сте с њим заједно сахрањени у крштењу и с њим заједно васкрсли вером у делотворну силу Бога, који га је васкрсао из мртвих.</verse>
				<verse number="13">Када сте били мртви због својих преступа и необрезаности свога тела, Бог вас је оживео заједно с Христом. Опростио нам је све преступе</verse>
				<verse number="14">тако што је избрисао обвезницу која је својим одредбама била против нас и уклонио је приковавши је на крст.</verse>
				<verse number="15">Разоружао је поглаварства и власти и изложио их руглу победивши их крстом.</verse>
				<verse number="16">Нека вас, дакле, нико не осуђује због јела и пића, или празника, или слављења младог месеца, или субота.</verse>
				<verse number="17">То је само сенка онога што долази, а стварност је Христос.</verse>
				<verse number="18">Нека вас не лишава награде нико ко ужива у лажној понизности и слављењу анђелâ, ко распреда о својим виђењима, безразложно се прави важан својом телесном памећу,</verse>
				<verse number="19">а не држи се Главе, од које цело Тело, подупрто и повезано зглобовима и жилама, расте Божијим растом.</verse>
				<verse number="20">Ако сте с Христом умрли стихијама света, зашто се, као да још живите у свету, покоравате његовим прописима:</verse>
				<verse number="21">»Не дирај«, »Не окуси«, »Не дотичи«?</verse>
				<verse number="22">Све то употребом пропада, јер је засновано на људским заповестима и учењима.</verse>
				<verse number="23">То, додуше, изгледа као мудрост, јер се састоји од самонаметнуте побожности, лажне понизности и беспоштедне строгости према телу, али нема никакву вредност за обуздавање грешне нарави.</verse>
			</chapter>
			<chapter number="3">
				<verse number="1">Ако сте, дакле, васкрсли с Христом, тражите оно што је на небу, тамо где Христос седи Богу здесна.</verse>
				<verse number="2">Усмерите своје мисли на оно што је на небу, а не на оно што је на земљи.</verse>
				<verse number="3">Јер, умрли сте и ваш живот је са Христом сакривен у Богу.</verse>
				<verse number="4">Када се појави Христос, ваш живот, тада ћете се и ви с њим појавити у слави.</verse>
				<verse number="5">Умртвите, дакле, своје земаљске удове: блуд, нечистоту, страст, злу пожуду и похлепу, која је идолопоклонство.</verse>
				<verse number="6">Због њих долази Божији гнев.</verse>
				<verse number="7">Тим путем сте и ви некада ишли када сте живели у тим пороцима.</verse>
				<verse number="8">А сада одбаците све ово: гнев, бес, злоћу, хулу, ружне речи из својих уста.</verse>
				<verse number="9">Не лажите један другога, пошто сте свукли старог човека са његовим делима,</verse>
				<verse number="10">а обукли новог, који се по слици свога Створитеља обнавља за спознање.</verse>
				<verse number="11">Ту више нема Грк — Јудејин, обрезање — необрезање, варварин — Скит, роб — слободњак, него је све и у свима Христос.</verse>
				<verse number="12">Обуците, дакле, као Божији изабраници, свети и вољени, милосрдно срце, љубазност, понизност, кроткост, стрпљивост.</verse>
				<verse number="13">Подносите један другога и опраштајте ако имате нешто један против другога. Као што је Господ опростио вама, тако и ви опраштајте.</verse>
				<verse number="14">А преко свега овога обуците љубав — она је спона савршенства.</verse>
				<verse number="15">Нека Христов мир, на који сте позвани у једном телу, влада у вашем срцу и будите захвални.</verse>
				<verse number="16">Нека Христова реч у вама богато пребива док са свом мудрошћу поучавате и опомињете један другога и док са захвалношћу у свом срцу певате псалме, хвалоспеве и духовне песме Богу.</verse>
				<verse number="17">И што год да чините речју или делом, све чините у име Господа Исуса, захваљујући Богу Оцу кроз њега.</verse>
				<verse number="18">Жене, потчињавајте се мужевима, као што доликује у Господу.</verse>
				<verse number="19">Мужеви, волите своје жене и не будите груби према њима.</verse>
				<verse number="20">Децо, у свему слушајте своје родитеље, јер то је Господу мило.</verse>
				<verse number="21">Очеви, не раздражујте своју децу, да не постану малодушна.</verse>
				<verse number="22">Робови, слушајте своје земаљске господаре, не само док сте им пред очима, као они што се улагују људима, него искреног срца, бојећи се Господа.</verse>
				<verse number="23">Што год чините, чините из душе, као да је за Господа, а не за људе,</verse>
				<verse number="24">знајући да ћете заузврат од Господа добити наследство. Господу Христу служите!</verse>
				<verse number="25">Јер, ономе ко чини неправду биће узвраћено за оно што је скривио и ту нема пристрасности.</verse>
			</chapter>
			<chapter number="4">
				<verse number="1">Господари, дајте својим робовима оно што је право и правично, знајући да и ви имате Господара на небу.</verse>
				<verse number="2">Посветите се молитви. Бдите у њој са захваљивањем.</verse>
				<verse number="3">Уједно се молите и за нас, да Бог отвори врата нашој речи, да говоримо о Христовој тајни — за коју сам и окован —</verse>
				<verse number="4">да је објавим, говорећи о њој онако како треба да говорим.</verse>
				<verse number="5">Мудро се понашајте према онима ван цркве. Паметно користите време.</verse>
				<verse number="6">Нека ваша реч увек буде љубазна, сољу зачињена, да сваком знате да одговорите како треба.</verse>
				<verse number="7">О свему што се тиче мене обавестиће вас Тихик, драги брат, верни служитељ и са мном слуга у Господу.</verse>
				<verse number="8">Шаљем вам га баш зато да сазнате шта је с нама и да вам ободри срце,</verse>
				<verse number="9">заједно с Онисимом, верним и драгим братом, који је један од вас. Они ће вас обавестити о свему што се овде догађа.</verse>
				<verse number="10">Поздрављају вас Аристарх, мој друг у сужањству, и Марко, Варнавин нећак (за њега сте већ добили упутства: ако дође к вама, примите га),</verse>
				<verse number="11">и Исус звани Јуст. Они су једини обрезани верници који са мном раде за Божије царство. Они су ми били утеха.</verse>
				<verse number="12">Поздравља вас Епафрас, који је један од вас и слуга Христа Исуса. Он се у молитвама увек бори за вас да, зрели и потпуно уверени, чврсто стојите у свему што је по Божијој вољи.</verse>
				<verse number="13">Сведочим за њега да се веома труди за вас и за оне у Лаодикији и Јерапољу.</verse>
				<verse number="14">Поздрављају вас драги лекар Лука и Димас.</verse>
				<verse number="15">Поздравите браћу у Лаодикији и Нимфана и цркву у његовој кући.</verse>
				<verse number="16">А када се ова посланица прочита код вас, постарајте се да се прочита и у цркви у Лаодикији, а и ви да прочитате ону из Лаодикије.</verse>
				<verse number="17">И реците Архипу: »Гледај да извршиш службу коју си добио у Господу.«</verse>
				<verse number="18">Поздрав мојом руком, Павловом. Сећајте се мојих окова. Милост с вама.</verse>
			</chapter>
		</book>
		<book number="52">
			<chapter number="1">
				<verse number="1">Павле, Силван и Тимотеј, цркви Солуњана у Богу Оцу и Господу Исусу Христу: милост вам и мир.</verse>
				<verse number="2">Увек за све вас захваљујемо Богу када вас помињемо у својим молитвама</verse>
				<verse number="3">и непрестано се пред нашим Богом и Оцем сећамо вашег дела проистеклог из вере, труда подстакнутог љубављу и истрајности надахнуте надом у нашег Господа Исуса Христа.</verse>
				<verse number="4">Знамо, браћо коју Бог воли, да сте изабрани,</verse>
				<verse number="5">јер вам наше еванђеље није дошло само с речима него и са силом и са Светим Духом и са дубоким уверењем. Знате како смо се понашали међу вама, ради вас,</verse>
				<verse number="6">а ви сте се угледали на нас и на Господа. Примили сте Реч у великој невољи, с радошћу Светога Духа.</verse>
				<verse number="7">Тако сте постали узор свима вернима у Македонији и Ахаји.</verse>
				<verse number="8">Јер, не само да је од вас Господња реч одјекнула у Македонији и Ахаји него је ваша вера у Бога постала свуда позната. Зато нема потребе да о томе нешто говоримо.</verse>
				<verse number="9">Људи, наиме, сами причају како смо дошли к вама и како сте се од идолâ окренули Богу, да бисте служили Богу живом и истинитом</verse>
				<verse number="10">и са небеса ишчекивали његовог Сина, кога је васкрсао из мртвих — Исуса, који нас спасава од гнева који долази.</verse>
			</chapter>
			<chapter number="2">
				<verse number="1">И сами знате, браћо, да наш долазак к вама није био узалудан.</verse>
				<verse number="2">Пре тога смо, као што знате, страдали и били злостављани у Филипима, али смо се у нашем Богу осмелили да вам, упркос великом противљењу, објавимо Божије еванђеље.</verse>
				<verse number="3">Јер, наше наговарање није из заблуде, ни из прљавих побуда, нити покушавамо да вас преваримо.</verse>
				<verse number="4">Напротив, говоримо као људи које је Бог сматрао достојнима да им повери еванђеље: не угађамо људима, него Богу, који испитује наше срце.</verse>
				<verse number="5">Јер, као што знате, никад се нисмо послужили ласкавим речима ни прикривеном похлепом — Бог нам је сведок.</verse>
				<verse number="6">И нисмо тражили похвалу од људи — ни од вас ни од других.</verse>
				<verse number="7">Kао Христови апостоли, могли смо да вам будемо на терету, али ми смо међу вама били благи као мајка која негује своју децу.</verse>
				<verse number="8">Били смо толико пуни љубави према вама да смо били вољни да вам предамо не само Божије еванђеље него и своје животе, јер сте нам постали драги.</verse>
				<verse number="9">Јер, сећате се, браћо, нашег труда и напора: док смо вам проповедали Божије еванђеље, и ноћу и дању смо радили да ником од вас не будемо на терету.</verse>
				<verse number="10">Ви сте сведоци, а и Бог, како смо се свето, праведно и беспрекорно односили према вама који верујете.</verse>
				<verse number="11">А знате и како смо сваког појединог од вас, као отац своју децу,</verse>
				<verse number="12">бодрили и тешили и опомињали да живи достојно Бога, који вас позива у своје Царство и славу.</verse>
				<verse number="13">Непрестано захваљујемо Богу и зато што сте Божију реч, када сте је примили пошто сте је од нас чули, прихватили не као људску реч, него онакву каква она заиста јесте: као Божију реч, која делује у вама који верујете.</verse>
				<verse number="14">Јер, ви сте се, браћо, угледали на Божије цркве у Христу Исусу које су у Јудеји, пошто сте и ви исто претрпели од својих сународника као и они од Јудеја,</verse>
				<verse number="15">од оних који су убили и Господа Исуса и пророке, а нас прогонили. Они не угађају Богу и противе се свим људима</verse>
				<verse number="16">када нас спречавају да паганима говоримо да се спасу. Тако они стално пуне меру својих греха. Али, Божији гнев их је најзад стигао.</verse>
				<verse number="17">А ми, браћо, када смо накратко били отргнути од вас — лицем, али не и срцем — још више смо, с великом жудњом, настојали да вас видимо.</verse>
				<verse number="18">Зато смо хтели да дођемо к вама — ја, Павле, и неколико пута — али нас је Сатана спречио.</verse>
				<verse number="19">Јер, ко је наша нада, или радост, или венац којим ћемо се поносити пред нашим Господом Исусом када он дође ако нисте ви?</verse>
				<verse number="20">Да, ви сте наша слава и наша радост.</verse>
			</chapter>
			<chapter number="3">
				<verse number="1">Пошто више нисмо могли да издржимо, сматрали смо да је најбоље да сами останемо у Атини,</verse>
				<verse number="2">а да пошаљемо Тимотеја, нашег брата и Божијег сарадника у ширењу Христовог еванђеља, да вас учврсти и ободри у вашој вери,</verse>
				<verse number="3">да се нико не поколеба у овим невољама. И сами, наиме, знате да смо одређени за невоље,</verse>
				<verse number="4">јер смо вам, док смо били код вас, унапред говорили да ће нас оне снаћи. И, као што знате, тако је и било.</verse>
				<verse number="5">Када, дакле, више нисам могао да издржим, послао сам Тимотеја да сазнам о вашој вери. Плашио сам се да вас можда Кушач није довео у искушење, па да је наш труд био узалудан.</verse>
				<verse number="6">А Тимотеј нам се управо вратио од вас и донео нам радосне вести о вашој вери и љубави, о томе да нас се стално сећате по добру и да веома чезнете да нас видите — баш као и ми вас.</verse>
				<verse number="7">Зато смо се, браћо, у свој својој муци и невољи, утешили због вас, због ваше вере.</verse>
				<verse number="8">Јер, сада заиста живимо, пошто ви чврсто стојите у Господу.</verse>
				<verse number="9">Како да захвалимо Богу за вас, за сву радост којом се због вас радујемо пред својим Богом?</verse>
				<verse number="10">Ноћу и дању се најусрдније молимо да вас опет видимо и да вас снабдемо оним што још недостаје вашој вери.</verse>
				<verse number="11">Нека сâм наш Бог и Отац и наш Господ Исус усмере наш пут према вама.</verse>
				<verse number="12">А вама Господ дао да један према другом и према свима растете и обилујете у љубави, као и ми према вама.</verse>
				<verse number="13">Нека вам учврсти срце, да будете беспрекорни и свети пред нашим Богом и Оцем када дође наш Господ Исус са свим његовим светима.</verse>
			</chapter>
			<chapter number="4">
				<verse number="1">На крају, браћо, поучили смо вас како треба да живите и угађате Богу — тако како и живите — а сада вас молимо и преклињемо у Господу Исусу да то чините још више.</verse>
				<verse number="2">Јер, ви знате каква смо вам упутства дали у име Господа Исуса.</verse>
				<verse number="3">А ово је Божија воља: да будете свети, да се клоните блуда,</verse>
				<verse number="4">да сваки од вас научи да влада својим телом на свет и частан начин,</verse>
				<verse number="5">а не у пожудној страсти као пагани, који не познају Бога,</verse>
				<verse number="6">да при томе не чините нажао своме брату и не варате га. Господ ће се за све то осветити, као што смо вам већ рекли и упозорили вас.</verse>
				<verse number="7">Јер, Бог нас није позвао на нечистоту, него на светост.</verse>
				<verse number="8">Стога, дакле, ко то одбацује, не одбацује човека, него Бога, који вам даје свога Светог Духа.</verse>
				<verse number="9">О братској љубави нема потребе да вам пишемо, јер сте и сами од Бога поучени да волите један другога.</verse>
				<verse number="10">А ви заиста и волите сву браћу у целој Македонији. Само вас молимо, браћо, да то чините још више.</verse>
				<verse number="11">Настојте да водите миран живот, да гледате своја посла и да својим рукама радите, као што смо вам наложили,</verse>
				<verse number="12">да се долично понашате према онима ван цркве и да вам ни од кога ништа не треба.</verse>
				<verse number="13">Не желимо, браћо, да останете у незнању у погледу оних који су умрли, па да тугујете као остали, који немају наду.</verse>
				<verse number="14">Јер, ако верујемо да је Исус умро и васкрсао, онда верујемо и да ће Бог са Исусом повести и оне који су у њему умрли.</verse>
				<verse number="15">Ово вам говоримо на основу Господње речи: ми, живи, који остајемо до Господњег доласка, нећемо претећи оне који су умрли.</verse>
				<verse number="16">Јер, сâм Господ ће, на заповест, на глас арханђела и на звук Божије трубе, сићи са неба, и прво ће устати мртви у Христу.</verse>
				<verse number="17">Потом ћемо ми, живи, преостали, заједно с њима бити понети на облацима да се сретнемо са Господом у ваздуху. И тако ћемо увек бити с Господом.</verse>
				<verse number="18">Зато бодрите један другога овим речима.</verse>
			</chapter>
			<chapter number="5">
				<verse number="1">А што се времена и часа тиче, браћо, није потребно да вам се пише,</verse>
				<verse number="2">јер и сами веома добро знате да ће Дан Господњи доћи као крадљивац у ноћи.</verse>
				<verse number="3">Док људи буду говорили: »Мир и сигурност«, изненада ће их снаћи пропаст, као болови трудну жену, и неће измаћи.</verse>
				<verse number="4">Али ви, браћо, нисте у тами, па да вас тај дан изненади као крадљивац.</verse>
				<verse number="5">Јер, сви сте ви деца светлости и деца дана. Ми не припадамо ноћи и тами;</verse>
				<verse number="6">не спавајмо, дакле, као остали, него бдимо и будимо трезни.</verse>
				<verse number="7">Јер, они који спавају, спавају ноћу, и они који се опијају, опијају се ноћу.</verse>
				<verse number="8">А ми, пошто припадамо дану, будимо трезни, навуцимо оклоп вере и љубави и кацигу наде у спасење.</verse>
				<verse number="9">Јер, Бог нас није одредио за гнев, него да постигнемо спасење кроз нашег Господа Исуса Христа,</verse>
				<verse number="10">који је умро за нас да — били живи или мртви — заједно с њим живимо.</verse>
				<verse number="11">Зато се узајамно бодрите и један другога изграђујте, као што и чините.</verse>
				<verse number="12">Молимо вас, браћо, да одајете признање онима који се међу вама труде, који су вам претпостављени у Господу и опомињу вас.</verse>
				<verse number="13">Цените их изнад свега, у љубави, због њиховог дела. Међу собом живите у миру.</verse>
				<verse number="14">Преклињемо вас, браћо, опомињите доконе, бодрите малодушне, помажите слабима, са свима будите стрпљиви.</verse>
				<verse number="15">Пазите да нико ником не узврати зло за зло, него се увек трудите да чините добро један другом и свим људима.</verse>
				<verse number="16">Увек се радујте,</verse>
				<verse number="17">непрестано се молите,</verse>
				<verse number="18">у свакој прилици захваљујте, јер то је Божија воља за вас у Исусу Христу.</verse>
				<verse number="19">Духа не гасите,</verse>
				<verse number="20">пророштва не презирите,</verse>
				<verse number="21">све проверавајте, добро задржите,</verse>
				<verse number="22">сваког зла се клоните.</verse>
				<verse number="23">А сâм Бог мира нека вас потпуно освешта, да вам сав дух и душа и тело буду беспрекорно сачувани за Долазак нашега Господа Исуса Христа.</verse>
				<verse number="24">Веран је Онај који вас позива, он ће то и учинити.</verse>
				<verse number="25">Браћо, молите се и за нас.</verse>
				<verse number="26">Сву браћу поздравите светим пољупцем.</verse>
				<verse number="27">Заклињем вас Господом да се ова посланица прочита свој браћи.</verse>
				<verse number="28">Милост нашег Господа Исуса Христа с вама.</verse>
			</chapter>
		</book>
		<book number="53">
			<chapter number="1">
				<verse number="1">Павле, Силван и Тимотеј, цркви Солуњана у Богу, нашем Оцу, и Господу Исусу Христу:</verse>
				<verse number="2">милост вам и мир од Бога Оца и Господа Исуса Христа.</verse>
				<verse number="3">Увек смо дужни да захваљујемо Богу за вас, браћо, и то с правом, јер ваша вера све више расте и све је већа љубав сваког од вас према другима.</verse>
				<verse number="4">Зато се ми хвалимо вама по Божијим црквама због ваше стрпљивости и вере у свим прогонима и невољама које подносите.</verse>
				<verse number="5">То је доказ да је Божија пресуда праведна и да ћете бити достојни Божијег царства за које сада страдате.</verse>
				<verse number="6">Јер, право је да Бог муком узврати онима који вас муче,</verse>
				<verse number="7">а вама, који сте мучени, олакшањем — заједно с нама — када се Господ Исус објави са неба са својим моћним анђелима,</verse>
				<verse number="8">у успламтелом огњу. Он ће казнити оне који не познају Бога и не покоравају се еванђељу нашег Господа Исуса.</verse>
				<verse number="9">Биће кажњени вечном пропашћу, далеко од Господњег лица и његове силне славе,</verse>
				<verse number="10">онога дана када он дође да се прослави у својим светима и да му се диве сви који верују. А то се односи и на вас, јер сте поверовали нашем сведочанству вама.</verse>
				<verse number="11">Зато се увек и молимо за вас да вас Бог учини достојнима његовог позива и да својом силом испуни сваку вашу добру намеру и дело подстакнуто вером,</verse>
				<verse number="12">да се име нашег Господа Исуса прослави у вама, а ви у њему, по милости нашег Бога и Господа Исуса Христа.</verse>
			</chapter>
			<chapter number="2">
				<verse number="1">А што се тиче Доласка нашег Господа Исуса Христа и нашег окупљања око њега, молимо вас, браћо,</verse>
				<verse number="2">не дајте да вас лако поколебају у вашем схватању, ни да вас узнемире неким пророштвом, ни неком поруком, ни неком тобоже нашом посланицом — да је Дан Господњи већ ту.</verse>
				<verse number="3">Не дајте ником да вас заведе ни на који начин, јер нема Дана Господњег док прво не дође до побуне и не открије се Човек безакоња, Син пропасти.</verse>
				<verse number="4">Он ће се противити и дизати против свега што се зове Бог или светиња, па ће тако засести и у Божијем храму, тврдећи за себе да је Бог.</verse>
				<verse number="5">Сећате се да сам вам о томе говорио док сам још био код вас,</verse>
				<verse number="6">па сада знате шта га задржава да се не открије пре свог времена.</verse>
				<verse number="7">Јер, тајна сила безакоња већ је на делу, а онај који је сада задржава, задржаваће је док сâм не буде уклоњен,</verse>
				<verse number="8">и тада ће се открити Безаконик. Њега ће Господ Исус убити дахом својих уста и уништити сјајем свога Доласка.</verse>
				<verse number="9">А долазак Безаконика биће, у складу са Сатаниним деловањем, праћен сваком врстом лажних дела силе, знамења и чуда,</verse>
				<verse number="10">и са сваком неправдом која заводи оне који пропадају, јер су одбили да воле истину и да се тако спасу.</verse>
				<verse number="11">Зато им Бог шаље делотворну заблуду, да поверују лажи,</verse>
				<verse number="12">да буду осуђени сви који нису поверовали истини, него су се определили за неправду.</verse>
				<verse number="13">А ми смо увек дужни да захваљујемо за вас, браћо коју Господ воли, јер вас је Бог од почетка изабрао да се спасете тако што ће вас Дух учинити светима и вером у истину.</verse>
				<verse number="14">На то вас је позвао кроз наше еванђеље, да имате удела у слави нашег Господа Исуса Христа.</verse>
				<verse number="15">Зато, браћо, чврсто стојте и држите се учењâ која смо вам предали било усмено, било посланицом.</verse>
				<verse number="16">А сâм наш Господ, Исус Христос, и Бог, наш Отац, који нас је заволео и својом милошћу нам дао вечну утеху и добру наду,</verse>
				<verse number="17">нека утеши ваше срце и учврсти вас у сваком добром делу и речи.</verse>
			</chapter>
			<chapter number="3">
				<verse number="1">На крају, браћо, молите се за нас, да се Господња реч брзо прошири и да се прославља као и код вас</verse>
				<verse number="2">и да се избавимо од искварених и злих људи, јер немају сви вере.</verse>
				<verse number="3">Али, Господ је веран — он ће вас учврстити и сачувати од Злога.</verse>
				<verse number="4">А ми смо уверени за вас у Господу да чините и да ћете чинити оно што вам налажемо.</verse>
				<verse number="5">Нека вам Господ усмери срце према Божијој љубави и Христовој стрпљивости.</verse>
				<verse number="6">Налажемо вам, браћо, у име Господа Исуса Христа, да избегавате сваког брата који живи доконо, а не у складу са учењем које сте од нас примили.</verse>
				<verse number="7">И сами, наиме, знате да треба да се угледате на нас, јер ми међу вама нисмо били докони,</verse>
				<verse number="8">нити смо нечији хлеб јели бесплатно, него смо и ноћу и дању вредно и мукотрпно радили да ником од вас не будемо на терету;</verse>
				<verse number="9">не зато што на то немамо право, него да вам дамо себе за пример — да се угледате на нас.</verse>
				<verse number="10">Јер, када смо били код вас, ово смо вам наложили: »Ако неко неће да ради, нека и не једе.«</verse>
				<verse number="11">Чујемо, наиме, да неки међу вама живе доконо: не раде ништа, него дангубе.</verse>
				<verse number="12">Таквима налажемо и заклињемо их у име Господа Исуса Христа да раде у миру и да свој хлеб једу.</verse>
				<verse number="13">А што се вас тиче, браћо, нека вам не дојади да чините добро.</verse>
				<verse number="14">Ако неко не послуша оно што смо рекли у овој посланици, издвојте га. Не дружите се с њим, да се постиди,</verse>
				<verse number="15">али га не сматрајте непријатељем, него га опомињите као брата.</verse>
				<verse number="16">Нека вам сâм Бог мира увек и на сваки начин дарује мир. Господ са свима вама.</verse>
				<verse number="17">Поздрав мојом руком, Павловом. То је знак у свакој посланици — тако ја пишем.</verse>
				<verse number="18">Милост нашег Господа Исуса Христа са свима вама.</verse>
			</chapter>
		</book>
		<book number="54">
			<chapter number="1">
				<verse number="1">Павле, апостол Христа Исуса по заповести Бога, нашег Спаситеља, и Христа Исуса, наше наде,</verse>
				<verse number="2">Тимотеју, правом сину у вери: милост, милосрђе и мир од Бога Оца и Христа Исуса, нашег Господа.</verse>
				<verse number="3">Као што сам те на одласку у Македонију замолио, остани у Ефесу да некима наложиш да не шире другачија учења</verse>
				<verse number="4">и да се не заносе измишљотинама и бесконачним родословима. То све више погодује препиркама него Божијем поретку, који се остварује вером.</verse>
				<verse number="5">А сврха тог налога је љубав из чиста срца, добре савести и нелицемерне вере,</verse>
				<verse number="6">од чега су неки застранили и окренули се празним разговорима.</verse>
				<verse number="7">Они желе да буду учитељи Закона, а ни сами не разумеју шта говоре ни шта упорно тврде.</verse>
				<verse number="8">Знамо да је Закон добар ако га човек примењује како треба,</verse>
				<verse number="9">свестан да Закон није намењен праведнику, него бeзаконицима и непокорнима, непобожнима и грешницима, несветима и безбожнима, убицама оца и убицама мајке, убицама људи,</verse>
				<verse number="10">блудницима и педерастима, трговцима робљем, лажљивцима, кривоклетницима и свему другом што се противи исправном учењу,</verse>
				<verse number="11">које је у складу са славним еванђељем блаженога Бога, које ми је поверено.</verse>
				<verse number="12">Захваљујем Христу Исусу, нашем Господу, који ме је оснажио, што ме је сматрао вредним поверења и поставио у службу.</verse>
				<verse number="13">Иако сам раније био хулитељ, прогонитељ и насилник, помилован сам, јер сам то чинио из незнања и неверовања,</verse>
				<verse number="14">а милост нашег Господа преобилно се на мене излила заједно с вером и љубављу које су у Христу Исусу.</verse>
				<verse number="15">Ово је истина и заслужује да буде прихваћено у потпуности: Христос Исус је дошао на свет да спасе грешнике — од којих сам најгори ја.</verse>
				<verse number="16">Али, баш зато сам помилован да на мени, најгорем, Христос Исус покаже сву своју стрпљивост, као пример онима који ће у њега поверовати да приме вечни живот.</verse>
				<verse number="17">А Цару вечности, бесмртноме, невидљивоме, јединоме Богу, част и слава довека. Амин.</verse>
				<verse number="18">Поверавам ти овај налог, сине Тимотеје, у складу с пророштвима која су раније о теби изречена, да, држећи их се, бијеш добар бој,</verse>
				<verse number="19">имајући веру и добру савест, коју су неки одбацили, па доживели бродолом у вери.</verse>
				<verse number="20">Међу њима су Именеј и Александар, које сам предао Сатани да науче да не хуле.</verse>
			</chapter>
			<chapter number="2">
				<verse number="1">Пре свега, дакле, тражим да се мољења, молитве, молбе и захваљивања упућују Богу за све људе,</verse>
				<verse number="2">за цареве и за све који су на власти, да проводимо миран и тих живот у потпуној побожности и достојанству.</verse>
				<verse number="3">То је добро и мило у очима Бога, нашег Спаситеља,</verse>
				<verse number="4">који жели да се сви људи спасу и да дођу до спознања истине.</verse>
				<verse number="5">Јер, Бог је један и један је посредник између Бога и људи — човек Христос Исус,</verse>
				<verse number="6">који је самога себе дао као откупнину за све — сведочанство у право време.</verse>
				<verse number="7">За то сведочанство сам ја постављен за проповедника и апостола — истину говорим, не лажем — за учитеља вере и истине паганима.</verse>
				<verse number="8">Хоћу, дакле, да се мушкарци моле на сваком месту, подижући свете руке, без гнева и препирања.</verse>
				<verse number="9">Хоћу и да се жене облаче скромно, с пристојношћу и разборитошћу, да се не ките плетеницама и златом, или бисерима, или скупом одећом,</verse>
				<verse number="10">него добрим делима, као што приличи женама које се држе побожности.</verse>
				<verse number="11">Нека жена учи у миру, у потпуној потчињености.</verse>
				<verse number="12">А жени не допуштам да учи мушкарца, нити да има власт над њим, него нека буде мирна.</verse>
				<verse number="13">Јер, прво је створен Адам, па онда Ева.</verse>
				<verse number="14">И није Адам био заведен — жена је била заведена и учинила прекршај.</verse>
				<verse number="15">Али, спашће се рађањем деце ако остане у вери, љубави и светости које прати разборитост.</verse>
			</chapter>
			<chapter number="3">
				<verse number="1">Ово је истина: ако неко жели надгледништво, лепу службу жели.</verse>
				<verse number="2">А надгледник треба да буде без замерке, једне жене муж, умерен, разборит, сређен, гостољубив, способан да поучи;</verse>
				<verse number="3">не пијаница, не насилан човек, него благ; не свађалица, не среброљубац;</verse>
				<verse number="4">да својим домом добро управља, да му се деца потчињавају са пуним поштовањем</verse>
				<verse number="5">— јер ко не уме да управља својим домом, како ће се старати за Божију цркву? —</verse>
				<verse number="6">не новообраћеник, да не постане охол, па буде осуђен истом осудом као и ђаво.</verse>
				<verse number="7">Осим тога, треба да буде на добром гласу и међу људима ван цркве, да не падне у немилост и ђавољу замку.</verse>
				<verse number="8">Тако и ђакони треба да буду достојни поштовања, не дволични, да се не одају многом вину, да не иду за непоштеним добитком,</verse>
				<verse number="9">да се са чистом савешћу држе тајне наше вере.</verse>
				<verse number="10">А и они треба прво да буду проверени, па ако су беспрекорни, нека обављају службу.</verse>
				<verse number="11">Тако и жене треба да буду достојне поштовања, не клеветнице, него умерене и у свему поуздане.</verse>
				<verse number="12">Ђакон треба да буде једне жене муж и да добро управља својом децом и својим домом.</verse>
				<verse number="13">Јер, они који добро обављају службу, стичу леп положај и велико поуздање у вери у Исуса Христа.</verse>
				<verse number="14">Иако се надам да ћу ускоро доћи к теби, пишем ти ово</verse>
				<verse number="15">да, ако се задржим, знаш како се треба понашати у Божијем дому, који је Црква Бога живога, стуб и упориште истине.</verse>
				<verse number="16">По свеопштем признању, велика је тајна побожности: Појавио се у телу, био је оправдан Духом, видели су га анђели, проповедао се међу паганима, у свету су у њега поверовали, био је вазнет у слави.</verse>
			</chapter>
			<chapter number="4">
				<verse number="1">А Дух изричито каже да ће у последња времена неки отпасти од вере, поводећи се за варљивим духовима и демонским учењима,</verse>
				<verse number="2">која шире лицемерни лажљивци отупеле савести.</verse>
				<verse number="3">Они забрањују женидбу и намећу уздржавање од јелâ која је Бог створио да их са захвалношћу једу они који верују и који су спознали истину.</verse>
				<verse number="4">Јер, све што је Бог створио добро је и не треба одбацивати ништа што се једе са захвалношћу,</verse>
				<verse number="5">пошто је освештано Божијом речју и молитвом.</verse>
				<verse number="6">На то указуј браћи, и бићеш добар служитељ Христа Исуса, служитељ који се храни речима вере и доброг учења за којим иде.</verse>
				<verse number="7">Клони се безбожних и бапских прича, а вежбај се у побожности.</verse>
				<verse number="8">Јер, телесно вежбање је за мало шта корисно, а побожност је корисна за све, пошто има обећање и за садашњи живот и за будући.</verse>
				<verse number="9">Ово је истина и заслужује да буде прихваћено у потпуности</verse>
				<verse number="10">— јер, за то се ми трудимо и боримо: ми смо своје наде положили у Бога живога, који је Спаситељ свих људи, пре свега оних који верују.</verse>
				<verse number="11">То налажи и учи.</verse>
				<verse number="12">Нека те нико не омаловажава због твоје младости, него буди пример верницима у говору, у понашању, у љубави, у вери, у чистоти.</verse>
				<verse number="13">Док не дођем, посвети пажњу јавном читању, бодрењу и поучавању.</verse>
				<verse number="14">Не занемаруј милосни дар који је у теби, који ти је дат преко пророштва када су старешине на тебе положиле руке.</verse>
				<verse number="15">Марљиво се труди око тога, сав буди у томе, да твој напредак буде очигледан свима.</verse>
				<verse number="16">Пази на себе и на учење. Истрај у томе, јер ћеш, то чинећи, спасти и себе и оне који те слушају.</verse>
			</chapter>
			<chapter number="5">
				<verse number="1">Старијег човека не прекоревај строго, него га моли као оца, млађе људе као браћу,</verse>
				<verse number="2">старије жене као мајке, млађе као сестре — у потпуној чистоти.</verse>
				<verse number="3">Поштуј оне удовице које су заиста удовице.</verse>
				<verse number="4">Али, ако удовица има децу или унуке, нека прво они науче да показују побожност бринући се за свој дом и тако узврате својим родитељима, јер то је Богу мило.</verse>
				<verse number="5">Права и усамљена удовица узда се у Бога, и ноћу и дању истрајава у мољењима и молитвама,</verse>
				<verse number="6">а она која живи распусно, жива је мртва.</verse>
				<verse number="7">И то им наложи, да буду без замерке.</verse>
				<verse number="8">А ко се не стара за своје, пре свега за оне из свога дома, тај се одрекао вере и гори је од неверника.</verse>
				<verse number="9">У списак удовица може да се унесе она која није млађа од шездесет година, која је имала једног мужа,</verse>
				<verse number="10">која је позната по добрим делима: ако је подизала децу, ако је била гостољубива, ако је прала ноге светима, ако је помагала онима који су у невољи, ако се посвећивала сваком добром делу.</verse>
				<verse number="11">А млађе удовице не уноси у списак. Јер, када их пожуда одврати од Христа, хоће да се удају,</verse>
				<verse number="12">па на себе навлаче осуду, пошто су погазиле прву верност.</verse>
				<verse number="13">Осим тога, идући од куће до куће, навикавају се да буду беспослене. И не само беспослене него и брбљиве и наметљиве, па говоре оно што не треба.</verse>
				<verse number="14">Хоћу, дакле, да се млађе удовице удају, рађају децу, воде домаћинство — да непријатељу не дају повода за клевету.</verse>
				<verse number="15">Јер, неке су већ застраниле и пошле за Сатаном.</verse>
				<verse number="16">Ако нека верница има удовица међу родбином, нека им помаже, да црква не буде оптерећена, него да може да помогне правим удовицама.</verse>
				<verse number="17">Старешинама које добро управљају треба указати двоструку част, пре свега онима који проповедају и поучавају.</verse>
				<verse number="18">Јер, Писмо каже: »Не завезуј уста волу који врше« и: »Радник заслужује своју плату.«</verse>
				<verse number="19">Не прихватај тужбу против старешине ако је не поткрепе два или три сведока.</verse>
				<verse number="20">Оне који греше, укори пред свима, да и у остале уђе страх.</verse>
				<verse number="21">Заклињем те пред Богом и Христом Исусом и изабраним анђелима да се овога држиш без предрасуда и да ништа не чиниш из пристрасности.</verse>
				<verse number="22">Ни на кога не полажи руке олако. Немај удела у туђим гресима. Себе држи чистим.</verse>
				<verse number="23">Немој да пијеш само воду, него узми и мало вина ради свог желуца и честих слабости.</verse>
				<verse number="24">Греси неких људи су очигледни и пред њима иду на Суд, а греси других људи иду за њима.</verse>
				<verse number="25">Тако су и добра дела очигледна, а ни она другачија не могу се сакрити.</verse>
			</chapter>
			<chapter number="6">
				<verse number="1">Сви који су под ропским јармом нека своје господаре сматрају достојнима сваке части, да се не оцрњује Божије име и учење.</verse>
				<verse number="2">А они чији господари верују, нека ове не омаловажавају зато што су браћа. Него, нека им још више служе, јер су верници и њима драги ти који имају корист од њиховог служења. То учи и то тражи.</verse>
				<verse number="3">Ако неко другачије учи људе и занемарује благотворне речи нашег Господа Исуса Христа и учење које је у складу с побожношћу,</verse>
				<verse number="4">тај је уображен и не зна ништа, него болује од препирања и надмудривања речима, из чега настају завист, свађа, хула, зла сумњичења</verse>
				<verse number="5">и непрестана трвења међу људима исквареног ума, који су лишени истине, који мисле да се побожношћу стиче добит.</verse>
				<verse number="6">А побожност и јесте велика добит ако је човек задовољан оним што има.</verse>
				<verse number="7">Јер, ми на свет ништа нисмо донели, па тако ништа не можемо ни однети.</verse>
				<verse number="8">Па, ако имамо храну и одећу, будимо тиме задовољни.</verse>
				<verse number="9">А они који желе да се обогате, падају у искушење и замку и јављају им се многе неразумне и штетне жеље које људе суновраћују у пропаст и уништење.</verse>
				<verse number="10">Јер, среброљубље је корен свих зала. Неки су, одавши му се, одлутали од вере и сами себи причинили много муке.</verse>
				<verse number="11">А ти, Божији човече, бежи од тога, а иди за праведношћу, побожношћу, вером, љубављу, стрпљивошћу, кроткошћу.</verse>
				<verse number="12">Биј добар бој вере, домогни се вечног живота, на који си позван када си пред многим сведоцима одлучно потврдио своју веру.</verse>
				<verse number="13">Налажем ти пред Богом, који свему даје живот, и пред Христом Исусом, који је пред Понтијем Пилатом одлучно сведочио за истину:</verse>
				<verse number="14">сачувај ову заповест чистом и беспрекорном док се не појави наш Господ Исус Христос.</verse>
				<verse number="15">Њега ће у право време показати блажени и једини Владар, Цар над царевима и Господар над господарима,</verse>
				<verse number="16">који је једини бесмртан, који пребива у недоступној светлости, кога нико од људи није видео нити може да га види. Њему вечна част и моћ. Амин.</verse>
				<verse number="17">Налажи онима који су богати на овом свету да не буду охоли, да се не уздају у несигурно богатство, него у Бога, који нам све богато даје на уживање,</verse>
				<verse number="18">да чине добро, да буду богати добрим делима, да буду дарежљиви и вољни да деле,</verse>
				<verse number="19">скупљајући тако себи благо које ће бити леп темељ за будућност — да се домогну правог живота.</verse>
				<verse number="20">Тимотеје, чувај то што ти је поверено. Клони се безбожног наклапања и противљења лажног знања,</verse>
				<verse number="21">којег су се неки држали, па застранили од вере. Милост с вама.</verse>
			</chapter>
		</book>
		<book number="55">
			<chapter number="1">
				<verse number="1">Павле, Божијом вољом апостол Христа Исуса, у складу с обећањем живота који је у Христу Исусу,</verse>
				<verse number="2">Тимотеју, драгом сину: милост, милосрђе и мир од Бога Оца и Христа Исуса, нашег Господа.</verse>
				<verse number="3">Захваљујем Богу, коме као и моји преци чисте савести служим, док те непрестано, и ноћу и дању, помињем у својим молитвама.</verse>
				<verse number="4">Када се сетим твојих суза, пожелим да те видим, да се испуним радошћу.</verse>
				<verse number="5">Сећам се твоје нелицемерне вере, која је најпре пребивала у твојој баки Лоиди и у твојој мајци Евници, а уверен сам да је сада и у теби.</verse>
				<verse number="6">Зато те подсећам: распламсај милосни дар који ти је Бог дао када сам на тебе положио руке.</verse>
				<verse number="7">Јер, Бог нам није дао духа плашљивости, него силе, љубави и разборитости.</verse>
				<verse number="8">Стога немој да се стидиш сведочанства о нашем Господу, ни мене, његовог сужња. Него, придружи ми се у злопаћењу за еванђеље помоћу силе Бога,</verse>
				<verse number="9">који нас је спасао и светим позивом позвао — не због наших дела, него због свог наума и милости. Та милост нам је дата у Христу Исусу пре постанка света,</verse>
				<verse number="10">а објављена нам је сада када се појавио наш Спаситељ Христос Исус. Он је обеснажио смрт и учинио да живот и нераспадљивост засијају кроз еванђеље,</verse>
				<verse number="11">за које сам ја постављен за проповедника, апостола и учитеља.</verse>
				<verse number="12">Због тога ја све ово и трпим, али се не стидим, јер знам коме сам поверовао и уверен сам да он може до онога Дана да сачува оно што ми је поверено.</verse>
				<verse number="13">Држи се примера благотворних речи које си од мене чуо, у вери и љубави која је у Христу Исусу.</verse>
				<verse number="14">Чувај добро које ти је поверено; чувај га уз помоћ Светога Духа, који пребива у нама.</verse>
				<verse number="15">То знаш да су ме сви из Азије напустили, а међу њима и Фигел и Ермоген.</verse>
				<verse number="16">Нека Господ буде милостив према Онисифоровим укућанима, јер ме је он много пута окрепио и није се стидео мојих окова,</verse>
				<verse number="17">него ме је, када је дошао у Рим, брижљиво тражио док ме није нашао.</verse>
				<verse number="18">Дао му Господ да онога Дана нађе милосрђе код Господа. А ти најбоље знаш како ми је служио у Ефесу.</verse>
			</chapter>
			<chapter number="2">
				<verse number="1">Ти се, дакле, сине мој, оснажи у милости која је у Христу Исусу.</verse>
				<verse number="2">А оно што си пред многим сведоцима од мене чуо, то повери поузданим људима, онима који ће бити способни и друге да поуче.</verse>
				<verse number="3">Придружи ми се у злопаћењу као добар војник Христа Исуса.</verse>
				<verse number="4">Нико ко је у војној служби, не уплиће се у послове свакодневног живота, да би могао да угоди свом заповеднику.</verse>
				<verse number="5">И када се неко такмичи, не добија венац ако се не такмичи по правилима.</verse>
				<verse number="6">Ратар који мукотрпно ради треба први да добије део плодова.</verse>
				<verse number="7">Размисли о овоме што ти говорим, а Господ ће ти дати да све разумеш.</verse>
				<verse number="8">Памти Исуса Христа, васкрслог из мртвих, Давидовог потомка, по мом еванђељу</verse>
				<verse number="9">за које се толико злопатим да ме бацају у окове као да сам злочинац. Али Божија реч није окована.</verse>
				<verse number="10">Зато све подносим ради изабраних, да и они стигну до спасења које је у Христу Исусу са вечном славом.</verse>
				<verse number="11">Ово је истина: Ако смо с њим умрли, с њим ћемо и живети.</verse>
				<verse number="12">Ако истрајемо, с њим ћемо и владати. Ако га се одрекнемо, и он ће се одрећи нас.</verse>
				<verse number="13">Ако смо неверни, он остаје веран, јер самога себе не може да се одрекне.</verse>
				<verse number="14">На то подсећај људе, опомињући их пред Богом да не ратују речима. То ничему не користи, него само упропаштава оне који слушају.</verse>
				<verse number="15">Потруди се да покажеш да си прекаљен пред Богом, радник који нема чега да се стиди, који исправно поступа с Речју истине.</verse>
				<verse number="16">А безбожних наклапања се клони, јер ће они који их воде све више тонути у безбожност,</verse>
				<verse number="17">а њихово учење ће изједати као рак-рана. Међу њима су Именеј и Филит,</verse>
				<verse number="18">који су застранили од истине тврдећи да се васкрсење већ догодило, па некима уништавају веру.</verse>
				<verse number="19">Ипак, чврсти Божији темељ чврсто стоји, носећи овај печат: »Господ познаје оне који су његови«, и: »Нека се клоне неправде сви који помињу Господње име.«</verse>
				<verse number="20">Али, у великој кући нема само златних и сребрних посуда, него и дрвених и глинених. И једне су за часну употребу, а друге за нечасну.</verse>
				<verse number="21">Ко се, дакле, очисти од нечасног, биће посуда за часну употребу, освештана, Господару корисна, спремна за свако добро дело.</verse>
				<verse number="22">Бежи од младалачких жеља, а иди за праведношћу, вером, љубављу, миром, заједно с онима који из чиста срца призивају Господа.</verse>
				<verse number="23">Клони се будаластих и глупих расправа, знајући да рађају свађе.</verse>
				<verse number="24">А Господњи слуга не треба да се свађа, него да према свима буде благ, спреман да поучи, да подноси зло,</verse>
				<verse number="25">да у кроткости васпитава своје противнике, не би ли им Бог дао покајање, да спознају истину</verse>
				<verse number="26">и да се освесте, па умакну из замке ђавола, који их је заробио да извршавају његову вољу.</verse>
			</chapter>
			<chapter number="3">
				<verse number="1">А ово знај: у последње дане настаће тешка времена.</verse>
				<verse number="2">Јер, људи ће бити самољубиви, среброљубиви, хвалисави, охоли, хулитељи, непокорни родитељима, незахвални, безбожни,</verse>
				<verse number="3">безосећајни, непомирљиви, клеветници, неуздржљиви, сурови, без љубави према добру,</verse>
				<verse number="4">издајници, напрасити, уображени; више ће волети насладу него Бога;</verse>
				<verse number="5">привидно ће се држати побожности, а порицаће њену силу. Клони их се.</verse>
				<verse number="6">Јер, од њих су они који се увлаче у куће и заводе женице оптерећене гресима, које се поводе за разним пожудама,</verse>
				<verse number="7">које стално уче, али никако не могу да дођу до спознања истине.</verse>
				<verse number="8">Исто као што су се Јаније и Јамврије успротивили Мојсију, тако се противе истини и ови — људи изопаченог ума, непрекаљени у вери.</verse>
				<verse number="9">Али, неће далеко стићи, јер ће њихово безумље постати очигледно свима, као што је постало и безумље оних.</verse>
				<verse number="10">А ти си пошао за мојим учењем, начином живота, стремљењем, вером, стрпљивошћу, љубављу, истрајношћу,</verse>
				<verse number="11">прогонима, страдањима. Шта ме све снашло у Антиохији, у Иконијуму, у Листри! Какве сам све прогоне поднео, а Господ ме је из свих њих избавио!</verse>
				<verse number="12">Али сви који желе да живе побожно у Христу Исусу, биће прогањани.</verse>
				<verse number="13">А зли људи и варалице ићи ће од зла ка горем, заводећи и бивајући завођени.</verse>
				<verse number="14">Али ти остани у ономе што си научио и у шта си уверен, свестан од кога си научио</verse>
				<verse number="15">и да од малих ногу знаш Света писма, која могу да те учине мудрим за спасење кроз веру у Христа Исуса.</verse>
				<verse number="16">Све Писмо је од Бога надахнуто и корисно за поучавање, за прекоревање, за поправљање, за одгајање у праведности,</verse>
				<verse number="17">да Божији човек буде потпуно припремљен за свако добро дело.</verse>
			</chapter>
			<chapter number="4">
				<verse number="1">Заклињем те пред Богом и Христом Исусом — који ће судити и живима и мртвима — и његовим Доласком и његовим Царством:</verse>
				<verse number="2">проповедај Реч, спреман и у време и у невреме, уверавај, прекоревај, бодри, са свом стрпљивошћу и поуком.</verse>
				<verse number="3">Јер, доћи ће време када људи неће подносити исправно учење, него ће у складу са својим пожудама себи нагомилавати учитеље да им говоре оно што прија њиховим ушима,</verse>
				<verse number="4">па ће уши окренути од истине и приклонити се измишљотинама.</verse>
				<verse number="5">А ти у свему буди трезвен, злопати се, изврши дело еванђелисте, доврши своју службу.</verse>
				<verse number="6">Јер, ја се већ изливам као леваница и стигло је време мога одласка.</verse>
				<verse number="7">Добар бој сам био, трку завршио, веру сачувао.</verse>
				<verse number="8">Сада ми је припремљен венац праведности, који ће ми онога Дана предати Господ, праведни Судија. И не само мени него и свима који су с љубављу чекали да се он појави.</verse>
				<verse number="9">Потруди се да што пре дођеш к мени.</verse>
				<verse number="10">Јер, Димас ме је напустио пошто је заволео овај свет. Он је отишао у Солун, Крискент у Галатију, Тит у Далмацију.</verse>
				<verse number="11">Једино је још Лука са мном. Узми Марка и доведи га са собом, јер ми користи у служењу.</verse>
				<verse number="12">Тихика сам послао у Ефес.</verse>
				<verse number="13">Огртач који сам оставио код Карпа у Троади, донеси када дођеш, а и књиге, пре свега пергаменте.</verse>
				<verse number="14">Ковач Александар ми је нанео много зла. Господ ће му узвратити према његовим делима.</verse>
				<verse number="15">И ти га се чувај, јер се веома противио нашим речима.</verse>
				<verse number="16">Приликом моје прве одбране, нико ми није прискочио у помоћ, него су ме сви напустили. Нека им се то не рачуна.</verse>
				<verse number="17">Али Господ је био уз мене и давао ми снагу да се преко мене у потпуности објави еванђеље и да га чују сви пагани — и ја се избавих из лављих чељусти.</verse>
				<verse number="18">Господ ће ме избавити од сваког злог дела и спасти ме за своје Царство на небесима. Њему слава довека. Амин.</verse>
				<verse number="19">Поздрави Приску и Акилу и Онисифорове укућане.</verse>
				<verse number="20">Ераст је остао у Коринту, а Трофима сам, болесног, оставио у Милиту.</verse>
				<verse number="21">Потруди се да дођеш пре зиме. Поздрављају те Еувул, Пуд, Лин, Клаудија и сва браћа.</verse>
				<verse number="22">Господ са твојим духом. Милост с вама.</verse>
			</chapter>
		</book>
		<book number="56">
			<chapter number="1">
				<verse number="1">Павле, Божији слуга и апостол Исуса Христа ради вере Божијих изабраника и спознања истине које води побожности —</verse>
				<verse number="2">вере и спознања заснованих на нади у вечни живот, који је Бог, који не лаже, обећао пре постанка света</verse>
				<verse number="3">и у право време обзнанио своју Реч проповедањем које ми је поверено заповешћу нашег Спаситеља, Бога,</verse>
				<verse number="4">Титу, правом сину по заједничкој вери: милост и мир од Бога Оца и Христа Исуса, нашег Спаситеља.</verse>
				<verse number="5">Oставио сам те на Криту ради тога да средиш оно што је остало недовршено и да по градовима поставиш старешине, као што сам ти наредио.</verse>
				<verse number="6">Старешина треба да буде беспрекоран, једне жене муж, да има децу која верују, коју не оптужују за раскалашност или непокорност.</verse>
				<verse number="7">Јер, надгледник, као управитељ Божијег дома, треба да буде беспрекоран — не саможив, не напрасит, не пијаница, не насилник, не склон непоштеном добитку,</verse>
				<verse number="8">него гостољубив, љубитељ добра, разборит, праведан, свет, уздржљив,</verse>
				<verse number="9">прионуо уз веродостојну Реч, која је у складу са учењем, да може исправним учењем да бодри друге и уверава противнике.</verse>
				<verse number="10">Има, наиме, много непокорних, наклапала и заводника, пре свега међу онима из обрезања.</verse>
				<verse number="11">Њима треба запушити уста, јер ради непоштеног добитка упропашћују целе домове учећи оно што не треба.</verse>
				<verse number="12">Један од њих, њихов пророк, сâм рече: »Крићани су увек лажови, опаке звери, лењи прождрљивци.«</verse>
				<verse number="13">То је истинито сведочанство. Зато их строго прекоревај, да буду исправни у вери,</verse>
				<verse number="14">да се више не заносе јудејским измишљотинама и прописима људи који су се окренули од истине.</verse>
				<verse number="15">Чистима је све чисто, а укаљанима и невернима ништа није чисто, него су им и ум и савест укаљани.</verse>
				<verse number="16">Тврде да познају Бога, али то поричу својим делима. Одвратни су и непокорни и неподобни за било које добро дело.</verse>
			</chapter>
			<chapter number="2">
				<verse number="1">А ти говори оно што је у складу са исправним учењем:</verse>
				<verse number="2">да старци буду умерени, достојни поштовања, разборити, исправни у вери, љубави, стрпљивости.</verse>
				<verse number="3">Исто тако и старице да се понашају како доликује светима: да не буду клеветнице ни ропски одане многом вину, него учитељице добра,</verse>
				<verse number="4">да уче младе жене да воле своје мужеве и децу,</verse>
				<verse number="5">да буду разборите, чисте, вредне у кући, добре, потчињене својим мужевима — да се не оцрњује Божија реч.</verse>
				<verse number="6">Исто тако, подстичи младиће да буду разборити.</verse>
				<verse number="7">У свему им буди пример чинећи добра дела. У поучавању покажи неисквареност, озбиљност,</verse>
				<verse number="8">исправну реч којој се не може приговорити, да се постиди онај ко ти се противи, јер нема ништа рђаво да каже о нама.</verse>
				<verse number="9">Нека се робови у свему потчињавају својим господарима. Нека им угађају, а не противрече.</verse>
				<verse number="10">Нека их не поткрадају, него нека покажу да им се може веровати, да учење нашег Спаситеља, Бога, у свему буде привлачно.</verse>
				<verse number="11">Јер, за све људе се појавила Божија милост, која доноси спасење.</verse>
				<verse number="12">Она нас учи да се одрекнемо безбожности и овоземаљских пожуда, да у овом свету живимо разборито, праведно и побожно</verse>
				<verse number="13">док ишчекујемо срећну наду и да се у слави појави велики Бог и наш Спаситељ, Исус Христос.</verse>
				<verse number="14">Он је самога себе дао за нас да нас избави од сваког безакоња и да себи очисти народ који му припада, који ревносно чини добра дела.</verse>
				<verse number="15">То говори и бодри и прекоревај са сваком одлучношћу. Нека те нико не презире.</verse>
			</chapter>
			<chapter number="3">
				<verse number="1">Подсећај их да се потчињавају поглаварима и властима, да буду послушни, спремни за свако добро дело,</verse>
				<verse number="2">да никог не вређају, да не буду свадљиви, да буду благи и да према свим људима показују сваку кроткост.</verse>
				<verse number="3">Јер, некада смо и ми били неразумни, непокорни, заведени. Робовали смо разним пожудама и насладама, проводећи живот у злоћи и зависти, омрзнути и мрзећи један другога.</verse>
				<verse number="4">А када се појавила доброта и човекољубље нашег Спаситеља, Бога,</verse>
				<verse number="5">он нас је спасао. Али не на основу дела која смо учинили у праведности, него због свог милосрђа: купањем које значи поновно рођење и обнављањем Светим Духом,</verse>
				<verse number="6">којега је богато на нас излио кроз Исуса Христа, нашег Спаситеља,</verse>
				<verse number="7">да оправдани његовом милошћу постанемо наследници, имајући наду у вечни живот.</verse>
				<verse number="8">То је истина и хоћу да то чврсто заступаш, да се они који верују у Бога потруде да предњаче у добрим делима. То је за људе добро и корисно.</verse>
				<verse number="9">Клони се будаластих расправа и родословâ и свађа и препирања око Закона, јер је све то бескорисно и испразно.</verse>
				<verse number="10">Човека који уноси раздор опомени једном, па други пут, а потом га се клони,</verse>
				<verse number="11">знајући да се изопачио и да греши и да сâм на себе навлачи осуду.</verse>
				<verse number="12">Када ти пошаљем Артему или Тихика, потруди се да дођеш к мени у Никопољ, јер сам одлучио да презимим тамо.</verse>
				<verse number="13">Зину правника и Аполоса брижљиво опреми за пут, да им ништа не недостаје.</verse>
				<verse number="14">Нека се наши уче да предњаче у добрим делима, да могу да подмире свакодневне потребе, а не да воде јалов живот.</verse>
				<verse number="15">Поздрављају те сви који су са мном. Поздрави оне који нас воле у вери. Милост са свима вама.</verse>
			</chapter>
		</book>
		<book number="57">
			<chapter number="1">
				<verse number="1">Павле, сужањ Христа Исуса, и брат Тимотеј, драгом Филимону, нашем сараднику,</verse>
				<verse number="2">сестри Апфији, Архипу, нашем саборцу, и цркви у твојој кући:</verse>
				<verse number="3">милост вам и мир од Бога, нашег Оца, и Господа Исуса Христа.</verse>
				<verse number="4">Увек захваљујем своме Богу, сећајући те се у својим молитвама,</verse>
				<verse number="5">јер чујем за твоју љубав према свимa светима и за твоју веру у Господа Исуса.</verse>
				<verse number="6">Нека твоје учествовање у вери буде делотворно, да спознаш свако добро које имамо у Христу.</verse>
				<verse number="7">Твоја љубав ме је веома обрадовала и ободрила, јер си ти, брате, окрепио срце светих.</verse>
				<verse number="8">Стога, иако бих у Христу имао смелости да ти наредим шта треба да радиш,</verse>
				<verse number="9">због љубави радије молим, такав какав сам, Павле, старац, а сада и сужањ Христа Исуса:</verse>
				<verse number="10">молим те за свога сина Онисима, кога сам родио у оковима.</verse>
				<verse number="11">Он ти је раније био бескористан, а сада је користан не само теби него и мени.</verse>
				<verse number="12">Шаљем ти га назад, њега, то јест своје сопствено срце.</verse>
				<verse number="13">Хтео сам да га задржим код себе, да ми уместо тебе служи док сам у оковима за еванђеље,</verse>
				<verse number="14">али нисам ништа хтео да учиним без твог знања, да твоје добро дело не буде изнуђено, него драговољно.</verse>
				<verse number="15">Можда је баш зато био накратко од тебе одвојен да би га ти заувек добио</verse>
				<verse number="16">и то не више као роба, него као више од роба — као драгог брата. Он ми је веома драг, а колико ли је тек дражи теби, не само као човек него и у Господу.</verse>
				<verse number="17">Ако ме, дакле, сматраш за друга, прими га као мене.</verse>
				<verse number="18">А ако ти је нешто скривио или ти нешто дугује, упиши то на мој рачун.</verse>
				<verse number="19">Ја, Павле, пишем ово својом руком: платићу. Да не помињем да ти мени и самога себе дугујеш.</verse>
				<verse number="20">Да, брате, волео бих да од тебе видим неку корист у Господу. Окрепи ми срце у Христу.</verse>
				<verse number="21">Пишем ти, уверен у твоју послушност, јер знам да ћеш учинити и више него што кажем.</verse>
				<verse number="22">И још нешто: спреми ми гостинску собу, јер се надам да ће ме Бог послати к вама због ваших молитви.</verse>
				<verse number="23">Поздрављају те Епафрас, који је са мном сужањ у Христу Исусу,</verse>
				<verse number="24">Марко, Аристарх, Димас и Лука, моји сарадници.</verse>
				<verse number="25">Милост Господа Исуса Христа са вашим духом.</verse>
			</chapter>
		</book>
		<book number="58">
			<chapter number="1">
				<verse number="1">Бог је у прошлости много пута и на разне начине говорио нашим праоцима преко пророкâ,</verse>
				<verse number="2">а у ове последње дане проговорио је нама преко Сина, кога је одредио да буде наследник свега, чијим посредством је створио и свет.</verse>
				<verse number="3">Он је одсјај Божије славе и прави одраз његовог бића, који све носи својом силном речју. Пошто је извршио очишћење од греха, сео је здесна Величанству на небесима,</verse>
				<verse number="4">поставши толико моћнији од анђелâ колико је наследио узвишеније име од њиховог.</verse>
				<verse number="5">Јер, коме од анђела је Бог икадa рекао: »Ти си мој Син, данас те родих«? Или пак: »Ја ћу му бити Отац, а он ће ми бити Син«?</verse>
				<verse number="6">И опет, када Прворођенога уводи у свет, каже: »Нека му се поклоне сви Божији анђели.«</verse>
				<verse number="7">За анђеле каже: »Своје анђеле чини ветровима и своје слуге огњеним пламеновима«,</verse>
				<verse number="8">а за Сина: »Твој престо, Боже, стоји довека и жезло правичности жезло је твога царства.</verse>
				<verse number="9">Заволео си праведност, а замрзео безакоње. Зато те је Бог, твој Бог, помазао уљем радости као ниједнога од твојих другова«,</verse>
				<verse number="10">и: »У почетку си, Господе, поставио темеље земље и небеса су твојих руку дело.</verse>
				<verse number="11">Ти остајеш, а они ће нестати и сасвим се отрцати као одећа.</verse>
				<verse number="12">Савићеш их као огртач, као одећу, и измениће се. Али ти си увек исти и твојим годинама нема краја.«</verse>
				<verse number="13">Којем од анђела је икада рекао: »Седи ми здесна док твоје непријатеље не положим као подножје под твоје ноге«?</verse>
				<verse number="14">Зар сви они нису служитељски духови, послани да служе онима који ће наследити спасење?</verse>
			</chapter>
			<chapter number="2">
				<verse number="1">Зато још више треба да пазимо на оно што смо чули, да не промашимо циљ.</verse>
				<verse number="2">Јер, ако је Реч изречена преко анђелâ била обавезујућа и ако су сваки преступ и непослушност добијали праведну казну,</verse>
				<verse number="3">како онда ми да је избегнемо ако пренебрегнемо толико спасење? Спасење које је прво објавио Господ, затим нам га потврдили они који су га чули,</verse>
				<verse number="4">а Бог га посведочио знамењима, чудима, разним делима силе и даровима Светога Духа, које је разделио по својој вољи.</verse>
				<verse number="5">Бог није анђелима потчинио будући свет о коме говоримо.</verse>
				<verse number="6">Неко је негде посведочио, рекавши: »Шта је човек да га се сећаш, или син човечији да ти је до њега стало?</verse>
				<verse number="7">	Учинио си га тек мало мањим од анђела, овенчао га славом и чашћу,</verse>
				<verse number="8">	све си му под ноге потчинио.« А када му је све потчинио, није остало ништа непотчињено. Сада још не видимо да му је све потчињено,</verse>
				<verse number="9">али видимо Исуса — који је био учињен тек мало мањим од анђелâ — овенчаног славом и чашћу зато што је претрпео смрт да би, Божијом милошћу, окусио смрт за све људе.</verse>
				<verse number="10">Да би многе синове довео у славу, доликовало је Ономе за кога и кроз кога све постоји да Зачетника њиховог спасења учини савршеним кроз страдање.</verse>
				<verse number="11">Јер, и Онај који освештава и они који се свештају, сви су од једнога. Зато се он не стиди да их зове браћом</verse>
				<verse number="12">када каже: »Објавићу твоје име својој браћи, усред скупа ти певати хвалоспеве.«</verse>
				<verse number="13">И још: »У њега ћу се уздати.« И још: »Ево мене и деце коју ми је дао Бог.«</verse>
				<verse number="14">Пошто су деца од крви и меса, и он је узео удела у крви и месу, да смрћу уништи онога који има власт над смрћу, то јест ђавола,</verse>
				<verse number="15">и да ослободи оне који су, бојећи се смрти, целог живота били у ропству.</verse>
				<verse number="16">Јер, он не помаже анђелима, него помаже Авраамовим потомцима.</verse>
				<verse number="17">Зато је било потребно да у свему буде сличан браћи, да би пред Богом могао да постане милосрдан и веран Првосвештеник, који врши помирење за грехе народа.</verse>
				<verse number="18">Јер, пошто је и сам трпео док је био искушаван, може да помогне искушаванима.</verse>
			</chapter>
			<chapter number="3">
				<verse number="1">Зато, света браћо, ви који имате удела у небеском позиву, усмерите своје мисли на Апостола и Првосвештеника наше вере — Исуса.</verse>
				<verse number="2">Он је веран Ономе који га је поставио, баш као што је био и Мојсије у свој Божијој кући,</verse>
				<verse number="3">а достојан је веће славе него Мојсије, баш као што градитељ куће има већу част од куће.</verse>
				<verse number="4">Јер, сваку кућу неко гради, а Бог је саградио све.</verse>
				<verse number="5">Мојсије је, додуше, био веран као слуга у свој Божијој кући, сведочећи о ономе што ће бити речено,</verse>
				<verse number="6">али Христос је веран као Син над својом кућом. А његова кућа смо ми ако се држимо поуздања и наде којима се хвалимо.</verse>
				<verse number="7">Стога, као што каже Свети Дух: »Данас ако му чујете глас,</verse>
				<verse number="8">нека вам не отврдне срце као у време Побуне, на дан искушења у пустињи,</verse>
				<verse number="9">где су ме ваши праоци искушавали и проверавали, па моја дела гледали четрдесет година.</verse>
				<verse number="10">Зато сам се разгневио на тај нараштај и рекао: ‚У свом срцу увек застрањују, моје путеве нису упознали.‘</verse>
				<verse number="11">Тако сам се у свом гневу заклео: ‚Неће ући у мој Починак!‘«</verse>
				<verse number="12">Пазите, браћо, да срце неког од вас не буде зло и неверно, па да отпадне од Бога живога.</verse>
				<verse number="13">Него, свакодневно бодрите један другога док год одзвања оно »данас«, да неко од вас не отврдне заведен грехом.</verse>
				<verse number="14">Јер, сви ми имамо удела у Христу ако се до краја чврсто држимо поуздања које смо имали у почетку.</verse>
				<verse number="15">Као што је речено: »Данас ако му чујете глас, нека вам не отврдне срце као у време Побуне.«</verse>
				<verse number="16">Јер, који су то чули, па се побунили? Зар не сви они које је Мојсије извео из Египта?</verse>
				<verse number="17">А на кога је Бог четрдесет година био гневан? Зар није на оне који су згрешили, чији су лешеви попадали по пустињи?</verse>
				<verse number="18">А којима се то заклео да неће ући у његов Починак ако не онима који су били непокорни?</verse>
				<verse number="19">И видимо да нису могли да уђу због неверовања.</verse>
			</chapter>
			<chapter number="4">
				<verse number="1">Бојмо се, дакле — док још стоји Божије обећање о уласку у његов Починак — да се не покаже да је неко од вас закаснио.</verse>
				<verse number="2">Јер, и нама је, као и њима, објављено еванђеље. Али, њима Реч коју су чули није била од користи, пошто је они који су је чули нису спојили с вером.</verse>
				<verse number="3">Јер, у Починак улазимо ми који смо поверовали, као што је рекао: »Тако сам се у свом гневу заклео: ‚Неће ући у мој Починак!‘« иако су његова дела завршена још од стварања света.</verse>
				<verse number="4">Јер, негде се за седми дан овако каже: »А седмога дана Бог се одмори од свих својих дела«,</verse>
				<verse number="5">а овде опет: »Неће ући у мој Починак.«</verse>
				<verse number="6">И даље, дакле, остаје да неки уђу у Починак, а они који су раније чули еванђеље, нису ушли због своје непокорности.</verse>
				<verse number="7">Стога је Бог опет одредио један дан, »данас«, када је после толико времена говорио преко Давида, као што је већ речено: »Данас ако му чујете глас, нека вам не отврдне срце.«</verse>
				<verse number="8">Јер, да их је Исус Навин увео у Починак, не би Бог после тога говорио о једном другом дану.</verse>
				<verse number="9">Дакле, Божијем народу предстоји неки Суботњи починак,</verse>
				<verse number="10">јер ко уђе у Божији починак, одморио се од својих дела као и Бог од својих.</verse>
				<verse number="11">Потрудимо се, дакле, да уђемо у тај Починак, да нико не падне по узору на њихову непокорност.</verse>
				<verse number="12">Јер, Божија реч је жива и делотворна и оштрија од сваког мача са две оштрице, па продире дотле да дели душу и дух, зглобове и мождину и просуђује мисли и намере срца.</verse>
				<verse number="13">И нема створења које је пред њим скривено, него је све голо и откривено пред очима Онога коме полажемо рачун.</verse>
				<verse number="14">Пошто, дакле, имамо великог Првосвештеника који је прошао кроз небеса — Исуса, Сина Божијег — чврсто се држимо вере.</verse>
				<verse number="15">Јер, ми немамо првосвештеника који не може да саосећа с нашим слабостима, него таквога који је у свему био искушаван као и ми, само није згрешио.</verse>
				<verse number="16">С поуздањем, дакле, приступајмо престолу милости, да примимо милосрђе и нађемо милост када нам затреба помоћ.</verse>
			</chapter>
			<chapter number="5">
				<verse number="1">Сваки првосвештеник се узима од људи и за људе се поставља пред Бога да приноси дарове и жртве за грех.</verse>
				<verse number="2">Он може да буде увиђаван према онима који су у незнању и заблуди пошто је и сâм подложан слабости,</verse>
				<verse number="3">па мора и за народ и за самога себе да приноси жртве за грех.</verse>
				<verse number="4">И нико сâм себи не присваја ову част, него га, као и Аарона, позива Бог.</verse>
				<verse number="5">Тако ни Христос није самога себе прославио поставши Првосвештеник, него га је прославио Онај који му је рекао: »Ти си мој Син, данас те родих«,</verse>
				<verse number="6">као што и на другом месту каже: »Ти си свештеник довека по реду Мелхиседековом.«</verse>
				<verse number="7">Он је за време свога живота у телу гласним јауцима и сузама принео молитве и молбе Ономе који је могао да га спасе смрти и био услишен због своје богобојажљивости.</verse>
				<verse number="8">Иако је био Син, научио се послушности из онога што је претрпео.</verse>
				<verse number="9">А када је постигао савршенство, постао је извор вечног спасења свима који су му послушни</verse>
				<verse number="10">и Бог га је прогласио за Првосвештеника по реду Мелхиседековом.</verse>
				<verse number="11">О томе бисмо могли много да говоримо, али је тешко да се објасни, пошто сте постали тврди на ушима.</verse>
				<verse number="12">Иако би, наиме, после толико времена требало да сте учитељи, вама је опет потребно да вас неко учи почетним основама Божије речи. Потребно вам је млеко, а не чврста храна.</verse>
				<verse number="13">Јер, ко се још храни млеком, не разуме учење о праведности, пошто је још нејако дете.</verse>
				<verse number="14">А чврста храна је за зреле, за оне чија су чула искуством увежбана за разликовање добра и зла.</verse>
			</chapter>
			<chapter number="6">
				<verse number="1">Стога оставимо основно учење о Христу и окренимо се зрелости, не постављајући опет темељ покајањем за дела која воде у смрт и вером у Бога,</verse>
				<verse number="2">учењем о крштењима, о полагању руку, о васкрсењу мртвих и о вечном суду.</verse>
				<verse number="3">И то ћемо учинити ако Бог дâ.</verse>
				<verse number="4">Јер, немогуће је оне који су једном били просветљени, који су окусили небески дар, који су имали удела у Светоме Духу</verse>
				<verse number="5">и који су окусили доброту Божије речи и силе будућега света,</verse>
				<verse number="6">па отпали, поново довести до покајања, када они сами поново распињу Сина Божијег и извргавају га руглу.</verse>
				<verse number="7">Земља која се напила кише што на њу често пада и која рађа биљке корисне онима за које се и обрађује, прима Божији благослов,</verse>
				<verse number="8">а она која доноси трње и чичкове, не вреди ништа и близу је проклетству — на крају ће бити спаљена.</verse>
				<verse number="9">Иако овако говоримо, драги наши, уверени смо за вас да сте бољи и да вам предстоји спасење.</verse>
				<verse number="10">Јер, Бог није неправедан, па да заборави ваше дело и љубав коју сте показали према његовом имену тако што сте служили и служите светима.</verse>
				<verse number="11">А ми желимо да сваки од вас до краја покаже исту ревност за испуњење наде,</verse>
				<verse number="12">да се не улењите, него да се угледате на оне који вером и истрајношћу наслеђују обећано.</verse>
				<verse number="13">Јер, када је Бог дао обећање Аврааму, пошто није имао неким већим да се закуне, заклео се самим собом,</verse>
				<verse number="14">рекавши: »Заиста ћу те благословити и силно умножити.«</verse>
				<verse number="15">И Авраам је, стрпљиво чекајући, примио обећано.</verse>
				<verse number="16">Људи се заклињу већим од себе, а заклетва потврђује оно што је речено и завршава сваку расправу.</verse>
				<verse number="17">Зато се и Бог, желећи да наследницима обећања што јасније покаже непроменљивост своје одлуке, послужио заклетвом,</verse>
				<verse number="18">да преко двеју непроменљивих чињеница, о којима је немогуће да би Бог слагао, будемо силно охрабрени ми који смо побегли да дохватимо наду која нам је понуђена.</verse>
				<verse number="19">Ту наду имамо као поуздано и чврсто сидро душе које улази иза завесе,</verse>
				<verse number="20">онамо где је Исус као претеча ушао за нас и постао Првосвештеник довека по реду Мелхиседековом.</verse>
			</chapter>
			<chapter number="7">
				<verse number="1">А тај Мелхиседек је био цар Салима и свештеник Свевишњега Бога. Он је изашао у сусрет Аврааму када се овај враћао после победе над царевима и благословио га,</verse>
				<verse number="2">а Авраам му је одмерио десетак од свега. Његово име значи, прво, »цар праведности«, а затим »цар Салима«, то јест »цар мира.«</verse>
				<verse number="3">Без оца, без мајке, без родослова, он, чији дани немају почетка ни живот краја, сличан Сину Божијем, остаје свештеник довека.</verse>
				<verse number="4">Погледајте само колики је тај коме је чак и Авраам, патријарх, дао десетак од плена.</verse>
				<verse number="5">Додуше, и оним Левијевим потомцима који постају свештеници Закон заповеда да узимају десетак од народа, то јест од своје браће, иако и они воде порекло од Авраама.</verse>
				<verse number="6">Али, он, који не води порекло од Левија, узео је десетак од Авраама и благословио онога који је имао Божија обећања —</verse>
				<verse number="7">а нема сумње да увек већи благосиља мањег.</verse>
				<verse number="8">И овде десетак узимају смртни људи, а тамо онај за кога се тврди да је жив.</verse>
				<verse number="9">Чак би се могло рећи да је и Левије, који узима десетак, дао десетак преко Авраама,</verse>
				<verse number="10">јер је још био у телу свога праоца када му је Мелхиседек изашао у сусрет.</verse>
				<verse number="11">Да се, дакле, савршенство могло постићи посредством левитског свештенства — јер народ је на основу њега добио Закон — зашто би онда још било потребно да се поставља други свештеник по реду Мелхиседековом, а не по реду Аароновом?</verse>
				<verse number="12">А када се мења свештенство, мора да се промени и закон.</verse>
				<verse number="13">Онај за кога се све ово говори припадао је другом племену, а нико из тог племена није служио код жртвеника.</verse>
				<verse number="14">Јер, сасвим је јасно да је наш Господ потекао из Јудиног племена, а о свештеницима из тог племена Мојсије није ништа рекао.</verse>
				<verse number="15">А све је још јасније када се по сличности са Мелхиседеком поставља други свештеник,</verse>
				<verse number="16">који то није постао на основу законског прописа о пореклу, него на основу силе неуништивог живота.</verse>
				<verse number="17">Јер, за њега се тврди: »Ти си свештеник довека по реду Мелхиседековом.«</verse>
				<verse number="18">Укида се, дакле, ранија заповест, јер је била слаба и бескорисна</verse>
				<verse number="19">— пошто Закон ништа није учинио савршеним — а уводи се боља нада, којом се приближавамо Богу.</verse>
				<verse number="20">А то није прошло без заклетве. Јер, они су без заклетве постали свештеници,</verse>
				<verse number="21">а он са заклетвом Онога који му је рекао: »Господ се заклео и неће се предомислити: ти си свештеник довека.«</verse>
				<verse number="22">На основу тога је Исус постао јемац бољег савеза.</verse>
				<verse number="23">И свештеника је било много, јер их је смрт спречавала да остану у служби,</verse>
				<verse number="24">а пошто Исус живи довека, његово свештеништво је непролазно.</verse>
				<verse number="25">Зато он и може сасвим да спасе оне који његовим посредством прилазе Богу, јер заувек живи да за њих посредује.</verse>
				<verse number="26">А такав првосвештеник нам је и био потребан: свет, недужан и неокаљан, одвојен од грешникâ и узвишенији од небеса,</verse>
				<verse number="27">који нема потребу, као други првосвештеници, да свакодневно приноси жртве, прво за своје грехе, а затим за грехе народа, јер је он то учинио једном заувек када је принео самога себе.</verse>
				<verse number="28">Закон, наиме, за првосвештенике поставља слабе људе, а реч заклетве, дата после Закона, Сина, који је довека савршен.</verse>
			</chapter>
			<chapter number="8">
				<verse number="1">Главно у овоме што је речено јесте да имамо таквог првосвештеника који је сео здесна престолу Величанства на небесима,</verse>
				<verse number="2">који служи у Светилишту, у правом Шатору који је подигао Господ, а не човек.</verse>
				<verse number="3">Сваки првосвештеник се поставља да приноси дарове и жртве. Зато је било неопходно да и овај има нешто да принесе.</verse>
				<verse number="4">Да је на земљи, не би био ни свештеник, пошто ту већ има оних који по Закону приносе дарове,</verse>
				<verse number="5">оних који служе слици и сенци онога што је на небу. Зато је Мојсије био упозорен када је требало да подигне Шатор: »Пази«, рече, »да све начиниш према узору који ти је показан на гори.«</verse>
				<verse number="6">Али, Исус је добио онолико изврснију службу од њихове колико је савез чији је он посредник бољи и заснован на бољим обећањима.</verse>
				<verse number="7">Да је први савез био беспрекоран, не би се тражило место за други.</verse>
				<verse number="8">Јер, Бог, прекоревајући их, каже: »Ево, долази време, каже Господ, када ћу склопити нови савез са народом Израелa и народом Јудe.</verse>
				<verse number="9">Он неће бити као савез који сам склопио с њиховим праоцима када сам их узео за руку да их изведем из Египта. Јер, они нису остали верни моме савезу, па сам се и ја окренуо од њих, говори Господ.</verse>
				<verse number="10">А ово је, савез који ћу склопити са израелским народом после тог времена, говори Господ: ставићу своје законе у њихове мисли и написати их на њиховом срцу, и бићу њихов Бог, а они ће бити мој народ.</verse>
				<verse number="11">И нико више неће морати да учи свога суграђанина ни свога брата говорећи: ‚Упознај Господа‘, пошто ће ме познавати сви од малог до великог међу њима.</verse>
				<verse number="12">Јер, опростићу им њихове неправде и више се нећу сећати њихових греха.«</verse>
				<verse number="13">Рекавши »нови савез«, онај први је прогласио застарелим. А оно што застарева и овештава, није далеко од нестанка.</verse>
			</chapter>
			<chapter number="9">
				<verse number="1">И први савез је, додуше, имао одредбе за богослужење и земаљско светилиште.</verse>
				<verse number="2">Јер, био је уређен први део Шатора, у коме су били свећњак, сто и свети хлебови, а звао се Светиња.</verse>
				<verse number="3">Иза друге завесе је био део Шатора који се звао Светиња над светињама,</verse>
				<verse number="4">а у њему златан кадиони жртвеник и Ковчег савеза, сав обложен златом. У Ковчегу је била златна посуда с маном, Ааронов штап, који је пропупео, и плоче савеза,</verse>
				<verse number="5">а над њим херувими Славе који засењују Помирилиште. Али, о свему томе се сада не може говорити у појединостима.</verse>
				<verse number="6">Пошто је то било тако уређено, свештеници су стално улазили у први део Шатора да обављају службу,</verse>
				<verse number="7">а у други део, једном годишње, само првосвештеник, и то не без крви, коју је приносио за себе и за грехе народа учињене из незнања.</verse>
				<verse number="8">Тако је Свети Дух показивао да пут у Светињу над светињама још није отворен све док постоји први део Шатора.</verse>
				<verse number="9">То је слика за садашње време, која показује да принети дарови и жртве нису могли да учине савршеном савест онога који тако служи,</verse>
				<verse number="10">пошто су се заснивали само на јелу и пићу и на разним прањима — на прописима који су се односили само на тело и вредели до времена новог поретка.</verse>
				<verse number="11">А када је Христос дошао као Првосвештеник будућих добара, прошао је кроз већи и савршенији Шатор, који није начињен руком, то јест није од овог, створеног света,</verse>
				<verse number="12">и једном заувек ушао у Светињу над светињама — и то не крвљу јараца и јунаца, него својом сопственом крвљу — постигавши вечно откупљење.</verse>
				<verse number="13">Јер, ако крв јараца и бикова и пепео јунице освештавају, дају телесну чистоћу нечистима када се на њих пошкропе,</verse>
				<verse number="14">колико ће више крв Христа, који је кроз вечнога Духа самога себе без мане принео Богу, чистити нашу савест од дела која воде у смрт, да можемо да служимо Богу живоме.</verse>
				<verse number="15">А Христос је посредник новог савеза ради тога да они који су позвани приме обећано вечно наследство, пошто је он умро као откупнина за прекршаје почињене под првим савезом.</verse>
				<verse number="16">Јер, тамо где постоји завештање неопходно је да се утврди смрт завештаоца,</verse>
				<verse number="17">пошто је завештање пуноважно тек после смрти, а никад не важи док је завешталац жив.</verse>
				<verse number="18">Стога ни први савез није ступио на снагу без крви.</verse>
				<verse number="19">Јер, када је Мојсије народу изговорио све заповести Закона, узео је крв јунаца и јараца са водом, скерлетном вуном и исопом, па пошкропио и књигу и сав народ,</verse>
				<verse number="20">говорећи: »Ово је крв савеза који вам је одредио Бог«.</verse>
				<verse number="21">Затим је тако пошкропио и Шатор и све посуде за богослужење.</verse>
				<verse number="22">А по Закону се готово све чисти крвљу и без проливања крви нема опроштења.</verse>
				<verse number="23">Било је, дакле, неопходно да се слике небеских ствари чисте оваквим жртвама, а саме небеске ствари бољим жртвама од ових.</verse>
				<verse number="24">Јер, Христос није ушао у рукотворено светилиште — слику оног правог — него у само небо, да се сада за нас појави пред Божијим лицем.</verse>
				<verse number="25">И то не да самога себе много пута принесе на жртву, као што првосвештеник сваке године улази у Светињу над светињама с туђом крвљу,</verse>
				<verse number="26">јер би у том случају Христос морао да страда много пута од постанка света. Него, он се сада, на крају векова, појавио једном заувек, да својом жртвом уклони грех.</verse>
				<verse number="27">И као што је људима одређено да једном умру, а после тога Суд,</verse>
				<verse number="28">тако је и Христос принет на жртву само једном, да однесе грехе многих. А појавиће се и други пут, али не због греха, него да донесе спасење онима који га ишчекују.</verse>
			</chapter>
			<chapter number="10">
				<verse number="1">Пошто Закон садржи само сенку будућих добара, а не стварност, он никада не може истим жртвама, које се непрестано из године у годину приносе, да усаврши оне који приступају Богу.</verse>
				<verse number="2">Када би то могао, зар те жртве не би престале да се приносе? Јер, они који тако служе били би једном заувек очишћени и не би се више осећали криви за своје грехе.</verse>
				<verse number="3">Али, жртве сваке године само подсећају на грехе,</verse>
				<verse number="4">јер крв јунаца и јараца не може да их уклони.</verse>
				<verse number="5">Зато је Христос, улазећи у свет, рекао: »Ниси желео жртве и приносе, него си ми припремио тело.</verse>
				<verse number="6">Паљенице и жртве за грех нису ти биле миле.</verse>
				<verse number="7">Тада рекох: ‚Ево долазим — о мени пише у књизи — да извршим твоју вољу, Боже.‘«</verse>
				<verse number="8">Прво је рекао: »Ниси желео жртве и приносе, паљенице и жртве за грех, нити су ти биле миле«, иако Закон захтева да се приносе.</verse>
				<verse number="9">А затим је рекао: »Ево долазим да извршим твоју вољу.« Тако он укида прво да би успоставио друго.</verse>
				<verse number="10">У складу с том вољом ми смо освештани приношењем тела Исуса Христа на жртву једном заувек.</verse>
				<verse number="11">Сваки свештеник из дана у дан стоји и обавља службу и непрестано приноси жртве, које никада не могу сасвим да уклоне грехе.</verse>
				<verse number="12">А када је Христос за сва времена принео једну жртву за грех, сео је Богу здесна</verse>
				<verse number="13">и отада чека да његови непријатељи буду положени као подножје под његове ноге.</verse>
				<verse number="14">Јер, он је једном жртвом учинио заувек савршенима оне који се свештају.</verse>
				<verse number="15">А о томе нам сведочи и Свети Дух када каже:</verse>
				<verse number="16">»Ово је савез који ћу с њима склопити после ових дана, каже Господ: ставићу своје законе у њихово срце и уписати их у њихове мисли.«</verse>
				<verse number="17">И: »Више се нећу сећати њихових греха и њиховог безакоња.«</verse>
				<verse number="18">А где су греси опроштени, ту више нема приношења жртава за њих.</verse>
				<verse number="19">Зато, браћо, пошто имамо поуздање да крвљу Исуса Христа улазимо у Светињу над светињама,</verse>
				<verse number="20">новим и живим путем који нам је он отворио кроз завесу, то јест своје тело,</verse>
				<verse number="21">и пошто имамо и великог свештеника над Божијом кућом,</verse>
				<verse number="22">искреног срца приступајмо Богу у пуној вери, срца очишћеног од нечисте савести и тела опраног чистом водом.</verse>
				<verse number="23">Непоколебљиво се држимо наде коју исповедамо, јер је веран Онај који нам је дао обећање.</verse>
				<verse number="24">Пазимо на то да један другога подстичемо на љубав и добра дела.</verse>
				<verse number="25">Не пропуштајмо своје састанке, као што неки имају обичај, него бодримо један другога — утолико више уколико видите да се приближава Дан.</verse>
				<verse number="26">Јер, ако намерно грешимо пошто смо спознали истину, онда више нема жртве за грех,</verse>
				<verse number="27">него само страшно ишчекивање Суда и жестине огња који ће прождрети Божије противнике.</verse>
				<verse number="28">Ко одбаци Мојсијев закон, без милости се погубљује на основу сведочења два или три сведока.</verse>
				<verse number="29">Замислите колико ће гору казну заслужити онај ко погази Сина Божијег и нечистом сматра крв савеза којом је освештан и ко увреди Духа милости!</verse>
				<verse number="30">Јер, ми знамо Онога који је рекао: »Моја је освета, ја ћу узвратити«, и: »Господ ће судити свом народу«.</verse>
				<verse number="31">Страшно је пасти у руке Бога живога!</verse>
				<verse number="32">Сећајте се оних првих дана кадa сте, тек просветљени, поднели тешку борбу пуну страдања.</verse>
				<verse number="33">Понекад сте били јавно извргнути порузи и невољама, а понекад сте стајали раме уз раме с онима с којима се тако поступало.</verse>
				<verse number="34">Саосећали сте са сужњима и с радошћу примали отимање ваше имовине, знајући да имате боље и трајно имање.</verse>
				<verse number="35">Не одбацујте, дакле, своје поуздање — донеће вам богату награду.</verse>
				<verse number="36">Јер, потребна вам је истрајност да извршите Божију вољу и примите оно што је обећао.</verse>
				<verse number="37">Јер, још мало, врло мало, »и доћи ће Онај који долази, неће закаснити.</verse>
				<verse number="38">Мој праведник ће живети од вере, а ако одступи, нећу бити задовољан њиме.«</verse>
				<verse number="39">Али, ми нисмо од оних који одступају, па пропадају, него од оних који верују и спасавају се.</verse>
			</chapter>
			<chapter number="11">
				<verse number="1">А вера је поуздање у оно чему се надамо, осведочење о стварности коју не видимо.</verse>
				<verse number="2">Због ње су стари добили похвалу.</verse>
				<verse number="3">Вером схватамо да су светови саздани Божијом речју, и то тако да оно што се види није настало од нечег видљивог.</verse>
				<verse number="4">Вером је Авељ Богу принео бољу жртву него Каин, и због ње био похваљен као праведан када је Бог похвалио његове дарове. И вером, иако је умро, још говори.</verse>
				<verse number="5">Вером је Енох узет са света да не види смрти, и нису могли да га нађу, јер га је узео Бог. Јер, пре него што је узет, похваљен је као онај који је угодио Богу.</verse>
				<verse number="6">А без вере је немогуће угодити Богу, јер ко му приступа, треба да верује да Бог постоји и да награђује оне који га траже.</verse>
				<verse number="7">Вером је Ноје, када је обавештен о оном што се још није видело, обузет страхопоштовањем, саградио ковчег да спасе своје укућане. Вером је осудио свет и постао наследник праведности која долази од вере.</verse>
				<verse number="8">Вером је Авраам, када је позван да оде на место које ће касније примити у наследство, послушао и пошао, иако није знао куда иде.</verse>
				<verse number="9">Вером се у обећаној земљи настанио као странац у туђини, станујући под шаторима са Исааком и Јаковом, сунаследницима истог обећања,</verse>
				<verse number="10">јер је ишчекивао Град са чврстим темељима, чији је градитељ и творац Бог.</verse>
				<verse number="11">Вером је добио и моћ да зачне потомство, иако је већ био зашао у године — а и сама Сара је била нероткиња — јер је верним сматрао Онога који је обећао.</verse>
				<verse number="12">Тако је од једног човека, безмало мртвог, потекло потомака колико и звезда на небу и неизбројивих као песак на морској обали.</verse>
				<verse number="13">Сви су они живели у вери све до своје смрти, не примивши обећано. Само су га издалека видели и поздравили, признајући да су странци и дошљаци на земљи.</verse>
				<verse number="14">А они који тако говоре, показују да траже отаџбину.</verse>
				<verse number="15">Да су при том мислили на ону из које су дошли, имали су још прилику да се у њу врате.</verse>
				<verse number="16">Али, они су чезнули за бољом, то јест небеском отаџбином. Зато се Бог не стиди да се зове њихов Бог, јер им је припремио Град.</verse>
				<verse number="17">Вером је Авраам, када га је Бог проверавао, принео Исаака на жртву. Онај који је примио обећања принео је свога јединца,</verse>
				<verse number="18">онај коме је Бог рекао: »Твоје потомство ће се рачунати по Исааку.«</verse>
				<verse number="19">Помислио је да Бог може и из мртвих да васкрсава, и заиста је, у пренесеном смислу, добио Исаака из мртвих.</verse>
				<verse number="20">Вером је Исаак за будућност благословио Јакова и Исава.</verse>
				<verse number="21">Вером је Јаков, на самрти, благословио оба Јосифова сина и поклонио се Богу ослоњен на врх свога штапа.</verse>
				<verse number="22">Вером је Јосиф, када му се примакао крај, поменуо излазак Израелаца из Египта и заповедио шта да учине с његовим костима.</verse>
				<verse number="23">Вером су Мојсија, када се родио, његови родитељи крили три месеца, јер су видели да је дете мило и нису се уплашили цареве наредбе.</verse>
				<verse number="24">Вером је Мојсије, када је одрастао, одбио да га зову сином фараонове кћери.</verse>
				<verse number="25">Радије је изабрао да заједно с Божијим народом буде злостављан него да накратко ужива у греху.</verse>
				<verse number="26">Немилост у коју је пао ради Христа сматрао је већим богатством од египатског блага, јер је свој поглед упро у награду.</verse>
				<verse number="27">Вером је отишао из Египта не плашећи се царевог беса, јер се чврсто држао Невидљивога као да га гледа.</verse>
				<verse number="28">Вером је прославио Пасху и извршио шкропљење крвљу, да Онај који убија прворођене не дотакне ниједног од Израелових.</verse>
				<verse number="29">Вером су, као по сувој земљи, прешли Црвено море, а када су то покушали Египћани, подавили су се.</verse>
				<verse number="30">Вером су пали и јерихонски зидови пошто је народ седам дана обилазио око њих.</verse>
				<verse number="31">Вером блудница Раава није погинула заједно с непокорнима, јер је лепо примила уходе.</verse>
				<verse number="32">И шта још да кажем? Немам времена да вам причам о Гедеону, Вараку, Самсону, Јефтају, Давиду и Самуилу и пророцима,</verse>
				<verse number="33">који су вером покорили царства, завели правду, добили обећано, затворили уста лавовима,</verse>
				<verse number="34">угасили силу огња, избегли оштрицу мача, оснажили се у слабости, ојачали у боју, туђинске војске натерали у бекство.</verse>
				<verse number="35">Жене су, васкрсењем, поново добиле своје мртве. Други су били стављени на муке, али су одбили избављење, да би добили боље васкрсење.</verse>
				<verse number="36">Неки су доживели ругање и батинање, па и окове и тамницу.</verse>
				<verse number="37">Каменовали су их, секли, убијали мачем. Потуцали су се у овчијим кожусима, у кострети, у немаштини, у невољи, у злостављању —</verse>
				<verse number="38">свет их није био достојан. Лутали су по пустињама и горама, по пећинама и јамама у земљи.</verse>
				<verse number="39">И сви су они похваљени због своје вере, али нису примили обећано.</verse>
				<verse number="40">Јер, Бог је за нас предвидео нешто боље, да они не достигну савршенство без нас.</verse>
			</chapter>
			<chapter number="12">
				<verse number="1">Пошто смо, дакле, окружени толиким облаком сведокâ, одбацимо сваки терет и грех који нас тако лако заплиће и истрајно трчимо трку која нам предстоји.</verse>
				<verse number="2">Упримо поглед у Зачетника и Усавршитеља вере, Исуса, који је, уместо радости која је била пред њим, поднео крст, презревши његову срамоту, и сео с десне стране Божијег престола.</verse>
				<verse number="3">Размишљајте о њему, који је поднео толико супротстављање грешникâ, да не малакшете и не клонете духом.</verse>
				<verse number="4">Још се нисте до крви супротставили борећи се против греха</verse>
				<verse number="5">и заборавили сте опомену која вам је упућена као синовима: »Сине мој, не узимај Господњу стегу олако, нити клони када те он прекорева.</verse>
				<verse number="6">Јер, кога Бог воли, тога и васпитава стегом и кажњава сваког кога прихвати као сина«.</verse>
				<verse number="7">Ако подносите стегу, Бог с вама поступа као са синовима. Јер, који је то син кога отац не васпитава стегом?</verse>
				<verse number="8">А ако нисте васпитани стегом, којој су сви били подвргнути, онда сте копилад, а не синови.</verse>
				<verse number="9">Па и наши очеви по телу васпитавали су нас стегом и ми смо их поштовали. Зар се онда нећемо много више потчинити Оцу духова и живети?</verse>
				<verse number="10">Наши очеви су нас једно кратко време васпитавали стегом како су они сматрали да треба, а он то чини за наше добро, да бисмо имали удела у његовој светости.</verse>
				<verse number="11">Ниједна стега у први мах не изгледа пријатна, него болна, али касније даје плод мира и праведности онима који су њоме извежбани.</verse>
				<verse number="12">Стога исправите клонуле руке и клецава колена.</verse>
				<verse number="13">Поравнајте стазе за своје ноге, да се хромо не ишчаши, него да се излечи.</verse>
				<verse number="14">Трудите се да живите у миру са свима и у светости, без које нико неће видети Господа.</verse>
				<verse number="15">Добро пазите да неко не остане без Божије милости и да не израсте какав горак корен, па изазове невоље и затрује многе.</verse>
				<verse number="16">Пазите да нико не буде блудник или безбожник, као Исав, који је за једно јело продао право првородства.</verse>
				<verse number="17">Знате, наиме, да је касније, када је желео да наследи благослов, био одбијен, јер није могао да промени очеву одлуку иако је благослов тражио са сузама.</verse>
				<verse number="18">Јер, ви нисте пришли гори која се може дотаћи и која је зажарена од огња, ни тами, ни помрчини, ни олуји,</verse>
				<verse number="19">ни звуку трубе, ни гласу који је тако говорио речи да су они који су га чули молили да им више не говори,</verse>
				<verse number="20">јер нису могли да поднесу заповест: »Ако и животиња дотакне гору, нека се каменује.«</verse>
				<verse number="21">А призор је био толико страшан да је Мојсије рекао: »Страх ме је и дрхтим.«</verse>
				<verse number="22">Него, пришли сте Сионској гори и Граду Бога живога, небеском Јерусалиму, и хиљадама анђела на радосном скупу.</verse>
				<verse number="23">Пришли сте Цркви прворођених, чија су имена записана на небесима, и Богу, Судији свих, и духовима савршених праведника,</verse>
				<verse number="24">и Исусу, посреднику новог савеза, и крви шкропљења, која говори боље од Авељеве.</verse>
				<verse number="25">Пазите да не одбијете Онога који говори. Јер, ако нису умакли они што су одбили да слушају онога који их је упозоравао на земљи, још мање ћемо умаћи ми ако се окренемо од Онога који говори са неба.</verse>
				<verse number="26">Тада је његов глас уздрмао земљу, а сада је обећао: »Уздрмаћу још једном, не само земљу него и небо.«</verse>
				<verse number="27">Ово »још једном« показује да ће нестати оно што се може уздрмати, то јест оно што је створено, да остане оно што се не може уздрмати.</verse>
				<verse number="28">Стога, пошто примамо Царство које се не може уздрмати, будимо захвални и служимо Богу како је њему мило, с поштовањем и страхом.</verse>
				<verse number="29">Јер, »наш Бог је огањ који прождире«.</verse>
			</chapter>
			<chapter number="13">
				<verse number="1">Нека братска љубав и даље влада међу вама.</verse>
				<verse number="2">Не заборављајте гостољубивост, јер неки су, показујући је, и не знајући угостили анђеле.</verse>
				<verse number="3">Сећајте се сужања као да сте с њима у оковима и злостављаних као да и ви страдате.</verse>
				<verse number="4">Нека сви поштују брак и нека брачна постеља буде неокаљана, јер Бог ће судити блудницима и прељубницима.</verse>
				<verse number="5">Не будите среброљупци, него будите задовољни оним што имате. Јер, Бог је рекао: »Никада те нећу напустити, никада те нећу оставити.«</verse>
				<verse number="6">Зато с поуздањем можемо да кажемо: »Бог ми је помагач, нећу се плашити. Шта ми може човек?«</verse>
				<verse number="7">Сећајте се својих вођа, који су вам проповедали Божију реч. Посматрајте исход њиховог начина живота и угледајте се на њихову веру.</verse>
				<verse number="8">Исус Христос је исти и јуче и данас и довека.</verse>
				<verse number="9">Не дајте да вас заведу разна туђа учења. Јер, срце је добро учвршћивати милошћу, а не обредним јелима од којих нису имали користи они који су их јели.</verse>
				<verse number="10">Ми имамо жртвеник са кога не смеју да једу они који служе у Шатору.</verse>
				<verse number="11">Првосвештеник у Светињу над светињама уноси крв животиња као жртву за грех, а њихова тела се спаљују ван табора.</verse>
				<verse number="12">Зато је и Исус, да би својом крвљу освештао народ, страдао ван градских капија.</verse>
				<verse number="13">Стога изађимо к њему ван табора и понесимо његову срамоту,</verse>
				<verse number="14">јер ми овде немамо трајан град, него тражимо онај будући.</verse>
				<verse number="15">Кроз њега, дакле, непрестано приносимо жртву захвалницу Богу, плод усана које исповедају његово име.</verse>
				<verse number="16">И не заборављајте да чините добро и да делите са другима, јер су такве жртве Богу миле.</verse>
				<verse number="17">Слушајте своје вође и покоравајте им се. Они бде над вашим душама као они који ће полагати рачун. Слушајте их, да би они то чинили с радошћу, а не уздишући, јер вам то не би било од користи.</verse>
				<verse number="18">Молите се за нас, јер смо уверени да имамо чисту савест и желимо да се у свему добро понашамо.</verse>
				<verse number="19">Нарочито вас молим да се молите да вам се што пре вратим.</verse>
				<verse number="20">А Бог мира, који је нашег Господа Исуса, великог Пастира оваца, крвљу вечног савеза извео из мртвих,</verse>
				<verse number="21">нека вас опреми сваким добром за извршавање његове воље и нека у нама чини оно што је њему мило, кроз Исуса Христа, коме слава довека.</verse>
				<verse number="22">Молим вас, браћо, да поднесете ову реч опомене, јер сам вам укратко написао.</verse>
				<verse number="23">Желим да знате да је наш брат Тимотеј ослобођен. Ако ускоро стигне, доћи ћу с њим да вас видим.</verse>
				<verse number="24">Поздравите све своје вође и све свете. Поздрављају вас сви из Италије.</verse>
				<verse number="25">Милост са свима вама.</verse>
			</chapter>
		</book>
		<book number="59">
			<chapter number="1">
				<verse number="1">Јаков, слуга Божији и Господа Исуса Христа, поздравља дванаест племена у дијаспори.</verse>
				<verse number="2">Сматрајте чистом радошћу, браћо моја, кад год се суочите с разним искушењима,</verse>
				<verse number="3">знајући да провера ваше вере развија истрајност.</verse>
				<verse number="4">А истрајност нека доврши дело, да будете савршени и потпуни, без икаквог недостатка.</verse>
				<verse number="5">Ако неком од вас недостаје мудрости, нека је замоли од Бога, који сваком радо даје и никог не прекорева, и биће му дато.</verse>
				<verse number="6">Али нека тражи с вером, нимало не сумњајући. Јер, онај ко сумња сличан је морском таласу који ветар подиже и носи.</verse>
				<verse number="7">Нека такав човек не мисли да ће било шта добити од Господа</verse>
				<verse number="8">— човек подељене душе и непостојан у свему што чини.</verse>
				<verse number="9">Нека се сиромашни брат хвали својом узвишеношћу,</verse>
				<verse number="10">а богати својом униженошћу, пошто ће нестати као пољски цвет.</verse>
				<verse number="11">Јер, сунце изађе, настане жега и осуши биљку; цвет јој отпадне, па пропадне сва њена лепота. Тако ће и богаташ свенути идући за својим пословима.</verse>
				<verse number="12">Благо човеку који стрпљиво подноси искушење. Јер, када постане прекаљен, примиће венац живота, који је Бог обећао онима који га воле.</verse>
				<verse number="13">Нико, када се суочи с искушењем, не треба да каже: »Бог ме искушава«, јер Бог се не може искушавати злом нити сâм некога искушава.</verse>
				<verse number="14">Него, свакога искушава његова сопствена пожуда, која га вуче и мами.</verse>
				<verse number="15">Онда пожуда зачне и рађа грех, а грех, учињен, рађа смрт.</verse>
				<verse number="16">Не заваравајте се, драга моја браћо.</verse>
				<verse number="17">Сваки добар дар и сваки савршен поклон долазе са неба, од Оца светлости, који се не мења као варљива сенка.</verse>
				<verse number="18">Он је одлучио да нас роди Речју истине, да будемо нека врста првине његових створења.</verse>
				<verse number="19">И ово знајте, драга моја браћо: нека сваки човек буде брз да чује, спор да каже и спор да се разгневи,</verse>
				<verse number="20">јер човеков гнев не ствара праведност пред Богом.</verse>
				<verse number="21">Стога, одбаците сваку нечистоту и преосталу опакост и кротко прихватите Реч, која је у вас усађена, која има моћ да спасе ваше душе.</verse>
				<verse number="22">Немојте само да слушате Реч и тако се заваравате, него је извршавајте.</verse>
				<verse number="23">Јер, ако неко само слуша Реч, а не извршава је, сличан је човеку који посматра своје рођено лице у огледалу:</verse>
				<verse number="24">погледа се, па оде и одмах заборави како изгледа.</verse>
				<verse number="25">Али, ко се помно загледа у савршени закон слободе и остане у њему, не заборављајући шта је чуо, него извршавајући дела, тај ће бити благословен у ономе што чини.</verse>
				<verse number="26">Ако неко мисли да је побожан, а не зауздава свој језик, тај самога себе заварава; његова побожност је узалудна.</verse>
				<verse number="27">Ово је побожност која је чиста и неокаљана пред Богом Оцем: бринути се за сирочад и удовице у њиховим невољама и себе чувати неопогањеног од света.</verse>
			</chapter>
			<chapter number="2">
				<verse number="1">Браћо моја, верујте у нашег славног Господа Исуса Христа не гледајући ко је ко.</verse>
				<verse number="2">Јер, ако на ваш састанак дође човек са златним прстеном и у раскошној одећи, а дође и сиромах у ритама,</verse>
				<verse number="3">па ви с наклоношћу погледате онога у раскошној одећи и кажете му: »Ти лепо седи овде«, а оном сиромаху кажете: »Ти стани тамо«, или »Седи ми овде до ногу«,</verse>
				<verse number="4">зар тако не правите разлике међу собом и не постајете судије са злим мислима?</verse>
				<verse number="5">Чујте, драга моја браћо: зар Бог није изабрао сиромашне у очима света да буду богати вером и да наследе Царство, које је обећао онима који га воле?</verse>
				<verse number="6">А ви презресте сиромаха! Зар нису баш богаташи ти који вас угњетавају и вуку на судове?</verse>
				<verse number="7">Зар управо они не оцрњују племенито име којим сте названи?</verse>
				<verse number="8">Ако се држите царског закона из Писма: »Воли свога ближњега као самога себе«, добро чините.</verse>
				<verse number="9">Али, ако гледате ко је ко, чините грех и Закон вас осуђује као прекршиоце.</verse>
				<verse number="10">Јер, ко се држи целог Закона, а само у једној ствари посрне, крив је за кршење целог Закона.</verse>
				<verse number="11">Онај, наиме, који је рекао: »Не учини прељубу«, рекао је и: »Не убиј«. Ако, дакле, не учиниш прељубу, а убијеш, постао си прекршилац Закона.</verse>
				<verse number="12">Говорите и чините као они којима ће се судити по закону слободе.</verse>
				<verse number="13">Јер, суд ће бити немилосрдан према ономе ко сâм није био милосрдан. Милосрђе слави победу над судом.</verse>
				<verse number="14">Каква је корист од тога, браћо моја, ако неко говори да има веру, а нема дела? Зар таква вера може да га спасе?</verse>
				<verse number="15">Ако неки брат или сестра немају шта да обуку или немају да једу сваког дана,</verse>
				<verse number="16">а неко од вас им каже: »Идите у миру, утоплите се и наједите«, а не дâ им оно што им је потребно за тело, каква је корист од тога?</verse>
				<verse number="17">Тако је и вера, ако нема дела, сама по себи мртва.</verse>
				<verse number="18">Али неко ће рећи: »Ти имаш веру, а ја имам дела. Покажи ми своју веру без делâ, а ја ћу ти показати веру својим делима.«</verse>
				<verse number="19">Ти верујеш да постоји само један Бог. Добро чиниш! И ђаволи то верују и дрхте!</verse>
				<verse number="20">Хоћеш ли да сазнаш, неразумни човече, да је вера без делâ безвредна?</verse>
				<verse number="21">Зар наш праотац Авраам није био оправдан делима када је на жртвенику принео свог сина Исаака?</verse>
				<verse number="22">Видиш да се вера удружила с његовим делима и да су дела допунила веру.</verse>
				<verse number="23">А испунило се и Писмо које каже: »Авраам поверова Богу и то му се урачуна у праведност« и би назван Божијим пријатељем.</verse>
				<verse number="24">Видите да се човек оправдава делима, а не само вером.</verse>
				<verse number="25">Зар се није тако и блудница Раава оправдала делима када је примила гласнике и извела их другим путем?</verse>
				<verse number="26">Као што је тело без духа мртво, тако је мртва и вера без делâ.</verse>
			</chapter>
			<chapter number="3">
				<verse number="1">Немојте, браћо моја, да многи од вас буду учитељи, јер знамо да ће се нама учитељима строже судити.</verse>
				<verse number="2">Сви ми много грешимо, а ко не греши у оном што говори, тај је савршен човек, способан да заузда и цело тело.</verse>
				<verse number="3">Када коњима у уста ставимо жвале, да би нам се покоравали, управљамо целим њиховим телом.</verse>
				<verse number="4">Па и лађама, иако су онолике и силни ветрови их гоне, управља малено кормило куда год кормилар хоће.</verse>
				<verse number="5">Тако је и језик мали уд, али се хвали великим стварима. Мала ватра запали велику шуму.</verse>
				<verse number="6">А и језик је ватра, свет неправде међу нашим удовима. Он цело тело каља и, од пакла потпаљен, пали цео ток живота.</verse>
				<verse number="7">Човек кроти и укротио је све врсте звери, птица, гмизаваца и морских створења.</verse>
				<verse number="8">Али језик — то зло које не мирује, пуно смртоносног отрова — ниједан човек не може да укроти.</verse>
				<verse number="9">Њиме благосиљамо Господа и Оца и њиме проклињемо људе, створене по Божијој слици.</verse>
				<verse number="10">Из истих уста излазе и благослов и клетва. А то тако не треба да буде, браћо моја.</verse>
				<verse number="11">Зар на извору из истог отвора извире и слатка и горка вода?</verse>
				<verse number="12">Зар може смоква, браћо моја, да рађа маслине, или винова лоза смокве? Тако ни слан извор не може да дâ слатку воду.</verse>
				<verse number="13">Ко је међу вама мудар и паметан? Нека то покаже добрим владањем, делима учињеним у кроткости која долази од мудрости.</verse>
				<verse number="14">Али, ако су вам у срцу горка завист и свађа, не хвалите се тиме и не лажите против истине.</verse>
				<verse number="15">То није мудрост која долази са неба, него земаљска, недуховна, демонска.</verse>
				<verse number="16">Јер, где су завист и свађа, тамо је неред и свако зло дело.</verse>
				<verse number="17">Али мудрост која долази са неба пре свега је чиста, затим мирољубива, блага, попустљива, пуна милосрђа и добрих плодова, непристрасна и нелицемерна.</verse>
				<verse number="18">Миротворци, који сеју у миру, беру плод праведности.</verse>
			</chapter>
			<chapter number="4">
				<verse number="1">Откуд ратови и откуд борбе међу вама? Зар не долазе од ваших пожуда које војују у вашим удовима?</verse>
				<verse number="2">Жудите а немате; убијате и завидите а не можете да остварите; борите се и ратујете. Немате, јер не молите.</verse>
				<verse number="3">Молите али не добијате, јер из рђавих побуда молите — да бисте то проћердали у својим насладама.</verse>
				<verse number="4">Прељубници! Зар не знате да је пријатељство са светом непријатељство према Богу? Стога, ко хоће да буде пријатељ свету, постаје Божији непријатељ.</verse>
				<verse number="5">Или можда мислите да Писмo узалуд каже да Бог љубоморно чезне за духом који је настанио у нама.</verse>
				<verse number="6">Али он нам дарује још већу милост. Зато каже: »Бог се противи охолима, а понизнима дарује милост.«</verse>
				<verse number="7">Потчините се, дакле, Богу, а одуприте се ђаволу, па ће побећи од вас.</verse>
				<verse number="8">Приближите се Богу, па ће се и он приближити вама. Очистите руке, грешници, и освештајте срце, ви који се двоумите.</verse>
				<verse number="9">Јадикујте, тугујте и заплачите. Нека се ваш смех преокрене у тугу, а радост у жалост.</verse>
				<verse number="10">Будите понизни пред Господом, и он ће вас узвисити.</verse>
				<verse number="11">Не говорите један против другога, браћо. Ко говори против свога брата, или свога брата осуђује, говори против Закона и осуђује Закон. А ако осуђујеш Закон, онда га не извршаваш, него си његов судија.</verse>
				<verse number="12">Само је један Законодавац и Судија, Онај који може да спасе и да погуби. А ко си ти да осуђујеш свога ближњег?</verse>
				<verse number="13">Чујте сада, ви који говорите: »Данас или сутра отпутоваћемо у тај и тај град, па ћемо тамо провести годину дана, трговати и зарадити.«</verse>
				<verse number="14">Па ви не знате ни шта ће бити сутра! Јер, шта је ваш живот? Ви сте измаглица која се начас појави, а онда ишчезне.</verse>
				<verse number="15">Уместо да говорите: »Ако Бог буде хтео, поживећемо и учинити ово или оно«,</verse>
				<verse number="16">ви се хвалишете и правите се важни. Свако такво хвалисање је зло.</verse>
				<verse number="17">Ко, дакле, зна како да чини добро, а не чини га, чини грех.</verse>
			</chapter>
			<chapter number="5">
				<verse number="1">Чујте сада ви, богаташи. Заплачите и закукајте због беде која ће вас снаћи!</verse>
				<verse number="2">Иструну ваше богатство, а одећу вам изједоше мољци.</verse>
				<verse number="3">Зарђаше вам злато и сребро — њихова рђа ће сведочити против вас и прождрети вам тело као огањ. Згрнусте благо у последње дане.</verse>
				<verse number="4">Ево виче надница што сте је ускратили радницима који су пожњели ваше њиве и вика жетелаца допрла је до ушију Господа над војскама.</verse>
				<verse number="5">Живели сте на земљи раскошно и распусно; утовили сте се на дан клања.</verse>
				<verse number="6">Осудили сте и убили праведника; он вам се не противи.</verse>
				<verse number="7">Дакле, стрпљиво истрајте, браћо, до Господњег доласка. Ево и ратар ишчекује драгоцени род земље и стрпљиво чека док не добије рану и касну кишу.</verse>
				<verse number="8">И ви стрпљиво чекајте и учврстите своје срце, јер се приближио Господњи долазак.</verse>
				<verse number="9">Не гунђајте један против другога, браћо, да не будете осуђени. Ево Судија стоји на вратима!</verse>
				<verse number="10">За пример злопаћења и стрпљивости, браћо моја, узмите пророке, који су говорили у име Господа.</verse>
				<verse number="11">Ето, оне који су истрајали, зовемо срећнима. Чули сте за Јовову истрајност и видели шта је на крају Господ учинио. Господ је пун самилости и милосрђа.</verse>
				<verse number="12">А пре свега, браћо моја, не заклињите се ни небом, ни земљом, ни ма којом другом заклетвом. Нека ваше »да« буде »да«, а ваше »не« — »не«, да не будете осуђени.</verse>
				<verse number="13">Ако се неко од вас злопати, нека се моли. Ако је неко радостан, нека пева хвалоспеве.</verse>
				<verse number="14">Ако је неко од вас болестан, нека позове к себи старешине цркве, а они нека се помоле над њим и помажу га уљем у име Господа,</verse>
				<verse number="15">и молитва вере излечиће болесника — Господ ће га подићи. Ако је згрешио, биће му опроштено.</verse>
				<verse number="16">Стога, признајте своје грехе један другом и молите се један за другога да будете излечени. Много може делотворна молитва праведника.</verse>
				<verse number="17">Илија је био човек као и ми. Свесрдно се помолиo да не падне киша, и киша три и по године није пала на земљу.</verse>
				<verse number="18">А онда се опет помолио, и небо је дало кишу, а земља донела род.</verse>
				<verse number="19">Браћо моја, ако неко од вас одлута од истине, а неко га врати,</verse>
				<verse number="20">знајте да ће га тај који га је вратио са странпутице спасти од смрти и покрити мноштво греха.</verse>
			</chapter>
		</book>
		<book number="60">
			<chapter number="1">
				<verse number="1">Петар, апостол Исуса Христа, изабраним странцима на земљи, расејанима по Понту, Галатији, Кападокији, Азији и Витинији,</verse>
				<verse number="2">који су, освештањем које је извршено Духом, изабрани у складу са предзнањем Бога Оца да буду послушни и пошкропљени крвљу Исуса Христа: милост вам и мир у изобиљу.</verse>
				<verse number="3">Нека је благословен Бог и Отац нашег Господа Исуса Христа. Он нас је у свом великом милосрђу, васкрсењем Исуса Христа из мртвих, поново родио за живу наду,</verse>
				<verse number="4">за наследство које не пропада, не квари се и не вене. Оно се на небесима чува за вас,</verse>
				<verse number="5">које Божија сила, кроз веру, чува за спасење, спремно да се открије у последње време.</verse>
				<verse number="6">Због тога се радујете, иако вас сада, ако треба, накратко жалосте разна искушења.</verse>
				<verse number="7">Она су ту да ваша вера — драгоценија од злата које се проверава ватром — буде проверена и донесе вам похвалу, славу и част приликом Откривења Исуса Христа.</verse>
				<verse number="8">Иако га нисте видели, ви га волите; иако га не видите, у њега сада верујете и кличете од неизрециве и славне радости,</verse>
				<verse number="9">јер остварујете циљ своје вере: спасење своје душе.</verse>
				<verse number="10">То спасење су помно истраживали и испитивали пророци, који су пророковали о милости намењеној вама,</verse>
				<verse number="11">покушавајући да проникну у време и околности на које је Христов Дух у њима указивао када је унапред сведочио о Христовим страдањима и о слави која ће уследити.</verse>
				<verse number="12">Откривено им је да нису служили себи, него вама када су говорили о овом што вам је сада објављено преко оних који су вам проповедали еванђеље у Светоме Духу, посланом са неба, а у шта и анђели жуде да завире.</verse>
				<verse number="13">Стога, припремите свој ум, будите трезвени, потпуно се поуздајте у милост коју ће вам донети Откривење Исуса Христа.</verse>
				<verse number="14">Као послушна деца, не поводите се за својим ранијим пожудама из временâ незнања.</verse>
				<verse number="15">Него, као што је свет Онај који вас је позвао, и ви будите свети у свему што чините.</verse>
				<verse number="16">Јер, записано је: »Будите свети, јер сам ја свет.«</verse>
				<verse number="17">Ако, дакле, Оцем називате Онога који сваком непристрасно суди на основу делâ, проводите у страху време свога боравка на земљи.</verse>
				<verse number="18">Јер, ви знате да од свог испразног начина живота, који су вам предали ваши праоци, нисте откупљени нечим распадљивим, сребром или златом,</verse>
				<verse number="19">него драгоценом крвљу Христа, Јагњета без мане и љаге.</verse>
				<verse number="20">Он је предодређен пре постанка света, а објавио се у овим последњим временима ради вас</verse>
				<verse number="21">који кроз њега верујете у Бога, који га је васкрсао из мртвих и прославио, да ваша вера и нада буду у Богу.</verse>
				<verse number="22">Пошто сте послушношћу истини очистили своју душу за нелицемерно братољубље, из свега срца волите један другога.</verse>
				<verse number="23">Јер, ви нисте поново рођени из распадљивог семена, него из нераспадљивог — живом и постојаном Божијом речју.</verse>
				<verse number="24">Јер, »сваки човек је као трава и сва његова слава као пољски цвет; трава се осуши и цвет отпадне,</verse>
				<verse number="25">	али реч Господња остаје довека.« А та Реч је еванђеље које вам је објављено.</verse>
			</chapter>
			<chapter number="2">
				<verse number="1">Одбаците, дакле, сваку злоћу и сваку превару, лицемерје, завист и сва клеветања.</verse>
				<verse number="2">Као новорођенчад жудите за чистим духовним млеком, да од њега одрастете за спасење,</verse>
				<verse number="3">сад кад сте се уверили да је Господ добар.</verse>
				<verse number="4">Приђите њему, Живом камену, који су, додуше, људи одбацили, али је у Божијим очима изабран и драгоцен,</verse>
				<verse number="5">па се као живо камење уградите у духовну кућу, да будете свето свештенство, да кроз Исуса Христа приносите духовне жртве које су Богу миле.</verse>
				<verse number="6">Зато у Писму стоји: »Ево, постављам на Сиону камен изабрани, драгоцени камен угаони, и ко у њега верује, неће се постидети.«</verse>
				<verse number="7">За вас, дакле, који верујете, он је драгоцен, а за оне који не верују, »камен који градитељи одбацише постаде камен угаони«,</verse>
				<verse number="8">и »камен спотицања и стена саблазни«. А спотичу се они који су непокорни Речи, за шта су и одређени.</verse>
				<verse number="9">А ви сте изабрани род, царско свештенство, свети народ, стечени народ, да објављујете врлине Онога који вас је из таме позвао у своју чудесну светлост;</verse>
				<verse number="10">ви који некад нисте били народ, а сада сте Божији народ; ви који сте били у немилости, а сада сте у милости.</verse>
				<verse number="11">Драги моји, преклињем вас да се, као странци и дошљаци на земљи, уздржавате од телесних пожуда које војују против душе.</verse>
				<verse number="12">Међу паганима се владајте добро, да они, иако вас оптужују за злодела, виде ваша добра дела и дају славу Богу на Дан похођења.</verse>
				<verse number="13">Господа ради, потчињавајте се свакој власти коју су људи поставили: било цару као врховној власти,</verse>
				<verse number="14">било намесницима које он шаље да казне злочинце, а да похвале оне који чине добро.</verse>
				<verse number="15">Јер, ово је Божија воља: да чинећи добро ућуткате незнање неразумних људи.</verse>
				<verse number="16">Живите као слободни људи, али не као они којима је слобода само покриће за зло, него као Божије слуге.</verse>
				<verse number="17">Сваког поштујте, волите братство верника, бојте се Бога, указујте част цару.</verse>
				<verse number="18">Робови, са свим поштовањем се потчињавајте својим господарима, не само онима који су добри и обзирни него и онима који су окрутни.</verse>
				<verse number="19">То је, наиме, похвално када неко подноси патње неправедног страдања, мислећи на Бога.</verse>
				<verse number="20">Јер, шта има похвално у томе ако вас кажњавају за ваше грехе, а ви то стрпљиво подносите? Али, ако страдате чинећи добро, и то стрпљиво подносите, то је похвално у Божијим очима.</verse>
				<verse number="21">На то сте позвани, јер је и Христос страдао за вас, оставивши вам пример, да идете његовим стопама.</verse>
				<verse number="22">»Он грех не учини и превара се не нађе у његовим устима.«</verse>
				<verse number="23">Када су га вређали, није одговарао увредом, и када је страдао, није претио, него се препустио Ономе који праведно суди.</verse>
				<verse number="24">Он је у свом телу понео наше грехе на дрво, да ми, умревши гресима, живимо за праведност. Његовим ранама сте исцељени.</verse>
				<verse number="25">Јер, били сте залутали као овце, а сада сте се вратили Пастиру и Надгледнику ваше душе.</verse>
			</chapter>
			<chapter number="3">
				<verse number="1">Тако се и ви, жене, потчињавајте својим мужевима, да, ако се неки не покоравају Речи, буду придобијени без речи, понашањем својих жена,</verse>
				<verse number="2">када виде поштовање и чистоту у вашем понашању.</verse>
				<verse number="3">Нека ваша лепота не потиче од спољних украса — плетења косе, кићења златом или облачења лепе одеће —</verse>
				<verse number="4">него од вашег унутрашњег бића, од непролазне лепоте кротког и смиреног духа, што је у Божијим очима драгоцено.</verse>
				<verse number="5">Јер, тако су се у прошлости украшавале свете жене које су се уздале у Бога, потчињавајући се својим мужевима,</verse>
				<verse number="6">као Сара, која је била послушна Аврааму и звала га господаром. Ви сте њене кћери ако чините добро и не бојите се никаквог застрашивања.</verse>
				<verse number="7">Тако и ви, мужеви, будите увиђавни према својим женама и указујте им поштовање као слабијем полу и сунаследницама милосног дара живота, да ништа не омете ваше молитве.</verse>
				<verse number="8">На крају, сви будите сложни, саосећајни, братољубиви, милосрдни и понизни.</verse>
				<verse number="9">Не узвраћајте зло за зло ни увреду за увреду, него благосиљајте, јер сте на то позвани — да наследите благослов.</verse>
				<verse number="10">Јер, »Ко хоће да воли живот и да види боље дане, нека језиком не говори зло и уснама речи преваре;</verse>
				<verse number="11">нека се окрене од зла и чини добро, нека тражи мир и иде за њим.</verse>
				<verse number="12">Јер, Господње очи гледају праведне и уши му слушају њихове молитве, а Господње лице је против оних који чине зло.«</verse>
				<verse number="13">Ко ће, дакле, да вам науди ако жарко желите да чините добро?</verse>
				<verse number="14">Али, благо вама ако и страдате ради праведности. »Не бојте се њиховог застрашивања; не плашите се.«</verse>
				<verse number="15">Него, нека Господ Христос буде свет у вашем срцу и увек будите спремни да одговорите сваком ко од вас затражи образложење наде која је у вама.</verse>
				<verse number="16">Али чините то благо и с поштовањем, чисте савести, да они који оцрњују ваше добро владање у Христу буду постиђени оним за шта вас клевећу.</verse>
				<verse number="17">Боље је, ако је Божија воља, да страдате чинећи добро него чинећи зло.</verse>
				<verse number="18">Јер, Христос је једном заувек умро за грехе — праведан за неправедне — да вас доведе Богу. Убијен је, додуше, у телу, али је оживљен у духу.</verse>
				<verse number="19">У њему је и отишао и проповедао духовима у Тамници,</verse>
				<verse number="20">онима који су у прошлости били непокорни, када је Бог стрпљиво чекао у Нојево време, док се градио ковчег, у којем се само неколико њих, то јест осам душа, спасло кроз воду.</verse>
				<verse number="21">Њена слика, крштење — не уклањање телесне нечистоће, него Богу упућена молитва за чисту савест — сада и вас спасава посредством васкрсења Исуса Христа,</verse>
				<verse number="22">који је Богу здесна, пошто је отишао на небо, где му се потчињавају анђели, власти и силе.</verse>
			</chapter>
			<chapter number="4">
				<verse number="1">Пошто је, дакле, Христос страдао у телу, и ви се наоружајте том истом мишљу. Јер, ко је страдао у телу, престао је да греши,</verse>
				<verse number="2">па остатак свог земаљског живота више не живи по људским пожудама, него по Божијој вољи.</verse>
				<verse number="3">Доста је, наиме, што сте у прошлости извршавали вољу пагана тако што сте живели у разузданостима, пожудама, пијанчењима, теревенкама, банчењима и гнусном идолопоклонству.</verse>
				<verse number="4">Они се чуде што се заједно с њима не сливате у исту поплаву раскалашности, па вас обасипају погрдама.</verse>
				<verse number="5">Они ће полагати рачун Ономе који је спреман да суди живима и мртвима.</verse>
				<verse number="6">Јер, зато је и мртвима објављено еванђеље, да у погледу тела буду осуђени по људским мерилима, а да у погледу духа живе по Божијим.</verse>
				<verse number="7">Приближио се крај свега. Стога будите разборити и трезвени, да можете да се молите.</verse>
				<verse number="8">Пре свега, истрајно волите један другога, јер љубав покрива мноштво греха.</verse>
				<verse number="9">Гостољубиво примајте један другога, без гунђања.</verse>
				<verse number="10">Служите један другом у складу с милосним даром који је сваки од вас добио, као добри управитељи разнолике Божије милости.</verse>
				<verse number="11">Ако неко говори, нека то чини као да говори Божије речи; ако неко служи, нека то чини снагом коју даје Бог, да се Бог у свему прослави кроз Исуса Христа. Њему слава и моћ довека. Амин.</verse>
				<verse number="12">Не чудите се, драги моји, пожару који букти међу вама да вас искуша, као да вам се догађа нешто необично.</verse>
				<verse number="13">Него, радујте се што имате удела у Христовим страдањима, да бисте се и приликом откривења његове славе радовали и клицали.</verse>
				<verse number="14">Благо вама ако вас вређају због Христовог имена, јер на вама почива Дух славе, Божији Дух.</verse>
				<verse number="15">Нека нико од вас не страда као убица, крадљивац или какав други злочинац, па чак ни као наметљивац.</verse>
				<verse number="16">А ако страда као хришћанин, нека се не стиди, него нека прослави Бога тим именом.</verse>
				<verse number="17">Јер, време је да Суд почне од Божијег дома. Па, ако прво од нас почиње, како ли ће завршити они који се не покоравају Божијем еванђељу?</verse>
				<verse number="18">И, »ако се праведник једва спасава, где да се појаве безбожник и грешник?«</verse>
				<verse number="19">Нека стога они који страдају по Божијој вољи повере своју душу верном Створитељу чинећи добро.</verse>
			</chapter>
			<chapter number="5">
				<verse number="1">Молим старешине међу вама, ја, који сам и сâм старешина, сведок Христових страдања и онај који ће имати удела у слави која ће се открити:</verse>
				<verse number="2">напасајте Божије стадо које вам је поверено. Надгледајте га не зато што морате, него драговољно — како Бог хоће; не ради прљавог добитка, него с преданошћу;</verse>
				<verse number="3">не као господари над онима који су вам поверени, него као узори стаду.</verse>
				<verse number="4">А када се појави Врховни пастир, примићете венац славе, који не вене.</verse>
				<verse number="5">Тако и ви, младићи, потчињавајте се старешинама. А сви се један према другом опашите понизношћу. Јер, »Бог се противи охолима, а понизнима дарује милост.«</verse>
				<verse number="6">Понизите се, дакле, под моћном Божијом руком, да вас узвиси када дође време.</verse>
				<verse number="7">Сву своју бригу пребаците на њега, јер он се брине о вама.</verse>
				<verse number="8">Будите трезвени, будно пазите. Ваш противник, ђаво, као лав који риче иде унаоколо тражећи кога да прождре.</verse>
				<verse number="9">Успротивите му се, чврсти у вери, знајући да иста оваква страдања сналазе вашу браћу по свету.</verse>
				<verse number="10">А Бог сваке милости, који вас је позвао у своју вечну славу у Христу, окрепиће вас после вашег кратког страдања и учинити вас чврстима, јакима и постојанима.</verse>
				<verse number="11">Њему моћ довека. Амин.</verse>
				<verse number="12">Уз помоћ Силвана, кога сматрам верним братом, написао сам вам укратко, бодрећи вас и сведочећи да је ово истинска Божија милост. Чврсто стојте у њој.</verse>
				<verse number="13">Поздравља вас с вама изабрана црква у Вавилону и мој син Марко.</verse>
				<verse number="14">Један другога поздравите пољупцем љубави. Мир свима вама који сте у Христу.</verse>
			</chapter>
		</book>
		<book number="61">
			<chapter number="1">
				<verse number="1">Симон Петар, слуга и апостол Исуса Христа, онима који су праведношћу нашег Бога и Спаситеља Исуса Христа примили исту драгоцену веру као и ми:</verse>
				<verse number="2">милост вам и мир у изобиљу кроз спознање Бога и Исуса, нашег Господа.</verse>
				<verse number="3">Његова божанска сила даровала нам је све што је потребно за живот и побожност кроз спознање Онога који нас је позвао својом славом и добротом.</verse>
				<verse number="4">Тиме су нам дарована драгоцена и највећа обећања, да преко њих узмете удела у божанској природи пошто умакнете покварености која је у свету, а долази од пожуде.</verse>
				<verse number="5">Управо зато уложите сваки труд да својој вери придодате доброту, доброти знање,</verse>
				<verse number="6">знању уздржљивост, уздржљивости стрпљивост, стрпљивости побожност,</verse>
				<verse number="7">побожности братољубље, братољубљу љубав.</verse>
				<verse number="8">Јер, ако све то поседујете у све већој мери, нећете бити докони и јалови у спознању нашег Господа Исуса Христа.</verse>
				<verse number="9">А ко то нема, слеп је и кратковид — заборавио је да је очишћен од старих греха.</verse>
				<verse number="10">Стога, браћо, још више се потрудите да потврдите свој позив и избор. Јер, то чинећи, никада нећете посрнути</verse>
				<verse number="11">и биће вам указана богата добродошлица у вечно Царство нашег Господа и Спаситеља Исуса Христа.</verse>
				<verse number="12">Зато ћу вас увек на то подсећати, иако то већ знате и учвршћени сте у истини коју имате.</verse>
				<verse number="13">Сматрам да је исправно да вас подстичем подсећањем све док боравим у овом шатору свога тела,</verse>
				<verse number="14">јер знам да ћу га ускоро напустити, као што ми је то објавио наш Господ Исус Христос.</verse>
				<verse number="15">А потрудићу се да се и после мог одласка увек тога сећате.</verse>
				<verse number="16">Јер, ми вам нисмо мудро смишљеним причама обзнанили силу и Долазак нашег Господа Исуса Христа, него као очевици његовог величанства.</verse>
				<verse number="17">Јер, он је од Бога Оца примио част и славу када је до њега стигао глас од величанствене Славе, који рече: »Ово је мој љубљени Син, који је по мојој вољи.«</verse>
				<verse number="18">И ми смо чули тај глас, који је долазио са неба, када смо с њим били на светој гори.</verse>
				<verse number="19">Тако нам је потврђена пророчка реч, а ви добро чините што на њу пазите као на светиљку која светли на мрачном месту — док не сване Дан и звезда Даница се не појави у вашем срцу.</verse>
				<verse number="20">Пре свега знајте ово: ниједно пророштво из Писма не може да се тумачи произвољно.</verse>
				<verse number="21">Јер, никад пророштво није настало људском вољом, него су људи понети Светим Духом говорили од Бога.</verse>
			</chapter>
			<chapter number="2">
				<verse number="1">Али, у народу је било и лажних пророка, као што ће и међу вама бити лажних учитеља, који ће кришом уносити погубне јереси и порицати Господара који их је откупио. Тако ће на себе навући брзу пропаст.</verse>
				<verse number="2">Многи ће се повести за њиховом разузданошћу и због њих ће се оцрњивати Пут истине.</verse>
				<verse number="3">У својој похлепности, искоришћаваће вас измишљотинама. Али њихова осуда већ одавно виси над њима и њихова пропаст не дрема.</verse>
				<verse number="4">Јер, ако Бог није поштедео анђеле који су згрешили, него их је бацио у мрачна гротла пакла, да буду чувани за Суд;</verse>
				<verse number="5">ако ни стари свет није поштедео када је сручио потоп на његове безбожнике, него је сачувао само Ноја, проповедника праведности, и седморо других;</verse>
				<verse number="6">ако је осудио градове Содому и Гомору, претворивши их у пепео, и истакао их за пример будућим безбожницима;</verse>
				<verse number="7">ако је избавио праведног Лота, који је био на мукама због разузданог понашања безаконика</verse>
				<verse number="8">— јер, том праведнику су из дана у дан праведну душу раздирала дела безакоња која је гледао и слушао док је боравио међу њима —</verse>
				<verse number="9">то значи да Господ зна како да побожне избави од искушења, а неправедне сачува за казну на Дан суда,</verse>
				<verse number="10">и то пре свих оне који иду за прљавом пожудом тела и презиру Господњу власт. Дрски и безобразни, они се не плаше да оцрњују небеска бића,</verse>
				<verse number="11">док анђели, иако су јачи и моћнији, не износе погрдне оптужбе против њих пред Господом.</verse>
				<verse number="12">А они, као бесловесне животиње, бића нагона, рођена да се хватају и уништавају, оцрњују оно што не познају, па ће у својој покварености и бити уништени.</verse>
				<verse number="13">Неправда ће им бити плата за неправду. Они — љаге и ругобе које се наслађују својим преварама док се с вама госте — уживањем сматрају банчење у по бела дана.</verse>
				<verse number="14">Очију пуних прељубе и никад сити греха, примамљују непостојане душе. Срце им је, породу проклетом, огрезло у похлепи.</verse>
				<verse number="15">Напустили су прави пут и залутали, пошавши путем Валаама сина Веоровог, који је заволео плату неправедности,</verse>
				<verse number="16">али и примио укор за своје недело: нема животиња проговорила је људским гласом и спречила пророково безумље.</verse>
				<verse number="17">Они су извори без воде и облаци које гони олуја; за њих се чува најцрња тама.</verse>
				<verse number="18">Говоре хвалисаве и празне речи и разузданим телесним пожудама маме оне што су тек побегли од оних који живе у заблуди.</verse>
				<verse number="19">Обећавају им слободу, а сами су робови покварености — јер, свако робује оном што га је савладало.</verse>
				<verse number="20">Ако се, наиме, они који су побегли од прљавштина света када су спознали нашег Господа и Спаситеља Исуса Христа, опет у њих заплићу и подлежу им, онда им је ово последње стање горе од оног првог.</verse>
				<verse number="21">Јер, било би им боље да нису ни спознали пут праведности него што су, пошто су га спознали, окренули леђа светој заповести која им је предата.</verse>
				<verse number="22">Догодило им се оно што кажу истините изреке: »Пас се враћа на своју бљувотину« и »Окупана свиња се враћа да се ваља у каљузи.«</verse>
			</chapter>
			<chapter number="3">
				<verse number="1">Драги моји, ово је већ друга посланица коју вам пишем. И у једној и у другој вас подсећањем подстичем на здраво размишљање</verse>
				<verse number="2">и желим да се сетите речи које су у прошлости изрекли свети пророци и заповести Господа и Спаситеља, које су вам пренели ваши апостоли.</verse>
				<verse number="3">Пре свега знајте ово: у последње дане доћи ће ругаоци, који ће се ругати и ићи за својим пожудама</verse>
				<verse number="4">и говорити: »Шта је с обећањем о његовом Доласку? Откад су праоци помрли, све је исто од постанка света.«</verse>
				<verse number="5">Јер, они намерно заборављају да небеса постоје одавно и да је земља настала Божијом речју из воде и кроз воду.</verse>
				<verse number="6">Том водом је и потопљен и уништен тадашњи свет,</verse>
				<verse number="7">а том истом Речју су садашња небеса и земља спремљени за огањ — чувају се за Дан суда и пропасти безбожних људи.</verse>
				<verse number="8">Али, не заборавите једно, драги моји: код Господа је један дан као хиљаду година, а хиљаду година као један дан.</verse>
				<verse number="9">Господ не одуговлачи да испуни обећање, као што неки мисле да одуговлачи, него је стрпљив према вама, пошто не жели да ико пропадне, него да се сви покају.</verse>
				<verse number="10">А Дан Господњи ће доћи као крадљивац. Небеса ће нестати уз силну тутњаву, стихије ће се, ужарене, распасти, а земља и сва дела на њој биће огољена.</verse>
				<verse number="11">Пошто ће се све тако распасти, какви треба да будете у светом понашању и побожности,</verse>
				<verse number="12">ви који ишчекујете и пожурујете долазак Дана Божијега, када ће се небеса, запаљена, распасти и стихије, ужарене, истопити?</verse>
				<verse number="13">А ми на основу његовог обећања ишчекујемо нова небеса и нову земљу, на којима пребива праведност.</verse>
				<verse number="14">Стога, драги моји, пошто то ишчекујете, потрудите се да вас наш Господ затекне у миру, без љаге и беспрекорне.</verse>
				<verse number="15">А његову стрпљивост сматрајте спасењем, као што вам је, у складу с мудрошћу која му је дата, писао и наш драги брат Павле.</verse>
				<verse number="16">Он тако пише у свим посланицама када о овоме говори. Има у њима неких ствари које је тешко разумети, које, као и остала Писма, неуки и непостојани људи искривљују на сопствену пропаст.</verse>
				<verse number="17">Стога се ви, драги моји, пошто то унапред знате, чувајте да вас не заведе заблуда безаконикâ, па да паднете са свог чврстог положаја.</verse>
				<verse number="18">Растите у милости и спознању нашег Господа и Спаситеља Исуса Христа. Њему слава и сада и у Вечни дан. Амин.</verse>
			</chapter>
		</book>
		<book number="62">
			<chapter number="1">
				<verse number="1">Оно што је било од почетка, што смо чули, што смо својим очима видели, што смо посматрали и што смо својим рукама опипали, то објављујемо о Речи живота.</verse>
				<verse number="2">Живот се појавио, и ми смо га видели и сведочимо за њега, и објављујемо вам вечни живот, који је био код Оца и који нам се показао.</verse>
				<verse number="3">Објављујемо вам оно што смо видели и чули, да и ви имате заједницу с нама. А наша заједница је с Оцем и с његовим Сином, Исусом Христом.</verse>
				<verse number="4">И ово вам пишемо да наша радост буде потпуна.</verse>
				<verse number="5">А ово је порука коју смо чули од њега и коју вам објављујемо: Бог је светлост и у њему нема нимало таме.</verse>
				<verse number="6">Ако тврдимо да имамо заједницу с њим, а ходамо у тами, лажемо и не живимо у складу с истином.</verse>
				<verse number="7">Али, ако ходамо у светлости, као што је он у светлости, имамо заједницу један с другим и крв Исуса, његовог Сина, чисти нас од сваког греха.</verse>
				<verse number="8">Ако тврдимо да немамо греха, сами себе заваравамо и у нама нема истине.</verse>
				<verse number="9">Ако признајемо своје грехе, он је веран и праведан и опростиће нам грехе и очистити нас од сваке неправедности.</verse>
				<verse number="10">Ако тврдимо да нисмо згрешили, чинимо га лажљивцем и његове Речи нема у нама.</verse>
			</chapter>
			<chapter number="2">
				<verse number="1">Дечице моја, пишем вам ово да не грешите. Али, ако неко и згреши, имамо Заступника код Оца — Исуса Христа, праведника.</verse>
				<verse number="2">Он је жртва помирница за наше грехе, и не само за наше него и за грехе целог света.</verse>
				<verse number="3">А по овоме знамо да смо га упознали: ако се држимо његових заповести.</verse>
				<verse number="4">Онај ко каже: »Упознао сам га«, а не држи се његових заповести, лажљивац је и у њему нема истине.</verse>
				<verse number="5">А ко се држи његове Речи, у њему је Божија љубав заиста стигла до савршенства. По томе знамо да смо у њему.</verse>
				<verse number="6">Ко говори да живи у њему, дужан је да живи онако како је он живео.</verse>
				<verse number="7">Драги моји, не пишем вам неку нову заповест, него стару заповест коју сте имали од почетка — стара заповест је Реч коју сте чули.</verse>
				<verse number="8">А ипак вам пишем нову заповест, која се обистињује у њему и у вама. Јер, тама пролази, а истинска светлост већ сија.</verse>
				<verse number="9">Ко говори да је у светлости, а мрзи свога брата, још је у тами.</verse>
				<verse number="10">Ко воли свога брата, живи у светлости и у њему нема саблазни.</verse>
				<verse number="11">А ко мрзи свога брата, у тами је — хода у тами и не зна куда иде, јер му је тама заслепила очи.</verse>
				<verse number="12">Пишем вам, дечице, јер су вам греси опроштени због његовог имена.</verse>
				<verse number="13">Пишем вам, очеви, зато што сте упознали Онога који je од почетка. Пишем вам, младићи, зато што сте победили Злога.</verse>
				<verse number="14">Написах вам, дечице, зато што сте упознали Оца. Написах вам, очеви, зато што сте упознали Онога који je од почетка. Написах вам, младићи, зато што сте јаки и што Божија реч живи у вама и што сте победили Злога.</verse>
				<verse number="15">Немојте да волите свет ни оно што је у свету. Ако неко воли свет, у њему нема Очеве љубави.</verse>
				<verse number="16">Јер, све што је у свету — пожуда тела, пожуда очију и разметање оним што се има — не долази од Оца, него од света.</verse>
				<verse number="17">Свет и његове пожуде пролазе, а ко извршава Божију вољу, остаје довека.</verse>
				<verse number="18">Децо, последњи је час, и као што сте чули, долази антихрист. Већ сад су се појавили многи антихристи — по томе знамо да је последњи час.</verse>
				<verse number="19">Од нас су изашли, али нису били наши. Јер, да су стварно били наши, остали би с нама. Али требало је да се покаже да нису сви наши.</verse>
				<verse number="20">А ви имате помазање од Светога, па све знате.</verse>
				<verse number="21">Не пишем вам зато што не знате истину, него зато што је знате и зато што ниједна лаж не долази од истине.</verse>
				<verse number="22">Ко је лажљивац ако не онај ко тврди да Исус није Христос. Ко пориче Оца и Сина — тај је антихрист.</verse>
				<verse number="23">Ко год пориче Сина, нема ни Оца; ко признаје Сина, има и Оца.</verse>
				<verse number="24">Оно што сте чули од почетка, нека остане у вама. Ако то што сте од почетка чули остане у вама, онда ћете и ви остати у Сину и Оцу.</verse>
				<verse number="25">А ово је обећање које нам је дао: вечни живот.</verse>
				<verse number="26">Ово сам вам написао о онима који вас доводе у заблуду.</verse>
				<verse number="27">А што се вас тиче, помазање које сте од њега примили остаје у вама и нема потребе да вас неко учи. Него, као што вас његово помазање учи о свему — а истинито је, није лаж — тако и ви останите у њему како вас је оно научило.</verse>
				<verse number="28">И сада, дечице, останите у њему, да будемо пуни поуздања када се појави и да се пред њим не постидимо када дође.</verse>
				<verse number="29">Ако знате да је он праведан, онда знате да је од њега рођен сваки који чини оно што је праведно.</verse>
			</chapter>
			<chapter number="3">
				<verse number="1">Видите колику љубав нам је Отац даровао: да се зовемо Божија деца! А то и јесмо. Свет нас не познаје зато што није упознао њега.</verse>
				<verse number="2">Драги моји, сада смо Божија деца, а још се није показало шта ћемо бити. Али знамо да ћемо, када се он појави, бити слични њему, јер ћемо га видети онаквог какав јесте.</verse>
				<verse number="3">И ко год полаже ову наду у њега, чисти се као што је и он чист.</verse>
				<verse number="4">Ко год чини грех, чини безакоње, јер грех је безакоње.</verse>
				<verse number="5">А ви знате да се он појавио да уклони грехе и да у њему нема греха.</verse>
				<verse number="6">Ко год живи у њему, више не греши. А ко греши, није га видео ни упознао.</verse>
				<verse number="7">Дечице, нека вас нико не доводи у заблуду. Ко чини оно што је праведно, праведан је као што је он праведан.</verse>
				<verse number="8">Ко чини грех, припада ђаволу, јер ђаво греши од почетка. Зато се појавио Син Божији — да разори ђавоља дела.</verse>
				<verse number="9">Ко год је рођен од Бога, не чини грех, јер Божије семе живи у њему; он не може да греши, јер је рођен од Бога.</verse>
				<verse number="10">По овоме се распознају Божија деца и ђавоља деца: ко год не чини оно што је праведно и ко не воли свога брата, не припада Богу.</verse>
				<verse number="11">Ово је порука коју сте чули од почетка: да волимо један другога.</verse>
				<verse number="12">Не будите као Каин, који је припадао Зломе и убио свога брата. А зашто га је убио? Зато што су његова дела била зла, а дела његовог брата праведна.</verse>
				<verse number="13">Не чудите се, браћо, ако вас свет мрзи.</verse>
				<verse number="14">Ми знамо да смо из смрти прешли у живот, јер волимо браћу. Ко не воли, остаје у смрти.</verse>
				<verse number="15">Ко год мрзи свога брата, убица је, а знате да ниједан убица нема у себи трајног, вечног живота.</verse>
				<verse number="16">По овоме знамо шта је љубав: он је за нас положио свој живот. Стога смо и ми дужни да свој живот положимо за браћу.</verse>
				<verse number="17">Ко има добра овога света и гледа свога брата како оскудева, па се на њега не сажали, како може Божија љубав да остане у њему?</verse>
				<verse number="18">Дечице, не волимо речју и језиком, него делима и истином.</verse>
				<verse number="19">По томе ћемо знати да припадамо истини и умирити своју савест пред њим</verse>
				<verse number="20">кад год нас савест осуђује. Јер, Бог је већи од наше савести и све зна.</verse>
				<verse number="21">Драги моји, ако нас савест не осуђује, имамо поуздање пред Богом</verse>
				<verse number="22">и добијамо од њега оно што замолимо, јер се држимо његових заповести и чинимо оно што је њему мило.</verse>
				<verse number="23">А ово је његова заповест: да верујемо у име његовог Сина Исуса Христа и да волимо један другога као што нам је заповедио.</verse>
				<verse number="24">Ко се држи његових заповести, у њему живи и он у њему. А по овоме знамо да он живи у нама: по Духу кога нам је дао.</verse>
			</chapter>
			<chapter number="4">
				<verse number="1">Драги моји, не верујте сваком духу, него проверавајте духове — да ли су од Бога — јер многи лажни пророци су изашли у свет.</verse>
				<verse number="2">По овоме ћете препознати Божијег Духа: сваки дух који признаје да је Исус Христос дошао у телу, јесте од Бога.</verse>
				<verse number="3">И ниједан дух који не признаје Исуса, није од Бога, него је антихристов. А за антихриста сте чули да долази, и већ сада је у свету.</verse>
				<verse number="4">Дечице, ви сте од Бога и победили сте их, јер је Онај који је у вама већи од онога који је у свету.</verse>
				<verse number="5">Они су од света — зато говоре као што свет говори и свет их слуша.</verse>
				<verse number="6">Ми смо од Бога. Ко познаје Бога, слуша нас, а ко није од Бога, не слуша нас. Тако препознајемо Духа истине и духа заблуде.</verse>
				<verse number="7">Драги моји, волимо један другога, јер љубав је од Бога. Ко год воли, од Бога је рођен и познаје Бога.</verse>
				<verse number="8">Ко не воли, није упознао Бога, јер Бог је љубав.</verse>
				<verse number="9">Овако је Бог показао своју љубав међу нама: послао је свог јединорођеног Сина у свет да кроз њега живимо.</verse>
				<verse number="10">У овоме је љубав: не у томе да смо ми заволели Бога, него да је он заволео нас и послао свога Сина као жртву помирницу за наше грехе.</verse>
				<verse number="11">Драги моји, ако нас је Бог толико заволео, онда смо и ми дужни да волимо један другога.</verse>
				<verse number="12">Бога нико никад није видео; али, ако волимо један другога, Бог живи у нама и његова љубав је у нама савршена.</verse>
				<verse number="13">По овоме знамо да живимо у њему и он у нама: дао нам је од свога Духа.</verse>
				<verse number="14">А ми смо видели и сведочимо да је Отац послао Сина да буде Спаситељ света.</verse>
				<verse number="15">Ко признаје да је Исус Син Божији, Бог живи у њему и он у Богу.</verse>
				<verse number="16">А ми смо упознали љубав коју Бог има према нама и поверовали јој. Бог је љубав. Ко живи у љубави, у Богу живи и Бог живи у њему.</verse>
				<verse number="17">Тако љубав у нама постаје савршена и имамо поуздање на Дан суда; јер, какав је он, такви смо и ми у овом свету.</verse>
				<verse number="18">У љубави нема страха, него савршена љубав изгони страх. Јер, страх је повезан с казном, а ко се боји, није савршен у љубави.</verse>
				<verse number="19">Ми волимо зато што је он први заволео нас.</verse>
				<verse number="20">Ако неко каже: »Волим Бога«, а мрзи свога брата, лажљивац је. Јер, ко не воли брата, кога види, тај не може да воли Бога, кога не види.</verse>
				<verse number="21">А ову заповест имамо од њега: ко воли Бога, да воли и свога брата.</verse>
			</chapter>
			<chapter number="5">
				<verse number="1">Ко год верује да Исус јесте Христос, рођен је од Бога. И ко год воли родитеља, воли и онога који је од њега рођен.</verse>
				<verse number="2">По овоме знамо да волимо Божију децу: када волимо Бога и извршавамо његове заповести.</verse>
				<verse number="3">Јер, ово је љубав према Богу: да се држимо његових заповести. А његове заповести нису тешке.</verse>
				<verse number="4">Јер, све што је од Бога рођено, побеђује свет. А ово је победа која је победила свет: наша вера.</verse>
				<verse number="5">Па, ко је победник над светом ако не онај ко верује да је Исус Син Божији?</verse>
				<verse number="6">Он, Исус Христос, дошао је водом и крвљу — не само водом него водом и крвљу. А Дух је тај који сведочи, јер Дух је истина.</verse>
				<verse number="7">Тако троје сведоче:</verse>
				<verse number="8">Дух, вода и крв — и то троје је јединствено.</verse>
				<verse number="9">Ако прихватамо сведочанство људи, Божије сведочанство је веће, јер је то сведочанство којим је Бог сведочио за свога Сина.</verse>
				<verse number="10">Ко верује у Сина Божијег, има то сведочанство у себи. А ко не верује Богу, учинио га је лажљивцем, јер није поверовао сведочанству којим је Бог сведочио за свога Сина.</verse>
				<verse number="11">А ово је то сведочанство: Бог нам је дао вечни живот, и тај живот је у његовом Сину.</verse>
				<verse number="12">Ко има Сина, има живот. Ко нема Сина Божијег, нема живот.</verse>
				<verse number="13">Ово сам написао вама који верујете у име Сина Божијег да знате да имате вечни живот.</verse>
				<verse number="14">А ово је поуздање које имамо у њега: ако замолимо за нешто што је по његовој вољи, он нас услишава.</verse>
				<verse number="15">Па, ако знамо да нас услишава када замолимо, знамо да већ имамо то што смо га молили.</verse>
				<verse number="16">Ако неко види свога брата да чини грех који не води у смрт, нека замоли, и Бог ће му дати живот — мислим на оне чији грех не води у смрт. Али, постоји грех који води у смрт. За тај грех не кажем да се моли.</verse>
				<verse number="17">Свака неправда је грех, али постоји грех који не води у смрт.</verse>
				<verse number="18">Знамо да нико ко је рођен од Бога не греши, него га чува Онај који је рођен од Бога, и Зли га не дотиче.</verse>
				<verse number="19">Ми знамо да смо од Бога, а да је цео свет у власти Злога.</verse>
				<verse number="20">А знамо и да је Син Божији дошао и дао нам разумевање да спознамо Истинитога. И ми јесмо у Истинитоме, у његовом Сину Исусу Христу. Он је Истинити Бог и Вечни живот.</verse>
				<verse number="21">Дечице, чувајте се идола.</verse>
			</chapter>
		</book>
		<book number="63">
			<chapter number="1">
				<verse number="1">Старешина, изабраној госпођи и њеној деци коју волим у истини — и не само ја него и сви који су упознали истину —</verse>
				<verse number="2">због истине која живи у нама и која ће с нама бити довека:</verse>
				<verse number="3">милост, милосрђе и мир од Бога Оца и од Исуса Христа, Очевог Сина, биће с нама у истини и љубави.</verse>
				<verse number="4">Много сам се обрадовао што сам међу твојом децом нашао неке који живе у складу са истином, баш као што смо примили заповест од Оца.</verse>
				<verse number="5">И сада те молим, госпођо — а не пишем ти неку нову заповест, него исту ону коју имамо од почетка — да волимо један другога.</verse>
				<verse number="6">А ово је љубав: да живимо по његовим заповестима. Као што сте чули од почетка, та заповест је: живите у љубави.</verse>
				<verse number="7">Јер, многе варалице, које не признају да је Исус Христос дошао у телу, изашле су у свет. Сваки такав је варалица и антихрист.</verse>
				<verse number="8">Пазите на себе, да не изгубите оно што сте зарадили, него да примите пуну плату.</verse>
				<verse number="9">Ко год претера и не остане у Христовом учењу, тај нема Бога. Ко остаје у том учењу, има и Оца и Сина.</verse>
				<verse number="10">Ако вам неко долази, а не доноси то учење, не примајте га у кућу и не поздрављајте га.</verse>
				<verse number="11">Јер, ко га поздравља, узима удела у његовим злим делима.</verse>
				<verse number="12">Имао бих још много да вам пишем, али нећу папиром и мастилом, него се надам да ћу доћи к вама и с вама разговарати лицем у лице, да наша радост буде потпуна.</verse>
				<verse number="13">Поздрављају те деца твоје изабране сестре.</verse>
			</chapter>
		</book>
		<book number="64">
			<chapter number="1">
				<verse number="1">Старешина, драгом Гају, кога волим у истини.</verse>
				<verse number="2">Драги мој, желим ти да будеш здрав и да ти у свему буде добро, као што је добро и твојој души.</verse>
				<verse number="3">Много сам се обрадовао када су дошла нека браћа и причала нам о твојој верности истини — о томе како живиш у истини.</verse>
				<verse number="4">За мене нема веће радости него када чујем да моја деца живе у истини.</verse>
				<verse number="5">Драги мој, веран си у свему што чиниш за браћу, и то страну.</verse>
				<verse number="6">Они су цркви причали о твојој љубави. Добро ћеш учинити ако их испратиш на пут онако како доликује пред Богом.</verse>
				<verse number="7">Јер, они су ради Имена кренули на пут и од пагана ништа не примају.</verse>
				<verse number="8">Зато ми треба да примамо такве, да заједно радимо за истину.</verse>
				<verse number="9">Писао сам нешто цркви, али Диотреф, који жели да буде први међу њима, неће да нас прими.</verse>
				<verse number="10">Зато ћу му, ако дођем, указати на дела која чини клевећући нас злобним речима. Али ни то му није доста, него сâм не прима браћу, а забрањује онима који би хтели и избацује их из цркве.</verse>
				<verse number="11">Драги мој, не угледај се на зло, него на добро. Ко чини добро, од Бога је. Ко чини зло, није видео Бога.</verse>
				<verse number="12">За Димитрија сви лепо сведоче — и сама истина. И ми лепо сведочимо за њега, а ти знаш да је наше сведочанство истинито.</verse>
				<verse number="13">Имао бих много да ти пишем, али нећу да ти пишем пером и мастилом,</verse>
				<verse number="14">него се надам да ћу те ускоро видети, па ћемо разговарати лицем у лице.</verse>
				<verse number="15">Мир с тобом. Поздрављају те пријатељи. Поздрави пријатеље поименце.</verse>
			</chapter>
		</book>
		<book number="65">
			<chapter number="1">
				<verse number="1">Јуда, слуга Исуса Христа и Јаковљев брат, онима које је Бог Отац позвао и које воли, онима које чува Исус Христос:</verse>
				<verse number="2">милосрђе вам и мир и љубав у изобиљу.</verse>
				<verse number="3">Драги моји, иако сам веома желео да вам пишем о нашем заједничком спасењу, осетих потребу да вас подстакнем да се борите за веру која је једном заувек предата светима.</verse>
				<verse number="4">Јер, међу вас су се увукли неки који су већ одавно обележени за Суд. То су безбожници којима је милост нашега Бога изговор за разузданост и који поричу јединог Господара и нашег Господа Исуса Христа.</verse>
				<verse number="5">Желим да вас подсетим, иако ви то све већ знате, да је Господ прво избавио свој народ из Египта, а затим уништио оне који нису поверовали.</verse>
				<verse number="6">Па и анђеле који нису сачували своје достојанство, него су напустили своје пребивалиште, сачувао је у вечним оковима у тами за Суд који ће бити на Велики дан.</verse>
				<verse number="7">Тако и Содома и Гомора, и околни градови који су се на сличан начин одали блуду и тражили насладу у другачијој пути, служе као пример, испаштајући казну у вечитом огњу.</verse>
				<verse number="8">На исти начин и ови сањари каљају своје тело, одбацују Господњу власт и оцрњују небеска бића.</verse>
				<verse number="9">Па ни арханђео Михаило, када се са ђаволом препирао за Мојсијево тело, није се усудио да против њега износи погрдне оптужбе, него је рекао: »Нека те Господ прекори!«</verse>
				<verse number="10">Ови, пак, погрђују оно што не познају, а оно што, као бесловесне животиње, нагонски познају, у томе пропадају.</verse>
				<verse number="11">Тешко њима! Пођоше Каиновим путем, за плату упадоше у Валаамову заблуду, изгинуше у Корејевој побуни!</verse>
				<verse number="12">Они су љаге на вашим агапама; безобзирно се с вама госте сами себе напасајући. Они су безводни облаци које ковитлају ветрови, јесења стабла без плода и ишчупана из корена — двапут мртва,</verse>
				<verse number="13">бесни морски таласи који се пене својим срамотама, звезде луталице за које је сачувана најцрња тама довека.</verse>
				<verse number="14">О њима је пророковао Енох, седми од Адама, рекавши: »Ево, долази Господ са хиљадама својих светаца</verse>
				<verse number="15">да суди свима и да осуди све безбожнике за сва безбожна дела која су безбожно починили и за све дрске речи које су безбожни грешници против њега изговорили.«</verse>
				<verse number="16">Они су гунђала и зановетала, људи који живе по својим пожудама; устима говоре охоле речи и улагују се ради добитка.</verse>
				<verse number="17">А ви се, драги моји, присетите онога што су прорекли апостоли нашег Господа Исуса Христа.</verse>
				<verse number="18">Јер, рекли су вам: »У последња времена појавиће се ругаоци који ће живети по својим безбожним пожудама.«</verse>
				<verse number="19">То су они што сеју раздор, људи чулâ, који немају Духа.</verse>
				<verse number="20">А ви се, драги моји, изграђујте на својој најсветијој вери и молите се у Светоме Духу.</verse>
				<verse number="21">Одржите се у Божијој љубави док чекате да вас милосрђе нашег Господа Исуса Христа одведе у вечни живот.</verse>
				<verse number="22">Једне, оне који сумњају, прекоревајте,</verse>
				<verse number="23">друге спасавајте вадећи их из огња, а према осталима будите милостиви, са страхом, мрзећи и одећу која је укаљана распадљивом пути.</verse>
				<verse number="24">А Oномe који може да вас сачува од пада и да вас без мане, у великој радости, постави пред своју Славу,</verse>
				<verse number="25">јединомe Богу, нашем Спаситељу, слава, величанство, моћ и власт, кроз нашег Господа Исуса Христа, пре сваког времена и сада и довека! Амин.</verse>
			</chapter>
		</book>
		<book number="66">
			<chapter number="1">
				<verse number="1">Откривење Исуса Христа, које му је дао Бог да својим слугама покаже шта треба ускоро да се догоди. И он је то показао, пославши свога анђела своме слузи Јовану,</verse>
				<verse number="2">који сведочи о свему што је видео: о Божијој речи и о сведочанству Исуса Христа.</verse>
				<verse number="3">Благо оном ко чита и онима који слушају речи овог пророчанства и држе се онога што је у њему написано, јер је време близу.</verse>
				<verse number="4">Јован, за седaм цркава у Азији: милост вам и мир од Онога који јесте, који је био и који долази, и од седам духова који су пред његовим престолом,</verse>
				<verse number="5">и од Исуса Христа, Верног сведока, Прворођенога из мртвих и Владара над земаљским царевима.</verse>
				<verse number="6">Ономе који нас воли, који нас је својом крвљу избавио од наших греха и учинио нас царством, свештеницима свога Бога и Оца — њему слава и моћ довека. Амин.</verse>
				<verse number="7">Ево долази с облацима и свако око ће га видети, и они који су га проболи. И закукаће за њим сва племена на земљи. Да. Амин.</verse>
				<verse number="8">»Ја сам Алфа и Омега«, каже Господ Бог, који јесте, који је био и који долази, Сведржитељ.</verse>
				<verse number="9">Ја, Јован, ваш брат и с вама учесник у невољи, Царству и трпљењу у Исусу, био сам на острву Патмосу због Божије речи и Исусовог сведочанства.</verse>
				<verse number="10">У дан Господњи обузе ме Дух, а иза себе чух силан глас, као труба,</verse>
				<verse number="11">који рече: »Запиши у књигу оно што видиш и пошаљи у седам цркава: у Ефес, Смирну, Пергам, Тијатиру, Сард, Филаделфију и Лаодикију.«</verse>
				<verse number="12">Окренух се да видим глас који ми је говорио и, кад сам се окренуо, видех седам златних свећњака,</verse>
				<verse number="13">а усред свећњакâ некога »као Син човечији«. Био је обучен у дуги огртач, а око груди опасан златним појасом.</verse>
				<verse number="14">Глава и коса су му биле беле као бела вуна, као снег, а очи као пламтећи огањ.</verse>
				<verse number="15">Стопала су му била као бронза ужарена у пећи, а глас као хучање многих вода.</verse>
				<verse number="16">У десници је имао седам звезда, а из уста му је излазио оштар мач са две оштрице. Лице му је било као сунце када сија свом снагом.</verse>
				<verse number="17">Када сам га угледао, падох му пред ноге као мртав, а он стави своју десницу на мене и рече: »Не бој се. Ја сам Први и Последњи</verse>
				<verse number="18">и Живи. Био сам мртав, а сад сам, ево, довека жив и имам кључеве Смрти и Подземља.</verse>
				<verse number="19">»Стога запиши оно што си видео, оно што јесте и оно што ће се после тога догодити.</verse>
				<verse number="20">А ево тајног значења седам звезда које си видео у мојој десници и седам златних свећњака: седам звезда су анђели седам цркава, а седам свећњака је седам цркава.</verse>
			</chapter>
			<chapter number="2">
				<verse number="1">»Анђелу цркве у Ефесу напиши: »‚Ово говори Онај који држи седам звезда у својој десници и који хода између седам свећњака:</verse>
				<verse number="2">Знам твоја дела, твој труд и твоју стрпљивост и да не можеш да трпиш зле људе. Искушао си оне који за себе тврде да су апостоли, а нису, и открио си да су лажљивци.</verse>
				<verse number="3">Истрајан си — много си претрпео за моје име и ниси посустао.</verse>
				<verse number="4">»‚Али, имам нешто против тебе: напустио си своју прву љубав.</verse>
				<verse number="5">Стога, сети се одакле си пао. Покај се и чини оно што си у почетку чинио — иначе ћу ти доћи и уклонити твој свећњак са његовог места ако се не покајеш.</verse>
				<verse number="6">Али ово ти иде у прилог: мрзиш дела николаита, која и ја мрзим.</verse>
				<verse number="7">»‚Ко има ухо, нека чује шта Дух говори црквама. Победнику ћу дати да једе од дрвета живота, које је у Божијем рају.‘«</verse>
				<verse number="8">»Анђелу цркве у Смирни напиши: »‚Ово говори Први и Последњи, онај који је био мртав, па оживео:</verse>
				<verse number="9">Знам твоју невољу и сиромаштво, али ти си богат. Знам и хулу оних који за себе тврде да су Јудеји, а нису, него су Сатанина синагога.</verse>
				<verse number="10">Не бој се онога што треба да претрпиш. Ево, ђаво ће неке од вас бацити у тамницу, да вас искуша, па ћете се десет дана злопатити. Буди веран до смрти, и даћу ти венац живота.</verse>
				<verse number="11">»‚Ко има ухо, нека чује шта Дух говори црквама. Победнику неће наудити друга смрт.‘«</verse>
				<verse number="12">»Анђелу цркве у Пергаму напиши: »‚Ово говори Онај који има оштар мач са две оштрице:</verse>
				<verse number="13">Знам где станујеш — тамо где је Сатанин престо. А ипак се чврсто држиш мога имена и ниси се одрекао своје вере у мене, чак ни у време када је код вас, тамо где станује Сатана, убијен мој верни сведок Антипа.</verse>
				<verse number="14">»‚Али, имам нешто мало против тебе: имаш тамо неких који се држе учења Валаама, који је научио Валака да наведе Израелце да згреше једући месо жртвовано идолима и одајући се блуду.</verse>
				<verse number="15">Исто тако, имаш и таквих који се држе учења николаита.</verse>
				<verse number="16">Стога, покај се, иначе ћу ти брзо доћи и заратити с њима мачем својих уста.</verse>
				<verse number="17">»‚Ко има ухо, нека чује шта Дух говори црквама. Победнику ћу дати скривене мане и дати му бео камен, а на том камену написано ново име, које не зна нико осим оног ко га добије.‘«</verse>
				<verse number="18">»Анђелу цркве у Тијатири напиши: »‚Ово говори Син Божији, чије су очи као пламтећи огањ, а стопала слична углачаној бронзи:</verse>
				<verse number="19">Знам твоја дела, твоју љубав, твоју веру, твоје служење, твоју истрајност и да сада чиниш више него што си чинио у почетку.</verse>
				<verse number="20">»‚Али, имам нешто против тебе: пушташ жену Језавељу, која за себе тврди да је пророчица, да својим учењем доводи моје слуге у заблуду, па се одају блуду и једу месо жртвовано идолима.</verse>
				<verse number="21">Дао сам јој времена да се покаје, али она неће да се покаје за свој блуд.</verse>
				<verse number="22">Ево, бацићу је у болесничку постељу, а оне који се с њом одају блуду у велику невољу ако се не покају за своја дела.</verse>
				<verse number="23">И побићу јој децу. Тако ће све цркве знати да сам ја Онај који испитује мисли и срца. И сваком од вас даћу према вашим делима.</verse>
				<verse number="24">»‚А вама осталима у Тијатири, вама који се не држите тог учења и који нисте спознали Сатанине такозване дубине, кажем: нећу вам наметнути неко друго бреме.</verse>
				<verse number="25">Само, чврсто држите оно што имате док ја не дођем.</verse>
				<verse number="26">»‚Победнику, оном ко се до краја буде држао мојих дела, даћу власт над народима —</verse>
				<verse number="27">»владаће над њима жезлом гвозденим, разбити их као посуде грнчарске«</verse>
				<verse number="28">— као што сам је и ја добио од Оца. А даћу му и звезду Даницу.</verse>
				<verse number="29">»‚Ко има ухо, нека чује шта Дух говори црквама.‘«</verse>
			</chapter>
			<chapter number="3">
				<verse number="1">»Анђелу цркве у Сарду напиши: »‚Ово говори Онај који има седам Божијих духова и седам звезда: Знам твоја дела — на изглед си жив, а у ствари си мртав.</verse>
				<verse number="2">Пробуди се и учврсти оно што је још остало, а на умору је, јер нисам нашао да су ти дела савршена у очима мога Бога.</verse>
				<verse number="3">Стога се сети онога што си примио и чуо; држи се тога и покај се. Али, ако се не пробудиш, доћи ћу као крадљивац и нећеш знати у који сат ћу те изненадити.</verse>
				<verse number="4">»‚Ипак, имаш у Сарду неколико људи који нису окаљали своју одећу. Они ће ходати са мном одевени у бело, јер су достојни.</verse>
				<verse number="5">Тако ће и победник обући белу одећу и нећу му избрисати име из Књиге живота, него ћу му име признати пред својим Оцем и пред његовим анђелима.</verse>
				<verse number="6">»‚Ко има ухо, нека чује шта Дух говори црквама.‘«</verse>
				<verse number="7">»Анђелу цркве у Филаделфији напиши: »‚Ово говори Свети и Истинити, Онај који има кључ Давидов — оно што он отвори, нико не може да затвори, и оно што он затвори, нико не може да отвори:</verse>
				<verse number="8">Знам твоја дела. Ево поставио сам пред тебе отворена врата, која нико не може да затвори. Јер, ти имаш мало снаге, а ипак се држиш моје Речи и ниси се одрекао мога имена.</verse>
				<verse number="9">Дајем ти неке из Сатанине синагоге, који за себе тврде да су Јудеји, али нису, него лажу. Учинићу да дођу к теби, да се пред твојим ногама поклоне и да сазнају да сам те заволео.</verse>
				<verse number="10">Пошто си сачувао моју заповест да истрајеш, и ја ћу сачувати тебе од Часа искушења, који ће снаћи цео свет да искуша становнике земље.</verse>
				<verse number="11">»‚Долазим ускоро. Чврсто држи то што имаш, да нико не узме твој венац.</verse>
				<verse number="12">Победника ћу учинити стубом у Храму мога Бога и он више неће изаћи напоље. На њему ћу написати име мога Бога, име града мога Бога — новог Јерусалима, који силази са неба од мога Бога — и своје ново име.</verse>
				<verse number="13">»‚Ко има ухо, нека чује шта Дух говори црквама.‘«</verse>
				<verse number="14">»Анђелу цркве у Лаодикији напиши: »‚Ово говори Амин, Верни и Истинити сведок, Почетак Божијег створења:</verse>
				<verse number="15">Знам твоја дела: ниси ни хладан ни врућ. Да си макар или хладан или врућ.</verse>
				<verse number="16">Овако, пошто си млак — ни врућ ни хладан — испљунућу те из својих уста.</verse>
				<verse number="17">Говориш: »Богат сам; обогатио сам се и не треба ми ништа«, а не видиш да си бедан, кукаван, сиромашан, слеп и го.</verse>
				<verse number="18">Саветујем ти да од мене купиш у огњу жеженог злата — да се обогатиш; и белу одећу — да се обучеш, да се не показује твоја срамна голотиња; и мелем — да њиме намажеш очи, да прогледаш.</verse>
				<verse number="19">»‚Ја прекоревам и стегом васпитавам оне које волим. Стога, буди ревностан и покај се.</verse>
				<verse number="20">Ево стојим на вратима и куцам. Ако неко чује мој глас и отвори врата, ући ћу к њему и јести с њим и он са мном.</verse>
				<verse number="21">»‚Победнику ћу дати да са мном седне на мој престо, као што сам и ја победио и сео са својим Оцем на његов престо.</verse>
				<verse number="22">»‚Ко има ухо, нека чује шта Дух говори црквама.‘«</verse>
			</chapter>
			<chapter number="4">
				<verse number="1">После тога погледах, а оно — на небу отворена врата! А онај глас који сам раније чуо како ми говори као труба, рече: »Попни се овамо, па ћу ти показати шта после овогa треба да се догоди.«</verse>
				<verse number="2">Одмах ме обузе Дух, а оно — на небу је стајао престо и неко је на њему седео.</verse>
				<verse number="3">Тај који је седео изгледао је као јаспис и сард, а око престола је била дуга као смарагд.</verse>
				<verse number="4">Око престола су била још двадесет четири престола на којима су седеле двадесет четири старешине, обучене у белу одећу и са златним венцима на глави.</verse>
				<verse number="5">Из престола су излазиле муње, гласови и громови, а испред њега је горело седам пламтећих буктиња, то јест седам Божијих духова.</verse>
				<verse number="6">Испред престола је било и нешто као стаклено море слично кристалу. У средини, око престола, била су четири жива бића пуна очију и спреда и позади.</verse>
				<verse number="7">Прво од тих живих бића личило је на лава, друго на вола, треће је имало лице као човек, а четврто је личило на орла у лету.</verse>
				<verse number="8">И та четири жива бића — свако са по шест крила, унаоколо и изнутра пуних очију — и дању и ноћу без предаха говоре: »Свет, свет, свет је Господ Бог, Сведржитељ, који је био, који јесте и који долази.«</verse>
				<verse number="9">И кад год та жива бића дају славу, част и захвалност Ономе који седи на престолу, Ономе који је довека жив,</verse>
				<verse number="10">оне двадесет четири старешине падају ничице пред Оним који седи на престолу и клањају се Ономе који је довека жив, па стављају своје венце пред престо и говоре:</verse>
				<verse number="11">»Достојан си, Господе и Боже наш, да примиш славу, част и силу, јер ти си све створио и твојом вољом је постало и било створено.«</verse>
			</chapter>
			<chapter number="5">
				<verse number="1">Тада у десници Онога који је седео на престолу видех свитак, исписан изнутра и споља и запечаћен са седам печата.</verse>
				<verse number="2">И видех једног силног анђела како из свега гласа објављује: »Ко је достојан да отвори свитак и поломи његове печате?«</verse>
				<verse number="3">Али, нико ни на небу, ни на земљи, ни под земљом није могао да отвори свитак ни да у њега погледа.</verse>
				<verse number="4">А ја сам много плакао што се није нашао нико достојан да отвори свитак ни да у њега погледа.</verse>
				<verse number="5">Тада ми рече један од старешина: »Немој да плачеш. Ено, победио је Лав из Јудиног племена, Корен Давидов. Он може да отвори свитак и његових седам печата.«</verse>
				<verse number="6">Тада видех како између престола и четири жива бића и старешина стоји Јагње, као да је заклано, са седам рогова и седам очију — то јест седам Божијих духова, који су послани по свој земљи.</verse>
				<verse number="7">И Јагње приђе, па узе свитак из деснице Онога који седи на престолу.</verse>
				<verse number="8">А када га је узело, она четири жива бића и двадесет четири старешине падоше ничице пред Јагњетом. Сваки од њих је имао китару и златне чиније пуне кâда, то јест молитви светих,</verse>
				<verse number="9">и певали су нову песму: »Достојан си да узмеш свитак и да разломиш његове печате, jер си био заклан и својом крвљу откупио људе за Бога, људе из сваког племена и језика, народности и народа.</verse>
				<verse number="10">Учинио си их царством и свештеницима нашега Бога, и они ће владати на земљи.«</verse>
				<verse number="11">Онда погледах и чух гласове многобројних анђела око престола и живих бића и старешина. Било их је на хиљаде хиљада и на миријаде миријада.</verse>
				<verse number="12">Говорили су из свега гласа: »Достојно је Јагње које је заклано да прими силу и богатство и мудрост и снагу и част и славу и благослов!«</verse>
				<verse number="13">Онда чух сва створења на небу и на земљи, под земљом и на мору и све што је у њима, како говоре: »Ономе који седи на престолу и Јагњету, благослов и част и слава и моћ довека!«</verse>
				<verse number="14">Четири жива бића рекоше: »Амин«, а старешине падоше ничице и поклонише се.</verse>
			</chapter>
			<chapter number="6">
				<verse number="1">Онда видех како Јагње разломи један од седам печата и чух једно од она четири жива бића како громогласно каже: »Дођи!«</verse>
				<verse number="2">Погледах, а оно — коњ белац и на њему јахач с луком! Дадоше му венац и он изјаха као победник, да победи.</verse>
				<verse number="3">Када је Јагње разломило други печат, чух друго живо биће како каже: »Дођи!«</verse>
				<verse number="4">Тада изађе други коњ, риђан, а његов јахач доби власт да са земље узме мир, па да се људи међусобно покољу, и доби велик мач.</verse>
				<verse number="5">Када је Јагње разломило трећи печат, чух треће живо биће како каже: »Дођи!« Погледах, а оно — коњ вранац и на њему јахач са теразијама у руци!</verse>
				<verse number="6">Тада чух нешто као глас како између четири жива бића говори: »Хојникс пшенице за динар! Три хојникса јечма за динар! А уљу и вину немој да нашкодиш!«</verse>
				<verse number="7">Када је Јагње разломило четврти печат, чух глас четвртог живог бића како каже: »Дођи!«</verse>
				<verse number="8">Погледах, а оно — коњ зеленко! Име његовог јахача било је Смрт, а одмах за њим ишло је Подземље. Они добише власт над четвртином земље, да убијају мачем, глађу, помором и дивљим зверима.</verse>
				<verse number="9">Када је Јагње разломило пети печат, видех испод жртвеника душе оних који су заклани због Божије речи и због сведочанства које су имали.</verse>
				<verse number="10">Они из свега гласа повикаше: »Колико још, свети и истинити Господару, нећеш судити становницима земље и осветити нашу крв?«</verse>
				<verse number="11">И сваки од њих доби дуг бели огртач и би им речено да се још мало стрпе док се не испуни број њихових другова у служењу и браће, који треба да буду убијени као и они.</verse>
				<verse number="12">Онда видех како Јагње разломи шести печат. Настаде силан земљотрес, сунце поцрне као врећа од кострети, а цео месец постаде црвен као крв.</verse>
				<verse number="13">Звезде са неба попадаше на земљу као што касне смокве падају с дрвета када га протресе јак ветар.</verse>
				<verse number="14">Небо нестаде као свитак када се смота, а све планине и острва покренуше се с места.</verse>
				<verse number="15">Тада се сви земаљски цареви, великаши, војсковође, богаташи, моћници и сваки роб и слободњак посакриваше по пећинама и међу горским стенама,</verse>
				<verse number="16">говорећи горама и стенама: »Падните на нас и сакријте нас од лица Онога који седи на престолу и од Јагњетовог гнева!</verse>
				<verse number="17">Јер, дошао је Велики дан њиховог гнева, и ко може да опстане?«</verse>
			</chapter>
			<chapter number="7">
				<verse number="1">После тога видех четири анђела како стоје на четири краја земље и зауздавају четири земаљска ветра, да ветар не дува на земљу, ни на море, ни на било које дрво.</verse>
				<verse number="2">Тада видех једног другог анђела како се диже са истока, носећи печат Бога живога, и из свега гласа довикује оној четворици анђела који су добили власт да нанесу штету земљи и мору:</verse>
				<verse number="3">»Немојте да нашкодите ни земљи, ни мору, ни дрвећу док печатом не обележимо чела слугу нашега Бога!«</verse>
				<verse number="4">Тада чух број обележених печатом — 144.000 из свих Израелових племена:</verse>
				<verse number="5">из Јудиног племена#12.000 обележених печатом; из Рувимововог племена#12.000; из Гадовог племена#12.000;</verse>
				<verse number="6">из Асировог племена#12.000; из Нефталимовог племена#12.000; из Манасијиног племена#12.000;</verse>
				<verse number="7">из Симеоновог племена#12.000; из Левијевог племена#12.000; из Исахаровог племена#12.000;</verse>
				<verse number="8">из Завулоновог племена#12.000; из Јосифовог племена#12.000; из Венијаминовог племена#12.000 обележених печатом.</verse>
				<verse number="9">После тога погледах, а оно — силно мноштво које нико није могао да преброји, из сваког народа, племена, народности и језика, стајало је пред престолом и пред Јагњетом. Били су обучени у дуге беле огртаче, а у рукама су носили палмове гране</verse>
				<verse number="10">и из свега гласа викали: »Спасење припада нашем Богу, који седи на престолу, и Јагњету!«</verse>
				<verse number="11">А сви анђели су стајали око престола и старешина и четири жива бића. Они падоше ничице пред престолом и поклонише се Богу,</verse>
				<verse number="12">говорећи: »Амин! Благослов и слава и мудрост и захвалност и част и сила и снага нашем Богу довека. Амин!«</verse>
				<verse number="13">Тада ме упита један од старешина: »Ко су ови што су обучени у дуге беле огртаче и одакле су дошли?«</verse>
				<verse number="14">Ја му рекох: »Ти то знаш, господару.« А он ми рече: »То су они што су дошли од велике невоље и Јагњетовом крвљу опрали и избелили своје огртаче.</verse>
				<verse number="15">Зато су они пред Божијим престолом и дању и ноћу му служе у његовом Храму, а Онај који седи на престолу подићи ће свој Шатор над њима.</verse>
				<verse number="16">Они више никад неће гладовати ни жеднети, нити ће их пржити сунце ни икаква жега.</verse>
				<verse number="17">Јер, њихов пастир ће бити Јагње, које је насред престола, и водиће их на изворе живе воде. А Бог ће обрисати сваку сузу с њихових очију.«</verse>
			</chapter>
			<chapter number="8">
				<verse number="1">Када је Јагње разломило седми печат, на небу настаде тајац који потраја око пола сата.</verse>
				<verse number="2">Тада видех седам анђела који стоје пред Богом. Они добише седам труба.</verse>
				<verse number="3">Онда дође један анђео са златном кадионицом и стаде код жртвеника. Он доби много кâда, да га с молитвама свих светих принесе на златном жртвенику пред престолом.</verse>
				<verse number="4">Из анђелове руке се пред Богом подиже дим кâда с молитвама свих светих.</verse>
				<verse number="5">Потом анђео узе кадионицу, напуни је ватром са жртвеника, па је баци на земљу. Разлегоше се грмљавина и тутњава, севнуше муње и настаде земљотрес.</verse>
				<verse number="6">А седам анђела који су имали седам труба спремише се да затрубе.</verse>
				<verse number="7">Први анђео затруби, и настадоше грȁд и огањ помешан с крвљу, и то би бачено на земљу. Изгоре трећина земље и изгоре трећина дрвећа и изгоре сва зелена трава.</verse>
				<verse number="8">Други анђео затруби, и нешто као велика, огњем успламтела гора би бачено у море. Трећина мора се претвори у крв</verse>
				<verse number="9">и угину трећина створења која живе у мору и би уништена трећина бродова.</verse>
				<verse number="10">Трећи анђео затруби, и са неба паде једна велика звезда, горећи као буктиња. Она паде на трећину река и на изворе водâ.</verse>
				<verse number="11">А име те звезде је Пелен. Трећина водâ се претвори у пелен, и многи људи помреше од водâ, јер су биле горке.</verse>
				<verse number="12">Четврти анђео затруби, и би ударена трећина сунца, трећина месеца и трећина звезда, па се помрачише за трећину. Дан изгуби трећину своје светлости, а тако и ноћ.</verse>
				<verse number="13">Тада видех и чух једног орла који је летео посред неба и из свега гласа викао: »Јао! Јао! Јао становницима земље због звука трубе преостале тројице анђела који треба да затрубе!«</verse>
			</chapter>
			<chapter number="9">
				<verse number="1">Пети анђео затруби, и ја видех звезду која је са неба пала на земљу. Она доби кључ од ждрела Бездана.</verse>
				<verse number="2">Када је отворила ждрело Бездана, из ждрела покуља дим као дим из неке големе пећи. Сунце и небо се помрачише од дима из ждрела,</verse>
				<verse number="3">а из дима на земљу изађоше скакавци, који добише моћ какву имају земаљске шкорпије.</verse>
				<verse number="4">Било им је заповеђено да не науде земаљској трави, ни било којој биљци, ни било ком дрвету, него само људима који немају Божији печат на челу.</verse>
				<verse number="5">Није им било допуштено да их убијају, него само да их пет месеци муче. А то мучење је било као бол који задаје шкорпија када убоде човека.</verse>
				<verse number="6">Тих дана ће људи тражити смрт, али је неће наћи; желеће да умру, али смрт ће бежати од њих.</verse>
				<verse number="7">А скакавци су изгледали као коњи опремљени за бој. На глави су имали нешто као венац од злата, а лица су им била као људска лица.</verse>
				<verse number="8">Коса им је била као у жена, а зуби као у лавова.</verse>
				<verse number="9">Имали су грудне оклопе сличне оклопима од гвожђа, а шум њихових крила личио је на тутњаву многих коња и кола која јуре у бој.</verse>
				<verse number="10">Имали су репове и жалце као у шкорпија и у тим реповима је била њихова моћ да пет месеци муче људе.</verse>
				<verse number="11">Над њима је владао цар, Анђео Бездана, који се на јеврејском језику зове Авадон, а на грчком Аполион.</verse>
				<verse number="12">Први Јао прође. Ево за њим иду још два!</verse>
				<verse number="13">Шести анђео затруби, и ја чух један глас како долази од рогова златног жртвеника пред Богом</verse>
				<verse number="14">и говори шестом анђелу који је имао трубу: »Пусти она четири анђела који су везани на великој реци Еуфрат!«</verse>
				<verse number="15">Тада беху пуштена четири анђела која су била спремна да управо тог сата, дана, месеца и године побију трећину људи.</verse>
				<verse number="16">Та војска је бројала две стотине милиона коњаника — чуо сам број.</verse>
				<verse number="17">А коњи и јахачи које сам видео у свом виђењу изгледали су овако: Носили су ватреноцрвене, загаситоплаве и сумпорножуте грудне оклопе. Главе коња су биле као у лава, а из уста су им сукљали ватра, дим и сумпор.</verse>
				<verse number="18">Од те три пошасти — ватре, дима и сумпора који су сукљали из њихових уста — изгину трећина људи.</verse>
				<verse number="19">Моћ ових коња била је у њиховим устима и реповима. Јер, репови су им били слични змијама: имали су главе којима су наносили повреде.</verse>
				<verse number="20">Али преостали људи — они који нису погинули од ових пошасти — ипак се не покајаше за дела својих руку. И даље су се клањали демонима и идолима од злата, сребра, бронзе, камена и дрвета, који не виде, не чују и не ходају.</verse>
				<verse number="21">Не покајаше се ни за своја убиства, ни за своја врачања, ни за свој блуд, ни за своје крађе.</verse>
			</chapter>
			<chapter number="10">
				<verse number="1">Тада видех још једног силног анђела како силази са неба. Био је обучен у облак, а на глави му је била дуга. Лице му је било као сунце, а ноге као стубови ватре.</verse>
				<verse number="2">У руци је имао мали, отворен свитак. Он десном ногом стаде на море, а левом на копно,</verse>
				<verse number="3">па из свега гласа повика — као лав када риче. А када је повикао, седам громова проговори својом тутњавом.</verse>
				<verse number="4">Када је седам громова проговорило, хтедох да пишем, али са неба чух глас који рече: »Запечати то што је седам громова говорило и то немој да пишеш.«</verse>
				<verse number="5">Тада анђео кога сам видео како стоји на мору и на копну диже десницу према небу</verse>
				<verse number="6">и закле се Оним који је довека жив, који је створио небеса и оно што је на њима, и земљу и оно што је на њој, и море и оно што је у њему: »Нема више одлагања!</verse>
				<verse number="7">Него, оних дана када се огласи седми анђео, када затруби, биће довршена Божија тајна, као што је он својим слугама пророцима и објавио.«</verse>
				<verse number="8">Тада ми се поново обрати глас који сам чуо са неба и рече: »Иди и узми отворени свитак из руке анђела који стоји на мору и на копну.«</verse>
				<verse number="9">И ја одох к анђелу и рекох му да ми дâ онај мали свитак, а он ми рече: »Узми га и поједи. Загорчаће ти стомак, али ће ти у устима бити сладак као мед.«</verse>
				<verse number="10">Jа узех свитак из анђелове руке и поједох га. У устима ми је био сладак као мед, али ми, када га поједох, загорча стомак.</verse>
				<verse number="11">Онда ми рекоше: »Треба опет да пророкујеш о многим народностима, народима, језицима и царевима.«</verse>
			</chapter>
			<chapter number="11">
				<verse number="1">Потом добих трску сличну штапу за мерење, па ми рекоше: »Устани и измери Божији храм и жртвеник и оне који се у њему клањају Богу.</verse>
				<verse number="2">Спољашње двориште Храма изостави; немој да га мериш, јер је дато паганима и они ће четрдесет два месеца газити Светим градом.</verse>
				<verse number="3">А двојици својих сведока даћу да обучени у кострет пророкују хиљаду двеста шездесет дана.«</verse>
				<verse number="4">Они су две маслине и два свећњака што стоје пред Господаром земље.</verse>
				<verse number="5">Ако неко покуша да им науди, ватра сукне из њихових уста и прождре њихове непријатеље. Ако неко хоће да им науди, баш тако мора да погине.</verse>
				<verse number="6">Они имају власт да затворе небо, да не пада киша у време њиховог пророковања. А имају и власт да воде претворе у крв и да земљу ударе сваком врстом пошасти кад год пожеле.</verse>
				<verse number="7">Када заврше своје сведочење, с њима ће заратити Звер која излази из Бездана. Она ће их победити и убити,</verse>
				<verse number="8">и њихови лешеви ће лежати на улици великога града који се у пренесеном смислу зове Содома и Египат, где је и њихов Господ био распет.</verse>
				<verse number="9">Три и по дана ће људи из сваке народности, племена, језика и народа гледати њихове лешеве и неће дати да буду положени у гроб.</verse>
				<verse number="10">Становници земље ће се радовати и веселити њиховој пропасти и слати поклоне један другом, јер су их та два пророка намучила.</verse>
				<verse number="11">Али, после три и по дана, уђе у пророке Божији дах живота, па они стадоше на своје ноге и силан страх спопаде оне који су их гледали.</verse>
				<verse number="12">Тада зачуше силан глас са неба који им рече: »Попните се овамо!« И они се на облаку попеше на небо наочиглед својих непријатеља.</verse>
				<verse number="13">И баш у том часу настаде велик земљотрес и десетина града се сруши. Од земљотреса погину седам хиљада људи, па се остали уплашише и дадоше славу небескоме Богу.</verse>
				<verse number="14">Други Јао прође. Ево ускоро долази трећи!</verse>
				<verse number="15">Седми анђео затруби, и на небу се зачуше силни гласови који су говорили: »Царство света постало је царство нашега Господа и његовога Христа, и он ће владати довека!«</verse>
				<verse number="16">А двадесет четири старешине, које су седеле на својим престолима пред Богом, падоше ничице и поклонише се Богу,</verse>
				<verse number="17">говорећи: »Захваљујемо ти, Господе Боже, Сведржитељу, који јеси и који си био, што си узео своју велику силу и почео да владаш!</verse>
				<verse number="18">Народи се разгневише, и дође твој гнев и време да се суди мртвима, да се награде твоје слуге пророци и свети и сви који се боје твога имена, мали и велики, и да се униште они који су уништавали земљу!«</verse>
				<verse number="19">Тада се отвори Божији храм на небу и указа се Ковчег његовог савеза у његовом Храму. Севнуше муње, разлегоше се тутњава и грмљавина, настаде земљотрес и поче да пада силан грȁд.</verse>
			</chapter>
			<chapter number="12">
				<verse number="1">На небу се појави велико знамење: жена обучена у сунце, под ногама јој месец, а на глави венац од дванаест звезда.</verse>
				<verse number="2">Била је трудна и викала у порођајним боловима и мукама.</verse>
				<verse number="3">Тада се на небу појави друго знамење: Аждаја, велика, црвена као ватра. Имала је седам глава и десет рогова, а на својим главама седам круна.</verse>
				<verse number="4">Њен реп повуче трећину звезда са неба и баци их на земљу. Аждаја стаде пред жену која је требало да се породи, да јој прождре дете чим га роди.</verse>
				<verse number="5">Она роди мушко дете, сина, који ће гвозденим жезлом владати над свим народима. И дете би узето к Богу и његовом престолу,</verse>
				<verse number="6">а жена побеже у пустињу, на место које је Бог припремио за њу, да тамо буде збринута хиљаду двеста шездесет дана.</verse>
				<verse number="7">Тада на небу изби рат: Михаило са својим анђелима нападе Аждају. Аждаја са својим анђелима узврати напад,</verse>
				<verse number="8">али није била довољно јака, па изгубише место на небу.</verse>
				<verse number="9">Тако је збачена Велика аждаја, Стара змија, звана ђаво и Сатана, која цео свет доводи у заблуду. Збачена је на земљу, а с њом и њени анђели.</verse>
				<verse number="10">Тада чух силан глас на небу како говори: »Сада је стигло спасење и сила и царство нашега Бога и власт његовога Христа, јер је збачен тужитељ наше браће који их је и дању и ноћу оптуживао пред нашим Богом!</verse>
				<verse number="11">Они га победише Јагњетовом крвљу и речју свога сведочанства. Нису волели свој живот толико да би устукнули пред смрћу.</verse>
				<verse number="12">Зато се веселите, небеса и ви који пребивате на њима. А тешко вама, земљо и море, јер је ђаво сишао к вама! Силан бес га је обузео, јер зна да има мало времена.«</verse>
				<verse number="13">Када је Аждаја видела да је збачена на земљу, поче да прогони ону жену која је родила мушко дете.</verse>
				<verse number="14">Али жена доби два крила великог орла да одлети до свога склоништа у пустињи, ван Змијиног домашаја, где ће бити збринута три и по године.</verse>
				<verse number="15">Тада Змија избљува из уста реку воде за женом, да је бујица однесе.</verse>
				<verse number="16">Али земља поможе жени: отвори своја уста и попи реку коју је Аждаја избљувала из својих уста.</verse>
				<verse number="17">Аждаја се разгневи на жену, па оде и поведе рат против осталих њених потомака — оних који се држе Божијих заповести и имају Исусово сведочанство —</verse>
				<verse number="18">и стаде на морски жал.</verse>
			</chapter>
			<chapter number="13">
				<verse number="1">Тада видех како из мора излази Звер. Имала је десет рогова и седам глава, а на својим роговима десет круна и на свакој глави богохулно име.</verse>
				<verse number="2">Та Звер коју видех личила је на леопарда, ноге су јој биле као у медведа, а уста као у лава. Аждаја јој даде своју силу, свој престо и велику власт.</verse>
				<verse number="3">Једна глава као да јој је била смртно рањена, али се њена смртна рана зацели. И цео свет се задиви и пође за Звери,</verse>
				<verse number="4">клањајући се Аждаји што је Звери дала власт. А клањали су се и Звери, говорећи: »Ко је као Звер?« и: »Ко може да ратује против ње?«</verse>
				<verse number="5">Звер доби уста да њима говори охоле речи и хуле и доби власт да то чини четрдесет два месеца.</verse>
				<verse number="6">И она отвори уста и поче да вређа Бога, оцрњујући његово име, његово пребивалиште и оне који пребивају на небу.</verse>
				<verse number="7">Би јој допуштено и да зарати против светих и да их победи, а доби и власт над сваким племеном, народношћу, језиком и народом.</verse>
				<verse number="8">Клањаће јој се сви становници земље чија имена од постанка света нису уписана у Књизи живота закланог Јагњета.</verse>
				<verse number="9">Ко има ухо, нека чује!</verse>
				<verse number="10">Ко је одређен за ропство, у ропство ће и отићи. Ко је одређен да буде погубљен мачем, мачем ће и бити погубљен. Ово од светих захтева истрајност и веру.</verse>
				<verse number="11">Онда видех другу Звер како излази из земље. Имала је два рога као у јагњета, а говорила је као Аждаја.</verse>
				<verse number="12">Извршавала је сву власт прве Звери у њено име и присилила земљу и све њене становнике да се клањају првој Звери, оној чија се смртна рана зацелила.</verse>
				<verse number="13">Чинила је велика знамења — чак је и ватру спуштала с неба пред очима људи.</verse>
				<verse number="14">Заводила је тако становнике земље знамењима која су јој била дата да их чини у име Звери и рекла им да начине лик Звери, оне која је имала рану од мача и остала жива.</verse>
				<verse number="15">Било јој је дато и да удахне живот лику Звери, да лик Звери и проговори и да учини да се погубе сви који му се не клањају.</verse>
				<verse number="16">А учинила је и то да сви — и мали и велики, и богати и сиромашни, и слободни и робови — дају да им на десну руку или на чело буде утиснут жиг,</verse>
				<verse number="17">па да нико не може ни да купује ни да продаје ако нема жиг са именом Звери или са бројем њеног имена.</verse>
				<verse number="18">Овде је потребна мудрост. Ко је уман, нека одгонетне број Звери, јер то је број човека. А тај број је 666.</verse>
			</chapter>
			<chapter number="14">
				<verse number="1">Тада погледах, а оно — Јагње стоји на Сионској гори и с њим 144.000 оних којима је на челу написано његово име и име његовог Оца.</verse>
				<verse number="2">Чух звук са неба сличан хучању многих вода и тутњави силнога грома. И тај звук који сам чуо био је као свирање китариста на њиховим китарама.</verse>
				<verse number="3">Певали су нову песму пред престолом и пред четири жива бића и старешинама. И нико није могао да научи ту песму осим оних 144.000 откупљених са земље.</verse>
				<verse number="4">То су они што се нису укаљали са женама, јер су остали чисти. Они иду за Јагњетом куд год оно иде. Откупљени су од људи као првине за Бога и Јагње.</verse>
				<verse number="5">Ниједна лаж се није нашла у њиховим устима — они су без мане.</verse>
				<verse number="6">Онда видех још једног анђела како лети посред неба. Носио је вечно еванђеље да га објави становницима земље, свим народима, племенима, језицима и народностима.</verse>
				<verse number="7">Он силним гласом рече: »Бојте се Бога и дајте му славу, јер је дошао час његовог Суда! Славите Онога који је начинио небо, земљу, море и изворе вода!«</verse>
				<verse number="8">А један други анђео дође за њим, говорећи: »Пао је! Пао је велики Вавилон, који је све народе опио жестоким вином свога блуда!«</verse>
				<verse number="9">За њима дође и трећи анђео и снажним гласом рече: »Ко се поклони Звери и њеном лику и прими жиг на своје чело или руку,</verse>
				<verse number="10">тај ће пити Божије жестоко вино, које је неразводњено усуто у чашу његовог гнева, и биће мучен горућим сумпором пред светим анђелима и пред Јагњетом!</verse>
				<verse number="11">И дим њиховог мучења диже се довека и ни дању ни ноћу нема предаха за оне који се клањају Звери и њеном лику и који примају жиг с њеним именом.«</verse>
				<verse number="12">Ово захтева да свети, они који се држе Божијих заповести и вере у Исуса, буду истрајни.</verse>
				<verse number="13">Тада чух глас са неба како ми говори: »Пиши: ‚Благо мртвима који одсад умру у Господу.‘« »Да«, каже Дух, »нека се одморе од свог мукотрпног рада, јер њихова дела иду за њима.«</verse>
				<verse number="14">Онда погледах, а оно — бео облак, и на њему седи неко »као Син човечији«. На глави му златан венац, а у руци оштар срп.</verse>
				<verse number="15">Тада из Храма изађе један други анђео, па из свега гласа довикну ономе који је седео на облаку: »Замахни својим српом и жањи, јер је дошло време да се жање! Зрела је земаљска жетва!«</verse>
				<verse number="16">И онај који је седео на облаку хитну свој срп на земљу, и земља би пожњевена.</verse>
				<verse number="17">Још један анђео изађе из Храма на небу; и он је имао оштар срп.</verse>
				<verse number="18">А од жртвеника дође један други анђео — онај што има власт над огњем — па из свега гласа довикну оном анђелу са оштрим српом: »Замахни својим оштрим српом и одсеци гроздове са земаљског чокота, јер је сазрело његово грожђе!«</verse>
				<verse number="19">И анђео хитну свој срп на земљу, обра земаљски чокот, па грожђе убаци у велику муљачу Божије срџбе.</verse>
				<verse number="20">Оно би изгажено у муљачи ван града, и из муљаче потече крв све до узда коњима у висину и хиљаду шестсто стадија уоколо.</verse>
			</chapter>
			<chapter number="15">
				<verse number="1">Тада видех још једно велико и чудесно знамење на небу: седам анђела са седам последњих пошасти — последњих, јер се њима окончава Божија срџба.</verse>
				<verse number="2">И видех нешто као море од стакла помешано с ватром и победнике над Звери, над њеним ликом и над бројем њеног имена како стоје на мору од стакла и држе Божије китаре.</verse>
				<verse number="3">Певали су песму Божијег слуге Мојсија и Јагњетову песму: »Велика су и чудесна твоја дела, Господе Боже, Сведржитељу. Праведни су и истинити твоји путеви, Царе над народима.</verse>
				<verse number="4">Ко да те се не боји, Господе, и да не слави твоје име? Ти си једини свет. Сви народи ће доћи и поклонити се пред тобом, јер су објављена твоја праведна дела.«</verse>
				<verse number="5">После тога видех како се на небу отвори Храм, то јест Шатор сведочанства,</verse>
				<verse number="6">и из њега изађе оних седам анђела који су имали седам пошасти. Били су обучени у блиставо чисто платно и око груди опасани златним појасевима.</verse>
				<verse number="7">Тада једно од четири жива бића даде седморици анђела седам златних чинија пуних срџбе Бога, који је довека жив.</verse>
				<verse number="8">Храм се испуни димом Божије славе и његове силе, па нико није могао да уђе у Храм док се не заврши седам пошасти седморице анђела.</verse>
			</chapter>
			<chapter number="16">
				<verse number="1">Из Храма чух снажан глас како говори седморици анђела: »Идите и излијте на земљу седам чинија Божије срџбе!«</verse>
				<verse number="2">Тада први анђео оде, па изли своју чинију на земљу, а по људима који су на себи имали жиг Звери и који су се клањали њеном лику избише гадни и болни чиреви.</verse>
				<verse number="3">Други анђео изли своју чинију на море, и оно се претвори у крв сличну крви мртваца и у мору изгинуше сва жива бића.</verse>
				<verse number="4">Трећи анђео изли своју чинију на реке и изворе водâ, и они се претворише у крв.</verse>
				<verse number="5">Тада чух анђела који је имао власт над водама како говори: »Праведан си, ти који јеси и који си био, ти Свети, што си овако пресудио!</verse>
				<verse number="6">Јер, они су пролили крв светих људи и пророка, па си им дао да пију крв, као што и заслужују!«</verse>
				<verse number="7">Онда чух жртвеник како говори: »Да, Господе Боже, Сведржитељу, твоје пресуде су истините и праведне!«</verse>
				<verse number="8">Четврти анђео изли своју чинију на сунце, којем би допуштено да људе пржи ватром.</verse>
				<verse number="9">Силна јара је прљила људе, па су проклињали име Бога, који је имао власт над овим пошастима, али се не покајаше нити му дадоше славу.</verse>
				<verse number="10">Пети анђео изли своју чинију на престо Звери, и њено царство прекри тама. Људи су од бола гризли своје језике</verse>
				<verse number="11">и проклињали Бога на небу због својих болова и чирева, али се не покајаше за своја дела.</verse>
				<verse number="12">Шести анђео изли своју чинију на велику реку Еуфрат, па њена вода пресахну да би се припремио пут за цареве са истока.</verse>
				<verse number="13">Тада видех како из уста Аждаје, из уста Звери и из уста Лажног пророка излазе три нечиста духа слична жабама.</verse>
				<verse number="14">То су, наиме, били духови демона који чине знамења, а кренули су царевима целог света да их окупе за битку на Велики дан Бога Сведржитеља.</verse>
				<verse number="15">»Ево долазим као крадљивац! Благо оном ко бди и чува своју одећу, да не би ишао го и да други не би гледали његову срамоту!«</verse>
				<verse number="16">И окупише их на месту које се на јеврејском језику зове Армагедон.</verse>
				<verse number="17">Седми анђео изли своју чинију на ваздух, а из Храма, са престола, дође снажан глас који рече: »Свршено је!«</verse>
				<verse number="18">Тада севнуше муње, разлегоше се тутњава и громови и настаде страховит земљотрес каквог није било откад је човека на земљи — толико је снажан био тај земљотрес.</verse>
				<verse number="19">Велики град се распаде на три дела и срушише се пагански градови. А Бог се сети великог Вавилона, па му даде чашу жестоког вина свога гнева.</verse>
				<verse number="20">Сва острва побегоше, планине више нису могле да се нађу,</verse>
				<verse number="21">а огроман грȁд, тежине таланта, засу људе са неба. Људи почеше да проклињу Бога због пошасти грȁда, јер је то била страшна пошаст.</verse>
			</chapter>
			<chapter number="17">
				<verse number="1">Тада дође један од седам анђела који су имали седам чинија, па ми рече: »Дођи да ти покажем како ће бити кажњена Велика блудница, која седи на многим водама.</verse>
				<verse number="2">С њом су се земаљски цареви одавали блуду, а становници земље се опијали вином њеног блуда.«</verse>
				<verse number="3">Тада ме анђео у Духу пренесе у пустињу, где видех једну жену како седи на скерлетној Звери. Звер је била пуна богохулних имена и имала седам глава и десет рогова.</verse>
				<verse number="4">Жена је била обучена у пурпур и скерлет и накићена златом, драгим камењем и бисерима. У руци је имала златну чашу пуну гадости и прљавштине свога блуда,</verse>
				<verse number="5">а на челу јој је био овај натпис: ТАЈНА ВЕЛИКИ ВАВИЛОН МАЈКА БЛУДНИЦÂ И ЗЕМАЉСКИХ ГАДОСТИ</verse>
				<verse number="6">Видех да је жена пијана од крви светих и од крви Исусових сведока. Када сам је видео, веома се зачудих.</verse>
				<verse number="7">»Зашто се чудиш?« упита ме анђео. »Објаснићу ти тајну ове жене и Звери која је носи и има седам глава и десет рогова.</verse>
				<verse number="8">Звер коју си видео некада је била, а сада није. Ускоро ће изаћи из Бездана и отићи у пропаст. Становници земље чија имена нису од постанка света уписана у Књизи живота зачудиће се када буду видели Звер, јер је некада била, сада није, а доћи ће.</verse>
				<verse number="9">Овде је потребан мудар ум. Седам глава је седам брегова на којима седи жена. А то је и седам царева</verse>
				<verse number="10">— пет их је већ пало, један влада, а други још није дошао; а када дође, треба само мало да остане.</verse>
				<verse number="11">Звер која је некада била, а сада није, сама је осми цар; она припада седморици и иде у пропаст.</verse>
				<verse number="12">»Десет рогова које си видео јесте десет царева који још не владају, али ће са Звери добити царску власт на један сат.</verse>
				<verse number="13">Они имају један циљ: да своју силу и власт предају Звери.</verse>
				<verse number="14">Ратоваће против Јагњета, али ће их Јагње победити, јер је Господар над господарима и Цар над царевима, а с њим ће бити његови позвани, изабрани и верни.«</verse>
				<verse number="15">Онда ми рече: »Воде које си видео, на којима седи Блудница, то су народности, мноштва, народи и језици.</verse>
				<verse number="16">А оних десет рогова које си видео и Звер — они ће замрзети Блудницу. Опустошиће је и оголити; појешће јој месо, а њу спалити у огњу.</verse>
				<verse number="17">Јер, Бог им је ставио у срце да изврше његов циљ: да остваре свој циљ и да своје царство предају Звери док се не испуне Божије речи.</verse>
				<verse number="18">А жена коју си видео јесте велики град који влада над земаљским царевима.«</verse>
			</chapter>
			<chapter number="18">
				<verse number="1">После тога видех једног другог анђела како силази са неба. Имао је велику власт, а земља је била обасјана његовим сјајем.</verse>
				<verse number="2">Он силним гласом повика: »Пао је! Пао је велики Вавилон! Постаде пребивалиште демона и склониште свих нечистих духова и склониште свих нечистих и одвратних птица.</verse>
				<verse number="3">Јер, сви народи су пили жестоко вино блуда те блуднице. С њом су се земаљски цареви одавали блуду, а земаљски трговци се богатили на њеној прекомерној раскоши.«</verse>
				<verse number="4">Онда чух и други глас са неба како говори: »Изађи из ње, мој народе, да не будеш саучесник у њеним гресима и да те не снађу њене пошасти.</verse>
				<verse number="5">Јер, њени греси су се нагомилали до неба и Бог се сетио њених злодела.</verse>
				<verse number="6">Врати јој истом мером, врати јој двоструко за њена дела. У чашу у коју је она точила ти јој наточи двоструко.</verse>
				<verse number="7">Колико се разметала сјајем и раскоши, толико јој муке и јада задај, јер она мисли: ‚На престолу седим као царица; нисам удовица и нећу видети јада.‘</verse>
				<verse number="8">Зато ће је у једном дану савладати њене пошасти — смрт, јад и глад — и биће спаљена огњем, јер је моћан Господ Бог, који јој суди.</verse>
				<verse number="9">»Када угледају дим од њеног спаљивања, заплакаће и закукати за њим земаљски цареви, који су се с њом одавали блуду и уживали у њеној раскоши.</verse>
				<verse number="10">Ужаснути њеним мукама, стајаће подаље, говорећи: ‚Јао! Јао, велики граде Вавилоне, моћни граде! У једном часу те стиже осуда!‘</verse>
				<verse number="11">»И земаљски трговци ће плакати и јадиковати за њим, јер више нико не купује њихове товаре —</verse>
				<verse number="12">товаре злата и сребра, драгог камења и бисера, платна и пурпура, свиле и скерлета, сваке врсте мирисног дрвета и свих врста предмета од слоноваче, свих врста предмета од скупоценог дрвета, бронзе, гвожђа и мермера,</verse>
				<verse number="13">товаре цимета и зачина, кâда, смирне и тамјана, вина и уља, белог брашна и пшенице, говеда и оваца, коња и кочија, људских тела и душа.</verse>
				<verse number="14">»Побеже од тебе воће за којим ти је душа жудела и пропаде ти сва раскош и сјај и никада се више неће наћи.</verse>
				<verse number="15">»Они што су тиме трговали и од тога се обогатили, стајаће подаље, ужаснути његовим мукама, плачући и јадикујући:</verse>
				<verse number="16">‚Јао! Јао, велики граде! Био си обучен у платно, пурпур и скерлет и накићен златом, драгим камењем и бисерима.</verse>
				<verse number="17">У једном часу толико богатство опустошено!‘ »И сви кормилари и сви који плове морем, морнари и они који на мору раде, стајаће подаље.</verse>
				<verse number="18">А када угледају дим од његовог спаљивања, повикаће: ‚Да ли је било града сличног овом великом граду?‘</verse>
				<verse number="19">И посуће се прашином по глави и викати, плачући и јадикујући: ‚Јао! Јао великом граду! Његовим благом се обогатише сви који су на мору имали лађе, а он у једном часу би опустошен!‘</verse>
				<verse number="20">»Веселите се над њим, небо и ви свети и апостоли и пророци, јер му је Бог судио онако како је он судио вама!«</verse>
				<verse number="21">Тада један моћни анђео подиже стену велику као млински камен и баци је у море, говорећи: »Овако силовито биће бачен и велики град Вавилон, да се више не нађе!</verse>
				<verse number="22">Никада више неће се у теби зачути глас певача и свирка китариста, фрулаша и трубача! Никада више неће се у теби наћи занатлија било ког заната! Никада више неће се у теби зачути клопарање млина!</verse>
				<verse number="23">Никада више неће у теби засјати светлост светиљке! Никада више неће се у теби зачути глас младожење и младе! Јер, твоји трговци су били земаљски моћници и твојим врачањем су били заведени сви народи.</verse>
				<verse number="24">У њему је нађена крв пророка и светих и свих који су заклани на земљи.«</verse>
			</chapter>
			<chapter number="19">
				<verse number="1">После тога чух нешто као силну грају великог мноштва на небу. Викали су: »Алилуја! Спасење, слава и сила припадају нашем Богу,</verse>
				<verse number="2">јер су његове пресуде истините и праведне. Он је осудио Велику блудницу, која је искварила земљу својим блудом, и на њој осветио крв својих слугу.«</verse>
				<verse number="3">И још рекоше: »Алилуја! Њен дим се диже довека!«</verse>
				<verse number="4">Тада двадесет четири старешине и четири жива бића падоше ничице и поклонише се Богу, који је седео на престолу, и рекоше: »Амин! Алилуја!«</verse>
				<verse number="5">А са престола дође глас који рече: »Хвалите нашега Бога, сви који сте његове слуге, који га се бојите, мали и велики!«</verse>
				<verse number="6">Онда чух нешто као грају великог мноштва и као хучање многих вода и као тутњаву јаких громова како говори: »Алилуја! Јер, завлада наш Господ Бог, Сведржитељ!</verse>
				<verse number="7">Радујмо се и кличимо и дајмо му славу. Јер, дошла је Јагњетова свадба и његова Невеста се спремила.</verse>
				<verse number="8">Дато јој је блиставо чисто платно да се у њега обуче.« А то платно су праведна дела светих.</verse>
				<verse number="9">Анђео ми рече: »Пиши: ‚Благо онима који су позвани на Јагњетову свадбу!‘« И још ми рече: »Ово су истините Божије речи.«</verse>
				<verse number="10">Падох ничице пред његове ноге да му се поклоним, а он ми рече: »Немој. И ја сам слуга као и ти и твоја браћа која имају Исусово сведочанство. Богу се поклони. Јер, Исусово сведочанство је дух пророштва.«</verse>
				<verse number="11">И видех отворено небо, а тамо — коњ белац! Име његовог јахача је Верни и Истинити, а суди и ратује по правди.</verse>
				<verse number="12">Очи су му као пламтећи огањ, а на глави му је много круна. Он има написано име које не зна нико осим њега.</verse>
				<verse number="13">Обучен је у огртач натопљен крвљу и име му је Божија Реч.</verse>
				<verse number="14">Пратиле су га небеске војске на белим коњима, обучене у бело, чисто платно.</verse>
				<verse number="15">Из уста му излази оштар мач којим ће ударити народе. »Владаће над њима жезлом гвозденим« и газити грожђе у муљачи жестоког вина гнева Бога Сведржитеља.</verse>
				<verse number="16">На огртачу и на боку му је написано име: ЦАР НАД ЦАРЕВИМА И ГОСПОДАР НАД ГОСПОДАРИМА</verse>
				<verse number="17">Тада видех једног анђела како стоји на сунцу и из свега гласа довикује свим птицама које лете по небу: »Дођите! Окупите се за велику Божију гозбу,</verse>
				<verse number="18">да једете меса царева, меса војсковођа и меса моћника, и меса коња и њихових јахача, и меса свих слободњака и робова, и малих и великих!«</verse>
				<verse number="19">Онда видех Звер и земаљске цареве са њиховим војскама како су се окупили да ратују против Јахача на коњу и против његове војске.</verse>
				<verse number="20">И Звер би ухваћена, а с њом и Лажни пророк, који је у њено име чинио знамења којима је заводио оне што су примили жиг Звери и клањали се њеном лику. Обоје су живи бачени у огњено језеро горућег сумпора.</verse>
				<verse number="21">Остале поби мач који је изашао из уста Јахача на коњу, и све се птице наједоше њиховог меса.</verse>
			</chapter>
			<chapter number="20">
				<verse number="1">Онда видех једног анђела како силази са неба. У руци је имао кључ од Бездана и велик ланац.</verse>
				<verse number="2">Он шчепа Аждају, Стару Змију, то јест ђавола, Сатану, окова је на хиљаду година,</verse>
				<verse number="3">па је баци у Бездан, који над њом закључа и запечати, да више не заводи народе док се не наврши хиљаду година. После тога треба да буде накратко пуштена.</verse>
				<verse number="4">Затим видех престоле на којима су седели они којима је била дата власт да суде. И видех душе погубљених због сведочења за Исуса и Божију реч, оних који се нису клањали Звери ни њеном лику и који нису примили њен жиг на своје чело ни на своју руку. Они оживеше, па су са Христом владали хиљаду година.</verse>
				<verse number="5">(Други мртви не оживеше док се није навршило хиљаду година.) То је прво васкрсење.</verse>
				<verse number="6">Срећан је и свет онај ко има удела у првом васкрсењу. Над таквима друга смрт нема никакву власт, него ће они бити Божији и Христови свештеници и владати с њим хиљаду година.</verse>
				<verse number="7">А када се наврши тих хиљаду година, Сатана ће бити пуштен из своје тамнице,</verse>
				<verse number="8">па ће изаћи да заводи народе са четири краја земље, Гога и Магога, и окупити их за бој — биће их као морског песка.</verse>
				<verse number="9">И они нагрнуше свом ширином земље и опколише Табор светих и Вољени град. Али са неба сукну огањ и прогута их.</verse>
				<verse number="10">А ђаво, који их је завео, би бачен у језеро горућег сумпора, тамо где су и Звер и Лажни пророк. Они ће и дању и ноћу бити мучени довека.</verse>
				<verse number="11">Онда видех велики бели престо и Онога који на њему седи. Земља и небо побегоше пред његовим лицем и нигде им се не нађе места.</verse>
				<verse number="12">И видех мртве, велике и мале: стајали су пред престолом, а књиге се отворише. И би отворена једна друга књига — Књига живота. Мртвима се судило по ономе што је записано у књигама — према њиховим делима.</verse>
				<verse number="13">И море предаде мртве који су у њему, и Смрт и Подземље предадоше мртве који су у њима, и свакоме је било суђено према његовим делима.</verse>
				<verse number="14">Смрт и Подземље беху бачени у огњено језеро. А огњено језеро — то је друга смрт.</verse>
				<verse number="15">И ко год није био уписан у Књизи живота, бачен је у огњено језеро.</verse>
			</chapter>
			<chapter number="21">
				<verse number="1">И видех ново небо и нову земљу, јер су прво небо и прва земља прошли, а ни мора више није било.</verse>
				<verse number="2">Видех и Свети град, нови Јерусалим, како са неба силази од Бога, опремљен као невеста која се украсила за свога мужа.</verse>
				<verse number="3">Онда чух силан глас са престола како говори: »Ево, Божији шатор је са људима и Бог ће пребивати међу њима. Они ће бити његов народ и сâм Бог ће бити с њима.</verse>
				<verse number="4">Он ће им обрисати сваку сузу из очију и више никад неће бити смрти, ни јада, ни јаука, ни бола више неће бити, јер је прошло оно што је било пре.«</verse>
				<verse number="5">Тада рече Онај који седи на престолу: »Ево, све чиним ново!« И рече: »Пиши, јер ове речи су веродостојне и истините.«</verse>
				<verse number="6">И још ми рече: »Свршено је! Ја сам Алфа и Омега, Почетак и Крај. Жедноме ћу бесплатно дати да пије са извора воде живота.</verse>
				<verse number="7">Победник ће наследити све ово, и ја ћу бити његов Бог, а он ће ми бити син.</verse>
				<verse number="8">А страшљивцима, невернима, одвратнима, убицама, блудницима, врачарима, идолопоклоницима и свим лажљивцима место је у језеру горућег сумпора. То је друга смрт.«</verse>
				<verse number="9">Онда дође један од седам анђела који имају седам чинија пуних седам последњих пошасти, па ми се обрати рекавши: »Дођи, показаћу ти Невесту, Јагњетову жену.«</verse>
				<verse number="10">И пренесе ме у Духу на једну велику и високу гору, па ми показа свети град Јерусалим како са неба силази од Бога.</verse>
				<verse number="11">Сијао је Божијом славом, блистав као најскупоценији драгуљ, као кристални камен јаспис.</verse>
				<verse number="12">Имао је велике и високе зидине и дванаест капија, а на капијама дванаест анђела и написана имена дванаест племена израелског народа.</verse>
				<verse number="13">На истоку су биле три капије, на северу три капије, на југу три капије и на западу три капије.</verse>
				<verse number="14">Градске зидине су имале дванаест темеља и на њима имена дванаест Јагњетових апостола.</verse>
				<verse number="15">Анђео који је са мном разговарао имао је златну трску за мерење, да би измерио град, његове капије и зидине.</verse>
				<verse number="16">А град је био четвороугао — дужина му је била једнака ширини. Анђео га измери трском, и показа се да је 12.000 стадија дуг и да су му дужина, ширина и висина једнаке.</verse>
				<verse number="17">Он затим измери зидине: имале су 144 лакта људске мере, којом је анђео мерио.</verse>
				<verse number="18">Зидине су биле сазидане од јасписа, а град од чистог злата сличног чистом стаклу.</verse>
				<verse number="19">Темељи градских зидина били су украшени свим врстама драгог камења: први темељ јасписом, други сафиром, трећи калцедоном, четврти смарагдом,</verse>
				<verse number="20">пети сардониксом, шести сардером, седми хризолитом, осми берилом, девети топазом, десети хризопрасом, једанаести хијацинтом и дванаести аметистом.</verse>
				<verse number="21">А дванаест капија било је дванаест бисера — свака капија је била начињена од једног бисера. Главна градска улица била је од чистог злата прозирног као стакло.</verse>
				<verse number="22">У граду не видех никакав храм, јер су његов храм Господ Бог, Сведржитељ, и Јагње.</verse>
				<verse number="23">Том граду нису потребни ни сунце ни месец да га осветљавају, јер га обасјава Божија слава, а светлило му је Јагње.</verse>
				<verse number="24">Народи ће ходати у његовој светлости и земаљски цареви ће у њега доносити своју славу.</verse>
				<verse number="25">Капије му се неће затварати дању, а тамо неће бити ноћи.</verse>
				<verse number="26">У њега ће бити унети слава и част народâ</verse>
				<verse number="27">и ништа нечисто неће ући у њега, нити ико ко чини нешто одвратно и лажно, него само они који су уписани у Јагњетовој Књизи живота.</verse>
			</chapter>
			<chapter number="22">
				<verse number="1">Онда ми показа реку воде живота. Блистала је као кристал, а текла је из Божијег и Јагњетовог престола</verse>
				<verse number="2">средином главне градске улице. Са обе стране реке расло је дрво живота, које рађа дванаест плодова. Оно доноси свој плод сваког месеца, а лишће му је за исцељење народима.</verse>
				<verse number="3">Више неће бити никаквог проклетства. У граду ће бити Божији и Јагњетов престо и његове слуге ће му служити.</verse>
				<verse number="4">Гледаће његово лице и његово име ће им бити на челу.</verse>
				<verse number="5">Више неће бити ноћи и неће им бити потребна светлост светиљке ни светлост сунца, јер ће их обасјавати Господ Бог. И они ће владати довека.</verse>
				<verse number="6">Онда ми рече: »Ове речи су веродостојне и истините, а Господ, Бог пророчких духова, послао је свога анђела да својим слугама покаже оно што треба ускоро да се догоди.</verse>
				<verse number="7">И ево долазим ускоро! Благо оном ко се држи пророчких речи ове књиге.«</verse>
				<verse number="8">Ја, Јован, чуо сам и видео све ово. И када сам чуо и видео, падох ничице пред ноге анђелу који ми је све ово показао, да му се поклоним.</verse>
				<verse number="9">А он ми рече: »Немој. И ја сам слуга као и ти и твоја браћа и пророци и сви који се држе речи ове књиге. Богу се поклони!«</verse>
				<verse number="10">Затим ми рече: »Немој да запечатиш пророчке речи ове књиге, јер је време близу.</verse>
				<verse number="11">Нека неправедник и даље чини неправду, нека се укаљани и даље каља, нека праведник и даље чини дела праведности, и ко је свет, нека се и даље свешта.</verse>
				<verse number="12">»Ево, долазим ускоро и моја награда са мном, да сваком дам по томе какво му је дело.</verse>
				<verse number="13">Ја сам Алфа и Омега, Први и Последњи, Почетак и Крај.</verse>
				<verse number="14">»Благо онима који перу своје огртаче да би имали право на дрво живота и да у град улазе кроз капију.</verse>
				<verse number="15">Напољу остају пси, врачари, блудници, убице, идолопоклоници и сви који воле лаж и који лажу.</verse>
				<verse number="16">»Ја, Исус, послао сам свога анђела са овим сведочанством за цркве. Ја сам Корен и Изданак Давидов, сјајна звезда Даница.«</verse>
				<verse number="17">И Дух и Невеста кажу: »Дођи!« И ко год ово чује, нека каже: »Дођи!« И ко је жедан, нека дође; ко хоће, нека бесплатно заграби воде живота.</verse>
				<verse number="18">Опомињем свакога ко слуша пророчке речи ове књиге: ко им нешто дода, њему ће Бог додати пошасти описане у овој књизи,</verse>
				<verse number="19">и ко одузме нешто од речи ове књиге, њему ће Бог одузети његов део од дрвета живота и од светога града који су описани у овој књизи.</verse>
				<verse number="20">Онај који за све ово сведочи, каже: »Да, долазим ускоро!« Амин! Дођи, Господе Исусе!</verse>
				<verse number="21">Милост Господа Исуса са свима.</verse>
			</chapter>
		</book>
	</testament>
</bible>