<?xml version="1.0" encoding="UTF-8"?>
<bible translation="Chinese Bible Wenli 1885 (Traditional)" status="Digital edition of a Chinese Wenli New Testament (1885) by Griffith John (1831-1912). Created by Simon Wong. Digital edition © United Bible Societies, 2017. " site="https://www.bible.com/bible/2218/MAT.1.楊格非文理譯本">
	<testament name="New">
		<book number="40">
			<chapter number="1">
				<verse number="1">亞伯拉罕之子孫、亦大闢之子孫、耶穌基督之家譜、</verse>
				<verse number="2">亞伯拉罕生以撒、以撒生雅各、雅各生猶大與猶大之弟兄、</verse>
				<verse number="3">猶大由大馬氏生法勒士同撒拉、法勒士生以士崙、以士崙生亞蘭、</verse>
				<verse number="4">亞蘭生亞米拿達、亞米拿達生拿順、拿順生撒們、</verse>
				<verse number="5">撒們娶喇合氏生波士、波士娶路得氏生阿伯、阿伯生耶西、</verse>
				<verse number="6">耶西生大闢王、大闢王娶烏利亞之妻生所羅門、</verse>
				<verse number="7">所羅門生羅波暗、羅波暗生亞比亞、亞比亞生亞撒、</verse>
				<verse number="8">亞撒生約沙法、約沙法生約蘭、約蘭生烏西亞、</verse>
				<verse number="9">烏西亞生約但、約但生亞哈士、亞哈士生希西家、</verse>
				<verse number="10">希西家生馬拿西、馬拿西生亞門、亞門生約西亞、</verse>
				<verse number="11">約西亞生耶哥尼亞同耶哥尼亞之弟兄、其時、民被遷巴比倫、</verse>
				<verse number="12">遷於巴比倫之後、耶哥尼亞生撒拉鐵、撒拉鐵生所羅把伯、</verse>
				<verse number="13">所羅把伯生亞比鬱、亞比鬱生以利亞金、以利亞金生亞所、</verse>
				<verse number="14">亞所生撒督、撒督生亞金、亞金生以律、</verse>
				<verse number="15">以律生以利亞撒、以利亞撒生馬担、馬担生雅各、</verse>
				<verse number="16">雅各生約瑟、約瑟即馬利亞之夫、馬利亞生耶穌、稱基督、</verse>
				<verse number="17">自亞伯拉罕至大闢、共有十四代、自大闢至民被遷巴比倫時、亦有十四代、自遷至巴比倫時至基督、又有十四代、○</verse>
				<verse number="18">耶穌基督之生、其事如左、母馬利亞為約瑟所聘、未婚之先、馬利亞被感於聖神而有孕、</verse>
				<verse number="19">其夫約瑟乃義人、且不願顯辱之、故欲暗休之、</verse>
				<verse number="20">正思念此事之時、主之使者夢中現於約瑟、曰、大闢之子孫約瑟、勿懼娶爾妻馬利亞以歸、蓋其所孕者、乃感於聖神也、</verse>
				<verse number="21">彼將生子、爾可名之曰耶穌、因其必救己民出於罪惡之中也、</verse>
				<verse number="22">此事得成、乃欲應主託先知所言云、</verse>
				<verse number="23">童女將懷孕而生子、人稱其名為以馬內利、譯即上帝與我等同在、</verse>
				<verse number="24">約瑟既醒、則遵主之使者所命、娶其妻以歸、</verse>
				<verse number="25">但未與同室、待生長子、即稱其名曰耶穌、</verse>
			</chapter>
			<chapter number="2">
				<verse number="1">當希律王時、耶穌既生於猶太之伯利恆、有博士數人、自東方至耶路撒冷、</verse>
				<verse number="2">曰、生而為猶太人之王者何在、因我等在東方見其星、故來拜之、</verse>
				<verse number="3">希律王聞此則懼、耶路撒冷全城之人亦皆懼、</verse>
				<verse number="4">希律乃召祭司諸長與民間士子、問之曰、基督當生於何處、</verse>
				<verse number="5">眾曰、猶太之伯利恆、蓋昔先知記曰、</verse>
				<verse number="6">猶太地、伯利恆乎、在猶太郡邑之中、爾非最微者、因將有君由爾出、以牧我以色列民矣、</verse>
				<verse number="7">於是希律暗召博士、詳問星現之時、</verse>
				<verse number="8">遂遣之往伯利恆、曰、爾往、細訪嬰兒、遇則告我、使我亦往拜之、</verse>
				<verse number="9">博士聞王命即往、東方所見之星、忽行於前、至嬰兒居處、則止於其上、</verse>
				<verse number="10">博士見星、喜悅極矣、</verse>
				<verse number="11">入室、見嬰與其母馬利亞、則伏而拜嬰、且啟寶盒、以禮物獻之、即黃金、乳香、沒藥也、</verse>
				<verse number="12">博士因在夢中被上帝默示、令其勿返見希律、則由他路而歸其本地矣、○</verse>
				<verse number="13">既歸、主之使者夢中現於約瑟曰、起、帶嬰與其母、奔至埃及、寓於彼、待我示爾、蓋希律將尋嬰而殺之、</verse>
				<verse number="14">約瑟遂起、夜間帶嬰與其母、往至埃及、</verse>
				<verse number="15">寓於彼、至希律歿、乃欲應主託先知所言云、我曾召我子出埃及矣、</verse>
				<verse number="16">希律見己被博士所欺、則甚怒、且遣人將在伯利恆城內及四境所有之嬰兒、按其詳問博士之時、凡二歲以下者盡殺之、</verse>
				<verse number="17">於是先知耶利米之言應矣、</verse>
				<verse number="18">其言曰、在拉馬聞哀號悲泣重憂之聲、拉結氏哭其子、而不受慰、因其子無存矣、○</verse>
				<verse number="19">希律既歿、主之使者在埃及、夢中現於約瑟、曰、</verse>
				<verse number="20">起、帶嬰與其母、往以色列地、蓋謀害嬰兒之命者已死矣、</verse>
				<verse number="21">約瑟遂起、帶嬰與其母、至以色列地、</verse>
				<verse number="22">惟因聞亞基老繼其父希律為猶太王、則懼往彼處、但夢中得上帝之默示、故往加利利境、</verse>
				<verse number="23">至一城、名拿撒勒、則居之、乃欲應諸先知之言云、其必被稱為拿撒勒人矣、</verse>
			</chapter>
			<chapter number="3">
				<verse number="1">當時、施洗之約翰來、在猶太曠野傳道、</verse>
				<verse number="2">曰、爾等宜悔改、因天國近矣、</verse>
				<verse number="3">此人乃先知以賽亞所指者曰、野有人聲呼云、備主路、直其徑、</verse>
				<verse number="4">此約翰以駝毛為衣、以皮帶束腰、其食則蝗蟲野蜜、</verse>
				<verse number="5">時、耶路撒冷及猶太全地、與約但河兩邊之人、皆出就約翰、</verse>
				<verse number="6">各認己罪、而在約但河受其洗、</verse>
				<verse number="7">約翰見法利賽及撒土該多人來受其洗、則向之曰、毒蛇一類者、誰示爾避將來之怒乎、</verse>
				<verse number="8">故當結果、以顯悔改也、</verse>
				<verse number="9">勿心內云、亞伯拉罕為我之祖、我告爾、上帝能使此石為亞伯拉罕之子孫矣、</verse>
				<verse number="10">且今斧置樹根、故凡樹不結善果者、即被斫而投於火、</verse>
				<verse number="11">我以水施洗爾、使爾悔改、但後我來者、能力勝於我、其履我亦不堪提、彼將以聖神及火施洗爾、</verse>
				<verse number="12">其手執箕、將盡簸其場之禾、而收其榖入倉、但糠以不滅之火焚之、○</verse>
				<verse number="13">時、耶穌自加利利至約但河、就約翰、欲受其洗、</verse>
				<verse number="14">約翰辭之曰、我須受洗於爾、爾反就我乎、</verse>
				<verse number="15">耶穌答曰、今且許我、蓋我等當如此盡諸禮、約翰乃許之、</verse>
				<verse number="16">耶穌既受洗、遂由水而上、天為之開、彼見上帝之神如鴿、降臨其上、</verse>
				<verse number="17">自天有聲云、此乃我愛子、我所喜悅者、</verse>
			</chapter>
			<chapter number="4">
				<verse number="1">時、耶穌被聖神引至曠野、欲見試於魔鬼、</verse>
				<verse number="2">既禁食四十日夜、後則飢、</verse>
				<verse number="3">試者就之曰、爾若上帝子、則命此石為餅、</verse>
				<verse number="4">耶穌答曰、經云、人不獨賴餅而生、但賴凡出上帝口之言也、</verse>
				<verse number="5">魔鬼遂帶耶穌至聖京、使之立於殿頂、</verse>
				<verse number="6">曰、爾若上帝子、則自投下、蓋經云、主必為爾而命其使者、彼等必以手扶爾、免爾之足觸石、</verse>
				<verse number="7">耶穌曰、經亦云、爾勿試主、爾之上帝、</verse>
				<verse number="8">魔鬼又帶耶穌至極高之山、而以天下諸國、及其尊榮指示之、</verse>
				<verse number="9">且曰、爾若伏而拜我、我必以此一切賜爾、</verse>
				<verse number="10">耶穌則曰、撒但、退、蓋經云、當拜主、爾之上帝、而獨奉事之、</verse>
				<verse number="11">時、魔鬼離耶穌、天使至而服事之、○</verse>
				<verse number="12">耶穌聞約翰被監、則往加利利、</verse>
				<verse number="13">後離拿撒勒、至迦百農居焉、其地近海邊、於西布倫 納大利之境內、</verse>
				<verse number="14">乃欲應先知以賽亞之言云、</verse>
				<verse number="15">西布倫地、及納大利地、沿海之路、約但河外、異邦人之加利利、</verse>
				<verse number="16">居於黑暗之民、已見大光、且居於死陰之境者、有光起而照之矣、○</verse>
				<verse number="17">自此時、耶穌傳道曰、爾等宜悔改、因天國近矣、○</verse>
				<verse number="18">耶穌行於加利利海邊、見弟兄二人、乃西門稱彼得、與其弟安得烈、撒網於海、蓋彼乃漁者也、</verse>
				<verse number="19">耶穌曰、從我、我將使爾得人如得魚焉、</verse>
				<verse number="20">彼即棄網從之、</verse>
				<verse number="21">由是而前行、又見弟兄二人、乃西庇太之子雅各、與其弟約翰、同父西庇太在船補網、耶穌召之、</verse>
				<verse number="22">二子即離船別父而從焉、○</verse>
				<verse number="23">耶穌遍行加利利、在諸會堂訓人、傳天國之福音、且醫民中一切疾病、</verse>
				<verse number="24">其聲名揚於敘利亞全地、人以凡身有恙、患各種疾病痛苦者、及被鬼所附者、與顛狂者、癱瘋者、帶之就耶穌、而耶穌醫之、</verse>
				<verse number="25">時、有加利利、低加波利、耶路撒冷、猶太、及約但河外、有群眾隨之、</verse>
			</chapter>
			<chapter number="5">
				<verse number="1">耶穌見眾、則登山、既坐、門徒就之、</verse>
				<verse number="2">乃啟口訓之曰、</verse>
				<verse number="3">虛心者福矣、因天國即為其國也、</verse>
				<verse number="4">哀慟者福矣、因其必受安慰也、</verse>
				<verse number="5">溫柔者福矣、因其必得土地也、</verse>
				<verse number="6">慕義如飢渴者福矣、因其必得飽也、</verse>
				<verse number="7">憐恤者福矣、因其必被憐恤也、</verse>
				<verse number="8">清心者福矣、因其必見上帝也、</verse>
				<verse number="9">和平者福矣、因其必稱為上帝之子也、</verse>
				<verse number="10">為義而被逼迫者福矣、因天國即其國也、</verse>
				<verse number="11">人因我而詬罵爾、逼迫爾、且揑造一切惡言誹謗爾、則爾福矣、</verse>
				<verse number="12">當欣喜歡樂、因爾在天所得之賞大也、蓋人亦如是逼迫在爾以前之先知矣、○</verse>
				<verse number="13">爾乃地之鹽、鹽若失其味、何以復其鹹乎、後必無用、惟棄於外、而被人踐耳、</verse>
				<verse number="14">爾乃世之光、如城建於山上、不能隱藏者、</verse>
				<verse number="15">人燃燈不置於斗下、乃置於燈臺上、則照一家之人也、</verse>
				<verse number="16">爾光亦當如是照於人前、使其見爾善行、而歸榮於爾在天之父焉、○</verse>
				<verse number="17">勿思我來欲廢壞律法及先知者、我來非欲廢壞、乃欲成全也、</verse>
				<verse number="18">我誠告爾、天地尚未廢、律法之一點一畫必不廢、至萬物皆得成矣、</verse>
				<verse number="19">故凡廢此誡命至微之一、又如此以訓人者、彼在天國必稱為至微、但凡遵行此誡命、而以之訓人者、彼在天國必稱為大矣、</verse>
				<verse number="20">我告爾、倘爾之義、不勝於士子及法利賽人之義、則斷不能入於天國也、○</verse>
				<verse number="21">爾曾聞有諭古人之言曰、勿殺、凡殺人者當被審、</verse>
				<verse number="22">惟我告爾、凡無故怒其兄弟者、當被審、凡向兄弟曰啦咖者、當解於公會、向兄弟曰［口魔］喇者、當入於地獄之火、</verse>
				<verse number="23">故爾若獻禮物於壇、而在彼憶兄弟與爾有所怨恨、</verse>
				<verse number="24">則當以禮物留於壇前、爾往、先與兄弟取和、然後來獻禮物也、</verse>
				<verse number="25">訟爾者、爾尚偕於途間、急宜與之和睦、恐其訟爾於刑官、刑官以爾付於吏役、而被投於獄、</verse>
				<verse number="26">我誠告爾、毫釐未償、斷不得由彼而出也、○</verse>
				<verse number="27">爾曾聞有諭古人之言曰、勿淫、</verse>
				<verse number="28">惟我告爾、凡見婦女而動慾念者、則其心中已與之行淫矣、</verse>
				<verse number="29">倘右目使爾陷於罪、則挖而棄之、寧喪百體之一、而免全身見投於地獄、</verse>
				<verse number="30">倘右手使爾陷罪、則斷而棄之、寧喪百體之一、而免全身見投於地獄、○</verse>
				<verse number="31">又曾有言、凡人休其妻、當以休書與之、</verse>
				<verse number="32">惟我告爾、凡非為姦而休其妻、乃使之行淫、且凡娶所休之妻者、彼亦行淫也、○</verse>
				<verse number="33">爾曾聞有諭古人之言曰、勿背誓、對主而誓者必守之、</verse>
				<verse number="34">惟我告爾、總勿誓、勿指天而誓、因天乃上帝之座位、</verse>
				<verse number="35">勿指地而誓、因地乃上帝之足凳、勿指耶路撒冷而誓、因耶路撒冷乃大君之京城也、</verse>
				<verse number="36">勿指己之首而誓、因爾不能使一髮為黑為白也、</verse>
				<verse number="37">但爾之言、宜是是否否、過於此者、乃由惡而起、○</verse>
				<verse number="38">爾曾聞有言曰、目償目、齒償齒、</verse>
				<verse number="39">惟我告爾、勿敵惡、有人擊爾右腮、則轉左腮向之、</verse>
				<verse number="40">有人欲訟爾、取爾之裏衣、則外衣亦聽其取之、</verse>
				<verse number="41">有人強爾行一里、則偕彼行二里、</verse>
				<verse number="42">求於爾者、當與之、借於爾者、勿卻、○</verse>
				<verse number="43">爾曾聞有言曰、當愛爾鄰人、恨爾敵人、</verse>
				<verse number="44">惟我告爾、敵爾者、當愛之、詛爾者、當祝之、恨爾者、當善待之、陷害爾逼迫爾者、當為之祈禱、</verse>
				<verse number="45">如是、使爾得成為天父之子、因天父升其日、以照善者、及不善者、且降其雨、以潤義者、及不義者、</verse>
				<verse number="46">爾若愛愛爾之人、有何賞乎、稅吏豈不行此事乎、</verse>
				<verse number="47">爾若獨向兄弟請安、有何過他人乎、稅吏豈不行此事乎、</verse>
				<verse number="48">故爾當純全、如爾天父純全焉、</verse>
			</chapter>
			<chapter number="6">
				<verse number="1">爾慎、勿在人前施濟、欲令人見之、若然、則不得爾天父之賞矣、</verse>
				<verse number="2">故爾施濟之時、勿吹角在爾前、如偽善者、在會堂及街市之所行、欲得榮於人、我誠告爾、彼已受其賞矣、</verse>
				<verse number="3">惟爾施濟之時、勿使左手知右手所為、</verse>
				<verse number="4">使爾之施濟隱密、爾父監觀於隱密、必顯明以報爾也、○</verse>
				<verse number="5">爾祈禱之時、勿似偽善者、因彼等喜立於會堂及路口祈禱、欲令人見之、我誠告爾、彼已受其賞矣、</verse>
				<verse number="6">惟爾祈禱之時、當入密室、閉門、禱爾在隱密之父、爾父監觀於隱密、必顯明以報爾、</verse>
				<verse number="7">且爾祈禱、勿用重言複語、如異邦人、因彼等自思言多、必蒙垂聽也、</verse>
				<verse number="8">爾勿效之、蓋未求之先、爾所需者、父已知之、</verse>
				<verse number="9">故祈禱當如此云、我等之父在天、願爾名聖、</verse>
				<verse number="10">爾國降臨、爾旨得成、在地如在天也、</verse>
				<verse number="11">我所需之糧、求今日賜我、</verse>
				<verse number="12">免我之負、如我曾免負我者、</verse>
				<verse number="13">勿使我被試、但救我出惡、因國、權、榮、皆爾所有、至於世世、亞門、</verse>
				<verse number="14">爾若免人之過、則天父亦免爾之過、</verse>
				<verse number="15">爾若不免人之過、則天父亦不免爾之過、○</verse>
				<verse number="16">爾禁食之時、勿似偽善者、面帶憂容、彼等改變顏色、乃欲以其禁食現於人、我誠告爾、彼已受其賞矣、</verse>
				<verse number="17">惟爾禁食之時、當膏首淨面、</verse>
				<verse number="18">使爾禁食不現於人、乃現於爾在隱密之父、爾父監觀於隱密、必顯明以報爾也、○</verse>
				<verse number="19">勿積財於地、即蠹蛀、銹壞、及賊穿屋而竊之處、</verse>
				<verse number="20">惟當積財於天、即蠹不蛀、銹不壞、及賊不穿屋而竊之處、</verse>
				<verse number="21">蓋爾財在何處、爾心亦在何處也、</verse>
				<verse number="22">身之燈者乃目也、故爾目若瞭亮、則全身皆光、</verse>
				<verse number="23">但爾目若昏花、則全身皆暗、故爾心內之光若暗、其暗豈不大乎、</verse>
				<verse number="24">無人能事二主、蓋或惡此愛彼、或重此輕彼、爾不能事上帝、又事瑪門也、</verse>
				<verse number="25">我故告爾、勿為生命憂慮何以食、何以飲、且勿為身體憂慮何以衣、生命不大於飲食乎、身體不大於衣服乎、</verse>
				<verse number="26">試觀空中之鳥、彼不種不收、亦不積於倉、然爾天父且養之、爾豈不甚貴於鳥乎、</verse>
				<verse number="27">爾中誰能以憂慮延生命一刻乎、</verse>
				<verse number="28">爾何故為衣服憂慮乎、試思野地之百合花、如何而長、彼不勞不紡、</verse>
				<verse number="29">然我告爾、即所羅門在其諸多榮華之中、其服飾尚不及此花之一、</verse>
				<verse number="30">爾小信之人乎、野地之草、今日尚在、明日投爐、上帝且妝飾之如此、況爾等乎、</verse>
				<verse number="31">故勿憂慮云、我等何以食、何以飲、何以衣、</verse>
				<verse number="32">蓋此皆異邦人所求、爾天父知此諸物亦爾所需者、</verse>
				<verse number="33">惟爾當先求上帝之國與其義、則此諸物必加於爾也、</verse>
				<verse number="34">故勿為明日憂慮、明日必有明日之憂慮、一日惟受一日之勞苦、足矣、</verse>
			</chapter>
			<chapter number="7">
				<verse number="1">爾勿議人、使爾不見議、</verse>
				<verse number="2">因爾議人如何、則見議亦如是、爾度人如何、則見度亦如是、</verse>
				<verse number="3">爾為何觀兄弟目中之芒莿、反不覺己目中之梁木乎、</verse>
				<verse number="4">且爾何以向兄弟曰、容我去爾目中之芒莿、而己目中竟有梁木乎、</verse>
				<verse number="5">偽善者乎、當先去己目中之梁木、方可明見、以去兄弟目中之芒莿也、○</verse>
				<verse number="6">勿以聖物投狗、勿以珍珠委豬、恐其踐珍珠於足下、且轉而齩爾也、○</verse>
				<verse number="7">求則賜爾、尋則遇之、叩門則為爾開之、</verse>
				<verse number="8">蓋凡求之者得也、尋之者遇也、叩門者必為之開也、</verse>
				<verse number="9">爾中誰有子求餅、而與之石乎、</verse>
				<verse number="10">求魚而與之蛇乎、</verse>
				<verse number="11">爾等雖不善、尚知以善物賜爾之子女、何況爾在天之父、不以善物賜求之者乎、</verse>
				<verse number="12">故凡事、爾欲人如何待爾、爾亦必如何待人、此即律法及先知書之大旨也、○</verse>
				<verse number="13">爾當進窄門、因領至滅亡者、其門闊、其路寛、而進之者多、</verse>
				<verse number="14">領至生命者、其門窄、其路狹、而得之者少、○</verse>
				<verse number="15">爾當謹防偽先知、彼就爾、外如綿羊、內乃豺狼、</verse>
				<verse number="16">爾可觀其果而識之、荊棘中、豈摘葡萄乎、蒺藜內、豈採無花果乎、</verse>
				<verse number="17">如此、凡善樹結善果、惡樹結惡果、</verse>
				<verse number="18">善樹不能結惡果、惡樹不能結善果、</verse>
				<verse number="19">凡不結善果之樹、即斫而投於火、</verse>
				<verse number="20">故爾可觀其果而識之矣、○</verse>
				<verse number="21">凡稱我曰、主也、主也者、未必皆得入天國、惟遵我天父之旨者入焉、</verse>
				<verse number="22">當日必有多人向我曰、主也、主也、我非託爾名傳教、託爾名逐鬼、託爾名廣行異能乎、</verse>
				<verse number="23">我則明告之曰、我未曾識爾、爾等作不善者、離我去也、○</verse>
				<verse number="24">凡聽我此言而行之者、則比之智人、建其屋於磐石上、</verse>
				<verse number="25">雨降、水流、風吹撞屋、而不傾倒、因基在磐石上也、</verse>
				<verse number="26">凡聽我此言而不行者、則比之愚人、建其屋於沙土上、</verse>
				<verse number="27">雨降、水流、風吹撞屋、而見傾倒、且其傾倒者大也、○</verse>
				<verse number="28">耶穌畢此諸言、眾奇其訓、</verse>
				<verse number="29">因其訓人、如有權者、不同士子也、</verse>
			</chapter>
			<chapter number="8">
				<verse number="1">耶穌下山、群眾隨之、</verse>
				<verse number="2">有一患癩之人就而拜之、曰、主、爾若肯、必能潔我、</verse>
				<verse number="3">耶穌伸手按之、曰、我肯、爾可潔、其癩即潔矣、</verse>
				<verse number="4">耶穌向之曰、慎勿告人、但往、以己身使祭司觀之、且獻摩西所命之禮物、以為眾證也、○</verse>
				<verse number="5">耶穌進迦百農、時、有百夫長就而求之曰、</verse>
				<verse number="6">主、我之僕患癱瘋、偃臥在室、極其痛楚、</verse>
				<verse number="7">耶穌曰、我往醫之、</verse>
				<verse number="8">百夫長對曰、主、爾至我家、我不敢當、惟求發一言、我之僕必愈、</verse>
				<verse number="9">蓋我乃被他人所管之人、亦有兵被我所管、我命此去則去、命彼來則來、命我之僕行此事、彼則行矣、</verse>
				<verse number="10">耶穌聞而奇異、向所從之人曰、我誠告爾、以色列人中、我未見如此之深信也、</verse>
				<verse number="11">我告爾、自東自西、必有多人至、與亞伯拉罕、以撒、雅各、在於天國、同坐席焉、</verse>
				<verse number="12">而國之子民必見逐出、至於外邊黑暗之地、在彼有哀哭切齒矣、</verse>
				<verse number="13">耶穌告百夫長曰、爾往矣、如爾之信、可為爾成矣、即時、其僕愈、○</verse>
				<verse number="14">耶穌至彼得家、見其岳母患熱病而臥、</verse>
				<verse number="15">耶穌按其手、熱病即退、婦起而供事焉、</verse>
				<verse number="16">至晚、有帶被鬼所附者多人就耶穌、耶穌惟以一言逐鬼出、且醫一切患病者、</verse>
				<verse number="17">乃欲應先知以賽亞所言云、其任我等之弱、肩我等之病、○</verse>
				<verse number="18">耶穌見群眾圍己、則命門徒渡至彼岸、</verse>
				<verse number="19">有一士子就耶穌曰、夫子、不論何往、我必從爾、</verse>
				<verse number="20">耶穌告之曰、狐狸有穴、飛鳥有巢、惟人子無枕首之所也、</verse>
				<verse number="21">又有一門徒向耶穌曰、主、容我先歸葬我父、</verse>
				<verse number="22">耶穌曰、任死者葬其死者、爾從我、○</verse>
				<verse number="23">耶穌上船、門徒從之、</verse>
				<verse number="24">海中動甚、至浪掩船、耶穌寢焉、</verse>
				<verse number="25">門徒就而醒之、曰、主、救我等、我等亡矣、</verse>
				<verse number="26">耶穌曰、爾小信者、何懼乎、即起、斥風與海、遂大平靜、</verse>
				<verse number="27">眾皆奇異、曰、此何如之人也、風與海亦順從之、○</verse>
				<verse number="28">耶穌既至彼岸革革沙地、遇被鬼所附之二人、正自塜而出、極其兇猛、至無人能過彼路者、</verse>
				<verse number="29">彼等呼曰、上帝之子耶穌、我與爾何干、時未至、爾來此苦我乎、</verse>
				<verse number="30">遠有群豬方食、</verse>
				<verse number="31">鬼乃求耶穌曰、若逐我出、則容我往入豬群、</verse>
				<verse number="32">耶穌曰、往、鬼即出其人而入豬群矣、其全群奔下山坡、投海、死於水、</verse>
				<verse number="33">牧豬者奔而入城、則以此事及被鬼所附者之事告人、</verse>
				<verse number="34">全城之人出迎耶穌、見之、則求離其境、</verse>
			</chapter>
			<chapter number="9">
				<verse number="1">耶穌上船、渡海、歸其本城、</verse>
				<verse number="2">有人擡一患癱瘋臥在床者就耶穌、耶穌見彼等信己、則告患癱瘋者曰、小子、安爾心、爾罪赦矣、</verse>
				<verse number="3">有士子數人、心內云、此人出僭妄之言矣、</verse>
				<verse number="4">耶穌知其意、曰、爾何懷惡念於心乎、</verse>
				<verse number="5">或云爾罪赦矣、或云爾起而行、此二者孰易、</verse>
				<verse number="6">今使爾知、人子在地有權以赦罪耳、即向患癱瘋者曰、起、取爾床、歸爾家、</verse>
				<verse number="7">彼即起而歸其家、</verse>
				<verse number="8">眾見之、則奇異、而歸榮於上帝、因上帝以如此之權賜人也、○</verse>
				<verse number="9">耶穌由是而往、見一人名馬太、坐於稅關、向之曰、從我、彼遂起而從之、○</verse>
				<verse number="10">耶穌於馬太之家坐席、有多稅吏及罪人來、偕耶穌與門徒坐、</verse>
				<verse number="11">法利賽人見之、乃告門徒曰、爾之師為何與稅吏並罪人共食乎、</verse>
				<verse number="12">耶穌聞而告之曰、康強者不需醫士、惟患病者需之、</verse>
				<verse number="13">經有言、我欲憐恤、不欲祭祀、爾當往揣度此言何意也、蓋我來非招義人、乃招罪人悔改耳、○</verse>
				<verse number="14">時、約翰之門徒就耶穌曰、我等與法利賽人、往往禁食、惟爾門徒不禁食、何也、</verse>
				<verse number="15">耶穌答曰、新娶者同在、賀新娶者何能哀慟乎、惟將來、新娶者別之去、其時必禁食矣、</verse>
				<verse number="16">未有用新布補舊衣者、因所補之新布縮而裂其衣、綻更大焉、</verse>
				<verse number="17">且人不盛新酒於舊皮袋、恐袋裂、酒漏、其袋亦壞、惟盛新酒於新袋、則二者皆得保全矣、○</verse>
				<verse number="18">耶穌正言之時、有一宰來拜之曰、我女今已死、但求爾來、按手於其身、彼則必生、</verse>
				<verse number="19">耶穌起而從之、門徒偕往、○</verse>
				<verse number="20">有一婦、患十二年血漏病、從耶穌後、摸其衣之邊幅、</verse>
				<verse number="21">蓋其心內云、我但摸其衣、則必得救、</verse>
				<verse number="22">耶穌轉身顧之曰、女、安爾心、爾之信救爾、自此時、婦得救矣、○</verse>
				<verse number="23">耶穌至宰者之家、見有吹笛者、與眾人忙亂、</verse>
				<verse number="24">則曰、爾等退、蓋此女非死、乃寢耳、彼等皆笑之、</verse>
				<verse number="25">眾既被遣出、耶穌入而執女手、女即起、</verse>
				<verse number="26">此事之聲名、遍揚於彼全地矣、○</verse>
				<verse number="27">耶穌由是而往、有二瞽者隨之、呼曰、大闢之子孫、憐恤我等、</verse>
				<verse number="28">耶穌入室、瞽者就之、耶穌問曰、爾信我能行此事乎、對曰、主、然、</verse>
				<verse number="29">耶穌乃手按其目、曰、如爾之信、可為爾成矣、</verse>
				<verse number="30">其目即明、耶穌嚴誡之曰、慎勿令人知之、</verse>
				<verse number="31">但二人出、以耶穌之聲名、傳揚於彼全地矣、○</verse>
				<verse number="32">當其出之時、有帶一啞而被鬼所附者就耶穌、鬼見逐、啞即言、</verse>
				<verse number="33">眾奇異曰、在以色列中、從未見如此之事也、</verse>
				<verse number="34">惟法利賽人曰、彼賴鬼王逐鬼耳、○</verse>
				<verse number="35">耶穌周行諸城諸村、在會堂訓人、傳天國之福音、且醫民中一切疾病、</verse>
				<verse number="36">見眾則憫之、因其困苦流離、如羊無牧者也、</verse>
				<verse number="37">乃告門徒曰、欲收之榖多、作工之人少、</verse>
				<verse number="38">故爾當求收榖之主、遣工以收其榖焉、</verse>
			</chapter>
			<chapter number="10">
				<verse number="1">耶穌召其十二門徒、賜彼有權制邪鬼、逐之出、且醫一切疾病、</verse>
				<verse number="2">十二使徒之名如左、首西門稱彼得、及其弟安得烈、西庇太之子雅各、及其弟約翰、</verse>
				<verse number="3">腓力、與巴多羅買、多馬、與稅吏馬太、亞勒腓之子雅各、與勒拜稱達太、</verse>
				<verse number="4">西門稱銳、與賣耶穌之加畧人猶大、○</verse>
				<verse number="5">耶穌遣此十二使徒、命之曰、異邦之路爾勿行、撒馬利亞之城爾勿入、</verse>
				<verse number="6">寧往就以色列家之亡羊、</verse>
				<verse number="7">往時、則宣言曰、天國近矣、</verse>
				<verse number="8">有病者醫之、癩者潔之、死者復生之、邪鬼逐之出、爾不費己之財受之、亦當不費人之財施之、</verse>
				<verse number="9">勿帶金銀銅於囊內、</verse>
				<verse number="10">勿為路用而袋、及二衣、及履、及杖、蓋工人得其飲食、宜也、</verse>
				<verse number="11">凡爾所入之城與村、宜訪其中誰為可者、而居於其室、至離彼地之時、</verse>
				<verse number="12">入人之家、亦宜為之求平安、</verse>
				<verse number="13">其家若當得、爾所求之平安則必臨之、若不當得、爾所求之平安即歸己矣、</verse>
				<verse number="14">凡不接爾、不聽爾之言者、爾或離其家、或離其城之時、則拂去爾足塵、</verse>
				<verse number="15">我誠告爾、於審判之日、所多馬與蛾摩拉之刑、較此城之刑尚易受也、○</verse>
				<verse number="16">我遣爾似羊入狼群、故當智如蛇而馴如鴿、</verse>
				<verse number="17">至於人、則當謹防之、因其必解爾於公會、鞭爾於會堂、</verse>
				<verse number="18">且爾必為我故、被解至侯王、以為彼等及異邦人之證、</verse>
				<verse number="19">解爾之時、勿慮如何言、或何以言、因於其時、必賜爾所當言者也、</verse>
				<verse number="20">蓋非爾自言、乃爾天父之神在爾內言耳、</verse>
				<verse number="21">兄弟將解兄弟至死地、父之於子亦然、子女將攻父母而使之死、</verse>
				<verse number="22">且爾因我名、將被眾怨恨、惟忍耐至終者、彼必得救也、</verse>
				<verse number="23">人逼迫爾於此城、則奔至彼城、我誠告爾、以色列諸城、爾尚未遍行、人子已至矣、○</verse>
				<verse number="24">徒不貴於師、僕不貴於主、</verse>
				<verse number="25">徒如師、僕如主、足矣、彼等既呼家主為別西卜、何況其家人乎、</verse>
				<verse number="26">勿懼之、蓋未有掩藏之事、而不將露之者、未有微密之事、而不將被人知之者、</verse>
				<verse number="27">我於暗中告爾者、爾當於光中述之、爾聽於耳內者、當於屋上宣之、</verse>
				<verse number="28">殺身而不能殺魂者、勿懼之、寧懼彼能滅身與魂於地獄者、</verse>
				<verse number="29">二雀非一分銀所賣乎、若非爾天父之意、則其一亦不落地也、</verse>
				<verse number="30">即爾首之髮亦皆被數、</verse>
				<verse number="31">故勿懼、爾貴於多雀矣、</verse>
				<verse number="32">凡認我於人前者、我亦必認之於我天父之前、</verse>
				<verse number="33">凡不認我於人前者、我亦不認之於我天父之前、</verse>
				<verse number="34">爾勿思我來使世和平、我來非使世和平、乃使世動干戈耳、</verse>
				<verse number="35">蓋我來、使子疏其父、女疏其母、婦疏其姑、</verse>
				<verse number="36">而人之仇敵即其家屬也、</verse>
				<verse number="37">愛父母過於愛我者、不配為我徒也、愛子女過於愛我者、不配為我徒也、</verse>
				<verse number="38">不任其十字架而從我者、亦不配為我徒也、</verse>
				<verse number="39">得其生命者、必喪之、為我而喪其生命者、必得之、</verse>
				<verse number="40">接爾者即接我、接我者、即接遣我者也、</verse>
				<verse number="41">接先知者、因以彼為先知、必得先知之賞、接義人者、因以彼為義人、必得義人之賞、</verse>
				<verse number="42">凡以盃水、飲此小子之一、因以彼為我徒、我誠告爾、其人必不失其賞矣、</verse>
			</chapter>
			<chapter number="11">
				<verse number="1">耶穌既命十二門徒、乃離彼處、往諸城、訓人、傳道、○</verse>
				<verse number="2">約翰在監、聞基督所行之事、則遣己之二門徒、</verse>
				<verse number="3">問耶穌曰、當來者爾乎、或我等所望者乃他人乎、</verse>
				<verse number="4">耶穌答曰、爾以所見聞者、往告約翰、</verse>
				<verse number="5">即瞽者明、跛者行、癩者潔、聾者聽、死者復活、貧者聞福音、</verse>
				<verse number="6">凡不厭棄我者、福矣、○</verse>
				<verse number="7">約翰之門徒去後、耶穌向眾論約翰曰、爾素出往野地、欲何觀乎、觀蘆葦動於風乎、</verse>
				<verse number="8">爾出欲何觀乎、觀人衣美服乎、衣美服者、在王宮也、</verse>
				<verse number="9">然則爾出欲何觀乎、觀先知乎、我告爾、是也、且大於先知者也、</verse>
				<verse number="10">蓋此人即經所指云、我遣我之使者在爾前、修爾路也、</verse>
				<verse number="11">我誠告爾、凡婦人之所生、未有大於施洗約翰者、然天國之至小者、尚大於彼也、</verse>
				<verse number="12">自施洗約翰至今、天國被人用力以得、而用力者得之、</verse>
				<verse number="13">蓋諸先知及律法、預言至約翰耳、</verse>
				<verse number="14">且爾若肯承受我言、當來之以利亞即此人也、</verse>
				<verse number="15">凡有耳能聽者、宜聽焉、○</verse>
				<verse number="16">此世代、我以何者譬之、譬童子坐於街市、呼其同伴曰、</verse>
				<verse number="17">我等向爾吹笛、而爾不跳舞、我等向爾舉哀、而爾不號哭、</verse>
				<verse number="18">蓋約翰來、不飲不食、人言彼乃鬼所附者、</verse>
				<verse number="19">人子來、亦飲亦食、遂言彼乃貪食好酒者、為稅吏及罪人之友、但有智慧之子女、皆以智慧為是、○</verse>
				<verse number="20">耶穌曾於數城內、多施異能、而彼等仍不悔改、故其時責之曰、</verse>
				<verse number="21">爾哥拉汛有禍矣、爾伯賽大有禍矣、因於爾中所施之異能、若施於推羅 西頓、彼早衣麻蒙灰、而悔改矣、</verse>
				<verse number="22">我告爾、於審判日、推羅 西頓之刑、較爾等之刑尚易受也、</verse>
				<verse number="23">迦百農乎、爾曾得升至天、必被推落於陰府、因於爾中所施之異能、若施於所多馬、則彼城必存至今日、</verse>
				<verse number="24">我告爾、於審判日、所多馬之刑、較爾之刑尚易受也、○</verse>
				<verse number="25">當時、耶穌曰、父乎、天地之主、我贊爾、因爾以此道、向智慧及通達之人則隱之、而向幼孩則顯之、</verse>
				<verse number="26">父乎、是也、因爾視此為善也、</verse>
				<verse number="27">萬物皆由父賜我、父之外無有知子者、子及子所願以父示之者之外、無有知父者、</verse>
				<verse number="28">凡勞苦負重之人、當就我、我賜爾安、</verse>
				<verse number="29">我心溫柔謙遜、爾當負我之軛而學於我、則爾心得安、</verse>
				<verse number="30">蓋我軛易、我擔輕也、</verse>
			</chapter>
			<chapter number="12">
				<verse number="1">當時、耶穌在安息日、由麥田經過、其門徒飢、摘穗而食、</verse>
				<verse number="2">法利賽人見之、則向耶穌曰、爾之門徒、行在安息日不當行之事也、</verse>
				<verse number="3">耶穌曰、經云大闢及其從人、飢時所行之事、爾未讀之乎、</verse>
				<verse number="4">大闢入上帝宮、而食陳設之餅、但此餅彼不可食、從人亦不可食、惟祭司可食耳、</verse>
				<verse number="5">又未讀律法所載、祭司於安息日在殿內、犯安息日而無罪乎、</verse>
				<verse number="6">我告爾、在此有大於殿者、</verse>
				<verse number="7">經又云、我欲憐恤、不欲祭祀、爾若知此言之意、則不罪無辜之人矣、</verse>
				<verse number="8">蓋人子為安息日之主也、○</verse>
				<verse number="9">耶穌離彼處、入會堂、堂內有枯一手者、</verse>
				<verse number="10">在彼亦有人問耶穌曰、於安息日施醫宜乎、其意欲訟告之、</verse>
				<verse number="11">耶穌曰、爾中誰有一羊、若在安息日陷於坑、不援而起之乎、</verse>
				<verse number="12">人不遠貴於羊乎、故於安息日行善、宜也、</verse>
				<verse number="13">遂向其人曰、伸爾手、其人將手一伸、此手即愈、與他手同、○</verse>
				<verse number="14">法利賽人出、共謀攻耶穌、將何以滅之、</verse>
				<verse number="15">耶穌知之、則離彼處、有群眾從之、其中之病人、耶穌皆醫之、</verse>
				<verse number="16">且戒之、勿揚其名、</verse>
				<verse number="17">乃欲應先知以賽亞所言云、</verse>
				<verse number="18">觀我僕、我所選者、我之所愛、我心悅者、我將以我之神賜之、而彼必以審判告知異邦人、</verse>
				<verse number="19">彼不爭不喧、無人聞其聲於街市、</verse>
				<verse number="20">受傷之蘆葦、彼不折斷、將殘之燈火、彼不吹滅、至彼使審判已得勝也、</verse>
				<verse number="21">異邦人亦必仰望其名矣、○</verse>
				<verse number="22">時、有人帶一被鬼所附、瞽而啞者、來就耶穌、耶穌醫之、使瞽而啞者見且言也、</verse>
				<verse number="23">眾皆駭異曰、此非大闢之子孫乎、</verse>
				<verse number="24">但法利賽人聞之、則曰、此人逐鬼、無非賴鬼王別西卜耳、</verse>
				<verse number="25">耶穌知其意、告之曰、凡國自相分爭、必為荒土、凡家凡城自相分爭、必不立矣、</verse>
				<verse number="26">倘撒但逐撒但、即彼自相分爭、彼之國則何以立乎、</verse>
				<verse number="27">倘我賴別西卜逐鬼、爾等之子弟逐鬼賴誰乎、故彼等必判斷爾矣、</verse>
				<verse number="28">但我若賴上帝之神逐鬼、則上帝之國已臨爾矣、</verse>
				<verse number="29">人如何能入勇士之室、而劫其家具乎、豈非先縛勇士而後劫其室乎、</verse>
				<verse number="30">不與我同心者、則攻我、不與我收斂者、則散也、</verse>
				<verse number="31">我故告爾、人無論犯何罪、及出何毀謗之言、皆可赦、惟毀謗聖神、必不可赦、</verse>
				<verse number="32">凡以言攻人子者、尚可赦、惟凡以言攻聖神者、則今世來世終不可赦也、</verse>
				<verse number="33">爾當以其樹為善、並其果為善也、或以其樹為惡、並其果為惡也、蓋觀果即知樹矣、</verse>
				<verse number="34">毒蛇一類者、爾既惡、何能言善、蓋口所言者、乃由心所滿也、</verse>
				<verse number="35">善人由心所積之善而發其善、惡人由心所積之惡而發其惡、</verse>
				<verse number="36">我告爾、人凡所出之虛言、於審判日、必因之被審判也、</verse>
				<verse number="37">蓋將據爾之言、而以爾為義人、亦將據爾之言、而以爾為罪人、○</verse>
				<verse number="38">時、有士子與法利賽數人問耶穌曰、夫子、願爾以一異跡使我觀之、</verse>
				<verse number="39">耶穌答曰、姦惡之世代求異跡、除先知約拿異跡而外、不以異跡賜之見、</verse>
				<verse number="40">約拿三日三夜在大魚腹內、如此、人子亦將三日三夜在地中、</verse>
				<verse number="41">尼尼微人、於審判日、必起而罪此世代之人、因彼等聽約拿所宣之言而悔改、但在此、尚有大於約拿者也、</verse>
				<verse number="42">南方女王、於審判日、必起而罪此世代之人、因彼自地極而來、欲聽所羅門智慧之言、但在此尚有大於所羅門者也、○</verse>
				<verse number="43">邪鬼既離人、則遊行旱地、求安而不得、</verse>
				<verse number="44">乃曰、我將歸我所出之室也、既至、則見其室空閒、掃除修飾、</verse>
				<verse number="45">遂往、又帶七鬼惡於己者、皆入而居之、其人之後患較前更甚、此邪惡之世代亦必如是也、○</verse>
				<verse number="46">耶穌向眾人言時、其母及其兄弟立於外、欲與之言、</verse>
				<verse number="47">有人告耶穌曰、爾母及兄弟立於外、欲與爾言、</verse>
				<verse number="48">耶穌答曰、誰為我之母、誰為我之兄弟、</verse>
				<verse number="49">遂伸手指其門徒曰、觀我母及我兄弟、</verse>
				<verse number="50">凡遵行我天父之旨者、彼即我兄弟、姊妹、及母也、</verse>
			</chapter>
			<chapter number="13">
				<verse number="1">當日、耶穌由室出、坐於海邊、</verse>
				<verse number="2">群眾集就之、故上船而坐、眾皆立於岸、</verse>
				<verse number="3">耶穌以多端設譬告彼等曰、有播種者出而播、</verse>
				<verse number="4">播之時、有落於路旁者、鳥至、盡食之、</verse>
				<verse number="5">有落於磽地者、其土淺薄、土既不深、發苗甚速、</verse>
				<verse number="6">但日出則見曬、因無根即槁矣、</verse>
				<verse number="7">有落於荊棘中者、荊棘起而蔽之、</verse>
				<verse number="8">有落於肥地者、結實或一百倍、或六十倍、或三十倍、</verse>
				<verse number="9">凡有耳能聽者、宜聽焉、○</verse>
				<verse number="10">門徒就耶穌而問曰、爾設譬告眾、何也、</verse>
				<verse number="11">答曰、天國之奧妙、乃賜爾知之、不賜彼等也、</verse>
				<verse number="12">蓋凡有者、必賜之、使其有餘、凡無有者、即其所有亦必奪之、</verse>
				<verse number="13">故我設譬告彼等、因其視不見、聽不聞、而不悟也、</verse>
				<verse number="14">以賽亞之預言、在其人之身應之矣、彼云、聽也、爾將聽而不聰、視也、爾將視而不明、</verse>
				<verse number="15">蓋此民之心頑、自聾其耳、自閉其目、恐見於目、聽於耳、悟於心、遷改而我醫之焉、</verse>
				<verse number="16">惟爾之目有福矣、因其見也、爾之耳有福矣、因其聞也、</verse>
				<verse number="17">我誠告爾、昔有多先知及義人、欲見爾所見而不得見、欲聞爾所聞而不得聞、○</verse>
				<verse number="18">故播種之譬、爾當聽之、</verse>
				<verse number="19">凡聽天國之道而不悟、惡者至、以播於心者奪之矣、此即被播於路旁者也、</verse>
				<verse number="20">被播於磽地者、乃人聽道、即喜受之、</verse>
				<verse number="21">惟其內無根、則亦暫時耳、及至為道而遇患難、受逼迫、遂厭而棄之、</verse>
				<verse number="22">被播於荊棘中者、乃人聽道、而此世之思慮、與貨財之迷惑、蔽其道、則不結實、</verse>
				<verse number="23">被播於肥地者、乃人聽道而悟、其結實、或一百倍、或六十倍、或三十倍焉、○</verse>
				<verse number="24">又設譬告眾曰、天國如人播美種於其田、</verse>
				<verse number="25">寢時、其人之敵至、以稗撒於榖中而去、</verse>
				<verse number="26">及苗長而結實之時、其稗亦現、</verse>
				<verse number="27">田主之僕來告曰、主、爾非播美種於田乎、何由而有稗也、</verse>
				<verse number="28">主人曰、此乃敵所為耳、僕曰、爾欲我往耘之乎、</verse>
				<verse number="29">主人曰、不可、恐耘稗而榖亦拔、</verse>
				<verse number="30">容二者並長、以待收榖、至收榖之時、我告收割者曰、爾先集稗、束成捆以焚之、惟榖則收入我倉、○</verse>
				<verse number="31">又設譬告眾曰、天國如一粒芥種、人取之而種於其田、</verse>
				<verse number="32">此乃百種之至小者、及其長也、則大於諸蔬、且成樹、空中之鳥來棲其枝、○</verse>
				<verse number="33">又設譬告眾曰、天國如麵酵、婦人取之而置於三斗麵中、致麵皆發酵焉、○</verse>
				<verse number="34">此皆耶穌設譬告眾者、非譬則不向眾言、</verse>
				<verse number="35">乃欲應先知所言云、我將啟口設譬、創世以來所隱藏者、我將宣明之、○</verse>
				<verse number="36">耶穌散眾而入室、門徒就之曰、請以田稗之譬、為我等解之、</verse>
				<verse number="37">耶穌曰、播美種者、人子也、</verse>
				<verse number="38">田者、世界也、美種者、天國之子民也、稗者、惡者之子民也、</verse>
				<verse number="39">撒稗之敵者、魔鬼也、收榖之時、世末也、收割者、天使也、</verse>
				<verse number="40">似稗被集而焚於火、世末亦如是也、</verse>
				<verse number="41">人子必遣其使者、而以凡陷人於罪者、及為惡之人、由其國中而集之、</verse>
				<verse number="42">投於火爐、在彼有哀哭切齒矣、</verse>
				<verse number="43">時、義人必輝光如日、在其父之國、凡有耳能聽者、宜聽焉、○</verse>
				<verse number="44">天國又如寶、埋於田、人遇之、則藏焉、喜而歸、賣其一切所有者、以買此田、○</verse>
				<verse number="45">天國又如商人求美珠、</verse>
				<verse number="46">遇一重價之珠、則往、賣其一切所有者以買之、○</verse>
				<verse number="47">天國又如網、撒於海、集諸水族、</verse>
				<verse number="48">既滿、人則拽至岸上、坐而集其美者入器、其惡者棄之、</verse>
				<verse number="49">世末亦如是也、天使必出、以義人之中所有之惡人、分別之、</verse>
				<verse number="50">投於火爐、在彼有哀哭切齒矣、○</verse>
				<verse number="51">耶穌問門徒曰、此一切之言爾曾悟乎、答曰、主、悟矣、</verse>
				<verse number="52">耶穌曰、故凡士子受教明道、而為天國之民者、彼如一家主、由其庫中、出新舊之物焉、○</verse>
				<verse number="53">耶穌言畢此譬、遂離彼處、</verse>
				<verse number="54">既至故鄉、則在會堂訓人、眾甚奇異曰、此人何有此智慧與此異能乎、</verse>
				<verse number="55">此非木工之子乎、其母非名馬利亞乎、其兄弟非雅各、約西、西門、猶大乎、</verse>
				<verse number="56">其姊妹非皆與我等為鄰乎、凡此者、此人由何而得之也、</verse>
				<verse number="57">遂厭而棄之、耶穌告之曰、先知者、在故鄉家庭而外、莫不尊焉、</verse>
				<verse number="58">耶穌在彼處、不多行異能、因彼等之不信也、</verse>
			</chapter>
			<chapter number="14">
				<verse number="1">當時、分封之王希律、聞耶穌之聲名、</verse>
				<verse number="2">則向其臣曰、此乃施洗約翰、由死復生、故有此異能、由彼而顯也、</verse>
				<verse number="3">夫希律曾執約翰繫之而下於監、乃因其弟腓力妻希羅底之故、</verse>
				<verse number="4">蓋約翰曾告希律曰、爾娶此婦、非宜也、</verse>
				<verse number="5">希律欲殺之、惟懼眾、因眾以約翰為先知也、</verse>
				<verse number="6">正逢希律之生辰、希羅底之女舞於眾前、希律喜、</verse>
				<verse number="7">遂誓許隨其所求而賜之、</verse>
				<verse number="8">女受母囑、則向希律曰、求以施洗約翰之首、盛於盤內、在此賜我、</verse>
				<verse number="9">王憂、然因既誓、又因同席者在彼、乃命賜之、</verse>
				<verse number="10">遣人斬約翰於監、</verse>
				<verse number="11">其首則盛於盤內、攜來賜女、女獻其母焉、</verse>
				<verse number="12">約翰之門徒來、取其屍而葬之、即往告耶穌、○</verse>
				<verse number="13">耶穌聞其言、則上船離彼處、悄至野地、眾聞此、遂由諸城步行以隨之、</verse>
				<verse number="14">耶穌出、見人甚眾、憫之、而醫其中有病者、</verse>
				<verse number="15">至晚、門徒就耶穌曰、此乃野地、時已晚矣、請散眾、使其往村中、買食物、</verse>
				<verse number="16">耶穌曰、不須眾往、爾與之食、可也、</verse>
				<verse number="17">門徒曰、我等於此、惟有五餅二魚、</verse>
				<verse number="18">耶穌曰取來與我、</verse>
				<verse number="19">遂命眾人坐於草地之上、取五餅二魚、仰天而祝、擘其餅、付門徒、門徒付眾、</verse>
				<verse number="20">皆食而飽、拾其餘屑、盛滿十二筐、</verse>
				<verse number="21">食者、除婦人幼孩之外、約有五千、○</verse>
				<verse number="22">耶穌遂迫門徒上船、先渡至彼岸、候已散眾、</verse>
				<verse number="23">散眾後、耶穌獨自登山祈禱、既晚、惟有己在彼岸處耳、</verse>
				<verse number="24">但船在海中、被浪搖動、因風不順也、</verse>
				<verse number="25">夜間四更時、耶穌履海就之、</verse>
				<verse number="26">門徒見其履海、則恐惶、曰、是怪物也、遂因懼而呼、</verse>
				<verse number="27">耶穌即與之言曰、安爾心、是我也、勿懼、</verse>
				<verse number="28">彼得答耶穌曰、若果是主、則命我履水就爾、</verse>
				<verse number="29">耶穌曰、來、彼得由船而下、履水以就之、</verse>
				<verse number="30">但見風烈、則懼、及將沉、乃呼曰、主、救我、</verse>
				<verse number="31">耶穌即伸手執之、曰、小信者、何疑乎、</verse>
				<verse number="32">遂上船、而風息矣、</verse>
				<verse number="33">在船之人皆來拜耶穌曰、爾誠為上帝之子、○</verse>
				<verse number="34">既渡海、則至革尼撒勒地、</verse>
				<verse number="35">其地之民認識耶穌、即遣人往四方、帶一切患病者就之、</verse>
				<verse number="36">惟求耶穌准摸其衣之邊幅、摸之者皆得全愈、</verse>
			</chapter>
			<chapter number="15">
				<verse number="1">時、有士子與法利賽人、自耶路撒冷來、就耶穌曰、</verse>
				<verse number="2">爾門徒為何犯古人遺傳、食時不洗其手也、</verse>
				<verse number="3">耶穌答曰、爾等為何因爾之遺傳、犯上帝之誡乎、</verse>
				<verse number="4">蓋上帝誡曰、敬爾父母、又曰、凡誹謗父母者、必治死、</verse>
				<verse number="5">惟爾則曰、人若向父母云、親所當得於我者、已獻為禮物、</verse>
				<verse number="6">則不敬其父母亦可矣、是爾曾因爾之遺傳、廢上帝之誡也、</verse>
				<verse number="7">偽善者乎、以賽亞預言指爾者、誠是、</verse>
				<verse number="8">其言云、此民以口親近我、以唇尊敬我、但其心則遠離我、</verse>
				<verse number="9">彼等乃以人所命者為教而訓人、故拜我亦徒然也、○</verse>
				<verse number="10">耶穌遂召眾來、告之曰、爾當聽而悟也、</verse>
				<verse number="11">非入口者污人、惟出口者、此乃污人也、</verse>
				<verse number="12">時、門徒就之曰、法利賽人聞此言、而厭棄之、爾知之乎、</verse>
				<verse number="13">耶穌曰、凡栽種之物、若非我天父所栽種者、其根必見拔、</verse>
				<verse number="14">且容之、彼乃瞽者引瞽者、倘瞽者引瞽者、二人皆必陷於坑矣、</verse>
				<verse number="15">彼得向耶穌曰、請以此譬為我等解之、</verse>
				<verse number="16">耶穌曰、爾等竟亦不悟乎、</verse>
				<verse number="17">爾豈不知、凡入口者、皆運於腹而遺於廁乎、</verse>
				<verse number="18">惟出口者、乃由心起、此則污人、</verse>
				<verse number="19">蓋惡念、兇殺、姦淫、苟合、盜竊、妄證、毀謗、皆由心而起、此則污人、</verse>
				<verse number="20">但未洗手而食、不污人也、○</verse>
				<verse number="21">耶穌離彼處、往推羅 西頓境、</verse>
				<verse number="22">有一迦南婦、自彼境而來、呼曰、主、大闢之子孫、憐恤我、我女被鬼所附、苦甚、</verse>
				<verse number="23">耶穌一言不答、門徒就之、求曰、婦呼於後、可命之去、</verse>
				<verse number="24">耶穌曰、我奉使不就他人、乃就以色列家之亡羊耳、</verse>
				<verse number="25">婦即來拜耶穌曰、主、助我、</verse>
				<verse number="26">耶穌曰、取子女之餅投狗、未善也、</verse>
				<verse number="27">婦曰、主、然、但狗亦得食其主桌下之餘屑、</verse>
				<verse number="28">耶穌則曰、婦乎、爾之信大矣、如爾所願、可為爾成矣、自此時、其女愈、○</verse>
				<verse number="29">耶穌離彼處、至加利利海邊、登山而坐、</verse>
				<verse number="30">群眾就之、並帶跛者、瞽者、啞者、殘疾者、及諸病者、置於耶穌足前、耶穌醫之、</verse>
				<verse number="31">眾見啞者言、殘疾者痊、跛者行、瞽者明、則奇異、而歸榮於以色列之上帝、○</verse>
				<verse number="32">耶穌召門徒曰、我憫眾、因其偕我已三日、無所食、我不願使之飢而去、恐於途間困憊也、</verse>
				<verse number="33">門徒曰、我等在野地、何由得多餅、以飽如此多人乎、</verse>
				<verse number="34">耶穌曰、爾有餅幾何、對曰、七、及些須小魚、</verse>
				<verse number="35">耶穌遂命眾坐地、</verse>
				<verse number="36">乃取七餅與魚、祝謝而擘之、付門徒、門徒付眾、</verse>
				<verse number="37">皆食而飽、後拾其餘屑、盛滿七籃、</verse>
				<verse number="38">食者、除婦女幼孩以外、共有四千、</verse>
				<verse number="39">耶穌散眾、則上船、至抹大拉境、</verse>
			</chapter>
			<chapter number="16">
				<verse number="1">法利賽及撒土該人來、求耶穌以自天異跡使之得見、意即欲試耶穌、</verse>
				<verse number="2">耶穌答曰、晚時、爾云、天必晴、因天紅也、</verse>
				<verse number="3">朝時、爾云、今日必有風雨、因天紅而暗也、偽善者、爾知別天色、獨不能別此時之異跡乎、</verse>
				<verse number="4">姦惡之世代求異跡、除先知約拿異跡而外、必不以異跡賜之、遂離彼等而去、○</verse>
				<verse number="5">門徒渡至彼岸、忘取餅、</verse>
				<verse number="6">耶穌向之曰、慎之哉、當防法利賽及撒土該人之酵也、</verse>
				<verse number="7">門徒相議曰、其言此、乃因我未取餅耳、</verse>
				<verse number="8">耶穌知之、則曰、小信者、爾為何因不取餅而相議乎、</verse>
				<verse number="9">爾尚不明乎、亦不記憶五餅分五千人、而拾餘屑幾筐乎、</verse>
				<verse number="10">又七餅分四千人、而拾餘屑幾籃乎、</verse>
				<verse number="11">我所告爾、當防法利賽及撒土該人之酵、爾何不明非為餅乎、</verse>
				<verse number="12">門徒方悟耶穌所言、非防餅之酵、乃防法利賽及撒土該人之教也、○</verse>
				<verse number="13">耶穌既至該撒利亞 腓立比境、則問門徒曰、人言人子為誰、</verse>
				<verse number="14">對曰、有言施洗約翰、有言以利亞、有言耶利米、或先知中之一、</verse>
				<verse number="15">耶穌曰、惟爾言我為誰、</verse>
				<verse number="16">西門 彼得對曰、爾乃基督、永生上帝之子也、</verse>
				<verse number="17">耶穌向彼得曰、西門 巴約拿、爾有福矣、蓋以此示爾者非世人、乃我在天之父示爾也、</verse>
				<verse number="18">我又告爾、爾乃彼得、我將建我會在此磐石上、而陰府之權不能勝之、</verse>
				<verse number="19">我將以天國之鑰賜爾、凡爾所縛於地者、亦必被縛於天、凡爾所釋於地者、亦必被釋於天、</verse>
				<verse number="20">遂戒門徒、勿以己為基督告人、○</verse>
				<verse number="21">自此時、耶穌始示其門徒曰、己必往耶路撒冷、而受長老與祭司諸長、及士子之害多矣、且見殺、第三日復生、</verse>
				<verse number="22">彼得遂執耶穌而諫之、曰、主、切不可、此必不臨於爾、</verse>
				<verse number="23">耶穌轉身、向彼得曰、撒但、退、爾乃阻我、因爾不體上帝之情、惟體人之情耳、</verse>
				<verse number="24">時、耶穌告門徒曰、凡欲從我者、則當克己、負其十字架以從我、</verse>
				<verse number="25">因凡欲救其生命者必喪之、惟凡為我而喪其生命者、必得之、</verse>
				<verse number="26">人若全得天下、而失其生命、何益之有、且人將以何者換其生命乎、</verse>
				<verse number="27">蓋人子將以父之榮、偕其天使降臨、時、必按各人所行而報之、</verse>
				<verse number="28">我誠告爾、立於此者、有人未死之先、必見人子於其國而臨也、</verse>
			</chapter>
			<chapter number="17">
				<verse number="1">過六日、耶穌帶彼得、雅各、及雅各之弟約翰、悄引之上高山、</verse>
				<verse number="2">於三人前改變形狀、其面耀如日、衣白放光、</verse>
				<verse number="3">時、摩西及以利亞現於彼等、而與耶穌語、</verse>
				<verse number="4">彼得向耶穌曰、主、我等在此甚善、爾若願、我等則在此搭三棚、一為爾、一為摩西、一為以利亞、</verse>
				<verse number="5">彼得言時、有光明之雲來蔽焉、且有聲自雲出、曰、此乃我愛子、我所喜悅者、爾宜慎之、</verse>
				<verse number="6">門徒聞之、則伏在地、而懼甚、</verse>
				<verse number="7">耶穌進前、以手按之曰、起、勿懼、</verse>
				<verse number="8">門徒舉目、不見一人、惟有耶穌而已、○</verse>
				<verse number="9">下山時、耶穌命之曰、人子尚未由死復生、勿以所見告人、</verse>
				<verse number="10">門徒問耶穌曰、士子為何言以利亞必先來、</verse>
				<verse number="11">耶穌答曰、以利亞必然先來、振興萬事、</verse>
				<verse number="12">但我告爾、以利亞已來、而人不識之、乃任意以待、如是、人子亦將受彼等之害、</verse>
				<verse number="13">門徒方悟耶穌所言、乃指施洗之約翰也、○</verse>
				<verse number="14">既至眾處、有一人就耶穌、跪而曰、</verse>
				<verse number="15">主、憐恤我之子、因彼患癲癇、甚苦、屢跌於火、屢跌於水、</verse>
				<verse number="16">我曾帶之就爾門徒、而彼等不能醫也、</verse>
				<verse number="17">耶穌曰、不信而悖逆之世代乎、我偕爾當幾何時、我忍爾當幾何時乎、可帶子就我、</verse>
				<verse number="18">耶穌斥鬼、鬼則出、自此時、其子得愈焉、</verse>
				<verse number="19">時、門徒悄就耶穌曰、我等何不能逐出此鬼乎、</verse>
				<verse number="20">耶穌曰、爾之信小故也、我誠告爾、爾若有信如芥種、即命此山、去此移彼、亦必移矣、且無一事而爾不能為也、○</verse>
				<verse number="21">然而不祈禱禁食、則此類之鬼不出也、○</verse>
				<verse number="22">居於加利利之時、耶穌告門徒曰、人子將被解於人手、</verse>
				<verse number="23">彼等必殺之、第三日則復生矣、門徒憂甚、○</verse>
				<verse number="24">既至迦百農、有為聖殿收稅者就彼得曰、爾師不納稅乎、彼得曰、納也、</verse>
				<verse number="25">彼得入室、耶穌先與之言曰、西門、爾意如何、世上諸王向誰徵收關稅與丁稅、向己之子乎、或向外人乎、</verse>
				<verse number="26">彼得曰、向外人耳、耶穌曰、然則己之子可免矣、</verse>
				<verse number="27">但恐使之厭棄我等、爾今往海邊垂釣、而取先上之魚、啟其口、則得銀四錢、可取之、為我與爾付於彼等也、</verse>
			</chapter>
			<chapter number="18">
				<verse number="1">當時、門徒就耶穌曰、在天國誰為至大、</verse>
				<verse number="2">耶穌召一幼孩、使之立於中、</verse>
				<verse number="3">曰、我誠告爾、爾若不變轉而得似幼孩、則必不能入天國、</verse>
				<verse number="4">故凡自卑似此幼孩者、彼在天國即為至大、</verse>
				<verse number="5">且凡為我之名、接一似此幼孩者、即接我、</verse>
				<verse number="6">凡使此信我之一小子陷於罪者、寧被大磨石懸其頸、而沉於深海也、○</verse>
				<verse number="7">此世界有禍矣、因其陷人於罪也、陷人於罪、乃事所必有、但陷人於罪之人有禍也、</verse>
				<verse number="8">倘爾一手一足使爾陷於罪、則斷而去之、寧缺一手一足入永生、勿並兩手兩足而投於永火、</verse>
				<verse number="9">倘爾一目使爾陷於罪、則挖而去之、寧缺一目入永生、勿並兩目而投於地獄之火、○</verse>
				<verse number="10">爾宜慎、勿輕視此小子之一、我告爾、彼之天使在天、常見我天父之面焉、</verse>
				<verse number="11">蓋人子來、乃為救喪亡之人耳、</verse>
				<verse number="12">爾意如何、人有百羊、而一羊迷失其路、其人豈不暫離此九十九羊、而往於山、尋彼迷失之羊乎、</verse>
				<verse number="13">若遇之、我誠告爾、其為此一羊喜、較為不迷失之九十九羊喜更大焉、</verse>
				<verse number="14">如是、此小子中、則喪亡其一、亦非爾天父之旨也、○</verse>
				<verse number="15">倘兄弟得罪爾、當往、於彼獨處之時、指示之、彼若聽、則爾救爾之兄弟矣、</verse>
				<verse number="16">若不聽爾、則帶一二人同去、使各言、憑二三為證者之口而定也、</verse>
				<verse number="17">若不聽彼等、則告之於會、若不聽會、爾則視彼如異邦人與稅吏、可也、</verse>
				<verse number="18">我誠告爾、凡爾在地所縛者、亦必被縛於天、凡爾在地所釋者、亦必被釋於天、</verse>
				<verse number="19">我又告爾、倘爾中有兩人、在地同心以求何事、我在天之父、必為彼成之、</verse>
				<verse number="20">蓋無論在何處、有二三人以我名聚集、我亦在其中、○</verse>
				<verse number="21">時、彼得就耶穌而問曰、主、兄弟得罪我、我免之當幾次、至七次可乎、</verse>
				<verse number="22">耶穌曰、我非告爾至七此、乃七十之七次也、</verse>
				<verse number="23">故天國如人君、欲與其臣計帳、</verse>
				<verse number="24">始計之時、有帶一人來、欠銀千萬兩者也、</verse>
				<verse number="25">因其無力償還、其主命將其身及其妻、其子女、與其凡所有者、皆賣之以償還、</verse>
				<verse number="26">此臣則伏而拜之、曰、主、請寛我、我將必清償、</verse>
				<verse number="27">此臣之主憫而釋之、且免其債、</verse>
				<verse number="28">但此臣出、遇一同僚、欠己之銀十兩、即執之、扼其喉、曰、爾所欠者即償我、</verse>
				<verse number="29">其同僚伏而求之曰、請寛我、我將必清償、</verse>
				<verse number="30">彼不允、乃往、下之於監、俟其償所欠之債、</verse>
				<verse number="31">諸同僚見所為、憂甚、以一切所為來告其主、</verse>
				<verse number="32">時、主召之來曰、惡哉臣也、爾所欠者、我全免之、因爾求我也、</verse>
				<verse number="33">爾不當憐恤之同僚、如我憐恤爾乎、</verse>
				<verse number="34">主遂怒、交彼於刑官、俟其清償所欠、</verse>
				<verse number="35">倘爾各人不心免其兄弟之過、則我天父、亦必如是待爾也、</verse>
			</chapter>
			<chapter number="19">
				<verse number="1">耶穌畢此言、則離加利利、至猶太境內、約但河外、</verse>
				<verse number="2">群眾從之、耶穌在彼、醫其中之病人、</verse>
				<verse number="3">法利賽人就而試之曰、人無論何故、休其妻可乎、</verse>
				<verse number="4">耶穌答曰、經云、元始造之者、造之為男為女、</verse>
				<verse number="5">且云、因此、人離父母、膠漆其妻、兩人成為一體、此經爾未讀乎、</verse>
				<verse number="6">如是、彼不復為二、乃一體矣、故上帝所配合者、人不可分之也、</verse>
				<verse number="7">彼等曰、然則摩西為何命立休書以休之、</verse>
				<verse number="8">耶穌曰、摩西因爾心硬、故許爾休妻、但元始不然、</verse>
				<verse number="9">我告爾、凡人非為淫亂之故、休妻而他娶者、乃行淫也、且凡娶所休之妻、亦行淫也、</verse>
				<verse number="10">門徒曰、人若於其妻乃如此、寧勿娶、</verse>
				<verse number="11">耶穌曰、非眾皆能當此言、惟賜於誰者誰能當之、</verse>
				<verse number="12">因有生而閹者、有被人閹者、又有為天國自閹者、此言誰能當之、則當之耳、○</verse>
				<verse number="13">時、有人帶幼孩就耶穌、欲耶穌按手於其上而禱、門徒責其人、</verse>
				<verse number="14">耶穌曰、容幼孩就我、勿禁之、蓋有天國者、乃似此幼孩之人也、</verse>
				<verse number="15">耶穌遂按手於其上、離彼處而去、○</verse>
				<verse number="16">有一少者就之曰、善哉師也、我當行何善以得永生、</verse>
				<verse number="17">耶穌曰、爾為何以善稱我、上帝而外、無一善者、爾若欲入永生、則當守誡命、</verse>
				<verse number="18">少者曰、何誡命、耶穌曰、勿殺、勿淫、勿偷盜、勿妄證、</verse>
				<verse number="19">敬爾父母、愛鄰如己、</verse>
				<verse number="20">少者曰、此諸誡命、我自幼皆守之矣、我尚有何缺乎、</verse>
				<verse number="21">耶穌曰、爾若欲完全、當往、賣爾所有以濟貧、則必有財於天、且來從我、</verse>
				<verse number="22">少者聞言、憂悶而去、蓋其家貲甚厚故也、○</verse>
				<verse number="23">耶穌則向門徒曰、我誠告爾、富人入天國、難矣哉、</verse>
				<verse number="24">我又告爾、駱駝穿針孔、較富人入上帝國、更易也、</verse>
				<verse number="25">門徒聞之、甚奇異曰、然則誰能得救乎、</verse>
				<verse number="26">耶穌視之曰、在人、此原不能、在上帝、無有不能也、</verse>
				<verse number="27">時、彼得向耶穌曰、我等已捨一切所有而從爾、則將有所得乎、</verse>
				<verse number="28">耶穌曰、我誠告爾、爾已從我者、至復興之時、人子坐其榮位、爾亦必坐十二位、審以色列十二支派矣、</verse>
				<verse number="29">凡為我名、捨屋宇、或兄弟、或姊妹、或父、或母、或妻、或子女、或田土、必受百倍、且得永生、</verse>
				<verse number="30">然多有在前者、將在後、在後者、將在前、</verse>
			</chapter>
			<chapter number="20">
				<verse number="1">蓋天國如家主、朝出、僱工人入葡萄園、</verse>
				<verse number="2">既與工人約、一日銀一錢、則遣之入園、</verse>
				<verse number="3">辰末復出、見又有閒立於市者、</verse>
				<verse number="4">即告之曰、爾等亦往葡萄園、所宜給者、我必給爾、其人遂往、</verse>
				<verse number="5">日中及未末又出、亦如是行、</verse>
				<verse number="6">申末出、而見又有閒立者、即告之曰、爾為何終日閒立於此、</verse>
				<verse number="7">對曰、因無人僱我也、家主曰、爾亦往葡萄園、所宜給者、爾必受之、</verse>
				<verse number="8">至晚、園主告其司事者曰、呼眾工人來、給以工貲、由後來者為起、至先來者為止、</verse>
				<verse number="9">僱於申末者既至、則各受銀一錢、</verse>
				<verse number="10">惟先僱者至、意其所受者必加多、乃亦各受銀一錢、</verse>
				<verse number="11">受之、則怨家主曰、</verse>
				<verse number="12">我等終日負勞、且當暑熱、彼後至者、工作惟半時、爾竟使之與我相同乎、</verse>
				<verse number="13">家主答其中之一人曰、友、我未嘗不公待爾、爾與我約、非銀一錢乎、</verse>
				<verse number="14">取爾之工貲而往、我願給後至者如給爾然、</verse>
				<verse number="15">以我之物、行我所願、不亦宜乎、因我為善、爾嫉目乎、</verse>
				<verse number="16">如是、在後者、將在前、在前者、將在後、蓋被召者多、見選者少也、○</verse>
				<verse number="17">耶穌上耶路撒冷之時、在途間悄帶十二門徒、告之曰、</verse>
				<verse number="18">我等上耶路撒冷、人子將被賣與祭司諸長及士子、彼等遂定之以死、</verse>
				<verse number="19">且解與異邦人、以戲弄之、鞭扑之、而釘之於十字架、第三日必復生、</verse>
				<verse number="20">時、西庇太子之母、偕其二子就耶穌、拜求一事、</verse>
				<verse number="21">耶穌乃問之曰、爾所欲者何、對曰、命此二子、在爾國、一坐爾右、一坐爾左、</verse>
				<verse number="22">耶穌答彼等曰、爾所求者、爾不知也、我所將飲之盃、爾能飲乎、我所將受之洗、爾能受乎、對曰、能、</verse>
				<verse number="23">耶穌曰、我之盃、爾必飲之、我所受之洗、爾必受之、但坐我左右、非我得賜者、乃我父備以賜誰、則賜誰也、</verse>
				<verse number="24">十門徒聞之、即因其兄弟二人而大不悅、</verse>
				<verse number="25">耶穌召門徒來曰、爾知異邦人、被其君王主治之、其大人管轄之、</verse>
				<verse number="26">惟爾中不可如此、爾中凡欲為大者、當為爾役、</verse>
				<verse number="27">凡欲為首者、當為爾僕、</verse>
				<verse number="28">即如人子來、非以役人、乃役於人、且捨其生命、為眾代贖也、○</verse>
				<verse number="29">出耶利哥之時、群眾隨之、</verse>
				<verse number="30">有二瞽者坐路旁、聞耶穌過、則呼曰、主、大闢之子孫、憐恤我、</verse>
				<verse number="31">眾責之、使閉口、但彼更呼曰、主、大闢之子孫、憐恤我也、</verse>
				<verse number="32">耶穌止步、召之來、問曰、爾欲我為爾行何事、</verse>
				<verse number="33">瞽者曰、主、使我之目得明、</verse>
				<verse number="34">耶穌憫之、以手按其目、其目即得見、二人遂從耶穌、</verse>
			</chapter>
			<chapter number="21">
				<verse number="1">耶穌與門徒行近耶路撒冷、已至傍橄欖山之伯法其、耶穌乃遣二門徒、</verse>
				<verse number="2">曰、爾往前村、至、則必遇一驢繫於彼處、有小驢同在、爾可解而牽之就我、</verse>
				<verse number="3">倘有人詰問爾、則曰、主需之、彼即遣之來、</verse>
				<verse number="4">此事得成、乃欲應先知所言云、</verse>
				<verse number="5">當告郇之女、爾王就爾、溫柔而騎驢、及驢之小者、即負重之驢之子也、</verse>
				<verse number="6">門徒遂往、遵耶穌所命而行、</verse>
				<verse number="7">牽驢及小驢來、以己衣置於上、扶耶穌騎之、</verse>
				<verse number="8">眾中有多人以已衣鋪於路、亦有伐樹枝鋪於路者、</verse>
				<verse number="9">且前行後從之眾皆呼曰、大闢之子孫、啝𠾎哪、奉主名來者、當稱頌也、在至上之處、當稱啝𠾎哪、</verse>
				<verse number="10">耶穌既入耶路撒冷、全城之人皆竦動曰、此為誰、</verse>
				<verse number="11">眾曰、此乃先知耶穌、自加利利 拿撒勒而來也、○</verse>
				<verse number="12">耶穌入上帝殿、則逐出在殿中貿易者、又推翻兌錢者之几、及賣鴿者之凳、</verse>
				<verse number="13">曰、經云、我室必稱為祈禱之室、惟爾曾以之為盜賊巢穴也、</verse>
				<verse number="14">時、瞽者跛者、於殿就耶穌、耶穌醫之、</verse>
				<verse number="15">祭司諸長及士子、見耶穌所行之奇事、又見幼孩呼於殿曰、大闢之子孫、啝𠾎哪、彼等則大不悅、</verse>
				<verse number="16">向耶穌曰、其所言者、爾聞之乎、耶穌曰、然、經云、爾曾以嬰兒及乳哺者之口全備讚美、此言爾未讀乎、</verse>
				<verse number="17">耶穌遂離之、出城至伯大尼、在彼宿焉、○</verse>
				<verse number="18">次朝、回城之時、耶穌飢、</verse>
				<verse number="19">見路旁有一無花果樹、則就之、無所得、惟葉而已、耶穌向樹曰、今而後、爾永不復結果矣、其樹則立枯、</verse>
				<verse number="20">門徒見而奇異、曰、無花果樹如何立枯也、</verse>
				<verse number="21">耶穌曰、我誠告爾、爾若有信而不疑、則爾不止能行今所行於無花果樹之事、即向此山云、移去投海、亦必成也、</verse>
				<verse number="22">且祈禱時、爾不論求何物、信則得之、○</verse>
				<verse number="23">耶穌入殿、訓人之時、祭司諸長及民間長老就之曰、爾以何權行此事、且此權誰賜爾也、</verse>
				<verse number="24">耶穌曰、我亦有一言問爾、爾若告我、則我以何權行此事乃告爾、</verse>
				<verse number="25">約翰之洗禮自何而來、自天來乎、自人來乎、彼等相議曰、若云自天、彼必曰、然則爾何不信之、</verse>
				<verse number="26">若云自人來、我又懼百姓、蓋眾人皆以約翰為先知也、</verse>
				<verse number="27">遂對耶穌曰、我等不知也、耶穌曰、我以何權行此事亦不告爾矣、</verse>
				<verse number="28">爾意如何、人有二子、就其長子曰、子、爾今日往、我葡萄園工作、</verse>
				<verse number="29">對曰、我不願、但後悔而往、</verse>
				<verse number="30">又就其次子、亦如此言、對曰、主、我往、而竟不往、</verse>
				<verse number="31">此二子誰遵父之旨乎、對曰、長子、耶穌曰、我誠告爾、稅吏及娼妓、先爾入上帝國矣、</verse>
				<verse number="32">蓋約翰以義道就爾、爾不之信之、而稅吏及娼妓信之、且爾見此事之後、仍不悔改以信之也、○</verse>
				<verse number="33">爾復聽一譬、有家主種葡萄園、以籬圍之、其中掘一酒榨、造一望樓、租與園戶、遂往異地、</verse>
				<verse number="34">果期將至、乃遣其僕就園戶、欲取園中之果、</verse>
				<verse number="35">園戶執其僕、扑一、殺一、以石擊一、</verse>
				<verse number="36">家主復遣他僕、較前更多、園戶亦如此待之、</verse>
				<verse number="37">後遣其子就之、曰、彼等必敬我子矣、</verse>
				<verse number="38">但園戶見其子、則相告曰、此為承接業產者、可同來殺之、而據其業產、</verse>
				<verse number="39">遂執之、棄於園外而殺之、</verse>
				<verse number="40">葡萄園主至之時、其將何以處此園戶乎、</verse>
				<verse number="41">彼等曰、其必滅此惡人、以園轉租他園戶、即按時納果者也、</verse>
				<verse number="42">耶穌曰、經云、匠人所棄之石、成為屋角之首石、此乃由主所成者、在我目中甚覺奇異、此經爾未讀乎、</verse>
				<verse number="43">我故告爾、上帝國必奪之於爾、而賜與能結其果之民矣、</verse>
				<verse number="44">凡落於此石上者、其人必碎、此石落於誰之上者、誰即被石所爛、</verse>
				<verse number="45">祭司諸長及法利賽人聞其譬、即知其乃指彼等而言、</verse>
				<verse number="46">欲執之、但懼眾、蓋眾以耶穌為先知也、</verse>
			</chapter>
			<chapter number="22">
				<verse number="1">耶穌又設譬、告眾曰、</verse>
				<verse number="2">天國如一人君、為其子設婚筵、</verse>
				<verse number="3">遣僕召所請者赴席、而彼不肯來、</verse>
				<verse number="4">又遣他僕曰、爾告所請者云、我餐已具、我牛與肥畜已宰、各物備矣、請就筵矣、</verse>
				<verse number="5">但所請者不顧而去、一往己田、一往於市、</verse>
				<verse number="6">其餘執僕、凌辱而殺之、</verse>
				<verse number="7">君聞則怒、遣軍滅此兇犯、而焚其城、</verse>
				<verse number="8">遂告僕曰、婚筵已備、惟所請者不配、</verse>
				<verse number="9">故爾可往通行之路口、凡所遇者、召之赴筵、</verse>
				<verse number="10">僕則出途間、而集凡所遇者、不論善惡、致婚筵之賓滿矣、</verse>
				<verse number="11">君入觀賓、見在彼有一人不衣禮服、</verse>
				<verse number="12">則問之曰、友、爾如何無禮服而來乎、彼無言以答、</verse>
				<verse number="13">君遂告執事者曰、縛其手足、取而投於外邊黑暗之地、在彼有哀哭切齒矣、</verse>
				<verse number="14">蓋被召者多、見選者少也、○</verse>
				<verse number="15">時、法利賽人出而共謀、如何即耶穌之言以陷之、</verse>
				<verse number="16">遂遣其徒、同希律黨之人、就之曰、夫子、我等知爾乃誠實者、亦以誠實傳上帝之道、不偏視人、蓋爾不以貌取人也、</verse>
				<verse number="17">故請告我、爾意如何、納稅於該撒、宜否、</verse>
				<verse number="18">耶穌知其惡、則曰、偽善者、為何試我乎、</verse>
				<verse number="19">取稅銀與我觀之、遂取一銀錢來、</verse>
				<verse number="20">耶穌問曰、此何人之像與號、</verse>
				<verse number="21">答曰、該撒、耶穌曰、則當以該撒之物歸該撒、以上帝之物歸上帝也、</verse>
				<verse number="22">彼等聞此言則奇異、離耶穌而去、○</verse>
				<verse number="23">當日、撒土該人就耶穌、而言無復生之事、乃問之曰、</verse>
				<verse number="24">夫子、摩西曾云、人若無子而死、弟當娶其婦、生子以嗣兄也、</verse>
				<verse number="25">我中有弟兄七人、其長者娶而死、無子、則遺婦與弟、</verse>
				<verse number="26">其二、其三、至其七、皆然、</verse>
				<verse number="27">後、婦亦死、</verse>
				<verse number="28">在復生之時、七人中、婦則為誰之妻乎、因彼皆娶之矣、</verse>
				<verse number="29">耶穌答曰、爾不明聖經及上帝之權能、故謬誤、</verse>
				<verse number="30">蓋復生之時、人皆不嫁不娶、乃如上帝之使者在天、</verse>
				<verse number="31">論及死者復生、爾未讀上帝諭爾者乎、</verse>
				<verse number="32">云、我乃亞伯拉罕之上帝、以撒之上帝、雅各之上帝、上帝非死者之上帝、乃生者之上帝也、</verse>
				<verse number="33">眾聞此、則甚奇其訓、○</verse>
				<verse number="34">法利賽人聞耶穌使撒土該人無言以答、遂集、</verse>
				<verse number="35">其中有一人為教法師、試耶穌而問之曰、</verse>
				<verse number="36">夫子、律法中、何誡為大、</verse>
				<verse number="37">耶穌曰、爾當盡心、盡性、盡意、愛主、爾之上帝、</verse>
				<verse number="38">此乃誡之首且大者、</verse>
				<verse number="39">其次亦若是、即爾當愛鄰如己、</verse>
				<verse number="40">此二誡、乃律法及先知之網領也、○</verse>
				<verse number="41">法利賽人集時、耶穌問之曰、</verse>
				<verse number="42">論及基督、爾意如何、其為誰之子孫乎、對曰、大闢之子孫也、</verse>
				<verse number="43">耶穌曰、然則大闢被感於聖神、何以稱基督為主也、</verse>
				<verse number="44">大闢有言云、主向我主曰、坐我右、待我使爾之敵為爾足凳、</verse>
				<verse number="45">大闢既稱基督為主、則基督如何為大闢子孫乎、</verse>
				<verse number="46">無人能答一言、且自此日無敢復問者、</verse>
			</chapter>
			<chapter number="23">
				<verse number="1">時、耶穌告眾與門徒曰、</verse>
				<verse number="2">士子與法利賽人、坐於摩西之位、</verse>
				<verse number="3">故凡其命爾守者、則守而行之、但勿效其所為、因其言而不行也、</verse>
				<verse number="4">彼以重且難任之擔、縛而置人肩上、惟己則不肯以一指動之、</verse>
				<verse number="5">凡其所行之事、其行之、乃欲使人見之耳、故闊其佩戴之經文、大其衣裳之邊幅、</verse>
				<verse number="6">喜在筵席坐首座、在會堂坐高位、</verse>
				<verse number="7">又喜人在市上問其安、而被人稱曰、啦吡啦吡、</verse>
				<verse number="8">然爾勿受啦吡之稱、因爾夫子乃一、而爾眾皆弟兄、</verse>
				<verse number="9">亦勿以在地者稱為爾父、因爾父乃一、即在天者也、</verse>
				<verse number="10">亦勿受師之稱、因爾師乃一、即基督、</verse>
				<verse number="11">爾中至大者、必為爾僕、</verse>
				<verse number="12">且凡自高者、必降為卑、自卑者、必升為高也、○</verse>
				<verse number="13">爾偽善之士子與法利賽人、有禍矣、蓋爾閉天國於人前、爾自不入、有將入者、爾亦不容其入、</verse>
				<verse number="14">爾偽善之士子與法利賽人、有禍矣、蓋爾侵吞寡婦之家貲、而佯為長禱、故爾必受更重之刑也、</verse>
				<verse number="15">爾偽善之士子與法利賽人、有禍矣、蓋爾周行海洋陸地、招一人進教、既進、則使之為地獄之人、較爾加倍也、○</verse>
				<verse number="16">爾瞽而領人者有禍矣、爾曰、凡指殿而誓、無妨也、惟指殿內之金而誓、則當守之、</verse>
				<verse number="17">爾愚且瞽者、誰為大、金乎、或使金成聖之殿乎、</verse>
				<verse number="18">爾又曰、凡指壇而誓、無妨也、惟指壇上之禮物而誓、則當守之、</verse>
				<verse number="19">爾愚且瞽者、誰為大、禮物乎、或使禮物成聖之壇乎、</verse>
				<verse number="20">故指壇而誓者、彼乃指壇及凡在其上者而誓也、</verse>
				<verse number="21">指殿而誓者、彼乃指殿及居其內者而誓也、</verse>
				<verse number="22">指天而誓者、彼乃指上帝之座、及坐於其上者而誓也、○</verse>
				<verse number="23">爾偽善之士子與法利賽人、有禍矣、蓋爾以薄荷茴香馬芹、十捐其一、但律法之最重者、即義與仁與信、爾則棄之、此乃爾所當行者、而彼亦不可棄耳、</verse>
				<verse number="24">爾瞽而領人者、蚊蟲爾則濾出、駱駝爾則吞下、</verse>
				<verse number="25">爾偽善之士子與法利賽人、有禍矣、蓋爾潔盃盤之外、而內則充以勒索及非義矣、</verse>
				<verse number="26">瞽者法利賽人乎、當先潔盃盤之內、使其外亦潔也、○</verse>
				<verse number="27">爾偽善之士子與法利賽人、有禍矣、蓋爾似粉飾之墓、外現為美、而內則充以死骸及諸污穢矣、</verse>
				<verse number="28">如是、爾亦外現為義以向人、而內則充以偽善及非法矣、</verse>
				<verse number="29">爾偽善之士子與法利賽人、有禍矣、蓋爾建先知之墓、飾義人之墳、</verse>
				<verse number="30">而曰、倘我在我祖時、必不同謀流先知之血、</verse>
				<verse number="31">如是、爾自證爾乃為殺先知者之子孫也、</verse>
				<verse number="32">爾亦可滿爾祖之惡貫矣、</verse>
				<verse number="33">蛇蝮一類者、爾何能逃地獄之刑乎、○</verse>
				<verse number="34">是以我遣先知、智人、及士子就爾、其中將被爾殺者有之、被爾釘於十字架者有之、被爾鞭於會堂者有之、被爾由此城至彼城逼迫者又有之、</verse>
				<verse number="35">乃欲使地上所流義人之血皆歸爾、即自義人亞伯之血、至爾所殺於殿壇間、巴拉加子撒加利亞之血也、</verse>
				<verse number="36">我誠告爾、此事必皆歸於此世代、○</verse>
				<verse number="37">耶路撒冷乎、耶路撒冷乎、爾乃殺先知者、以石擊奉使就爾者、我屢欲集爾之子女、似母雞集其雛於翼下、惟爾不欲、</verse>
				<verse number="38">爾室將為荒土矣、</verse>
				<verse number="39">我告爾、今而後、爾不見我、待爾云、奉主名來者、當稱頌也、</verse>
			</chapter>
			<chapter number="24">
				<verse number="1">耶穌出殿、行時、門徒就焉、以殿宇指與耶穌觀之、</verse>
				<verse number="2">耶穌曰、爾見此多宇乎、我誠告爾、在此將不留一石壘一石上、皆必拆毀、○</verse>
				<verse number="3">耶穌坐於橄欖山、門徒悄就之曰、請告我、何時有此事、且爾之降臨及世末、有何預兆乎、</verse>
				<verse number="4">耶穌答曰、爾宜慎、勿為人所惑、</verse>
				<verse number="5">蓋將有多人冒我名而來、曰、我乃基督也、被其所惑者亦多、</verse>
				<verse number="6">又爾將聞戰、及戰之風聲、慎勿懼、蓋此事必有、惟末期尚未至耳、</verse>
				<verse number="7">民將攻民、國亦攻國、饑荒、瘟疫、地震、各處皆有、</verse>
				<verse number="8">凡此乃苦難之始也、</verse>
				<verse number="9">時、人解爾陷於患難、且殺爾、爾亦因我名、將被萬民怨恨、</verse>
				<verse number="10">時、必有多人厭棄我、而彼此相解相恨、</verse>
				<verse number="11">又有多偽先知、起而惑多人、</verse>
				<verse number="12">因惡貫盈、多人之愛情漸冷、</verse>
				<verse number="13">惟忍耐至終者、彼必得救也、</verse>
				<verse number="14">天國之福音、必傳於普天下、以為萬民之證、然後末期至矣、○</verse>
				<verse number="15">爾觀先知但以理所言、殘賊可惡之物、立於聖地、讀此經者宜思之、</verse>
				<verse number="16">時、在猶太者、當逃於山、</verse>
				<verse number="17">在屋上者、勿下而取家中之物、</verse>
				<verse number="18">在田者、勿歸取其衣、</verse>
				<verse number="19">當時、懷孕者、及乳養嬰孩之婦、有禍矣、</verse>
				<verse number="20">爾宜祈禱、免在冬時及安息日逃避、</verse>
				<verse number="21">蓋其時必有大難、自世之始、以至於今、未有如此之難、後亦必無有也、</verse>
				<verse number="22">若不稍減其日、則無一人得救、惟為所選之民、其日必稍減耳、</verse>
				<verse number="23">時、若有人告爾曰、基督在此、基督在彼、爾勿信之、</verse>
				<verse number="24">蓋將有偽基督偽先知者起、而施行大異跡大奇事、即為選民、若可受其惑、則亦惑之矣、</verse>
				<verse number="25">此事我與爾先言之、</verse>
				<verse number="26">故若有人告爾、云基督在曠野、爾勿出、云基督在密室、爾勿信、</verse>
				<verse number="27">蓋如電發於東而閃於西、人子降臨亦必若是、</verse>
				<verse number="28">屍在何處、鷹亦必集於何處也、○</verse>
				<verse number="29">但其時之難後、日必晦冥、月亦不放光、星落自天、而天象震動、</verse>
				<verse number="30">時、人子之兆必現於天、在地之諸族皆必哀哭、且見人子、以大權大榮、駕天雲而來、</verse>
				<verse number="31">彼必遣其使者吹角、聲音甚大、將其選民、自四方、自天邊之此極至彼極、皆集之來、○</verse>
				<verse number="32">爾可取無花果樹為譬、樹枝柔嫩發葉、則知夏近矣、</verse>
				<verse number="33">如是、爾見此事、則知人子近矣、已至門前矣、</verse>
				<verse number="34">我誠告爾、此代尚未過去、此事已皆成焉、</verse>
				<verse number="35">天地必廢、惟我之言必不廢、○</verse>
				<verse number="36">但彼日彼時、無人知之、即天使亦不知、惟我父知之、</verse>
				<verse number="37">人子降臨、正如挪亞之日、</verse>
				<verse number="38">在洪水之先、人飲食嫁娶、至挪亞入方舟之日、</verse>
				<verse number="39">不覺洪水至矣、淹沒其眾、人子降臨亦必若是、</verse>
				<verse number="40">時、二人在田、一被取、一被遺、</verse>
				<verse number="41">二女推磨、一被取、一被遺、○</verse>
				<verse number="42">故當儆醒、因爾不知爾主何時至也、</verse>
				<verse number="43">家主若知賊在何更至、則必儆醒、不致其屋被穿、此乃爾所知者、</verse>
				<verse number="44">所以爾亦當預備、因爾不意之時、人子至矣、</verse>
				<verse number="45">誰則為忠智之僕、主所立以督其家人、按時分糧於眾乎、</verse>
				<verse number="46">其主來時、見僕如是行、此僕有福矣、</verse>
				<verse number="47">我誠告爾、主必立之、以督其凡所有者、</verse>
				<verse number="48">倘彼惡僕、心內云、我主遲遲而至、</verse>
				<verse number="49">遂扑其同僕、而與酒徒共飲食、</verse>
				<verse number="50">彼僕之主乃於其不意之日、不知之時、必至、</verse>
				<verse number="51">重加鞭扑、派與偽善者同刑、在彼有哀哭切齒矣、</verse>
			</chapter>
			<chapter number="25">
				<verse number="1">是時、天國比十童女、執燈出迎新郎、</verse>
				<verse number="2">其中五智五愚、</verse>
				<verse number="3">愚者執燈、而不備油、</verse>
				<verse number="4">惟智者執燈、又備油於器、</verse>
				<verse number="5">新郎來遲、彼皆假寐而睡、</verse>
				<verse number="6">中夜有人呼云、新郎至矣、爾出迎之、</verse>
				<verse number="7">時、眾童女皆起、而整其燈、</verse>
				<verse number="8">愚者向智者曰、請以爾油分我、因我燈將熄矣、</verse>
				<verse number="9">智者答曰、恐不足為爾並我之用、爾寧就賣者、為己買之、</verse>
				<verse number="10">彼往買之時、新郎至、有備者同入婚筵、而門閉矣、</verse>
				<verse number="11">後其餘童女亦至、曰、主也、主也、請為我開門、</verse>
				<verse number="12">答曰、我誠告爾、我不識爾、</verse>
				<verse number="13">故爾當儆醒、因爾不知何日何時人子至也、○</verse>
				<verse number="14">蓋天國又比一人、將往異地、召其僕來、以所有者付之、</verse>
				<verse number="15">一付銀五千兩、一付二千、一付一千、各按其才、主遂往異地、</verse>
				<verse number="16">受五千者即往、以之貿易、又得五千、</verse>
				<verse number="17">受二千者亦如是得二千、</verse>
				<verse number="18">惟受一千者、往而掘地、埋藏其主之銀、</verse>
				<verse number="19">久後、主歸、與僕計帳、</verse>
				<verse number="20">受五千者至、又別帶五千、曰、主付我五千、我又得五千、</verse>
				<verse number="21">主曰、美哉、善且忠之僕也、爾於寡者既忠矣、我將以多者任爾、爾可進享爾主之樂也、</verse>
				<verse number="22">受二千者亦至、曰、主付我二千、我又得二千、</verse>
				<verse number="23">主曰、美哉、善且忠之僕也、爾於寡者既忠矣、我將以多者任爾、爾可進享爾主之樂也、</verse>
				<verse number="24">受一千者亦至、曰、主也、我知爾乃忍人、於未播之處而收、於未散之處而斂、</verse>
				<verse number="25">是以我懼、則以爾銀埋藏於地、今爾仍有爾之本銀矣、</verse>
				<verse number="26">其主曰、惡而惰之僕乎、爾知我未播之處而收、未散之處而斂、</verse>
				<verse number="27">則當以我之銀存於兌錢者、我至時、遂得我之本銀與其利銀也、</verse>
				<verse number="28">故可奪彼之一千、而付於有十千者、</verse>
				<verse number="29">蓋凡有者、必賜之、使其有餘、凡無有者、即其所有亦必奪之、</verse>
				<verse number="30">且此無益之僕、逐之於外邊黑暗之地、在彼有哀哭切齒矣、○</verse>
				<verse number="31">人子以其榮、偕諸聖天使而至、當時、則坐其榮位之上、</verse>
				<verse number="32">萬民被集於其前、而彼分別之、如牧者分別綿羊與山羊、</verse>
				<verse number="33">使綿羊在其右、山羊在其左也、</verse>
				<verse number="34">王則向在右者曰、爾見寵於我父者、可進前、而得創世以來、為爾所備之國、</verse>
				<verse number="35">蓋我飢爾食我、我渴爾飲我、我為客爾寓我、</verse>
				<verse number="36">我赤身爾衣我、我病爾顧我、我在監爾來視我、</verse>
				<verse number="37">義者則曰、主、我何時見爾飢而食爾、或渴而飲爾乎、</verse>
				<verse number="38">我何時見爾為客而寓爾、或赤身而衣爾乎、</verse>
				<verse number="39">我何時見爾病或在監而來視爾乎、</verse>
				<verse number="40">王則答曰、我誠告爾、此事爾既行之於我兄弟至微之一、即行之於我也、</verse>
				<verse number="41">王又向在左者曰、爾被咒詛者、離我而入永火、乃為魔鬼及其使者所備者也、</verse>
				<verse number="42">蓋我飢爾不食我、我渴爾不飲我、</verse>
				<verse number="43">我為客爾不寓我、我赤身爾不衣我、我病及在監爾不顧我、</verse>
				<verse number="44">彼亦曰、主、我何時見爾飢、或渴、或為客、或赤身、或病、或在監、而不服事爾乎、</verse>
				<verse number="45">王則答曰、我誠告爾、此事既不行之於此至微者之一、即不行之於我也、</verse>
				<verse number="46">此人必往入永刑、惟義者必往入永生、</verse>
			</chapter>
			<chapter number="26">
				<verse number="1">耶穌既畢此言、則告門徒曰、</verse>
				<verse number="2">爾知、過二日、逾越節至矣、人子被解、以釘於十字架、</verse>
				<verse number="3">時、祭司諸長及士子與民間長老、集於祭司長、名該亞法之院中、</verse>
				<verse number="4">相議、欲以詭計執耶穌而殺之、</verse>
				<verse number="5">惟曰、於節期不可、恐民間生亂、○</verse>
				<verse number="6">耶穌在伯大尼、癩者西門之家、</verse>
				<verse number="7">席坐時、有一婦、攜玉盒來、內盛至貴之香膏、就耶穌、澆其首、</verse>
				<verse number="8">門徒見而不悅、曰、似此靡費何用乎、</verse>
				<verse number="9">蓋此香膏可賣多銀、以濟貧者、</verse>
				<verse number="10">耶穌知之、曰、爾何為難此婦乎、彼向我所行者善也、</verse>
				<verse number="11">蓋貧者常偕爾、惟我不常偕爾也、</verse>
				<verse number="12">彼以此香膏澆我身、乃為我之葬而行、</verse>
				<verse number="13">我誠告爾、普天之下、不諭在何處傳福音、亦必述此婦所為、使人記憶之、○</verse>
				<verse number="14">時、十二門徒之一、稱加畧人猶大者、往見祭司諸長、</verse>
				<verse number="15">曰、爾願付我銀幾何、我以耶穌賣與爾、彼等遂秤銀三十、</verse>
				<verse number="16">自此時、猶大尋機賣耶穌、○</verse>
				<verse number="17">當除酵節之首日、門徒就耶穌曰、爾欲我於何處、為爾預備食逾越節之筵乎、</verse>
				<verse number="18">耶穌曰、爾入城就某、告之曰、師云、我時近矣、我偕門徒守逾越節在爾家、</verse>
				<verse number="19">門徒遵耶穌所命、而備逾越節之筵、</verse>
				<verse number="20">至晚、耶穌偕十二門徒席坐、</verse>
				<verse number="21">食之時、耶穌曰、我誠告爾、爾中有一人將賣我矣、</verse>
				<verse number="22">門徒憂甚、各問之曰、主、是我乎、</verse>
				<verse number="23">耶穌曰、與我共蘸手於盤內者、彼即將賣我者也、</verse>
				<verse number="24">人子必按經指彼之言去世、惟賣人子者有禍矣、其人不如不生於世、</verse>
				<verse number="25">賣師者猶大問曰、夫子、是我乎、耶穌曰、爾已言之矣、○</verse>
				<verse number="26">食之時、耶穌取餅、祝而擘之、遞與門徒曰、爾取食之、此乃我之身、</verse>
				<verse number="27">又取盃、祝謝而遞與門徒曰、爾皆飲之、</verse>
				<verse number="28">蓋此乃我之血、即新約之血、為眾而流、以赦罪者也、</verse>
				<verse number="29">我告爾、今而後、我不復飲此葡萄之汁、待他日、我偕爾飲新者於我父國也、○</verse>
				<verse number="30">既詠詩、即出、往橄欖山、○</verse>
				<verse number="31">時、耶穌告門徒曰、此夜、爾皆必厭棄我矣、蓋經云、我將擊牧者、而群羊散矣、</verse>
				<verse number="32">惟我復生後、必先爾往加利利、</verse>
				<verse number="33">彼得曰、眾雖厭棄爾、我永不厭棄爾也、</verse>
				<verse number="34">耶穌曰、我誠告爾、此夜、雞尚未鳴、爾必三此言不認我也、</verse>
				<verse number="35">彼得曰、我即與爾同死、必不言不認爾、眾門徒亦皆如此言、○</verse>
				<verse number="36">時、耶穌偕門徒至一地、名客西馬尼、則告門徒曰、爾坐此、待我往彼祈禱、</verse>
				<verse number="37">遂帶彼得及西庇太二子同去、耶穌方憂痛悲傷、</verse>
				<verse number="38">告之曰、我心甚憂、幾至死矣、爾可待於此、且偕我儆醒、</verse>
				<verse number="39">即少前進、伏而祈禱曰、我父乎、若能行、則使此盃離我、雖然、非從我所欲、乃從爾所欲、</verse>
				<verse number="40">遂就門徒、見其睡、則告彼得曰、爾等不能偕我儆醒片時乎、</verse>
				<verse number="41">當儆醒祈禱、以免入於誘惑也、心固願、而身弱矣、</verse>
				<verse number="42">耶穌復往、二次祈禱曰、我父乎、此盃若不能離我、必欲我飲、則願爾旨得成焉、</verse>
				<verse number="43">再返、見門徒又睡、因其目倦也、</verse>
				<verse number="44">乃離之去、三次祈禱、言亦如前、</verse>
				<verse number="45">後就門徒、告之曰、今尚可睡且安、時近矣、人子被賣於惡人之手矣、</verse>
				<verse number="46">起而偕行、賣我者近矣、○</verse>
				<verse number="47">言時、十二門徒之一猶大來、偕之者有多人、手執刀棒、自祭司諸長及民間長老處而來也、</verse>
				<verse number="48">賣師者與之定一暗號、曰我與誰接吻、誰即其人也、爾可執之、</verse>
				<verse number="49">猶大即就耶穌曰、請夫子安、且與之接吻、</verse>
				<verse number="50">耶穌曰、友、爾為何來此、眾遂前、舉手執耶穌、</verse>
				<verse number="51">偕耶穌者、中有一人、伸手拔刀、擊祭司長之僕、削其一耳、</verse>
				<verse number="52">耶穌曰、收爾刀入鞘、蓋凡執刀者、必以刀亡、</verse>
				<verse number="53">爾意我此時、不能求我父、為我遣十二營有餘之使者乎、</verse>
				<verse number="54">若然、則經所云、此事必有者、如何得應乎、○</verse>
				<verse number="55">當時、耶穌向眾曰、爾以刀以棒來執我、如執賊乎、我日日在殿訓人、與爾同坐、而爾不執我、</verse>
				<verse number="56">但此事得成、乃欲應先知所記之言也、時、門徒皆離之而奔、○</verse>
				<verse number="57">執耶穌者、則拽之、至祭司長該亞法之所、士子及長老已集於彼、</verse>
				<verse number="58">彼得遠隨耶穌、至祭司長之院內、入而與吏役同坐、欲觀此事之結局、</verse>
				<verse number="59">祭司諸長與長老及全公會、求妄證攻耶穌、欲治死之、</verse>
				<verse number="60">但不得其證、雖多妄證者來、亦不得焉、後有二妄證者來、曰、</verse>
				<verse number="61">此人曾云、我能毀上帝殿、三日內又造之、</verse>
				<verse number="62">祭司長起、問耶穌曰、爾無所答乎、此人作證攻爾者、何也、</verse>
				<verse number="63">耶穌默然、祭司長曰、我今爾在永生上帝前、誓而告我等、爾乃基督、上帝之子乎、</verse>
				<verse number="64">耶穌曰、爾已言之矣、惟我告爾等、此後、爾必見人子坐大權能者之右、且駕天雲而來矣、</verse>
				<verse number="65">祭司長遂裂己衣曰、彼已出僭妄之言、我等何用別證乎、爾已聞其僭妄之言矣、</verse>
				<verse number="66">爾意如何、眾答曰、其罪當死、</verse>
				<verse number="67">彼等則唾其面、且以拳擊之、亦有以掌掌之者、</verse>
				<verse number="68">曰、基督乎、爾試猜之、告我、擊爾者為誰、○</verse>
				<verse number="69">彼得坐於外院、有一婢就之曰、爾亦偕加利利人耶穌也、</verse>
				<verse number="70">彼得在眾前不承認、向婢云、我不知爾言何也、</verse>
				<verse number="71">既出至前廊、又一婢見之、告在彼之人曰、此亦偕拿撒勒人耶穌也、</verse>
				<verse number="72">彼得誓而不承認、曰、我不識其人也、</verse>
				<verse number="73">不多時、旁立者前來、向彼得曰、爾亦誠為彼之一黨、爾之口音明表爾矣、</verse>
				<verse number="74">彼得咒且誓曰、我不識其人也、即時鷄鳴、</verse>
				<verse number="75">於是、彼得憶耶穌告彼之言云、雞尚未鳴、爾必三次言不認我、乃出而痛哭矣、</verse>
			</chapter>
			<chapter number="27">
				<verse number="1">次朝、祭司諸長、與民間長老、共謀攻耶穌、欲治死之、</verse>
				<verse number="2">遂縛而拽之、解於方伯彼拉多、○</verse>
				<verse number="3">時、賣師者猶大、見耶穌既被定罪、則悔、以其銀三十、還於祭司諸長及長老、</verse>
				<verse number="4">曰、我賣無辜者之血、有罪矣、彼等曰、此與我何干、爾自當之、</verse>
				<verse number="5">猶大則以其銀、擲於殿而退、遂往自縊、</verse>
				<verse number="6">祭司諸長取其銀曰、此乃血價、置庫非宜、</verse>
				<verse number="7">即共議、以此銀買窰戶之田、為葬過客之塜地、</verse>
				<verse number="8">故其田至今稱血田焉、</verse>
				<verse number="9">於是、應先知耶利米所言云、彼等取銀三十、即被估者之價、以色列之後嗣所估者、</verse>
				<verse number="10">捐之以買窰戶之田、按主命我也、○</verse>
				<verse number="11">耶穌立於方伯前、方伯問之曰、爾乃猶太人王乎、耶穌曰、爾言是也、</verse>
				<verse number="12">祭司諸長與長老訟耶穌、耶穌不答、</verse>
				<verse number="13">彼拉多則曰、彼等作證攻爾多端、爾不聞乎、</verse>
				<verse number="14">耶穌一言不答之、致方伯甚奇異、○</verse>
				<verse number="15">每至節期、方伯有常例釋一囚、乃任眾所欲者、</verse>
				<verse number="16">時、有一惡名之囚巴拉巴、</verse>
				<verse number="17">眾既集、彼拉多曰、爾欲我釋誰、巴拉巴乎、或耶穌稱基督者乎、</verse>
				<verse number="18">彼拉多言此、因知彼等乃媢嫉而解耶穌也、○</verse>
				<verse number="19">方伯坐公座之時、其妻遣人就之曰、此義人之事、爾勿治理之、蓋我今日於夢中、為之哀痛者多也、○</verse>
				<verse number="20">祭司諸長與長老唆眾、求釋巴拉巴而滅耶穌、</verse>
				<verse number="21">方伯向眾曰、此二人中、爾欲我釋誰、眾曰、巴拉巴、</verse>
				<verse number="22">彼拉多曰、然則耶穌稱基督者、我何以處之、眾曰、釘之十字架、</verse>
				<verse number="23">方伯曰、何故、彼曾行何惡乎、眾更呼曰、釘之十字架、</verse>
				<verse number="24">彼拉多見其言無益、反將生亂、則取水、在眾前洗手、曰、流此義人之血、非我罪也、爾自當之、</verse>
				<verse number="25">眾民對曰、願其血歸我及我子孫矣、</verse>
				<verse number="26">於是、彼拉多釋巴拉巴、既鞭耶穌、則付之於彼等、以釘十字架、○</verse>
				<verse number="27">時、方伯之兵卒帶耶穌入公堂、集全營之兵圍之、</verse>
				<verse number="28">彼等則脫其衣、以絳袍衣之、</verse>
				<verse number="29">編棘冕、冠其首、又置葦於其右手、且跪其前、戲之曰、猶太人王安、</verse>
				<verse number="30">又唾其身、取葦擊其首、</verse>
				<verse number="31">戲畢、則脫其袍、以其舊衣之、拽之去、以釘十字架、○</verse>
				<verse number="32">眾出公堂、遇古利奈人、名西門、彼等強之負耶穌之十字架、</verse>
				<verse number="33">既至一地、名各各他、譯即髑髏處、</verse>
				<verse number="34">乃以醋和膽、給耶穌飲、耶穌嘗之而不飲、</verse>
				<verse number="35">既釘之於十字架、則拈鬮分其衣、有此事、乃欲應先知所言云、彼分我之外衣、為我之裏衣而拈鬮焉、</verse>
				<verse number="36">兵卒坐於彼而守之、</verse>
				<verse number="37">又取罪標、置於其首以上、書之曰、此乃耶穌、猶太人王也、</verse>
				<verse number="38">時、有二盜與之同釘、一在其左、一在其右、○</verse>
				<verse number="39">過路者毀謗之、搖首曰、</verse>
				<verse number="40">爾乃毀殿、又三日造之者、今宜自救、爾若為上帝子、則由十字架而下矣、</verse>
				<verse number="41">祭司諸長與士子及長老、亦如此戲之曰、</verse>
				<verse number="42">彼救他人、不能自救、若為以色列王、今可自十字架而下、我即信之、</verse>
				<verse number="43">彼賴上帝、若上帝悅之、今可救之、蓋彼曾云、我乃上帝之子、</verse>
				<verse number="44">同釘之盜、亦如是詬罵之、○</verse>
				<verse number="45">自午正至申初、全地黑暗、</verse>
				<verse number="46">約申初、耶穌大聲呼曰、㕽唎、㕽唎、啦嗎［口撒］［口駁］𠯈呢、譯即我之上帝、我之上帝、為何離我、</verse>
				<verse number="47">旁立者聞之、有曰、彼呼以利亞也、</verse>
				<verse number="48">其中一人即速走、取海絨浸醋、束於葦上、而飲之、</verse>
				<verse number="49">其餘曰、且聽之、試觀以利亞來救之否、○</verse>
				<verse number="50">耶穌又大聲而呼、氣遂絕、</verse>
				<verse number="51">殿內之幔、自上至下裂為二、且地震、磐裂、</verse>
				<verse number="52">墓開、已寢之聖人、其身多有復起、</verse>
				<verse number="53">耶穌復生之後、彼等則出墓、而入聖京、現於多人○</verse>
				<verse number="54">百夫長及同守耶穌者、見地震與所歷之事、則懼甚、曰、此誠為上帝之子矣、</verse>
				<verse number="55">有多婦、在彼遠觀、乃由加利利、從耶穌而供事之者、</verse>
				<verse number="56">中有抹大拉之馬利亞、雅各與約西之母馬利亞、及西庇太二子之母、○</verse>
				<verse number="57">至晚、有一富者、名約瑟、由亞利馬太來、彼亦耶穌之門徒也、</verse>
				<verse number="58">入見彼拉多、求耶穌之屍、彼拉多則命以屍給之、</verse>
				<verse number="59">約瑟取屍、以潔淨細麻布裹之、</verse>
				<verse number="60">置於己之新墓、此墓乃鑿於磐石中者、又轉大石於墓門而去、</verse>
				<verse number="61">有抹大拉之馬利亞、及他馬利亞在彼、向墓而坐、○</verse>
				<verse number="62">次日、即備節日之第二日也、祭司諸長與法利賽人集、見彼拉多曰、</verse>
				<verse number="63">主、我等憶彼誘人者、生時曾言、三日後、我將復生、</verse>
				<verse number="64">故此、請命將其墓、固守至第三日、恐其門徒夜來盜之、而告民曰、彼乃由死復生、如是、則後惑更大於前矣、</verse>
				<verse number="65">彼拉多曰、爾有守兵、可往、盡爾心固守之、</verse>
				<verse number="66">彼等遂往、固守其墓、封其石而守以兵也、</verse>
			</chapter>
			<chapter number="28">
				<verse number="1">安息日既過、至七日之首日、天將亮之時、抹大拉之馬利亞、及他馬利亞來觀其墓、</verse>
				<verse number="2">時、地大震動、蓋主之使者自天而下、來移墓門之石、而坐其上、</verse>
				<verse number="3">容貌如電、衣白如雪、</verse>
				<verse number="4">守墓者、因畏之而戰慄、直若死然、</verse>
				<verse number="5">天使向婦曰、勿懼、我知爾尋釘十字架之耶穌、</verse>
				<verse number="6">彼不在此、因其已復生、如其所言矣、爾來觀置主之處、</verse>
				<verse number="7">且速往告其門徒、言彼已由死復生、先爾往加利利、在彼處必見之、今我已告爾矣、</verse>
				<verse number="8">婦急離墓、懼且大喜、趨報門徒、</verse>
				<verse number="9">往報之時、耶穌遇之、曰、願爾安、婦遂進前、抱其足而拜之、</verse>
				<verse number="10">耶穌曰、勿懼、去報我兄弟、使其往加利利、在彼處必見我矣、○</verse>
				<verse number="11">婦去之時、守墓者數人入城、以一切所經歷之事、皆報祭司諸長、</verse>
				<verse number="12">祭司諸長與長老集議、則以多銀付兵、</verse>
				<verse number="13">曰、爾可云、我眠時、其門徒夜來盜之、</verse>
				<verse number="14">倘此言聞於方伯、我等即勸之、保爾無事、</verse>
				<verse number="15">兵既受銀、遂如所囑而行、於是、此言遍傳猶太人中、且傳至今日也、○</verse>
				<verse number="16">門徒十一人則往加利利、至耶穌所言之山、</verse>
				<verse number="17">既見耶穌拜之、然而尚有疑者、</verse>
				<verse number="18">耶穌進前、告之曰、天地諸權、皆已賜我矣、</verse>
				<verse number="19">故爾當往、招萬民為徒、與之施洗、使之歸於父子聖神之名、</verse>
				<verse number="20">教之守我凡所命爾者、我常與爾同在、至世界之末日也、亞門、</verse>
			</chapter>
		</book>
		<book number="41">
			<chapter number="1">
				<verse number="1">上帝之子、耶穌基督福音之始、</verse>
				<verse number="2">如先知以賽亞所記云、我遣我之使者、在爾前、修爾路、</verse>
				<verse number="3">野有人聲呼云、備主路、直其徑、</verse>
				<verse number="4">按此言、約翰來、在曠野施洗、傳悔改之洗禮、使罪得赦、</verse>
				<verse number="5">猶太全地、與耶路撒冷之人、皆出就約翰、在約但河受其洗、而各認己罪也、</verse>
				<verse number="6">約翰衣駝毛、腰束皮帶、食則蝗蟲野蜜、</verse>
				<verse number="7">彼傳道云、有一後我而來者、其能力勝於我、即屈身而解其履帶、我亦不堪、</verse>
				<verse number="8">我以水施洗爾、惟彼將以聖神施洗爾也、○</verse>
				<verse number="9">其時、耶穌自加利利之拿撒勒來、在約但河受洗於約翰、</verse>
				<verse number="10">正由水而上、則見天裂、聖神如鴿降臨其上、</verse>
				<verse number="11">又有聲自天來云、爾乃我愛子、我所喜悅者、○</verse>
				<verse number="12">聖神遂促耶穌往曠野去、</verse>
				<verse number="13">在彼處四十日、見試於撒但、與野獸同在、有天使服事之、○</verse>
				<verse number="14">約翰被監以後、耶穌至加利利、傳上帝國之福音云、</verse>
				<verse number="15">期已滿矣、上帝國近矣、爾等宜悔改、信福音、○</verse>
				<verse number="16">耶穌行於加利利海邊、見西門與其弟安得烈撒網於海、蓋彼乃漁者也、</verse>
				<verse number="17">耶穌曰、從我、我將使爾得人如得魚焉、</verse>
				<verse number="18">彼遂棄網從之、</verse>
				<verse number="19">由是稍前行、又見西庇太之子雅各、與雅各之弟約翰、在船補網、</verse>
				<verse number="20">耶穌即召之、二子乃別父西庇太及僱工者於船、而從耶穌、○</verse>
				<verse number="21">至迦百農、耶穌即於安息日入會堂訓人、</verse>
				<verse number="22">眾奇其訓、因其教人如有權者、不同士子也、</verse>
				<verse number="23">在會堂有一被邪鬼所附之人、呼曰、</verse>
				<verse number="24">拿撒勒人耶穌、我等與爾何干、爾來滅我乎、我知爾為誰、乃上帝之聖者、</verse>
				<verse number="25">耶穌責之曰、閉口、出、</verse>
				<verse number="26">邪鬼抽搐其人、大聲號呼而出、</verse>
				<verse number="27">眾驚異而相告曰、此何也、此何新訓也、彼以權命邪鬼、鬼亦順從之、</verse>
				<verse number="28">耶穌聲名即傳遍加利利四方、○</verse>
				<verse number="29">既出會堂、耶穌與雅各 約翰進西門 安得烈家、</verse>
				<verse number="30">西門之岳母患熱病而臥、有人告耶穌、</verse>
				<verse number="31">耶穌進前執其手、扶而起之、熱病立退、婦遂供事焉、○</verse>
				<verse number="32">至晚、日落之時、有帶一切患病者、及被鬼所附者、就耶穌、</verse>
				<verse number="33">全城之人皆集於門前、</verse>
				<verse number="34">其中有多人患各種病恙、耶穌醫之、又逐多鬼、因鬼識主、主故不許之言、○</verse>
				<verse number="35">次朝、天未明、耶穌早起、出往曠野、在彼祈禱、</verse>
				<verse number="36">西門與同人訪隨之、</verse>
				<verse number="37">既遇、則曰、眾尋爾、</verse>
				<verse number="38">耶穌曰、可偕我往附近鄉村、我在彼亦欲傳道、因我特為此事而來也、</verse>
				<verse number="39">耶穌遂在加利利四方會堂、傳道逐鬼、○</verse>
				<verse number="40">有一患癩之人、就耶穌而求之、跪云、爾若肯、必能潔我、</verse>
				<verse number="41">耶穌動憐憫之心、伸手按之、曰、我肯、爾可潔、</verse>
				<verse number="42">言時、癩即離其身、人潔矣、</verse>
				<verse number="43">耶穌嚴戒之、即遣之去、曰、</verse>
				<verse number="44">慎勿告人、但往、以己身使祭司觀之、且為爾之潔、獻摩西所命之禮物、以為眾證、</verse>
				<verse number="45">然其人出、以多言傳揚此事、致耶穌不復得顯然入城、惟居於野、人自四方就之、</verse>
			</chapter>
			<chapter number="2">
				<verse number="1">數日後、耶穌復進迦百農、人聞其在室、</verse>
				<verse number="2">遂有多人聚集、致無空地、即門外亦無空處、耶穌與之傳道焉、</verse>
				<verse number="3">有人帶一患癱瘋者、就耶穌、用四人擡之、</verse>
				<verse number="4">因人眾、不得近、則啟耶穌所在之屋頂、既拆通、乃以患癱瘋者所臥之床、縋之而下、</verse>
				<verse number="5">耶穌見彼等信己、則告患癱瘋者曰、小子、爾罪赦矣、</verse>
				<verse number="6">有士子數人坐於彼處、</verse>
				<verse number="7">心中議論曰、此人為何如是出僭妄之言、上帝而外、誰能赦罪乎、</verse>
				<verse number="8">耶穌心中知彼有此議論、即告之曰、爾為何議論此事於心、</verse>
				<verse number="9">向患癱瘋者、或云爾罪赦矣、或云起、取爾床而行、此二者孰易、</verse>
				<verse number="10">今使爾知人子在地、有權以赦罪耳、即向患癱瘋者曰、</verse>
				<verse number="11">我命爾起、取爾床、歸爾家、</verse>
				<verse number="12">其人即起、取床、於眾前而出、致眾駭異、歸榮於上帝云、我等從未見如此之事也、○</verse>
				<verse number="13">耶穌復出、至海邊、眾就之、耶穌訓誨焉、</verse>
				<verse number="14">由是前行、見亞勒腓之子利未、坐於稅關、耶穌曰、從我、利未遂起而從之、○</verse>
				<verse number="15">耶穌於利未家坐席、有多稅吏及罪人、偕耶穌與門徒坐、蓋其人眾、且從之也、</verse>
				<verse number="16">士子及法利賽人、見耶穌與稅吏並罪人共食、即問其門徒曰、彼為何與稅吏並罪人共飲食乎、</verse>
				<verse number="17">耶穌聞而告之曰、康強者不需醫士、惟患病者需之、我來非招義人、乃招罪人悔改耳、○</verse>
				<verse number="18">約翰之門徒與法利賽人、禁食之時、有人來問耶穌曰、約翰之門徒、與法利賽人禁食、爾之門徒不禁食、何也、</verse>
				<verse number="19">耶穌答曰、新娶者同在、賀新娶者何能禁食乎、有新娶者同在、不能禁食也、</verse>
				<verse number="20">惟將來、新娶者別之去、其時必禁食耳、</verse>
				<verse number="21">未有用新布補舊衣者、恐所補之新布、縮而裂其舊衣、綻更大焉、</verse>
				<verse number="22">且未有盛新酒於舊皮袋者、恐新酒裂袋、酒漏、而袋亦壞、惟新酒必盛於新袋也、○</verse>
				<verse number="23">當安息日、耶穌由麥田經過、其門徒行時摘麥穗、</verse>
				<verse number="24">法利賽人向耶穌曰、視哉、彼等於安息日行所不當行、何也、</verse>
				<verse number="25">耶穌曰、經云大闢及從人絕糧、飢時所行之事、爾未讀之乎、</verse>
				<verse number="26">當亞庇亞塔為祭司長時、大闢入上帝宮、食陳設之餅、且賜從人亦食之矣、但此餅祭司而外、人皆不宜食也、</verse>
				<verse number="27">耶穌又曰、安息日乃為人而設、人非為安息日而設、</verse>
				<verse number="28">是以人子亦為安息日之主也、</verse>
			</chapter>
			<chapter number="3">
				<verse number="1">耶穌又入會堂、堂內有枯一手者、</verse>
				<verse number="2">在彼亦有數人窺耶穌、於安息日醫之否、其意欲訟告耶穌、</verse>
				<verse number="3">耶穌向手枯者云、起、立於中、</verse>
				<verse number="4">乃問眾曰、於安息日、行善行惡、救命殺命、孰宜、眾皆默然、</verse>
				<verse number="5">耶穌怒而週視眾人、蓋憂彼等之心硬也、則向其人曰、伸爾手、其人將手一伸、此手即愈、與他手同、</verse>
				<verse number="6">法利賽人出、遂與希律黨共謀攻耶穌、將何以滅之、○</verse>
				<verse number="7">耶穌偕門徒離其地、往海邊、時、有群眾、自加利利隨之、</verse>
				<verse number="8">又有猶太、耶路撒冷、以土買、約但河外、推羅 西頓之人甚多、聞其所行、亦就之焉、</verse>
				<verse number="9">耶穌因人眾、即命門徒備小船以待、免被擁擠、</verse>
				<verse number="10">蓋耶穌醫人已多矣、故凡有疾者、皆逼近欲摸之、</verse>
				<verse number="11">邪鬼一見耶穌、則伏於其前、呼曰、爾乃上帝之子也、</verse>
				<verse number="12">耶穌即嚴戒之、勿揚其名、○</verse>
				<verse number="13">耶穌登山、隨己意以召人、而人就之、</verse>
				<verse number="14">乃立十二人、欲其常與己偕、又欲遣之傳道、</verse>
				<verse number="15">且賜其有醫病逐鬼之權、</verse>
				<verse number="16">十二人有西門、耶穌稱之為彼得、</verse>
				<verse number="17">又有西庇太之子雅各、與雅各之弟約翰、此二人、耶穌稱之為半尼其、意即雷子、</verse>
				<verse number="18">又有安得烈、腓力、巴多羅買、馬太、多馬、亞勒腓之子雅各、同達太、並稱銳之西門、</verse>
				<verse number="19">又有賣耶穌之加畧人猶大、○</verse>
				<verse number="20">耶穌及門徒入室、眾復集、以致無暇食餅、</verse>
				<verse number="21">耶穌之親眷聞其事則至、欲執耶穌而止之、言曰、彼狂矣、</verse>
				<verse number="22">有士子自耶路撒冷來、曰、彼為別西卜所附、賴鬼王逐鬼也、</verse>
				<verse number="23">耶穌召之來、設譬以告之曰、撒但何能逐撒但乎、</verse>
				<verse number="24">若國自相分爭、則其國不能立、</verse>
				<verse number="25">若家自相分爭、則其家不能立、</verse>
				<verse number="26">倘撒但起攻撒但、而自相分爭、則亦不能立、必至滅亡矣、</verse>
				<verse number="27">無人能入勇士之室、劫其家具、必先縛勇士、然後可劫其室也、</verse>
				<verse number="28">我誠告爾、世人無論犯何罪、無論出何毀謗之言、皆可赦之、</verse>
				<verse number="29">惟凡毀謗聖神之人、終不得赦、乃犯永罪也、</verse>
				<verse number="30">耶穌云此、因人言其乃被邪鬼所附者、○</verse>
				<verse number="31">時、耶穌之母及其兄弟來、立於外、使人就而呼之、</verse>
				<verse number="32">眾圍耶穌而坐、或告之曰、爾母及兄弟在外尋爾、</verse>
				<verse number="33">耶穌答云、誰為我之母、誰為我之兄弟、</verse>
				<verse number="34">遂四顧圍坐之人、曰、觀我母及我兄弟焉、</verse>
				<verse number="35">凡遵行上帝之旨者、彼即我兄弟、姊妹、及母也、</verse>
			</chapter>
			<chapter number="4">
				<verse number="1">耶穌又在海邊訓人、群眾集就之、故上船、浮海而坐、眾皆沿海立於岸上、</verse>
				<verse number="2">耶穌以多端設譬訓之、訓時、告眾曰、</verse>
				<verse number="3">爾宜聽之、有播種者出而播種、</verse>
				<verse number="4">播之時、有落於路旁者、空中之鳥至、盡食之、</verse>
				<verse number="5">有落於磽地者、其土淺薄、土既不深、發苗甚速、</verse>
				<verse number="6">但日出則見曬、因無根即槁矣、</verse>
				<verse number="7">有落於荊棘中者、荊棘起而蔽之、無有結實、</verse>
				<verse number="8">有落於肥地者、發而長、結實或三十倍、或六十倍、或一百倍、</verse>
				<verse number="9">又曰、凡有耳能聽者、宜聽焉、</verse>
				<verse number="10">眾散後、從人與十二門徒問此譬之意、</verse>
				<verse number="11">耶穌答曰、上帝國之奧妙、乃賜爾知之、惟於外人則以譬言、</verse>
				<verse number="12">使之視也、視而不明、聽也、聽而不聰、恐其遷改、而其罪得赦也、</verse>
				<verse number="13">又曰、此譬爾尚未明乎、何能明眾譬乎、</verse>
				<verse number="14">播種之人所播者、乃道也、</verse>
				<verse number="15">被播於路旁者、乃人聽所播之道、撒但即至、以所播於其心之道奪之矣、</verse>
				<verse number="16">被播於磽地者、乃人聽道、即喜受之、</verse>
				<verse number="17">惟其內無根、則亦暫時耳、及至為道遇患難、受逼迫、遂厭而棄之、</verse>
				<verse number="18">被播於荊棘中者、乃人聽道、</verse>
				<verse number="19">而此世之思慮、與貨財之迷惑、及一切之物欲、進而蔽其道、則不結實、</verse>
				<verse number="20">被播於肥地者、乃人聽道、受之、且結實、或三十倍、或六十倍、或百倍焉、○</verse>
				<verse number="21">耶穌又告之曰、人取燈來、豈置之於斗下、或床下乎、非置之於燈臺上乎、</verse>
				<verse number="22">蓋未有微密之事、非欲顯之者、未有隱藏之事、非欲露之者、</verse>
				<verse number="23">凡有耳能聽者、宜聽焉、</verse>
				<verse number="24">又曰、爾所聽者、宜慎之、爾以何量器量與人、亦必被何量器量與爾、且必加倍賜爾聽道者也、</verse>
				<verse number="25">蓋有者、必賜之、無有者、即其所有亦必奪之、○</verse>
				<verse number="26">又曰、上帝之國、如人下種於地、</verse>
				<verse number="27">日起夜眠、種發且長、此人不知其何以如是、</verse>
				<verse number="28">因地自然生榖、先苗、後穗、再後穗上結滿榖實、</verse>
				<verse number="29">既熟、即以鐮割之、因收榖之時已至矣、○</verse>
				<verse number="30">又曰、上帝之國、以何像像之、以何譬譬之乎、</verse>
				<verse number="31">即如一粒芥種、種於地之時、乃地上百種之至小者、</verse>
				<verse number="32">種後即發、大於諸蔬、又生大枝、空中之鳥可棲其蔭、○</verse>
				<verse number="33">耶穌多用如此之譬、以傳道於眾、皆按其所能聽者、</verse>
				<verse number="34">但非譬則不向眾言、退居時、將諸譬盡與門徒講解之、○</verse>
				<verse number="35">日晚、耶穌告門徒曰、可共渡至彼岸、</verse>
				<verse number="36">耶穌仍坐在船、門徒既散眾、則開船、與耶穌偕往、又有他船同行、</verse>
				<verse number="37">狂風大起、浪躍入船、將滿焉、</verse>
				<verse number="38">耶穌於船尾枕而寢、門徒醒之曰、夫子、我等亡矣、爾不顧乎、</verse>
				<verse number="39">耶穌起、斥風、向海曰、默而靜、風遂息、大平靜、</verse>
				<verse number="40">乃向門徒曰、爾何恐懼如是、爾尚無信乎、</verse>
				<verse number="41">眾甚驚懼、互相告曰、此何人也、風與海亦順從之、</verse>
			</chapter>
			<chapter number="5">
				<verse number="1">遂至海之彼岸、加大拉地、</verse>
				<verse number="2">耶穌離船、即有被邪鬼所附者自塚出、遇之、</verse>
				<verse number="3">其人素居塚、雖用鐵鏈繫之、亦不能繫、</verse>
				<verse number="4">蓋彼屢見繫於腳鐐及鐵鏈、而鐵鏈為彼掙斷、腳鐐亦扭壞、終無有人能制之、</verse>
				<verse number="5">晝夜常在山與塚號呼、又用石自傷、</verse>
				<verse number="6">遠見耶穌、趨而拜之、</verse>
				<verse number="7">大聲呼曰、至高上帝之子耶穌、我與爾何干、我託上帝名、求爾莫苦我、</verse>
				<verse number="8">蓋耶穌曾命之云、爾邪鬼乎、出離此人、</verse>
				<verse number="9">耶穌問之曰、爾何名、答曰、我名軍、因我等多之故也、</verse>
				<verse number="10">即切求耶穌、勿逐之離此地、</verse>
				<verse number="11">在彼處山邊、有一大群豬方食、</verse>
				<verse number="12">眾鬼求曰、容我等往豬群而入之、</verse>
				<verse number="13">耶穌即許之、邪鬼乃出其人、而入豬群矣、其群豬奔下山坡投海、數約二千、皆溺於海、</verse>
				<verse number="14">牧豬者奔而報城鄉之人、眾皆出、欲觀所行者何事、</verse>
				<verse number="15">就耶穌、見前被鬼所附者、即被群鬼所附者、坐而衣、心明悟、眾則懼、</verse>
				<verse number="16">其見耶穌逐鬼之人、則以被鬼所附者之所遇、及一群豬之事、皆告之、</verse>
				<verse number="17">眾求耶穌出其境、</verse>
				<verse number="18">耶穌上船之時、前被鬼所附者、求耶穌准與之偕、</verse>
				<verse number="19">而耶穌不准、惟向之曰、歸爾家、以主如何待爾、如何憐恤爾、告爾親眷焉、</verse>
				<verse number="20">其人去、在低加波利傳揚耶穌為彼所行之事、眾皆奇異、○</verse>
				<verse number="21">耶穌上船、復渡至彼岸、集而就之者甚多、耶穌正在海邊、</verse>
				<verse number="22">有一宰會堂者來、名睚魯、彼見耶穌、則伏於其足前、</verse>
				<verse number="23">切求之曰、我之幼女將死、請爾來按手於其身、使之得救、則必生矣、</verse>
				<verse number="24">耶穌偕往、從之者眾、致擁擠焉、○</verse>
				<verse number="25">有一婦、患十二年血漏病、</verse>
				<verse number="26">在多醫士之手、經受多苦、用盡家財、全不見愈、病勢反增、</verse>
				<verse number="27">此婦聞耶穌之事、即由其後、而雜於眾中、摸耶穌之衣、</verse>
				<verse number="28">蓋曰、我但摸其衣、則必得救、</verse>
				<verse number="29">即時、血漏之源涸矣、在身覺其疾已愈、</verse>
				<verse number="30">耶穌即自覺有能力由己而出、乃轉身於眾中、曰、誰摸我衣乎、</verse>
				<verse number="31">門徒曰、爾見眾擁爾、反問誰摸我乎、</verse>
				<verse number="32">耶穌週視、欲見行此事之婦、</verse>
				<verse number="33">婦知於己身之所成、則恐懼戰兢、來俯伏於耶穌之前、以實情全告之、</verse>
				<verse number="34">耶穌曰、女、爾之信救爾、可安然以歸、爾疾愈矣、○</verse>
				<verse number="35">言時、有人由宰會堂者之家來云、爾女已死、何尚勞動夫子、</verse>
				<verse number="36">耶穌聞所告之言、即向宰會堂者云、爾勿懼、惟信、</verse>
				<verse number="37">於時、帶彼得、雅各、及雅各之弟約翰同行、此外、不許他人隨之、</verse>
				<verse number="38">至宰會堂者之家、見眾忙亂、痛哭號咷</verse>
				<verse number="39">既入、則曰、何為忙亂痛哭乎、此女非死、乃寢耳、</verse>
				<verse number="40">眾笑之、耶穌遣眾出、帶女之父母與從人、至女所臥之處、</verse>
				<verse number="41">乃執女之手、曰、𠯈唎𠯈咕咪、譯即女乎、我命爾起、</verse>
				<verse number="42">女即起、且行、時、女十二歲矣、眾大駭異、</verse>
				<verse number="43">耶穌嚴戒之曰、勿令人知此事、則命以食物與女食也、</verse>
			</chapter>
			<chapter number="6">
				<verse number="1">耶穌離彼處、歸故鄉、門徒從之、</verse>
				<verse number="2">至安息日、耶穌在會堂訓人、眾聞之而甚奇異、曰、此人何由而得此也、其所稟受者何如智慧、有若是之異能自其手而出、何也、</verse>
				<verse number="3">此非木工乎、非馬利亞之子乎、與雅各、約西、猶大、西門、非兄弟乎、其姊妹非與我等為鄰乎、遂厭而棄之、</verse>
				<verse number="4">耶穌告之曰、先知者、在故鄉親族家庭而外、莫不尊焉、</verse>
				<verse number="5">耶穌在彼處、不得行何異能、惟手按數病人而醫之、</verse>
				<verse number="6">且耶穌奇異彼等之不信也、乃周行諸村以訓人、○</verse>
				<verse number="7">耶穌召十二徒、成對而遣之、又賜其權以逐邪鬼、</verse>
				<verse number="8">且命之勿帶路費、惟攜杖、勿袋、勿糧、勿金於囊、</verse>
				<verse number="9">惟著履、勿二衣、</verse>
				<verse number="10">又命之曰、無論至何地、入人之室、則居於其室、至爾離彼地之時、</verse>
				<verse number="11">凡不接爾不聽爾者、離之時、則拂去爾足下之塵、以為之證、我誠告爾、於審判之日、所多馬與蛾摩拉之刑、較此城之刑、尚易受也、</verse>
				<verse number="12">門徒遂出傳道、言人宜悔改、</verse>
				<verse number="13">且逐多鬼、用膏抹患病之多人而醫之、○</verse>
				<verse number="14">耶穌聲名廣傳矣、希律王聞之則曰、施洗約翰、由死復生矣、故有此異能、由彼而顯也、</verse>
				<verse number="15">然有人云、是以利亞、又有人云、是先知、或如先知之一也、</verse>
				<verse number="16">惟希律聞之、則曰、是我所斬之約翰、彼由死復生矣、</verse>
				<verse number="17">夫希律曾遣人執約翰、繫之於監、乃因其弟腓力妻、希羅底之故、蓋希律已娶之為妻、</verse>
				<verse number="18">約翰曾告希律曰、娶爾弟之妻、非宜也、</verse>
				<verse number="19">希羅底遂恨約翰、欲殺之而不能、</verse>
				<verse number="20">希律知約翰義且聖、故敬畏之、及保護之、聽其言、則多奉行、且喜聽其訓也、</verse>
				<verse number="21">有一正便之日、即希律之生辰、希律設席、宴諸大夫、千夫長、及加利利之貴人、</verse>
				<verse number="22">希羅底之女入舞、希律及同席者皆喜、王向女曰、凡爾所欲、求我、我必賜爾、</verse>
				<verse number="23">又向之誓曰、爾凡所求、即我國之半、我亦必賜爾、</verse>
				<verse number="24">女退出、問其母曰、我當何求、答曰、求施洗約翰之首、</verse>
				<verse number="25">女急入見王、求之曰、我願爾即將施洗約翰之首、盛於盤內賜我也、</verse>
				<verse number="26">王甚憂、然因既誓、又因同席者在彼、故不肯推諉、</verse>
				<verse number="27">王即時遣一兵卒、命之取約翰首、</verse>
				<verse number="28">其人遂去、在監斬之、盛首於盤、攜來賜女、女獻其母焉、</verse>
				<verse number="29">約翰之門徒聞之、則至、取其屍而置之於墓、○</verse>
				<verse number="30">十二使徒集就耶穌、以凡所為所訓者盡告之、</verse>
				<verse number="31">耶穌曰、爾可悄至野地、歇息片時、言此、乃因往來者多、即食亦無暇時矣、</verse>
				<verse number="32">遂上船、悄至野地、</verse>
				<verse number="33">眾見其去、多有識之者、而由各城步行、共趨至彼處、先至焉、乃同就耶穌、○</verse>
				<verse number="34">耶穌出、見人甚眾、憫之、因其如群羊無牧、遂以多端訓之也、</verse>
				<verse number="35">時將晚、門徒就耶穌曰、此乃野地、時將晚矣、</verse>
				<verse number="36">請散眾、使其往四圍鄉村去買餅、因其無食物也、</verse>
				<verse number="37">耶穌答曰、爾與之食、可也、門徒曰、欲我以二十金買餅、與之食乎、</verse>
				<verse number="38">耶穌曰、爾有餅幾何、可往觀之、門徒既知之、則曰、有五餅二魚、</verse>
				<verse number="39">耶穌命門徒、使眾列坐於青草地上、</verse>
				<verse number="40">眾即坐、或一百為一隊、或五十為一隊、</verse>
				<verse number="41">耶穌取五餅二魚、仰天而祝、擘其餅、付門徒、使陳於眾前、又以二魚分眾人、</verse>
				<verse number="42">皆食而飽、</verse>
				<verse number="43">拾其碎餅殘魚、盛滿十二筐、</verse>
				<verse number="44">食餅之人約有五千、○</verse>
				<verse number="45">耶穌遂迫門徒上船、先渡至彼岸伯賽大、候己散眾、</verse>
				<verse number="46">散眾之後、耶穌往山祈禱、</verse>
				<verse number="47">時已晚、船在海中、而耶穌獨在岸上、</verse>
				<verse number="48">見門徒謠船甚苦、因風不順也、夜間約四更時、耶穌履海就之、似欲經過者然、</verse>
				<verse number="49">惟門徒見其履海、疑為怪物、則呼、蓋彼眾見而恐惶、</verse>
				<verse number="50">耶穌即與之言曰、安爾心、是我也、勿懼、</verse>
				<verse number="51">於是上船就門徒、而風息矣、眾人心中甚駭異、</verse>
				<verse number="52">因擘餅之事尚未明悟、其心愚頑故也、○</verse>
				<verse number="53">既渡海、則至革尼撒勒地、而泊船於岸邊、</verse>
				<verse number="54">方離船、其地之人即認識耶穌、</verse>
				<verse number="55">周馳四方、用床擡患病者、聞耶穌在何處、則就之、</verse>
				<verse number="56">凡耶穌所至之地、或村、或城、或鄉、人皆以患病者置於市、惟求耶穌准摸其衣之邊幅、摸之者皆得愈、</verse>
			</chapter>
			<chapter number="7">
				<verse number="1">有法利賽人與士子數人、自耶路撒冷來、集就耶穌、</verse>
				<verse number="2">見其門徒中、有人手不潔而食餅、即未洗手而食也、故責之、</verse>
				<verse number="3">蓋法利賽人與猶太眾、皆守古人遺傳、不精洗其手則不食、</verse>
				<verse number="4">且由市歸、若不沐浴亦不食、其受而守之遺傳更有多端、如洗盃盌銅器及床也、</verse>
				<verse number="5">其時、法利賽人與士子問耶穌曰、爾門徒不遵古人遺傳、以未洗之手而食、何也、</verse>
				<verse number="6">耶穌答曰、以賽亞預言、指爾偽善者、誠是、其言云、此民口則敬我、心則遠我、</verse>
				<verse number="7">彼等乃以人所命者為教、而訓人、故拜我亦徒然、</verse>
				<verse number="8">今爾離上帝之誡、守人遺傳而洗盃盌、類如此者、爾多行之、</verse>
				<verse number="9">又曰、爾誠棄上帝之誡、因欲守爾之遺傳也、</verse>
				<verse number="10">摩西有言、敬爾父母、又曰、凡誹謗父母者、必治死、</verse>
				<verse number="11">惟爾則曰、人若向父母云、親所當得於我者、已做咯［口板］、咯［口板］、譯即已獻為於禮物也、</verse>
				<verse number="12">以後、爾不許之再奉事其父母、</verse>
				<verse number="13">此乃爾以互相授守之遺傳、廢上帝之道、類如此者、爾多行之、○</verse>
				<verse number="14">耶穌遂召眾來、告之曰、爾皆當聽我、而明悟也、</verse>
				<verse number="15">無有自外而入者能污人、惟自內而出者、此乃污人、</verse>
				<verse number="16">有耳能聽者、宜聽焉、</verse>
				<verse number="17">耶穌離眾入室、門徒以此譬問之、</verse>
				<verse number="18">耶穌曰、爾亦如此不悟乎、爾豈不知、凡自外而入者、不能污人、</verse>
				<verse number="19">因非入其心、乃入其腹、且遺於廁、而潔其凡所食者矣、</verse>
				<verse number="20">又曰、自內而出者、此則污人、</verse>
				<verse number="21">蓋自其內、即由人心、有惡念出、並姦淫、苟合、兇殺、</verse>
				<verse number="22">盜竊、貪婪、惡毒、詭騙、邪侈、嫉妒、毁謗、驕傲、狂妄、</verse>
				<verse number="23">凡此惡行、皆自內出、且污人也、○</verse>
				<verse number="24">耶穌由彼處起行、往推羅 西頓交境、入一室、不欲人知、然不得隱也、</verse>
				<verse number="25">蓋有一婦、其幼女被邪鬼所附、聞耶穌之事、即來、而伏於其足前、</verse>
				<verse number="26">此婦乃希利尼人、屬敘利非尼基族、求耶穌逐鬼離其女、</verse>
				<verse number="27">耶穌告之曰、先容子女食飽、取子女之餅投狗、未善也、</verse>
				<verse number="28">婦對曰、主、然、但狗在桌下、亦得食子女所餘之屑也、</verse>
				<verse number="29">耶穌曰、因此一言、爾可歸、鬼已離爾女、</verse>
				<verse number="30">婦歸其家、見女臥於床、而鬼已出矣、○</verse>
				<verse number="31">耶穌離推羅 西頓境、由低加波利境內經過、又至加利利海、</verse>
				<verse number="32">有人帶一聾而結舌者就之、求按手於其身、</verse>
				<verse number="33">耶穌引之離眾、至僻處、即以指探其耳、且唾而抹其舌、</verse>
				<verse number="34">仰天而嘆、向之云、㕽𠵽𠯈、譯即開也、</verse>
				<verse number="35">其耳遂開、舌結亦解、而出言亦明朗矣、</verse>
				<verse number="36">耶穌戒彼等勿告人、然愈戒而彼愈傳揚、</verse>
				<verse number="37">眾甚奇異、曰、其所作之事皆善、又使聾者能聽、又使啞者能言、</verse>
			</chapter>
			<chapter number="8">
				<verse number="1">當時、眾大集、無所食、耶穌召門徒來、曰、</verse>
				<verse number="2">我憫眾、因其偕我已三日、無所食、</verse>
				<verse number="3">我若使之餓而歸、則必困憊於途間、蓋其中有自遠方而來者、</verse>
				<verse number="4">門徒對曰、在此野地、何由得餅、使此多人飽食乎、</verse>
				<verse number="5">耶穌問門徒曰、爾有餅幾何、對曰、七、</verse>
				<verse number="6">耶穌命眾坐地、取七餅、祝謝而擘之、付門徒、使陳之、門徒遂陳於眾前、</verse>
				<verse number="7">更有小魚幾尾、耶穌又祝、而命陳之、</verse>
				<verse number="8">皆食而飽、後拾其餘屑七籃、</verse>
				<verse number="9">食者約四千人、耶穌乃散眾、○</verse>
				<verse number="10">遂偕門徒上船、至大馬拏大境、</verse>
				<verse number="11">法利賽人出而詰問耶穌、求其以自天異跡使之得見、意即欲試耶穌、</verse>
				<verse number="12">耶穌心中太息曰、此世代為何求異跡、我誠告爾、必不以異跡賜此世代、</verse>
				<verse number="13">遂離彼等、復上船、而渡至彼岸、○</verse>
				<verse number="14">門徒忘取餅、在船只一餅耳、此外無他食物、</verse>
				<verse number="15">耶穌戒之曰、慎之哉、當防法利賽人之酵、與希律之酵、</verse>
				<verse number="16">門徒相議曰、其言此、乃因我無餅耳、</verse>
				<verse number="17">耶穌知之、則曰、爾為何因無餅相議乎、爾尚不明不悟乎、心尚愚頑乎、</verse>
				<verse number="18">爾有目不視乎、有耳不聽乎、亦不記憶乎、</verse>
				<verse number="19">我擘五餅分五千人、爾拾餘屑滿幾筐乎、對曰、十二、</verse>
				<verse number="20">又七餅分四千人、爾拾餘屑滿幾籃乎、對曰、七、</verse>
				<verse number="21">遂告之曰、爾尚不悟乎、○</verse>
				<verse number="22">耶穌至伯賽大、有人帶一瞽者來、求耶穌手按之、</verse>
				<verse number="23">耶穌執瞽者之手、引之出村外、既唾其目、且以手按之、則問、爾有所見否、</verse>
				<verse number="24">瞽者仰視曰、我見人、蓋見其行如樹焉、</verse>
				<verse number="25">耶穌又以手按其目、使之再仰視、遂得愈、而諸物皆明見矣、</verse>
				<verse number="26">耶穌遣之歸、曰、勿入村、亦勿告村內之人、○</verse>
				<verse number="27">耶穌與門徒往該撒利亞 腓立比之各村、途間乃問門徒曰、人言我為誰、</verse>
				<verse number="28">對曰、施洗約翰、有曰、以利亞、又有曰、先知中之一、</verse>
				<verse number="29">耶穌又問曰、惟爾言我為誰、彼得對曰、爾乃基督、</verse>
				<verse number="30">耶穌戒門徒勿告人、○</verse>
				<verse number="31">時、耶穌始示門徒曰、人子必受多苦、被眾長老、祭司諸長、及士子厭棄、且見殺、過三日復生、</verse>
				<verse number="32">耶穌講明此言、彼得遂執而諫之、</verse>
				<verse number="33">耶穌轉身、顧其門徒、即責彼得曰、撒但、退、因爾不體上帝之情、惟體人之情耳、</verse>
				<verse number="34">遂召眾與其門徒來、告之曰、凡欲從我者、則當克己、負其十字架以從我、</verse>
				<verse number="35">因凡欲救其生命者、必喪之、惟凡為我及福音而喪生命者、必救之、</verse>
				<verse number="36">人若全得天下、而失其生命、何益之有、</verse>
				<verse number="37">且人將以何者換其生命乎、</verse>
				<verse number="38">凡在此姦淫作惡之世代、以我及我之道為可恥者、人子以父榮、偕聖天使而臨之時、亦必以其人為可恥者、</verse>
			</chapter>
			<chapter number="9">
				<verse number="1">耶穌又曰、我誠告爾、立於此者有人、未死之先、必見上帝之國、大有威權而臨也、○</verse>
				<verse number="2">過六日、耶穌帶彼得、雅各、約翰、悄引之上高山、於三人前改變形狀、</verse>
				<verse number="3">其衣光亮、極白如雪、世上漂工、無能漂得如此之白、</verse>
				<verse number="4">時、以利亞同摩西現於彼等、與耶穌語、</verse>
				<verse number="5">彼得向耶穌曰、夫子、我等在此甚善、容我等搭三棚、一為爾、一為摩西、一為以利亞、</verse>
				<verse number="6">彼得言此、不自知何所云、蓋三人皆甚懼也、</verse>
				<verse number="7">雲遂來蔽焉、又有聲自雲出曰、此乃我愛子、爾宜聽之、</verse>
				<verse number="8">門徒忽週視、不復見一人、惟有耶穌與彼等同在也、○</verse>
				<verse number="9">下山時、耶穌戒之曰、人子尚未由死復生、勿以所見告人、</verse>
				<verse number="10">門徒以此言存於心、相議曰、由死復生、是何意也、</verse>
				<verse number="11">乃問耶穌曰、士子為何言以利亞必先來、</verse>
				<verse number="12">耶穌答曰、以利亞必然先來、振興萬事、然經如何指人子云、必受多苦、被人輕慢乎、</verse>
				<verse number="13">但我告爾、以利亞已來、而人任意以待、如經所指彼之言、○</verse>
				<verse number="14">既至門徒處、見群眾圍之、又有士子與之辯論、</verse>
				<verse number="15">眾見耶穌則甚驚異、趨前問安、</verse>
				<verse number="16">耶穌問士子曰、爾與之所辯論者、何也、</verse>
				<verse number="17">眾中有一人對曰、夫子、我帶我子就爾、彼為啞口之鬼所附、</verse>
				<verse number="18">不論在何處執之、即傾跌之、使之流涎切齒、其身枯槁、我曾請爾門徒逐出此鬼、而彼等不能也、</verse>
				<verse number="19">耶穌曰、不信之世代、我偕爾當幾何時、我忍爾當幾何時乎、爾可帶子就我、</verse>
				<verse number="20">遂帶之、一見耶穌、鬼即抽搐之、子乃仆地、轉動、流涎、</verse>
				<verse number="21">耶穌問其父曰、彼患此病幾時矣、對曰、自小時、</verse>
				<verse number="22">鬼屢投彼於火水、欲滅之、但爾若能行何事、則憫我等、助我等、</verse>
				<verse number="23">耶穌曰、爾若能信則可、在信之人、凡事無不能也、</verse>
				<verse number="24">子之父即垂淚、呼曰、主、我信、但我之信不足、求助之、</verse>
				<verse number="25">耶穌見眾趨集、則斥邪鬼、曰、爾聾啞之鬼乎、我命爾由彼出、勿復入之、</verse>
				<verse number="26">鬼號呼而抽搐之甚、乃出、子若死然、人多言其已死矣、</verse>
				<verse number="27">但耶穌執其手、扶之、子遂起、</verse>
				<verse number="28">耶穌入室、門徒悄問曰、我等何不能逐出此鬼乎、</verse>
				<verse number="29">耶穌答曰、若不祈禱禁食、則此類之鬼不得出也、○</verse>
				<verse number="30">於是離彼處、過加利利、耶穌不欲人知之、</verse>
				<verse number="31">遂訓其門徒曰、人子將被解於人手、彼等必殺之、殺後、三日則復生、</verse>
				<verse number="32">門徒不明此言、而不敢問也、○</verse>
				<verse number="33">耶穌至迦百農、在室、問門徒曰、爾於途間相議者何也、</verse>
				<verse number="34">門徒默然、因其於途間相議誰為至大也、</verse>
				<verse number="35">耶穌坐、召十二門徒來、曰、凡欲為首者、必為眾後、為眾役也、</verse>
				<verse number="36">遂取一幼孩、使之立於中、又抱之、告門徒曰、</verse>
				<verse number="37">凡為我名、接一似此幼孩者、即接我、接我者、非接我、乃接遣我者也、○</verse>
				<verse number="38">約翰向耶穌曰、夫子、我等見一人、不從我等、而奉爾名逐鬼、則禁之、為其不從我等也、</verse>
				<verse number="39">耶穌曰、勿禁之、因無人奉我名行異能、而忍輕謗我者、</verse>
				<verse number="40">凡不攻我等者、即向我等之人也、</verse>
				<verse number="41">凡為我之名、以一盃水飲爾、因爾乃屬基督者、我誠告爾、彼必不失其賞也、</verse>
				<verse number="42">且凡使信我之一小子陷於罪者、寧被大磨石懸其頸、而投於海也、</verse>
				<verse number="43">倘爾一手使爾陷於罪、則斷之、寧殘廢入永生、勿並兩手入地獄、不滅之火、</verse>
				<verse number="44">在彼蟲不死、火不滅、</verse>
				<verse number="45">倘爾一足使爾陷於罪、則斷之、寧缺一足入永生、勿並兩足投地獄、不滅之火、</verse>
				<verse number="46">在彼蟲不死、火不滅、</verse>
				<verse number="47">倘爾一目使爾陷於罪、則去之、寧缺一目入上帝國、勿並兩目投地獄之火、</verse>
				<verse number="48">在彼蟲不死、火不滅、</verse>
				<verse number="49">蓋凡人必鹽以火、凡祭物必鹽以鹽、</verse>
				<verse number="50">鹽、善矣、但鹽若失其味、何能使之復鹹、爾內當有鹽、亦當彼此和睦、</verse>
			</chapter>
			<chapter number="10">
				<verse number="1">耶穌由彼處起行、經約但河外、至猶太境內、眾復集就之、耶穌如常訓誨焉、</verse>
				<verse number="2">法利賽人欲試耶穌、就而問之曰、人休妻可乎、</verse>
				<verse number="3">耶穌曰、摩西如何命爾、</verse>
				<verse number="4">對曰、摩西許立休書以休之、</verse>
				<verse number="5">耶穌曰、摩西因爾心硬、故有此命、</verse>
				<verse number="6">但元始造萬物之時、上帝造人為男為女、</verse>
				<verse number="7">因此、人離父母、膠漆其妻、兩人成為一體、</verse>
				<verse number="8">如是、彼不復為二、乃一體矣、</verse>
				<verse number="9">故上帝所配合者、人不可分之也、</verse>
				<verse number="10">耶穌在室、門徒復以此事問之、</verse>
				<verse number="11">耶穌曰凡休妻而他娶者、乃行淫也、負其妻、</verse>
				<verse number="12">妻若棄夫而嫁他人者、亦行淫也、○</verse>
				<verse number="13">有人帶幼孩就耶穌、欲耶穌以手按之、門徒責其人、</verse>
				<verse number="14">耶穌見之、大不悅、向門徒云、容幼孩就我、勿禁之、蓋有上帝國者、乃似此幼孩之人也、</verse>
				<verse number="15">我誠告爾、凡承受上帝國、不如幼孩者、不得入也、</verse>
				<verse number="16">耶穌遂抱幼孩、按手於其上、而祝之、○</verse>
				<verse number="17">耶穌出、行於途、有一人趨前、跪而問曰、善哉師也、我當行何事方得永生、</verse>
				<verse number="18">耶穌曰、爾為何以善稱我、上帝而外、無一善者、</verse>
				<verse number="19">誡命爾皆知之矣、如勿淫、勿殺、勿偷盜、勿妄證、勿以不義取人、敬爾父母、</verse>
				<verse number="20">其人對曰、夫子、此諸誡命、我自幼皆守之矣、</verse>
				<verse number="21">耶穌顧而愛之、曰、爾尚缺一也、去賣爾所有以濟貧、則必有財於天、且來負十字架而從我、</verse>
				<verse number="22">其人聞言變色、憂悶而去、蓋其家貲甚厚故也、</verse>
				<verse number="23">耶穌週視、告門徒曰、有財者入上帝國、難矣哉、</verse>
				<verse number="24">門徒異其言、耶穌又曰、小子、恃財者入上帝國、難矣哉、</verse>
				<verse number="25">駱駝穿針孔、較富人入上帝國、更易也、</verse>
				<verse number="26">門徒甚奇異、相告曰、然則誰能得救乎、</verse>
				<verse number="27">耶穌視之曰、在人原不能、在上帝則不然、因在上帝無有不能也、</verse>
				<verse number="28">彼得向耶穌曰、我等已捨一切所有而從爾、</verse>
				<verse number="29">耶穌曰、我誠告爾、未有人為我及福音、捨屋宇、或兄弟、或姊妹、或父、或母、或妻、或子女、或田土、</verse>
				<verse number="30">而在今世不得百倍者、即屋宇、兄弟、姊妹、母、子女、田土、且有逼迫、而來世不得永生也、</verse>
				<verse number="31">然多有在前者將在後、在後者將在前、○</verse>
				<verse number="32">上耶路撒冷時、在途間、耶穌行於前、門徒驚異、從其後而懼焉、</verse>
				<verse number="33">耶穌復帶十二門徒、以己將遇之事告之曰、我等上耶路撒冷、人子將被賣與祭司諸長及士子、彼等遂定之以死、而解與異邦人、</verse>
				<verse number="34">戲弄之、鞭扑之、唾其身、而殺之、等三日必復生、○</verse>
				<verse number="35">西庇太之子雅各 約翰就耶穌曰、夫子、我等無論何求、願爾為我成之、</verse>
				<verse number="36">耶穌曰、欲我為爾成何事、</verse>
				<verse number="37">對曰、爾得榮耀之時、賜我等一坐爾右、一坐爾左、</verse>
				<verse number="38">耶穌曰、爾所求者、爾不知也、我所飲之盃、爾能飲乎、我所受之洗、爾能受乎、</verse>
				<verse number="39">對曰、能、耶穌曰、我所飲之盃、爾必飲之、我所受之洗、爾必受之、</verse>
				<verse number="40">但坐我左右、非我得賜者、乃備以賜誰、則賜誰也、</verse>
				<verse number="41">十門徒聞之、即因雅各 約翰而大不悅、</verse>
				<verse number="42">耶穌召眾徒來、曰、爾知異邦人、被其所尊為君王者主治之、其大人管轄之、</verse>
				<verse number="43">惟爾中不可如此、爾中凡欲為大者、必為爾役、</verse>
				<verse number="44">凡欲為首者、必為眾人之僕、</verse>
				<verse number="45">蓋人子來、非以役人、乃役於人、且捨其生命、為眾代贖也、○</verse>
				<verse number="46">後、至耶利哥、耶穌與門徒及多人、出耶利哥之時、有瞽者、乃底買之子、名巴底買、坐於路旁求乞、</verse>
				<verse number="47">聞是拿撒勒人耶穌、則呼曰、大闢之子孫耶穌、憐恤我、</verse>
				<verse number="48">多人責之、使閉口、但彼更大呼曰、大闢之子孫、憐恤我也、</verse>
				<verse number="49">耶穌止步、令人召之來、遂召瞽者、曰、安爾心、起、主召爾矣、</verse>
				<verse number="50">瞽者棄衣、起就耶穌、</verse>
				<verse number="51">耶穌問之曰、爾欲我為爾行何事、瞽者對曰、夫子、我欲得見、</verse>
				<verse number="52">耶穌曰、往哉、爾之信救爾矣、瞽者遂得見、於路從耶穌、</verse>
			</chapter>
			<chapter number="11">
				<verse number="1">耶穌與門徒行近耶路撒冷、已至傍橄欖山之伯法其 伯大尼、耶穌遣二門徒、</verse>
				<verse number="2">曰爾往前村、正入之時、必遇一小驢繫於彼處、從未經人騎者、爾可解而牽之來、</verse>
				<verse number="3">倘有人問爾為何行此事、則曰、主需之也、彼即遣之來、</verse>
				<verse number="4">門徒遂往、果遇小驢、繫於門外歧路間、即解之、</verse>
				<verse number="5">旁立者、有數人問之曰、解驢何為乎、</verse>
				<verse number="6">門徒按耶穌所命之言以對、遂許之、</verse>
				<verse number="7">乃牽小驢就耶穌、以己之衣置於上、耶穌騎之、</verse>
				<verse number="8">有多人以己衣鋪於路、亦有伐樹枝鋪於路者、</verse>
				<verse number="9">且前行後從之人、皆呼曰、［口和］𠾎哪、奉主名來者、當稱頌也、</verse>
				<verse number="10">我祖大闢之國、奉主之名而臨者、當稱頌也、在至上之處、當稱［口和］𠾎哪、</verse>
				<verse number="11">耶穌進耶路撒冷、入聖殿、週視殿中諸物、時已晚、即偕十二門徒出、而往伯大尼、○</verse>
				<verse number="12">明日出伯大尼、耶穌飢、</verse>
				<verse number="13">遠見一無花果樹、有葉、耶穌就之、思於其上或有所得、既就、無所得、惟葉而已、蓋果期尚未至也、</verse>
				<verse number="14">耶穌向樹曰、今而後、永無人食爾之果矣、門徒聞之、○</verse>
				<verse number="15">既至耶路撒冷、耶穌入殿、則逐出在殿中貿易者、又推翻兌錢者之几、及賣鴿者之凳、</verse>
				<verse number="16">且概不許人攜器具由殿經過、</verse>
				<verse number="17">乃訓之曰、經不云乎、我室必稱為萬國祈禱之室、惟爾曾以之為盜賊巢穴也、</verse>
				<verse number="18">士子及祭司諸長聞此、即謀何以滅之、但懼之、因眾人甚奇其訓之故也、○</verse>
				<verse number="19">既晚、耶穌出城、</verse>
				<verse number="20">明朝、耶穌與門徒過無花果樹、見其自根而枯、</verse>
				<verse number="21">彼得憶耶穌之言、則曰、夫子、請觀、爾所咒之樹已枯、</verse>
				<verse number="22">耶穌曰、爾當信上帝、</verse>
				<verse number="23">我誠告爾、凡向此山云、移去投海、而中心無疑、惟信所言必成、所言則必成之也、</verse>
				<verse number="24">我故告爾、祈禱時不論求何物、惟信已得、則必得之矣、</verse>
				<verse number="25">立而祈禱之時、若思有人得罪爾、則免之、使爾在天之父亦免爾過、</verse>
				<verse number="26">爾若不免之、則爾在天之父亦不免爾過也、○</verse>
				<verse number="27">復至耶路撒冷、耶穌在殿正行之時、祭司諸長與士子及長老就之、</verse>
				<verse number="28">曰、爾以何權行此事、且此權誰賜爾、使爾得行此事也、</verse>
				<verse number="29">耶穌曰、我亦有一言問爾、請答我、則我以何權行此事乃告爾、</verse>
				<verse number="30">約翰之洗禮、自天來乎、自人來乎、請答我、</verse>
				<verse number="31">彼等相議曰、若云自天來、彼必曰、然則爾何不信之、</verse>
				<verse number="32">若云自人來、則懼百姓、蓋眾人皆以約翰實為先知也、</verse>
				<verse number="33">遂對耶穌曰、我等不知也、耶穌曰、我以何權行此事、亦不告爾矣、</verse>
			</chapter>
			<chapter number="12">
				<verse number="1">耶穌設譬告眾曰、有一人種葡萄園、以籬圍之、掘酒醡、造一望樓、租與園戶、遂往異地、</verse>
				<verse number="2">至期、遣一僕就園戶、欲取園中當納之果、</verse>
				<verse number="3">園戶執而扑之、使其空回、</verse>
				<verse number="4">復遣他僕、園戶投石傷其首、凌辱而使之回、</verse>
				<verse number="5">又遣一僕、園戶殺之、復遣多僕、園戶或扑之、或殺之、</verse>
				<verse number="6">園主尚有一位、即其愛子、末次遣之云、彼等必敬我子矣、</verse>
				<verse number="7">但園戶相告曰、此為承接業產者、可同來殺之、則業歸我矣、</verse>
				<verse number="8">遂執而殺之、棄於園外、</verse>
				<verse number="9">園主將何以處此、彼必來而滅其園戶、以園轉租他人、</verse>
				<verse number="10">經云、匠人所棄之石、成為屋角之首石、</verse>
				<verse number="11">此乃由主所成者、在我目中甚覺奇異、此經爾未讀乎、</verse>
				<verse number="12">其人知耶穌設此譬、乃指彼而言、即欲執之、但懼眾、遂離主而去、○</verse>
				<verse number="13">後遣法利賽與希律黨數人去就耶穌、欲即其言以陷之、</verse>
				<verse number="14">彼等來問耶穌曰、夫子、我等知爾乃誠實者、不偏視人、因爾不以貌取人、但以誠實傳上帝之道耳、納稅與該撒宜否、可納、不可納乎、</verse>
				<verse number="15">耶穌知其詐、則曰、爾等為何試我乎、取一銀錢來、與我觀之、</verse>
				<verse number="16">遂取之來、耶穌問曰、此何人之像與號、對曰該撒、</verse>
				<verse number="17">耶穌曰、當以該撒之物歸該撒、以上帝之物歸上帝也、眾甚奇之、○</verse>
				<verse number="18">撒土該人言無復生之事、有數人就耶穌而問曰、</verse>
				<verse number="19">夫子、摩西曾書以示我云、倘人死、遺妻而無子、其兄弟當娶其妻、生子以嗣之、</verse>
				<verse number="20">有弟兄七人、長者娶妻、無子而死、</verse>
				<verse number="21">其二娶之、無子而死、其三亦然、</verse>
				<verse number="22">如此七人娶之、皆無遺子、其後婦亦死、</verse>
				<verse number="23">在復生之時、彼皆復生、此婦為誰之妻乎、因娶之者、七人也、</verse>
				<verse number="24">耶穌答曰、爾如此謬誤、非因爾不明聖經、及上帝之權能乎、</verse>
				<verse number="25">蓋人由死復生之時、皆不嫁不娶、乃如在天之使者、</verse>
				<verse number="26">論及死者復生、爾未讀摩西書、記荊棘中之事乎、記云、上帝告摩西曰、我乃亞伯拉罕之上帝、以撒之上帝、雅各之上帝、</verse>
				<verse number="27">上帝非死者之上帝、乃生者之上帝也、故爾等甚謬誤、○</verse>
				<verse number="28">有一士子來、聞其辯論、且知耶穌所答之言善矣、即問之曰、何為諸誡之首、</verse>
				<verse number="29">耶穌曰、諸誡之首云、以色列人乎、宜聽之、主即我等之上帝、乃一主耳、</verse>
				<verse number="30">爾當盡心、盡性、盡意、盡力、愛主、爾之上帝、此首誡也、</verse>
				<verse number="31">其次亦若是、即爾當愛鄰如己、誡未有大於此二者、</verse>
				<verse number="32">士子對曰、善哉夫子、爾言誠是也、因上帝惟一、其外無他、</verse>
				<verse number="33">且盡心、盡性、盡力、盡意、愛上帝、並愛鄰如己、較勝於一切燔祭及祭祀矣、</verse>
				<verse number="34">耶穌見其對答有智、則告之曰、爾離上帝之國不遠矣、此後無人敢問之也、○</verse>
				<verse number="35">耶穌在殿訓人、曰、士子何言基督為大闢子孫乎、</verse>
				<verse number="36">蓋大闢被感於聖神、親云、主向我主曰、坐我右、待我使爾敵為爾足凳、</verse>
				<verse number="37">大闢既親稱基督為主、則基督如何為大闢子孫乎、眾民樂聞之、○</verse>
				<verse number="38">耶穌訓人之時、又曰、當謹防士子、彼等喜衣長服而遊、且喜人在市上問其安、</verse>
				<verse number="39">又喜在會堂坐高位、在筵席坐首座、</verse>
				<verse number="40">然彼等乃侵吞寡婦之家貲者、而佯為長禱耳、其必受更重之刑也、○</verse>
				<verse number="41">耶穌對庫而坐、觀眾如何捐金入庫、諸富者捐多金、</verse>
				<verse number="42">有貧困之寡婦來、捐二［口立］［口敦］、約一釐耳、</verse>
				<verse number="43">耶穌乃召門徒來、曰、我誠告爾、此貧困之寡婦、捐入庫內、較眾捐者更多、</verse>
				<verse number="44">蓋彼眾由己其餘、取來捐之、惟此寡婦由己不足、以所有盡捐之、乃其全業也、</verse>
			</chapter>
			<chapter number="13">
				<verse number="1">耶穌出殿、有一門徒向之曰、夫子、請觀如此之石、如此之宇、</verse>
				<verse number="2">耶穌曰、爾見此大宇乎、然將不留一石壘一石上、皆必拆毀、</verse>
				<verse number="3">耶穌在橄欖山、對殿而坐、彼得、雅各、約翰、安得烈、悄問之曰、</verse>
				<verse number="4">請告我何時有此事、且此諸事將臨之時、有何預兆乎、</verse>
				<verse number="5">耶穌答曰、爾宜慎、勿為人所惑、</verse>
				<verse number="6">蓋將有多人冒我名來、曰、我乃基督也、被其所惑者亦多、</verse>
				<verse number="7">且爾聞戰、及戰之風聲、勿懼、蓋此事必有、惟末期尚未至耳、</verse>
				<verse number="8">民將攻民、國亦攻國、各處有地震、亦必有饑荒變亂、凡此乃苦難之始也、</verse>
				<verse number="9">爾宜自慎、人將解爾至公會、扑爾於會堂、且因我之故、爾必立於侯王前、以為之證、</verse>
				<verse number="10">然而福音必先傳於萬民、</verse>
				<verse number="11">人拽爾、解爾之時、勿先慮何以言、亦勿預籌也、其時、凡賜爾以言者、爾即言之、蓋非爾自言、乃聖神言耳、</verse>
				<verse number="12">兄弟將解兄弟至死地、父之於子亦然、子女將攻父母而使之死、</verse>
				<verse number="13">爾因我名、將被眾怨恨、惟忍耐至終者、彼必得救也、</verse>
				<verse number="14">爾觀先知但以理所言、殘賊可惡之物、立不當立之地、讀此經者宜思之、時、在猶太者、當逃至於山、</verse>
				<verse number="15">在屋上者、勿下入屋、亦勿入取屋中之物也、</verse>
				<verse number="16">在田者、勿歸取其衣、</verse>
				<verse number="17">當時、懷孕者及乳養嬰孩之婦有禍矣、</verse>
				<verse number="18">爾宜祈禱、免在冬時逃避、</verse>
				<verse number="19">蓋其時必有災難、自上帝造萬物以來、未有如此之難、後亦無有也、</verse>
				<verse number="20">倘主不稍減其日、則無一人得救、然主為其所選之民、已使其日稍減矣、</verse>
				<verse number="21">時、若有人告爾曰、基督在此、基督在彼、爾勿信、</verse>
				<verse number="22">蓋將有偽基督偽先知者起、而施行異跡奇事、即為選民、若可受其惑、則亦惑之矣、</verse>
				<verse number="23">爾宜慎之、此事我皆與爾先言之也、○</verse>
				<verse number="24">當是時、此災難之後、日必晦冥、月亦不放光、</verse>
				<verse number="25">天星墜落、而天象震動、</verse>
				<verse number="26">時、眾即見人子以大權大榮、駕雲而來、</verse>
				<verse number="27">遂遣其使者、將其選民、自四方、自地極至天涯、皆集之來、</verse>
				<verse number="28">爾可取無花果樹為譬、樹枝柔嫩發葉、則知夏近矣、</verse>
				<verse number="29">如是、爾見有此事、則知人子近矣、已至門前矣、</verse>
				<verse number="30">我誠告爾、此代尚未過去、此事已皆成焉、</verse>
				<verse number="31">天地必廢、惟我之言必不廢、</verse>
				<verse number="32">但彼日彼時、無人知之、即在天之使者亦不知、子亦不知、惟父知之、○</verse>
				<verse number="33">爾宜慎、儆醒祈禱、因爾不知其時何日至也、</verse>
				<verse number="34">人子譬一人、去家遠遊、賜權於僕、各司其事、又命守門者儆醒、</verse>
				<verse number="35">故爾當儆醒、因爾不知家主於何時而至、或日暮、或夜半、或雞鳴、或清早、</verse>
				<verse number="36">恐其忽來、遇爾寢焉、</verse>
				<verse number="37">我所告爾者、亦以告眾人、儆醒是也、</verse>
			</chapter>
			<chapter number="14">
				<verse number="1">過二日乃逾越節、又名除酵節、祭司諸長及士子尋求詭計執耶穌而殺之、</verse>
				<verse number="2">惟曰、當節期不可、恐民生亂、○</verse>
				<verse number="3">耶穌在伯大尼、癩者西門之家、席坐時、有一婦攜玉盒來、內盛至尊至貴之哪噠香膏也、乃破其玉盒、以膏澆耶穌之首、</verse>
				<verse number="4">有數人心中不悅、曰、似此糜費香膏何用乎、</verse>
				<verse number="5">此膏可賣銀三十餘兩、以濟貧者、彼等即怨此婦焉、</verse>
				<verse number="6">耶穌曰、容之、何為難之乎、彼向我所行者善也、</verse>
				<verse number="7">蓋貧者常偕爾、隨時願意、爾可善待之、惟我不常偕爾也、</verse>
				<verse number="8">婦所為者、盡力為之、其以香膏預膏我身、乃為我葬事耳、</verse>
				<verse number="9">我誠告爾、普天之下、不論在何處傳福音、亦必述此婦所為、使人記憶之、</verse>
				<verse number="10">十二門徒之一、加畧人猶大、去見祭司諸長、欲以耶穌賣與之、</verse>
				<verse number="11">彼等聞之則喜、許付以銀、猶大即尋機賣耶穌、○</verse>
				<verse number="12">除酵節之首日、乃宰逾越節羔時、門徒問耶穌曰、欲我往何處預備、使爾食逾越節之筵乎、</verse>
				<verse number="13">耶穌遣二門徒曰、爾往入城、必有一提水瓶之人遇爾、即從之、</verse>
				<verse number="14">凡彼所入之室、爾即向其家之主人曰、師云、客房在何處、我與門徒可在其內、食逾越節筵也、</verse>
				<verse number="15">主人必指爾一大樓、陳設整齊、即在彼為我等預備、</verse>
				<verse number="16">門徒出、入城、所遇者、果如耶穌所告之言、遂備逾越節筵矣、○</verse>
				<verse number="17">至晚、耶穌偕十二門徒來、</verse>
				<verse number="18">席坐、食之時、耶穌曰、我誠告爾、爾中有一人、即與我共食者、將賣我矣、</verse>
				<verse number="19">門徒則憂、一一問耶穌曰、是我乎、是我乎、</verse>
				<verse number="20">耶穌答曰、乃十二門徒之一、與我共蘸手於盤內者、是也、</verse>
				<verse number="21">人子必按經所指彼之言去世、惟賣人子者有禍矣、其人不如不生於世、</verse>
				<verse number="22">食之時、耶穌取餅、祝而擘之、遞與門徒曰、取食之、此乃我之身、</verse>
				<verse number="23">又取盃、祝謝而遞與門徒、眾皆飲、</verse>
				<verse number="24">耶穌曰、此乃我之血、即新約之血、為眾而流者、</verse>
				<verse number="25">我誠告爾、我不復飲葡萄之汁、待他日飲新者於上帝國也、○</verse>
				<verse number="26">既詠詩、即出、往橄欖山、○</verse>
				<verse number="27">耶穌告門徒曰、此夜、爾皆必厭棄我矣、蓋經云、我將擊牧者、而群羊散矣、</verse>
				<verse number="28">惟我復生後、必先爾往加利利、</verse>
				<verse number="29">彼得曰、眾雖厭棄爾、我必不然、</verse>
				<verse number="30">耶穌曰、我誠告爾、今日、即此夜間、雞尚未鳴二次、爾必三次言不認我也、</verse>
				<verse number="31">但彼得極力而言曰、我即與爾同死、必不言不認爾也、眾門徒亦皆如此言、○</verse>
				<verse number="32">後至一地、名客西馬尼、耶穌告門徒曰、爾坐此、待我祈禱、</verse>
				<verse number="33">遂帶彼得、雅各、約翰、同去、耶穌方驚訝悲傷、</verse>
				<verse number="34">告之曰、我心甚憂、幾至死矣、爾可待於此、且儆醒、</verse>
				<verse number="35">即少前進、伏地祈禱、求若可行、則使此時離之去、</verse>
				<verse number="36">曰、阿爸、父乎、爾乃無所不能、求以此盃去我、雖然、非從我所欲、乃從爾所欲、</verse>
				<verse number="37">遂就門徒、見其睡、則告彼得曰、西門、爾睡乎、不能儆醒片時乎、</verse>
				<verse number="38">當儆醒祈禱、以免入於誘惑也、心固願、而身弱矣、</verse>
				<verse number="39">復往祈禱、言如前、</verse>
				<verse number="40">返時、見門徒又睡、因其目倦也、門徒亦不知何以答耶穌、</verse>
				<verse number="41">三次就門徒、告之曰、今尚可睡且安、足矣、時至矣、人子被賣於惡人之手矣、</verse>
				<verse number="42">起而偕行、賣我者近矣、○</verse>
				<verse number="43">言時、十二門徒之一、猶大來、偕之者有多人、手執刀棒、自祭司諸長、士子、長老處而來也、</verse>
				<verse number="44">賣師者曾與之定一暗號、曰、我與誰接吻、誰即其人也、爾可執而慎拽之、</verse>
				<verse number="45">猶大來、即就耶穌曰、夫子夫子、且與之吻接、</verse>
				<verse number="46">眾遂舉手而執之、</verse>
				<verse number="47">傍立者中有一人、拔刀擊祭司長之僕、削其一耳、</verse>
				<verse number="48">耶穌告眾曰、爾以刀以棒來執我、如執賊乎、</verse>
				<verse number="49">我日日在殿訓人、與爾偕、爾反不執我、但此事得成、乃欲應經言也、</verse>
				<verse number="50">門徒皆離之而奔、○</verse>
				<verse number="51">有一少年者從耶穌、赤身而以麻布蔽之、為兵卒所執、</verse>
				<verse number="52">遂棄麻布、赤身而奔、○</verse>
				<verse number="53">眾拽耶穌至祭司長之所、祭司諸長、長老、士子、皆集於彼、</verse>
				<verse number="54">彼得遠隨耶穌、至祭司長之院內、與吏役同坐向火、</verse>
				<verse number="55">祭司諸長及全公會、求證攻耶穌、欲治死之而不得、</verse>
				<verse number="56">蓋有多人以妄證攻之、而所證不符、</verse>
				<verse number="57">又有數人起、以妄證攻之曰、</verse>
				<verse number="58">我等曾聞其言曰、我將毀此人手所造之殿、三日內別造一殿、其殿非人手所造者、</verse>
				<verse number="59">但彼所證亦不符、</verse>
				<verse number="60">祭司長起、立於中、問耶穌曰、爾無所答乎、此人作證攻爾者、何也、</verse>
				<verse number="61">耶穌默然不答、祭司長又問之曰、爾乃基督乎、為當頌之上帝之子乎、</verse>
				<verse number="62">耶穌曰、我是也、爾後必見人子坐於大權能者之右、且駕天雲而來矣、</verse>
				<verse number="63">祭司長遂裂己衣、曰、我等何用別證、爾已聞其僭妄之言矣、爾意如何、</verse>
				<verse number="64">眾擬之以死罪、</verse>
				<verse number="65">遂有數人唾其身、掩其面、而以拳擊之、曰、爾試猜之、吏役迎之、亦以掌掌之也、○</verse>
				<verse number="66">彼得在院之下邊、有祭司長之一婢至、</verse>
				<verse number="67">見彼得向火、注視之曰、爾亦偕拿撒勒人耶穌也、</verse>
				<verse number="68">彼得不承認、曰、我不知、亦不明爾言何也、遂出、至前廊而雞鳴矣、</verse>
				<verse number="69">婢見之、而又告旁立者曰、此亦彼之一黨、彼得又不承認、</verse>
				<verse number="70">不多時、旁立者又向彼得曰、爾誠為彼之一黨、因爾乃加利利人、爾之口音相似也、</verse>
				<verse number="71">彼得遂咒、且誓曰、爾所言之人、我不認識也、</verse>
				<verse number="72">雞即鳴二次矣、於時、彼得憶耶穌告彼之言云、雞尚未鳴二次、爾必三次言不認識我、思之則哭矣、</verse>
			</chapter>
			<chapter number="15">
				<verse number="1">次朝、祭司諸長、與長老、士子、及全公會、即共謀縛耶穌、拽之、而解於彼拉多、</verse>
				<verse number="2">彼拉多問之曰、爾乃猶太人王乎、答云、爾言是也、</verse>
				<verse number="3">祭司諸長以多端訟耶穌、</verse>
				<verse number="4">彼拉多又問之曰、彼等作證攻爾如此多端、爾竟不答乎、</verse>
				<verse number="5">耶穌仍然不答、致彼拉多奇異、</verse>
				<verse number="6">每至節期、方伯有常例釋一囚、乃任眾所求者、</verse>
				<verse number="7">有一人名巴拉巴、與作亂之人同縛、彼等於作亂之時曾殺人、</verse>
				<verse number="8">眾大聲、求方伯按常例而行、</verse>
				<verse number="9">彼拉多答云、爾欲我釋猶太人之王乎、</verse>
				<verse number="10">彼拉多言此、因知祭司諸長、乃媢嫉而解耶穌也、</verse>
				<verse number="11">但祭司諸長唆眾、求釋巴拉巴、</verse>
				<verse number="12">彼拉多又曰、然則爾所稱猶太人之王者、欲我何以處之、</verse>
				<verse number="13">眾人又呼曰、釘之十字架、</verse>
				<verse number="14">彼拉多曰、何故、彼曾行何惡乎、眾更呼曰、釘之十字架、</verse>
				<verse number="15">彼拉多欲悅眾、遂釋巴拉巴、既鞭耶穌、則付之於彼等、以釘十字架矣、○</verse>
				<verse number="16">兵卒拽耶穌至院內、即公堂也、遂會全營之兵、</verse>
				<verse number="17">取紫袍衣之、編棘冕冠之、</verse>
				<verse number="18">即問安曰、請猶太人王安、</verse>
				<verse number="19">又以葦擊其首、唾其身、跪拜之、</verse>
				<verse number="20">戲畢、則脫紫袍、以其舊服衣之、即拽之出、以釘十字架、○</verse>
				<verse number="21">有一古利奈人、名西門、乃亞力山大及魯孚之父、由鄉間來、經過此地、眾強之負耶穌之十字架、</verse>
				<verse number="22">彼等帶耶穌至一地、名各各他、譯即髑髏處也、</verse>
				<verse number="23">以沒藥調酒給之飲、耶穌不受、</verse>
				<verse number="24">既釘之於十字架、乃分其衣、拈鬮以觀誰得、</verse>
				<verse number="25">釘之於十字架、時已辰末也、</verse>
				<verse number="26">其罪標之上書曰、猶太人王、</verse>
				<verse number="27">彼等又將二盜、與之同釘、一在其左、一在其右、</verse>
				<verse number="28">即應經言曰、彼見列於罪犯中矣、</verse>
				<verse number="29">過路者毀謗之、搖首曰、爾乃毀殿又三日建之者、</verse>
				<verse number="30">今宜自救、由十字架而下矣、</verse>
				<verse number="31">祭司諸長與士子亦如此戲之、相告曰、彼救他人、不能自救也、</verse>
				<verse number="32">以色列王基督、今可由十字架而下、使我等見且信矣、同釘者亦詬罵之、</verse>
				<verse number="33">自午正至申初、全地黑暗、</verse>
				<verse number="34">當申初之時、耶穌大聲呼曰、㕽唎、㕽唎、啦嗎［口撒］［口駁］𠯈呢、譯即我之上帝、我之上帝、為何離我、</verse>
				<verse number="35">旁立者、中有數人聞之、曰、彼呼以利亞也、</verse>
				<verse number="36">有一人速走、以海絨浸醋、束於葦上以飲之、曰、且聽之、試觀以利亞來、而取之下否、○</verse>
				<verse number="37">耶穌大聲一呼、氣遂絕、</verse>
				<verse number="38">殿內之幔、自上至下裂為二、</verse>
				<verse number="39">百夫長立於前、見其如此大呼而氣絕、則曰、此人誠為上帝之子矣、○</verse>
				<verse number="40">有數婦遠觀、其中有抹大拉之馬利亞、年少雅各與約西之母馬利亞、及撒羅米、</verse>
				<verse number="41">耶穌在加利利時、此數婦從而供事之、又有與耶穌同上耶路撒冷之多婦在彼觀焉、○</verse>
				<verse number="42">因此日乃備節之日、即安息之前一日、</verse>
				<verse number="43">故至晚、有亞利馬太人約瑟來、彼乃尊貴議士、亦仰慕上帝國者、毅然入見彼拉多、求耶穌之屍、</verse>
				<verse number="44">彼拉多奇耶穌已死、遂召百夫長來、問其死久否、</verse>
				<verse number="45">既由百夫長得知之、則以耶穌之屍賜約瑟、</verse>
				<verse number="46">約瑟買細麻布、取其屍下、裹以細麻布、置於磐中所鑿之墓、又轉石至墓門、</verse>
				<verse number="47">抹大拉之馬利亞、及約西之母馬利亞、皆見其所置之處、</verse>
			</chapter>
			<chapter number="16">
				<verse number="1">安息日既過、抹大拉之馬利亞、及雅各之母馬利亞、與撒羅米、買香料、欲來抹耶穌、</verse>
				<verse number="2">七日之首日、清早、日出之時、此數婦至墓、</verse>
				<verse number="3">相告曰、誰為我移墓門石乎、</verse>
				<verse number="4">蓋其石甚大也、望之、則見石已移、</verse>
				<verse number="5">入墓、見一少者坐於右、衣白衣、婦甚驚異、</verse>
				<verse number="6">少者向之曰、勿驚異、爾尋釘十字架拿撒勒人耶穌、今已復生、不在此矣、請觀所置彼之處、</verse>
				<verse number="7">但往、告其門徒及彼得、言耶穌先爾往加利利、在彼可見之、按其前所告爾之言也、</verse>
				<verse number="8">婦急出、自墓而奔、戰慄驚駭、一語亦不告人、因其懼甚、○</verse>
				<verse number="9">七日之首日、清早、耶穌復生、先現於抹大拉之馬利亞、耶穌曾逐七鬼離此馬利亞也、</verse>
				<verse number="10">此婦往告素日偕耶穌之人、其時、彼等正哭泣哀傷、</verse>
				<verse number="11">眾聞耶穌復生而被婦見之、竟不信、</verse>
				<verse number="12">後門徒二人下鄉、行時、耶穌別以形容而現於彼、</verse>
				<verse number="13">即往告其餘之門徒、彼等亦不信此二人、</verse>
				<verse number="14">後、十一門徒坐席時、耶穌現於彼眾、責其不信及心硬、因不信於復生後見主者之言也、○</verse>
				<verse number="15">耶穌告之曰、爾當往普天下、傳福音與萬民、</verse>
				<verse number="16">信而受洗者得救、不信者定罪、</verse>
				<verse number="17">信者則有異跡從之、即奉我名逐鬼、言外邦之方言、</verse>
				<verse number="18">手能操蛇、若飲毒物亦無害、且按手於病人而得愈、</verse>
				<verse number="19">主耶穌與之言畢、遂升天、坐上帝右、</verse>
				<verse number="20">門徒出、往各處傳道、主偕而助之、且以所從之異跡證其道焉、亞門、</verse>
			</chapter>
		</book>
		<book number="42">
			<chapter number="1">
				<verse number="1">提阿非羅大人、蓋有多人、以我等所深信之事、筆之於書、</verse>
				<verse number="2">即按傳道之人、自始親見而授我等者、</verse>
				<verse number="3">是以我既由其原而詳考此諸事、亦思循其次第書之、達爾為美、</verse>
				<verse number="4">欲使爾知爾素所學之確然也、○</verse>
				<verse number="5">當猶太王希律時、亞比亞班內有一祭司、名撒加利亞、其妻乃亞倫之後人、名以利沙伯、</verse>
				<verse number="6">二人在上帝前、義者也、遵主一切誡命禮儀而行、無可指摘、</verse>
				<verse number="7">但無子、蓋以利沙伯不能生育、二人年又老矣、○</verse>
				<verse number="8">撒加利亞依其班次、供祭司之職於上帝前、</verse>
				<verse number="9">按祭司例掣籤、得入主殿焚香、</verse>
				<verse number="10">焚香之時、眾民在外祈禱、</verse>
				<verse number="11">主之使者顯現、立於香壇之右、</verse>
				<verse number="12">撒加利亞見之則惶懼、</verse>
				<verse number="13">天使曰、撒加利亞勿懼、因爾之祈禱已得聞矣、爾妻以利沙伯將生子、爾可名之曰約翰、</verse>
				<verse number="14">爾必歡樂、且多人因彼生亦必樂也、</verse>
				<verse number="15">蓋彼在主前將為大、淡酒濃酒皆不飲、自母胎生出、即被聖神充滿焉、</verse>
				<verse number="16">彼將使多以色列之民回轉歸主、即其上帝也、</verse>
				<verse number="17">且彼必以以利亞之心志才能、為主之先行、使為父者之心歸於其子、悖逆者慕義人之智慧、為主預備歸順之民、</verse>
				<verse number="18">撒加利亞向天使曰、我何以知必有此事、我已老、我之妻亦年邁矣、</verse>
				<verse number="19">天使曰、我乃加伯列、立於上帝前者、奉使與爾言、以此嘉音報爾、</verse>
				<verse number="20">時至、我言必應、然爾因不信我之言、必啞口不能語、至此事得成之日也、</verse>
				<verse number="21">民候撒加利亞、奇其久於殿內、</verse>
				<verse number="22">及其出也、不能與眾言語、民知其在殿內見異象、因其以首示意、而竟啞矣、</verse>
				<verse number="23">其職事之日滿、乃歸其家、○</verse>
				<verse number="24">後、其妻以利沙伯有孕、靜居五月、曰、</verse>
				<verse number="25">主在眷顧我之日、如此待我、以洗我恥於人間矣、○</verse>
				<verse number="26">至六月、天使加伯列奉上帝遣、往加利利之一城、名拿撒勒、</verse>
				<verse number="27">臨於童女、為大闢後人約瑟所聘者、其童女名馬利亞也、</verse>
				<verse number="28">天使入室、告馬利亞曰、受大恩之女、爾安、主偕爾、爾在眾女中有福矣、</verse>
				<verse number="29">馬利亞見天使、而因其所言甚驚訝、思此問安何意也、</verse>
				<verse number="30">天使告之曰、馬利亞勿懼、因爾已得恩於上帝矣、</verse>
				<verse number="31">爾將懷孕生子、可名之曰耶穌、</verse>
				<verse number="32">彼將為大、稱為至上者之子、主上帝必以其祖大闢之位賜之、</verse>
				<verse number="33">彼必永為雅各一家之主、其國無盡、</verse>
				<verse number="34">馬利亞向天使曰、我尚未嫁、何有此事、</verse>
				<verse number="35">天使曰、聖神將臨爾、至上者之大能將庇爾、故爾所生之聖者、必稱上帝子、</verse>
				<verse number="36">且爾親戚以利沙伯、老而妊子、素稱不生育者、今已妊六月矣、</verse>
				<verse number="37">蓋由上帝所出之言、無有不能也、</verse>
				<verse number="38">馬利亞曰、主之婢在此、願如爾言應在我也、天使遂離之而去、○</verse>
				<verse number="39">其時、馬利亞起、急往山地、至猶太之一城、</verse>
				<verse number="40">入撒加利亞室、問以利沙伯安、</verse>
				<verse number="41">以利沙伯一聞馬利亞問安、其所懷之孕、即躍於腹中、以利沙伯被聖神充滿、</verse>
				<verse number="42">大聲呼曰、爾在眾女中有福矣、爾所妊者亦有福矣、</verse>
				<verse number="43">我主之母臨我、何由而得此、</verse>
				<verse number="44">蓋爾問安之聲、一入我耳、所懷之孕、即於我腹中喜躍、</verse>
				<verse number="45">信主之言者有福、蓋主告彼之言必應也、○</verse>
				<verse number="46">馬利亞曰、我心以主為大、</verse>
				<verse number="47">我神曾以我救主上帝為悅、</verse>
				<verse number="48">因主顧念婢女之卑微、今而後、萬世必稱我有福、</verse>
				<verse number="49">因有權能之主、為我成大事、其名乃聖、</verse>
				<verse number="50">其憐恤臨敬畏之者、至於世世、</verse>
				<verse number="51">主曾施其臂力、將心志驕者散之、</verse>
				<verse number="52">有權者、使之失位、卑者、使之升高、</verse>
				<verse number="53">飢者、賜之飽以美食、而富者、使之空回、</verse>
				<verse number="54">主曾扶持其僕以色列、</verse>
				<verse number="55">欲記念憐恤亞伯拉罕及其後裔、至於世世、如昔所諭我列祖之言、○</verse>
				<verse number="56">馬利亞與以利沙伯同居、約有三月、則歸其家、○</verse>
				<verse number="57">以利沙伯產期已至、乃生一子、</verse>
				<verse number="58">鄰里親族、聞主向以利沙伯大施憐恤、即與之偕樂、</verse>
				<verse number="59">至八日、彼等來為嬰兒行割禮、欲以其父之名、名之、曰、撒加利亞、</verse>
				<verse number="60">其母曰、不可、必名之曰約翰、</verse>
				<verse number="61">眾曰、爾親族中無有名此名者、</verse>
				<verse number="62">眾遂以首示意、問其父欲以何名名之、</verse>
				<verse number="63">其父請簡、書曰、其名乃約翰、眾皆奇異、</verse>
				<verse number="64">撒加利亞口即開、舌亦解、發言頌讚上帝、</verse>
				<verse number="65">鄰里皆驚、此事遍傳猶太之山地、</verse>
				<verse number="66">聞者以此事存於心、曰、不知此嬰後如何也、主之手扶助之矣、○</verse>
				<verse number="67">其父撒加利亞、被聖神充滿、預言云、</verse>
				<verse number="68">可頌哉、主、以色列之上帝也、因眷顧其民、而救贖之、</verse>
				<verse number="69">為我等挺生拯救之角、於其僕大闢家、</verse>
				<verse number="70">如主託自古以來聖先知之口所言、</verse>
				<verse number="71">欲救我等脫於敵人、及一切恨我等者之手、</verse>
				<verse number="72">施憐恤於我列祖、而記念其聖約、</verse>
				<verse number="73">即其向我祖亞伯拉罕所發之誓、</verse>
				<verse number="74">曰、主賜我等既被救出於敵手、</verse>
				<verse number="75">得畢生在主前、以聖以義無懼而事之、</verse>
				<verse number="76">嬰兒乎、爾亦必稱至上者之先知、蓋爾將為主之先行、以備其路、</verse>
				<verse number="77">示其民知拯救、即在赦罪也、</verse>
				<verse number="78">因我上帝發憐憫之心、使清晨之日光、自上臨我等、</verse>
				<verse number="79">以照居於黑暗死蔭者、導我等之足、履於平安之路矣、○</verse>
				<verse number="80">嬰兒漸長、精神強健、居於野地、至顯於以色列民之日、</verse>
			</chapter>
			<chapter number="2">
				<verse number="1">當時、該撒 亞古士督降旨、令天下人報名登册、</verse>
				<verse number="2">居里扭為敘利亞方伯時、此報名登册之事始行焉、</verse>
				<verse number="3">眾往登册、各歸其城、</verse>
				<verse number="4">約瑟乃大闢族人、故由加利利 拿撒勒往猶太、至大闢之城、名伯利恆、</verse>
				<verse number="5">欲偕所聘之妻馬利亞報名登册、時、馬利亞已懷孕矣、</verse>
				<verse number="6">寓於彼之時、馬利亞產期至、</verse>
				<verse number="7">則生長子、以布裹之、置於馬槽、因客店無閒地也、</verse>
				<verse number="8">在伯利恆之郊野有牧羊者、夜間輪守羊群、</verse>
				<verse number="9">忽有主之使者旁立、主之榮光環照之、牧者大懼、</verse>
				<verse number="10">天使向之曰、勿懼、我報爾嘉音、關眾民之大喜者也、</verse>
				<verse number="11">今日於大闢之城、為爾生一救主、即主基督、</verse>
				<verse number="12">爾將見嬰兒、裹以布、置於槽、此可為號矣、</verse>
				<verse number="13">忽有眾天軍、偕彼天使讚美上帝云、</verse>
				<verse number="14">在至上之所、榮歸上帝、在地和平、人蒙恩澤矣、</verse>
				<verse number="15">眾天使離之升天、牧者相告曰、可同往伯利恆、觀所遇之事、即主曾示我者、</verse>
				<verse number="16">遂急往、見馬利亞及約瑟、又見嬰兒臥於槽、</verse>
				<verse number="17">牧者既見、則以天使所言嬰兒之事、遠近傳揚、</verse>
				<verse number="18">聞者皆為其所傳之言而奇異、</verse>
				<verse number="19">惟馬利亞以此諸事存之於懷、心常思之、</verse>
				<verse number="20">牧者返、因其所見所聞、皆如天使之所言、則歸榮上帝、而讚美上帝矣、○</verse>
				<verse number="21">至八日、為嬰兒行割禮之時、則稱其名耶穌、此名乃未妊之先、天使所命者、○</verse>
				<verse number="22">依摩西律法、既滿潔日、即抱嬰兒上耶路撒冷、欲獻之於主、</verse>
				<verse number="23">如主之律法所載云、凡首胎男子、必稱聖歸主、</verse>
				<verse number="24">又以雙鳩、或二雛鴿獻祭、亦依主律法所載之言也、○</verse>
				<verse number="25">耶路撒冷有名西面者、其人義且敬、常仰望夫安慰以色列民者、且聖神臨之、</verse>
				<verse number="26">彼曾得聖神默示、知未死之先、必見主之基督、</verse>
				<verse number="27">是時、西面被感於聖神入殿、嬰兒耶穌之父母、正抱嬰兒入、欲為之依律法行事、</verse>
				<verse number="28">西面接抱嬰兒、頌讚上帝、曰、</verse>
				<verse number="29">主乎、今可按爾所言、釋爾之僕、安然去世、</verse>
				<verse number="30">因我之目已見爾之拯救、</verse>
				<verse number="31">即爾所備於萬民前者、</verse>
				<verse number="32">為光以照異邦人、並為爾以色列民之榮、○</verse>
				<verse number="33">約瑟及耶穌之母奇其所言、</verse>
				<verse number="34">西面祝之、向耶穌之母馬利亞曰、此子被立、關乎以色列中多人之興衰、亦為受譏刺之鵠、</verse>
				<verse number="35">使眾人之心念顯露、且爾之心亦必被劍刺而貫之、○</verse>
				<verse number="36">有女先知名亞拿、乃亞設支派、法內力之女、年已老邁、出嫁後、偕夫七載、</verse>
				<verse number="37">孀居八十四年、身不離殿、以禁食祈禱、日夜奉事上帝、</verse>
				<verse number="38">當時、亞拿進前讚主、又將此嬰兒之事、向耶路撒冷凡望救贖者言之、</verse>
				<verse number="39">約瑟及馬利亞依主之律法既行各事、即歸加利利、至本城拿撒勒、</verse>
				<verse number="40">嬰兒漸長、精神強健、智慧充足、上帝恩眷之、○</verse>
				<verse number="41">每年至逾越節、其父母上耶路撒冷、</verse>
				<verse number="42">耶穌十二歲之時、彼等循節期之例、皆上耶路撒冷、</verse>
				<verse number="43">期滿而返、幼孩耶穌尚在耶路撒冷、其母與約瑟不知也、</verse>
				<verse number="44">意其必在同行者之中、故行一日之路程、始於親友間尋訪、</verse>
				<verse number="45">不遇、則轉耶路撒冷尋之、</verse>
				<verse number="46">三日後、遇之於殿、坐於教法師中、且聽且問焉、</verse>
				<verse number="47">聞者皆奇其聰明、及其應對、</verse>
				<verse number="48">耶穌之父母見之、而甚奇異、其母曰、兒、何向我等如此行、爾父與我痛心尋爾、</verse>
				<verse number="49">耶穌曰、何尋我也、豈不知我當以我父之事為念乎、</verse>
				<verse number="50">二親不明其所言、</verse>
				<verse number="51">耶穌偕其父母歸拿撒勒、而承順之、其母以此諸事存於心、○</verse>
				<verse number="52">耶穌之智慧與年歲、日有增長、益見悅於上帝及人也、</verse>
			</chapter>
			<chapter number="3">
				<verse number="1">該撒 提庇留在位之十五年、本丟彼拉多為猶太方伯、希律於加利利為分封之王、其弟腓力於以土利亞及特拉可尼地為分封之王、呂撒聶於亞比利尼為分封之王、</verse>
				<verse number="2">亞那與該亞法為祭司長、其時、撒加利亞子約翰、在曠野奉上帝之諭、○</verse>
				<verse number="3">彼乃來約但河各地、傳悔改之洗禮、使罪得赦、</verse>
				<verse number="4">如書載先知以賽亞之言曰、野有人聲呼云、備主路、直其徑、</verse>
				<verse number="5">諸谷必填之、岡陵必卑之、彎曲者使之直、崎嶇者使之平、</verse>
				<verse number="6">凡有血氣者、必得見上帝之拯救、</verse>
				<verse number="7">眾出、就約翰、欲受其洗、約翰向之曰、毒蛇一類者、誰示爾等避將來之怒乎、</verse>
				<verse number="8">故當結果以顯悔改也、勿心內云、亞伯拉罕為我之祖、我告爾、上帝能使此石為亞伯拉罕之子孫、</verse>
				<verse number="9">且今斧置樹根矣、故凡樹不結善果者、即被斫而投於火、○</verse>
				<verse number="10">眾問曰、我等當何為、</verse>
				<verse number="11">約翰答曰、有二衣者、則分與無衣之人、有食者、亦當如是、</verse>
				<verse number="12">稅吏亦來受洗、問曰、先生、我等當何為、</verse>
				<verse number="13">約翰曰、所定之稅銀而外、勿多取、</verse>
				<verse number="14">兵卒亦問曰、我等當何為、約翰曰、勿強索人、勿誣詐人、當以所得之糧為足、○</verse>
				<verse number="15">時、民望基督來、眾心議論約翰即基督否、</verse>
				<verse number="16">約翰向眾曰、我以水施洗爾、惟有一人來、其能力勝於我、即解其履帶、我亦不堪、彼將以聖神及火施洗爾、</verse>
				<verse number="17">其手執箕、將盡簸其場之禾、而收其榖入倉、但糠以不滅之火焚之、</verse>
				<verse number="18">約翰傳福音於民、又以多端勸之、</verse>
				<verse number="19">惟分封之王希律、因其弟腓力妻希羅底之事、及其所行之諸惡、見責於約翰、</verse>
				<verse number="20">遂又增一惡、囚約翰於監也、○</verse>
				<verse number="21">眾民受洗後、耶穌亦受洗、祈禱時天開、</verse>
				<verse number="22">聖神降臨其上、形狀如鴿、又有聲自天來云、爾乃我愛子、我所喜悅者、○</verse>
				<verse number="23">耶穌年約三十、始出而傳道、人以之為約瑟子、約瑟為希里子、</verse>
				<verse number="24">希里為馬塔子、馬塔為利未子、利未為麥基子、麥基為雅拿子、雅拿為約瑟子、</verse>
				<verse number="25">約瑟為馬大提亞子、馬大提亞為亞麼士子、亞麼士為拿翁子、拿翁為以士里子、以士里為拿該子、</verse>
				<verse number="26">拿該為馬押子、馬押為馬大提亞子、馬大提亞為西美子、西美為約瑟子、約瑟為猶大子、</verse>
				<verse number="27">猶大為約亞拿子、約亞拿為利撒子、利撒為所羅把伯子、所羅把伯為撒拉鐵子、撒拉鐵為尼利子、</verse>
				<verse number="28">尼利為麥基子、麥基為亞底子、亞底為哥桑子、哥桑為以摩堂子、以摩堂為耳子、</verse>
				<verse number="29">耳為約細子、約細為以列撒子、以列撒為約令子、約令為馬塔子、馬塔為利未子、</verse>
				<verse number="30">利未為西面子、西面為猶大子、猶大為約瑟子、約瑟為約南子、約南為以利亞金子、</verse>
				<verse number="31">以利亞金為米利亞子、米利亞為買南子、買南為馬達他子、馬達他為拿單子、拿單為大闢子、</verse>
				<verse number="32">大闢為耶西子、耶西為阿伯子、阿伯為波士子、波士為撒們子、撒們為拿順子、</verse>
				<verse number="33">拿順為亞米拿達子、亞米拿達為亞蘭子、亞蘭為以士侖子、以士侖為法勒士子、法勒士為猶大子、</verse>
				<verse number="34">猶大為雅各子、雅各為以撒子、以撒為亞伯拉罕子、亞伯拉罕為他拉子、他拉為拿鶴子、</verse>
				<verse number="35">拿鶴為撒鹿子、撒鹿為拉苟子、拉苟為法勒子、法勒為希百子、希百為撒拉子、</verse>
				<verse number="36">撒拉為該南子、該南為亞法撒子、亞法撒為閃子、閃為挪亞子、挪亞為拉麥子、</verse>
				<verse number="37">拉麥為馬土撒拉子、馬土撒拉為以諾子、以諾為雅列子、雅列為馬勒列子、馬勒列為該南子、</verse>
				<verse number="38">該南為以哪士子、以哪士為設子、設為亞當子、亞當為上帝子、</verse>
			</chapter>
			<chapter number="4">
				<verse number="1">耶穌充滿於聖神、自約但河歸、聖神導之至曠野、</verse>
				<verse number="2">四十日見試於魔鬼、此諸日內未食何物、後則飢矣、</verse>
				<verse number="3">魔鬼向之曰、爾若上帝子、則命此石為餅、</verse>
				<verse number="4">耶穌答曰、經云、人不獨賴餅而生、但賴上帝凡所出之言也、</verse>
				<verse number="5">魔鬼導耶穌登高山、轉眼之間、以天下列國皆指示之、</verse>
				<verse number="6">且曰、我必以此諸權及其榮賜爾、蓋此權已付我矣、</verse>
				<verse number="7">我欲賜誰則賜誰、故爾若拜我、必皆歸爾也、</verse>
				<verse number="8">耶穌答曰、撒但、退、經云、當拜主爾之上帝、而獨奉事之、</verse>
				<verse number="9">魔鬼又導耶穌至耶路撒冷、使其立於殿頂、曰、爾若上帝子、則自投下、</verse>
				<verse number="10">經云、主必為爾而命其使者護爾、</verse>
				<verse number="11">彼等必以手扶爾、免爾之足觸石、</verse>
				<verse number="12">耶穌答曰、經云、勿試主爾之上帝、</verse>
				<verse number="13">魔鬼既畢諸試、則暫離耶穌、○</verse>
				<verse number="14">耶穌以聖神之大能而歸加利利、其聲名遍傳四方、</verse>
				<verse number="15">在諸會堂訓人、眾皆榮之、○</verse>
				<verse number="16">耶穌至拿撒勒、即其長育之處、於安息日、循其常例、入會堂、立以讀聖經、</verse>
				<verse number="17">有人以先知以賽亞書與之、耶穌開卷、見所載云、</verse>
				<verse number="18">主之神臨我、因其曾以膏膏我、欲我傳福音於貧者、遣我醫愈傷心之人、</verse>
				<verse number="19">告虜者得釋、瞽者得見、使被壓者得自由、宣揚上帝之禧年也、</verse>
				<verse number="20">耶穌掩卷、授執事者而坐、在會堂之人皆注目視之、</verse>
				<verse number="21">耶穌向眾曰、爾所聞之經、今日應矣、</verse>
				<verse number="22">眾為彼作證、且奇其所出之嘉言、則曰、此非約瑟之子乎、</verse>
				<verse number="23">耶穌曰、爾必引俗語向我云、醫士乎、當自醫、我聞爾行之於迦百農者、亦當行之於故土也、</verse>
				<verse number="24">我誠告爾、未有先知見重於故土者、</verse>
				<verse number="25">我真實告爾、昔以利亞時、天閉塞三年半、遍地大饑、其時、以色列民中有多寡婦、</verse>
				<verse number="26">但以利亞未曾奉使往見之、惟往見西頓 撒勒大之一寡婦耳、</verse>
				<verse number="27">先知以利沙時、以色列民中有多癩者、無一得潔、惟敘利亞人乃慢得潔焉、</verse>
				<verse number="28">在會堂之人聞此言、皆甚怒、</verse>
				<verse number="29">起、逐耶穌出城、其城建於山、彼等拽之至山崖、欲推之下、</verse>
				<verse number="30">耶穌直行眾中而去、○</verse>
				<verse number="31">至加利利之迦百農、於安息日訓人、</verse>
				<verse number="32">眾甚奇其訓、因彼之言有權也、○</verse>
				<verse number="33">在會堂有一人、乃被邪鬼之靈所附者、大聲呼曰、</verse>
				<verse number="34">拿撒勒人耶穌、我等與爾何干、爾來滅我乎、我知爾為誰、乃上帝之聖者、</verse>
				<verse number="35">耶穌責之曰、閉口、出、鬼則仆之於眾中而出、其人無傷也、</verse>
				<verse number="36">眾驚異、相告曰、此何言也、蓋其以權能命邪鬼、而鬼出矣、</verse>
				<verse number="37">於是、耶穌聲名遍傳四方、○</verse>
				<verse number="38">耶穌出會堂、入西門家、西門之岳母患熱病甚重、有人為之求耶穌、</verse>
				<verse number="39">耶穌近立、斥其熱病、熱退、婦即起而供事焉、○</verse>
				<verse number="40">日落之時、有人帶患各種病恙者就耶穌、耶穌一一按手於其上、而醫之、</verse>
				<verse number="41">又有鬼自多人出、呼曰、爾乃上帝之子基督、耶穌斥之、不許言、因其識己為基督也、○</verse>
				<verse number="42">及朝、耶穌出往曠野、眾尋就之、且強留之、不欲其離彼等、</verse>
				<verse number="43">耶穌曰、上帝國之福音、我亦當傳於他城、我奉使蓋為此也、</verse>
				<verse number="44">於是、耶穌在加利利諸會堂傳道、</verse>
			</chapter>
			<chapter number="5">
				<verse number="1">眾擁擠、欲聽上帝之道、耶穌立於革尼撒勒湖邊、</verse>
				<verse number="2">見二船泊湖邊、漁人離船洗網、</verse>
				<verse number="3">一乃西門之船、耶穌登之、命西門移船稍離岸、耶穌遂坐於船中、訓眾、○</verse>
				<verse number="4">言畢、向西門曰、爾移船至深處、下網以漁、</verse>
				<verse number="5">西門對曰、夫子、我等終夜勞苦、竟無所得、然我今遵爾命下網、</verse>
				<verse number="6">既下網、則圍魚甚多、網幾裂、</verse>
				<verse number="7">即招他船之同伴來助、既來、以魚裝滿二船、至船將沉矣、</verse>
				<verse number="8">西門 彼得見此、則伏於耶穌足前、曰、主乎、請離我、我乃罪人、</verse>
				<verse number="9">蓋西門與其同人、為所取之魚多、皆驚異、</verse>
				<verse number="10">西門之同伴、西庇太子雅各 約翰、亦驚異、耶穌向彼得曰、勿懼、今而後、爾必得人也、</verse>
				<verse number="11">彼得遂拽船上岸、舍一切所有、而從耶穌、○</verse>
				<verse number="12">耶穌在一城、彼處有一人全身患癩、見耶穌則伏地、求之曰、主、爾若肯、必能潔我、</verse>
				<verse number="13">耶穌伸手按之曰、我肯、爾可潔矣、癩即離其身、</verse>
				<verse number="14">耶穌令彼勿告人、曰、爾往、將己身使祭司觀之、且為爾之潔、依摩西命、獻禮物、以為眾證矣、</verse>
				<verse number="15">耶穌之聲名益傳揚、群眾集、欲聽其訓、而望己疾得醫也、</verse>
				<verse number="16">耶穌退往曠野、祈禱、○</verse>
				<verse number="17">一日、耶穌訓人、有法利賽人及教法師坐於彼、乃自加利利諸村及猶太並耶路撒冷而來、主顯其能以醫病者、</verse>
				<verse number="18">有人以床擡患癱瘋者、欲擡入、置耶穌前、</verse>
				<verse number="19">因人眾、不得擡之進、乃升屋、由瓦間、以患癱瘋者並其床、縋之而下、於眾中、至耶穌前、</verse>
				<verse number="20">耶穌見彼等信己、則告患癱瘋者曰、爾之罪赦矣、</verse>
				<verse number="21">士子及法利賽人議論曰、出此僭妄之言者為誰、上帝而外、誰能赦罪乎、</verse>
				<verse number="22">耶穌知其意、即告之曰、爾何議論於心乎、</verse>
				<verse number="23">或云爾罪赦矣、或云爾起而行、此二者孰易、</verse>
				<verse number="24">今使爾知人子在地、有權以赦罪耳、即向患癱瘋者曰、我命爾起、取爾床、歸爾家、</verse>
				<verse number="25">其人於眾前即起、取其臥具、而返其家、歸榮上帝、</verse>
				<verse number="26">眾駭異、亦歸榮上帝、且甚懼曰、今日我等見意外之事矣、○</verse>
				<verse number="27">此事以後、耶穌出、見稅吏名利未、坐於稅關、向之曰、從我、</verse>
				<verse number="28">彼遂舍一切所有、而從之、</verse>
				<verse number="29">利未於其家、為耶穌設豐盛之筵、有多稅吏及他人與之坐席、</verse>
				<verse number="30">士子並法利賽人怨耶穌之門徒曰、爾為何與稅吏並罪人共飲食乎、</verse>
				<verse number="31">耶穌答曰、康強者不需醫士、惟患病者需之、</verse>
				<verse number="32">我來非招義人、乃招罪人悔改耳、○</verse>
				<verse number="33">有人問耶穌曰、約翰之門徒往往禁食、且祈禱、法利賽之門徒亦然、惟爾之門徒飲食、何也、</verse>
				<verse number="34">耶穌答曰、新娶者同在、爾能使賀新娶者禁食乎、</verse>
				<verse number="35">惟將來新娶者別之去、其時必禁食矣、</verse>
				<verse number="36">耶穌設譬告眾曰、未有取新衣之布、以補舊衣者、倘如此行、則裂其新衣、而所補之新布與舊衣亦不合、</verse>
				<verse number="37">且未有盛新酒於舊皮袋者、恐新酒裂其袋、酒漏、而袋亦壞、</verse>
				<verse number="38">惟新酒必盛於新袋也、則二者皆得保全矣、</verse>
				<verse number="39">未有飲舊酒、而即欲新酒者、蓋曰、舊者尤美也、</verse>
			</chapter>
			<chapter number="6">
				<verse number="1">當安息日、耶穌由麥田經過、其門徒摘麥穗、以手搓之而食、</verse>
				<verse number="2">有法利賽人問曰、於安息日所不當行之事、爾等為何行之、</verse>
				<verse number="3">耶穌答曰、經云大闢及其從人、飢時所行之事、爾未讀之乎、</verse>
				<verse number="4">大闢入上帝宮、取陳設之餅而食、且賜從人亦食之、但此餅祭司而外、人皆不可食、</verse>
				<verse number="5">耶穌又曰、人子亦安息日之主也、○</verse>
				<verse number="6">又一安息日、耶穌入會堂訓人、堂內有一右手枯者、</verse>
				<verse number="7">士子及法利賽人窺耶穌、於安息日醫否、欲得據以訟之也、</verse>
				<verse number="8">耶穌知其意、則向枯一手者曰、起、立於中、其人遂起而立、</verse>
				<verse number="9">耶穌告彼等曰、我以一言問爾、於安息日行善行惡、救命殺命、孰宜、</verse>
				<verse number="10">耶穌週視彼眾、則向其人曰、伸爾手、其人遂伸之、此手即愈、與他手同、</verse>
				<verse number="11">彼等則狂怒、共議何以處耶穌、○</verse>
				<verse number="12">當時、耶穌往山、欲祈禱、終夜禱告上帝、</verse>
				<verse number="13">及朝、召其門徒來、於其中選十二人、稱之為使徒、</verse>
				<verse number="14">此十二人有西門、耶穌又賜名彼得、與其弟安得烈、又有雅各與約翰、腓力與巴多羅買、</verse>
				<verse number="15">馬太與多馬、亞勒腓之子雅各、西門稱銳、</verse>
				<verse number="16">雅各之弟猶大、加畧人猶大、即賣師者、</verse>
				<verse number="17">耶穌偕使徒下山、立於平地、在彼有諸門徒、又有眾民自猶太四方、及耶路撒冷、並推羅 西頓之海邊來、欲聽其訓、而望己疾得醫、</verse>
				<verse number="18">且被邪鬼所難者、亦皆得醫焉、</verse>
				<verse number="19">眾皆欲摸耶穌、因有能力由耶穌出、而醫眾人、○</verse>
				<verse number="20">耶穌舉目視門徒曰、爾貧者福矣、因上帝之國即爾之國也、</verse>
				<verse number="21">爾今飢者福矣、因爾必得飽也、爾今哭者福矣、因爾必笑也、</verse>
				<verse number="22">人為人子而恨爾、絕爾、詬爾、以爾之名為惡而棄之、則爾福矣、</verse>
				<verse number="23">彼日、當歡喜踴躍、因爾在天所得之賞大也、蓋彼等之祖、待先知亦如是、</verse>
				<verse number="24">爾富者禍矣、因爾曾得爾之安樂也、</verse>
				<verse number="25">爾飽者禍矣、因爾必飢也、爾今笑者禍矣、因爾必哀而哭也、</verse>
				<verse number="26">爾被眾所譽者禍矣、因彼等之祖、待偽先知亦如是也、○</verse>
				<verse number="27">我告爾聽道之人、敵爾者、當愛之、恨爾者、當善待之、</verse>
				<verse number="28">詛爾者、當祝之、陷害爾者、當為之祈禱、</verse>
				<verse number="29">擊爾此腮者、當轉彼腮與之擊、奪爾外服者、即裏衣亦勿禁其取、</verse>
				<verse number="30">凡求於爾者、當與之、取爾之物者、勿復向彼討還也、</verse>
				<verse number="31">爾欲人如何待爾、爾亦必如何待人、</verse>
				<verse number="32">爾若愛愛爾之人、何謝之有、蓋罪人亦愛愛己者、</verse>
				<verse number="33">爾若善待夫善待爾者、何謝之有、蓋罪人亦如是也、</verse>
				<verse number="34">爾若借與可望其償者、何謝之有、蓋罪人亦借與罪人、欲其如數以償也、</verse>
				<verse number="35">敵爾者、當愛之、又善待之、借不望償、則爾所得之賞大矣、爾亦必為至上者之子、因彼施仁於辜恩及不善者矣、</verse>
				<verse number="36">故爾當有憐憫、如爾天父焉、</verse>
				<verse number="37">勿議人、則不議爾、勿罪人、則不罪爾、當恕人、則恕爾、</verse>
				<verse number="38">當給人、則給爾、且必以公平之量器、搖之使實、溢於外者、置爾懷中、蓋爾以何量器量與人、亦必被何量器量與爾也、○</verse>
				<verse number="39">耶穌又設譬告眾曰、瞽者能引瞽者乎、二人不皆陷於坑乎、</verse>
				<verse number="40">徒不貴於師、惟凡學已全者、可如其師也、○</verse>
				<verse number="41">爾為何觀兄弟目中之芒莿、反不覺己目中之梁木乎、</verse>
				<verse number="42">且爾何能向兄弟曰、兄弟乎、容我去爾目中之芒莿、而不覺己目中之梁木乎、偽善者乎、先當去己目中之梁木、方可明見以去兄弟目中之芒莿也、</verse>
				<verse number="43">蓋無善樹結惡果、亦無惡樹結善果也、</verse>
				<verse number="44">因凡樹以其果而識之、荊棘中、人不採無花果、蒺藜中、亦不摘葡萄、</verse>
				<verse number="45">善人由心所積之善而發其善、惡人亦由心所積之惡而發其惡、蓋口所言者、乃由心所滿也、○</verse>
				<verse number="46">爾為何稱我主也、主也、而不行我所言乎、</verse>
				<verse number="47">凡就我、聞我言而行之者、我告爾、將以何者譬之、</verse>
				<verse number="48">譬人建屋、深掘其地、置基於磐上、大水漲發、橫流衝屋、屋不能動、因基於磐上也、</verse>
				<verse number="49">惟聞而不行者、譬人建屋於土上、無基、橫流衝之、即見傾倒、且此屋之頹壞者大也、</verse>
			</chapter>
			<chapter number="7">
				<verse number="1">耶穌以此諸言教民、既畢、則進加百農、</verse>
				<verse number="2">有百夫長之愛僕患病將死、</verse>
				<verse number="3">百夫長聞耶穌所行之事、則遣猶太長老數人、求耶穌來醫其僕、</verse>
				<verse number="4">長老乃就耶穌、切求曰、為其人行此事、其人配受也、</verse>
				<verse number="5">因其愛我民、且為我等親建會堂、</verse>
				<verse number="6">耶穌偕往、離其屋不遠、百夫長遣友數人就之、曰、主、勿勞、爾至我家、我不敢當、</verse>
				<verse number="7">我親就爾、亦不配、但求發一言、我僕必愈、</verse>
				<verse number="8">蓋我乃被他人所管之人、亦有兵被我所管、我命此去則去、命彼來則來、命我僕行此事、彼則行矣、</verse>
				<verse number="9">耶穌聞而奇之、轉身向諸從者曰、我告爾、以色列人中、我未見如此之深信也、</verse>
				<verse number="10">百夫長所遣之人歸、見患病之僕已康強矣、○</verse>
				<verse number="11">次日、耶穌進一城、名拿因、有多門徒及群眾與之同行、</verse>
				<verse number="12">近城門、有擡死者出、乃其母獨生之子、母且寡、城內之民、偕而送殯者甚多、</verse>
				<verse number="13">主見寡婦、憫之、曰、勿哭、</verse>
				<verse number="14">遂進前、以手按棺、擡者止步、耶穌曰、少者、我命爾起、</verse>
				<verse number="15">死者起、坐且言、耶穌乃以子交給其母、</verse>
				<verse number="16">眾皆懼、歸榮上帝、曰、有大先知於我中興起、上帝眷顧其民矣、</verse>
				<verse number="17">此事遍傳猶太全境、及四外之地、○</verse>
				<verse number="18">約翰之門徒、以此諸事告約翰、</verse>
				<verse number="19">約翰遂召二門徒、遣之就耶穌、曰、當來者爾乎、或我等所望者乃他人乎、</verse>
				<verse number="20">二人就耶穌曰、施洗約翰遣我就爾云、當來者爾乎、或我等所望者乃他人乎、</verse>
				<verse number="21">其時、耶穌醫有疾病、及被惡鬼所附之多人、又賜多瞽者得明、</verse>
				<verse number="22">遂答二人曰、爾以所見所聞者、往告約翰、即瞽者明、跛者行、癩者潔、聾者聽、死者復活、貧者聞福音、</verse>
				<verse number="23">凡不厭棄我者、福矣、○</verse>
				<verse number="24">約翰之使者去後、耶穌向眾論約翰曰、爾素出往野地、欲何觀乎、觀蘆葦動於風乎、</verse>
				<verse number="25">爾出欲何觀乎、觀人衣美服乎、衣文繡而享宴樂者、在王宮也、</verse>
				<verse number="26">然則爾出欲何觀乎、觀先知乎、我告爾、是也、且大於先知者也、</verse>
				<verse number="27">蓋此人即經所指云、我遣我使者在爾前、修爾路、</verse>
				<verse number="28">我告爾、凡婦人之所生、未有先知大於施洗約翰者、然上帝國之至小者、尚大於彼也、○</verse>
				<verse number="29">庶民與稅吏、曾受約翰之洗、聞此言而稱頌上帝之義、</verse>
				<verse number="30">惟法利賽人及教法師、未受其洗、自暴自棄、而拒上帝之旨也、○</verse>
				<verse number="31">主曰、此世代之人、我以何者譬之、彼等何所似乎、</verse>
				<verse number="32">譬童子坐於街市、相呼曰、我等向爾吹笛、而爾不跳舞、我等向爾舉哀、而爾不啼哭、</verse>
				<verse number="33">蓋施洗約翰來、不食餅、不飲酒、爾言彼乃鬼所附者、</verse>
				<verse number="34">人子來、亦飲亦食、爾言彼乃貪食好酒者、為稅吏及罪人之友、</verse>
				<verse number="35">但有智慧之子女、皆以智慧為是、○</verse>
				<verse number="36">有法利賽人請耶穌共食、遂入其家席坐、</verse>
				<verse number="37">城中一婦、素有惡行、知耶穌於法利賽人家坐席、則取盛香膏之玉盒、</verse>
				<verse number="38">立於耶穌後而哭、淚濕其足、以髮拭之、又以吻親其足、以香膏膏之、</verse>
				<verse number="39">請耶穌之法利賽人見此事、心內云、此人若為先知、必知摸之者為誰、且為如何之婦、蓋彼乃有惡行者也、</verse>
				<verse number="40">耶穌曰、西門、我有一言告爾、西門曰、夫子、請言之、</verse>
				<verse number="41">耶穌曰、債主某、有二欠債者、一欠銀五十兩、一欠銀五兩、</verse>
				<verse number="42">因彼皆無力償還、債主悉免之矣、試言此二人愛主孰甚、</verse>
				<verse number="43">西門對曰、我意免多者、耶穌曰、爾所擬是也、</verse>
				<verse number="44">遂回顧其婦、告西門曰、爾見此婦乎、我入爾家、爾未以水洗我足、惟此婦淚濕我足、以髮拭之矣、</verse>
				<verse number="45">爾未與我接吻、惟此婦自我入時、以吻親我足不已、</verse>
				<verse number="46">爾未以膏膏我首、惟此婦以香膏膏我足矣、</verse>
				<verse number="47">我故告爾、此婦之多罪已見赦、因其愛多也、惟見赦少者、其愛亦少也、</verse>
				<verse number="48">於是告婦曰、爾罪赦矣、</verse>
				<verse number="49">同席者心內云、此人亦赦罪、為誰乎、</verse>
				<verse number="50">耶穌向婦曰、爾之信救爾矣、可安然以歸、</verse>
			</chapter>
			<chapter number="8">
				<verse number="1">後、耶穌周行各城各村、傳上帝國之福音、十二使徒偕之、</verse>
				<verse number="2">又有素被惡鬼所附及患病、而已痊之數婦、與之偕、其中有稱抹大拉之馬利亞、曾有七鬼由此婦而出、</verse>
				<verse number="3">又有希律之家宰苦撒妻約亞拿、又有蘇撒拿、別有多婦、皆以己之貲財供事耶穌也、○</verse>
				<verse number="4">由諸城有人就耶穌、群眾既集、耶穌設譬曰、</verse>
				<verse number="5">有播種者、出而播種、播之時、有落於路傍者、為人所踐、空中之鳥盡食之、</verse>
				<verse number="6">有落於磽地者、生即槁、因無潤澤也、</verse>
				<verse number="7">有落於荊棘中者、荊棘同生而蔽之、</verse>
				<verse number="8">有落於肥地者、生而結實百倍、言畢、則呼曰、凡有耳能聽者、宜聽焉、○</verse>
				<verse number="9">門徒問耶穌曰、此譬何意也、</verse>
				<verse number="10">耶穌曰、上帝國之奧妙、乃賜爾知之、惟於他人則設譬、使其視而不見、聽而不悟、</verse>
				<verse number="11">我今告爾此譬之意、種者、上帝之道也、</verse>
				<verse number="12">落於路傍者、乃人聽道、魔鬼即至、由其心中奪去道矣、恐其信而得救也、</verse>
				<verse number="13">落於磽地者、乃人聽道、而喜受之、惟無根、則暫信耳、遇試煉、遂背之也、</verse>
				<verse number="14">落於荊棘中者、乃人聽道而去、後被此生之思慮、貨財、宴樂所蔽、而不結實、</verse>
				<verse number="15">落於肥地者、乃人善良之心聽道、而守之、且恆忍以結實也、○</verse>
				<verse number="16">未有人燃燈以器蓋之、或置於床下者、乃置之於燈臺上、使入者見其光也、</verse>
				<verse number="17">蓋未有微密之事、而不將顯之者、未有隱藏之事、而不將露及被人知之者、</verse>
				<verse number="18">故宜慎、若何而聽道焉、蓋有者、必賜之、無有者、即其所自以為有亦必奪之、○</verse>
				<verse number="19">耶穌之母及其兄弟來、因人多、不得近、</verse>
				<verse number="20">有人告之曰、爾母及兄弟立於外、欲見爾、</verse>
				<verse number="21">耶穌答曰、我母及兄弟乃聽上帝道、而行之者也、○</verse>
				<verse number="22">一日、耶穌與門徒上船、向之曰、可同渡湖也、船遂開行、</verse>
				<verse number="23">行之時、耶穌寢、狂風忽至於湖中、船中水滿、危甚、</verse>
				<verse number="24">門徒進前醒之、曰、夫子夫子、我等亡矣、耶穌起、斥風浪、風浪即止、皆平靜矣、</verse>
				<verse number="25">乃向門徒曰、爾之信何在乎、眾恐懼、且奇異、相告曰、此何人也、命風與水、而風與水亦順從之、○</verse>
				<verse number="26">船行至加大拉地、其地與加利利相對、</verse>
				<verse number="27">耶穌登岸、有一人由城出、遇之、此人久被多鬼所附、不衣衣、不居室、惟居塚、</verse>
				<verse number="28">見耶穌則號呼、伏其前、大聲曰、至高上帝之子耶穌、我與爾何干、求爾莫苦我、</verse>
				<verse number="29">因耶穌曾命邪鬼出離其人也、此邪鬼強執其人已久、有人守之、而繫之以鐵鏈腳鐐、彼竟掙斷繫之之具、而被鬼逐至曠野、</verse>
				<verse number="30">耶穌問之曰、爾何名、答曰、軍、因鬼入之者多也、</verse>
				<verse number="31">鬼即求耶穌勿令其入無底深淵、○</verse>
				<verse number="32">其地有群豬食於山、眾鬼求耶穌容其入豬、耶穌容之、</verse>
				<verse number="33">鬼即出其人、而入於豬矣、其群豬奔下山坡、入湖溺焉、</verse>
				<verse number="34">牧者見此事則奔、而報城鄉之人、</verse>
				<verse number="35">眾皆出、欲觀所成之事、就耶穌、見鬼所自離之人、心明悟、衣衣、坐於耶穌足前、眾則懼、</verse>
				<verse number="36">其見耶穌逐鬼之人、即以被鬼所附者如何得救告彼等、</verse>
				<verse number="37">加大拉四方之眾民、求耶穌離之、因大懼也、耶穌上船而返、</verse>
				<verse number="38">鬼所出離之人、求耶穌准與之偕、耶穌遣之去、曰、歸爾家、以上帝為爾所行之事告人、</verse>
				<verse number="39">其人去、於全城傳揚耶穌為彼所行之事、○</verse>
				<verse number="40">耶穌既歸、眾迎接之、因彼皆望其歸也、○</verse>
				<verse number="41">有一宰會堂者來、名睚魯、則伏於耶穌足前、求耶穌至其家、</verse>
				<verse number="42">蓋彼有獨生之女、約十二歲、將死矣、耶穌行時、眾擁擠之、○</verse>
				<verse number="43">有一婦、患十二年血漏病、為延醫盡費全業、無能愈之者、</verse>
				<verse number="44">彼就耶穌後、摸其衣之邊幅、血漏即止、</verse>
				<verse number="45">耶穌曰、摸我者誰、眾不承認、彼得與同行者皆曰、夫子、眾擁爾迫近、反問摸我者誰乎、</verse>
				<verse number="46">耶穌曰、必有一摸我者、蓋我覺有能力由我而出、</verse>
				<verse number="47">婦自知不能隱、則戰兢而至、且伏於耶穌前、當眾告以摸之之故、並如何立愈、</verse>
				<verse number="48">耶穌向之曰、女、安爾心、爾之信救爾、安然以歸、○</verse>
				<verse number="49">言時、有人由宰會堂者之家來云、爾女死矣、勿勞夫子、</verse>
				<verse number="50">耶穌聞之曰、勿懼、惟信、則女必得救、</verse>
				<verse number="51">既至其家、除彼得 約翰 雅各及女之父母外、不許他人入、</verse>
				<verse number="52">眾為此女哭而哀、耶穌曰、勿哭、女非死、乃寢耳、</verse>
				<verse number="53">眾知其已死、皆笑之、</verse>
				<verse number="54">耶穌遣眾出、執女手、呼曰、女、起、</verse>
				<verse number="55">其魂返、即起、耶穌命以食物與之食、</verse>
				<verse number="56">其父母駭異、耶穌命勿以所行之事告人也、</verse>
			</chapter>
			<chapter number="9">
				<verse number="1">耶穌召其十二門徒、賜彼有權能、制諸鬼、醫諸病、</verse>
				<verse number="2">且遣之傳上帝國之道、而醫有病者、</verse>
				<verse number="3">向之曰、勿帶路費、勿攜杖、勿袋、勿糧、勿金、勿二衣、</verse>
				<verse number="4">入人之室、則居於其室、亦由其室而起行、</verse>
				<verse number="5">凡不接爾者、離其城之時、則拂去爾足之塵、以為之證、</verse>
				<verse number="6">門徒遂出、遍行諸村、在在傳福音、施醫、○</verse>
				<verse number="7">分封之王希律、聞耶穌所行之事、則躊躇焉、</verse>
				<verse number="8">因有人云、約翰由死復生、又有人云、以利亞顯現、又有人云、古先知中之一人復生、</verse>
				<verse number="9">希律曰、約翰我已斬之、但此人我聞其諸事、果為誰乎、遂欲見之、○</verse>
				<verse number="10">使徒歸、以其所行之事告耶穌、</verse>
				<verse number="11">耶穌帶之離彼處、悄至伯賽大野地、眾知則隨之、耶穌接眾、向之論上帝國、且凡需醫者醫之、</verse>
				<verse number="12">日將落之時、十二門徒就耶穌曰、此乃野地、請散眾、使其往田圍鄉村、投宿、覓食、因我等在此乃野地耳、</verse>
				<verse number="13">耶穌曰、爾與之食、可也、門徒曰、我等惟有五餅二魚、若不往買食物、將以何者與此多人食乎、</verse>
				<verse number="14">蓋其人約有五千也、耶穌向門徒曰、使眾列坐、每列五十、</verse>
				<verse number="15">門徒依言而行、使眾坐、</verse>
				<verse number="16">耶穌取五餅二魚、仰天祝而擘之、付門徒、使陳於眾前、皆食而飽、</verse>
				<verse number="17">拾其餘屑、十二筐焉、○</verse>
				<verse number="18">耶穌獨自祈禱、門徒就之、耶穌問之曰、眾言我為誰、</verse>
				<verse number="19">對曰、施洗約翰、有言以利亞、又有言古先知中之一人復生、</verse>
				<verse number="20">耶穌曰、惟爾言我為誰、彼得曰、上帝之基督、</verse>
				<verse number="21">耶穌戒門徒、勿以此告人、</verse>
				<verse number="22">又曰、人子必受多苦、被長老與祭司諸長及士子厭棄、且見殺、第三日復生、</verse>
				<verse number="23">耶穌又告眾曰、凡欲從我者、則當克己、日負其十字架從我、</verse>
				<verse number="24">因凡欲救其生命者、必喪之、惟凡為我而喪其生命者、必救之、</verse>
				<verse number="25">人若全得天下、而自喪亡、何益之有、</verse>
				<verse number="26">凡以我及我之道為可恥者、人子以己之榮、與父之榮、及聖天使之榮、臨時、亦必以其人為可恥者、</verse>
				<verse number="27">我誠告爾、立於此者有人、未死之先、必見上帝之國、</verse>
				<verse number="28">此後、約八日、耶穌帶彼得 約翰 雅各上山祈禱、</verse>
				<verse number="29">祈禱時、其容貌異常、衣白而放光、</verse>
				<verse number="30">時、有二人與耶穌語、即摩西 以利亞也、</verse>
				<verse number="31">在榮光中顯現、論耶穌將於耶路撒冷去世之事、</verse>
				<verse number="32">彼得與同人倦而寢、既醒、則見耶穌之榮光、又見與耶穌偕立之二人、</verse>
				<verse number="33">其二人將離之時、彼得向耶穌曰、夫子、我等在此甚善、容我等搭三棚、一為爾、一為摩西、一為以利亞、彼得言此、不自知何所云、</verse>
				<verse number="34">言時、有雲來蔽焉、入雲之時、門徒懼、</verse>
				<verse number="35">有聲自雲出曰、此乃我愛子、爾宜聽之、</verse>
				<verse number="36">聲止、則見耶穌獨在、門徒默然不語、當時不以所見之事告人也、○</verse>
				<verse number="37">明日下山、眾迎耶穌、</verse>
				<verse number="38">中有一人呼曰、夫子、求爾顧我子、因彼乃我之獨生子也、</verse>
				<verse number="39">鬼執之、則忽呼、且抽搐之、致流涎、使其受傷、離之實難、</verse>
				<verse number="40">我曾求爾門徒逐出此鬼、而彼等不能也、</verse>
				<verse number="41">耶穌曰、不信而悖逆之世代乎、我偕爾忍爾當幾何時乎、帶爾子來此、</verse>
				<verse number="42">來之時、鬼傾跌之、抽搐之、耶穌斥邪鬼、醫此子、交給其父、眾甚異上帝之大能也、○</verse>
				<verse number="43">眾奇耶穌所行之事、時、耶穌向門徒曰、</verse>
				<verse number="44">人子將被解於人手、爾當以此言藏於耳內、</verse>
				<verse number="45">門徒不明此語、因其意隱秘、致彼等不悟、又不敢以此問耶穌、○</verse>
				<verse number="46">時、門徒相議誰為至大、</verse>
				<verse number="47">耶穌知其心中議論、則取一幼孩、使之立於己旁、</verse>
				<verse number="48">告門徒曰、凡為我之名、接此幼孩者、即接我、凡接我者、即接遣我者、爾中至小者、彼將為大也、○</verse>
				<verse number="49">約翰向耶穌曰、夫子、我等見一人奉爾名逐鬼、則禁之、為其不從我等也、</verse>
				<verse number="50">耶穌曰、勿禁之、蓋凡不攻我等者、即向我等之人也、</verse>
				<verse number="51">耶穌升天之日將至、則定意向耶路撒冷去、</verse>
				<verse number="52">遣使者前往、使者往、入撒馬利亞之一村、為之備客舍、</verse>
				<verse number="53">村中之人不接納耶穌、因其向耶路撒冷去、</verse>
				<verse number="54">門徒雅各 約翰見此、則曰、主、欲我命火自天降而滅之、如昔以利亞所行乎、</verse>
				<verse number="55">耶穌轉身責之曰、爾心如何、爾不自知、</verse>
				<verse number="56">蓋人子至、非欲滅人命、乃欲救之也、遂往他村、○</verse>
				<verse number="57">行路之時、有一人向耶穌曰、主、不論何往、我必從爾、</verse>
				<verse number="58">耶穌告之曰、狐狸有穴、飛鳥有巢、惟人子無枕首之所也、</verse>
				<verse number="59">又向一人曰、從我、其人曰、主、容我先歸葬我父、</verse>
				<verse number="60">耶穌曰、任死者葬其死者、爾往傳上帝國之道、</verse>
				<verse number="61">又一人曰、主、我必從爾、但容我先別家人、</verse>
				<verse number="62">耶穌曰、手扶犂而顧後者、不配為上帝國之民也、</verse>
			</chapter>
			<chapter number="10">
				<verse number="1">此事以後、主又立七十人、成對而遣之、先至己所欲往之諸城諸地、</verse>
				<verse number="2">告之曰、欲收之榖多、作工之人少、故爾當求收榖之主、遣工以收其榖也、</verse>
				<verse number="3">往哉、我遣爾、似羔入狼群、</verse>
				<verse number="4">勿帶錢囊、及袋、及履、途間勿向人問安、</verse>
				<verse number="5">入人之家、宜云、願此家平安、</verse>
				<verse number="6">倘有當得平安之人在彼、爾所求之平安則必臨之、不然、則歸爾矣、</verse>
				<verse number="7">且居其人之室、所供者飲食之、蓋作工者得其工貲、宜也、勿由此室移彼室、</verse>
				<verse number="8">不論入何城、而人接爾、則食其所陳之物、</verse>
				<verse number="9">城中有病者醫之、且告眾曰、上帝國近爾矣、</verse>
				<verse number="10">不論入何城、而人不接爾、則至於其街、</verse>
				<verse number="11">曰、爾城之塵、沾於我者、我向爾拂之、雖然、爾當知上帝國近爾矣、</verse>
				<verse number="12">我告爾、於彼日所多馬之刑、較此城之刑尚易受也、</verse>
				<verse number="13">爾哥拉汛有禍矣、爾伯賽大有禍矣、因於爾中所施之異能、若施於推羅 西頓、彼早衣麻蒙灰、坐於地而悔改矣、</verse>
				<verse number="14">然於審判日、推羅 西頓之刑、較爾等之刑尚易受也、</verse>
				<verse number="15">迦百農乎、爾曾得升至天、必被推落於陰府、</verse>
				<verse number="16">耶穌又向門徒曰、聽爾者、即聽我、拒爾者、即拒我、拒我者、即拒遣我者也、○</verse>
				<verse number="17">七十人喜而返、曰、主、以爾之名、鬼亦服我、</verse>
				<verse number="18">耶穌曰、我見撒但自天落、似電然、</verse>
				<verse number="19">我以權賜爾、可踐蛇蝎、及敵者之諸能可滅之、必無害爾者矣、</verse>
				<verse number="20">但勿因鬼服爾則喜、乃因爾名錄於天而喜也、○</verse>
				<verse number="21">當時、耶穌心中喜悅、曰、父乎、天地之主、我讚爾、因爾以此道、向智慧及通達之人則隱之、而向幼孩則顯之、父乎、是也、因爾視此為善也、</verse>
				<verse number="22">萬物皆由父賜我、父之外無人知誰為子、子及子所願以父示之者之外、無人知誰為父、</verse>
				<verse number="23">耶穌轉身、悄向門徒曰、見爾所見者、其目福矣、</verse>
				<verse number="24">我告爾、曾有多先知及君王、欲見爾所見而不得見、欲聞爾所聞而不得聞、○</verse>
				<verse number="25">有教法師、起而試耶穌曰、夫子、我當行何事方得永生、</verse>
				<verse number="26">耶穌曰、律法所載者何、爾所讀者何、</verse>
				<verse number="27">對曰、爾當盡心盡性盡力盡意愛主爾之上帝、亦當愛鄰如己、</verse>
				<verse number="28">耶穌曰、爾所答者是也、行此則生矣、</verse>
				<verse number="29">其人欲自稱為義、向耶穌曰、誰為我鄰、</verse>
				<verse number="30">耶穌答曰、有一人自耶路撒冷下耶利哥、遇盜、剝其衣、且傷之、至半死、捨之而去、</verse>
				<verse number="31">時、有祭司由此路而下、見遇盜者、遂過焉、</verse>
				<verse number="32">又有利未人至彼處、進前觀之、亦過焉、</verse>
				<verse number="33">惟有撒馬利亞人行路、至其地、見則憫之、</verse>
				<verse number="34">近前、以油以酒澆其傷處、裹之、且以己所乘之牲畜乘之、引至旅館而顧焉、</verse>
				<verse number="35">明日將行、取銀二錢、付館人曰、且顧此人、費用若多、我歸必償爾、</verse>
				<verse number="36">三人中、爾意誰為遇盜者之鄰乎、</verse>
				<verse number="37">對曰、憐恤之者是也、耶穌曰、爾往、效此而行、○</verse>
				<verse number="38">行路之時、耶穌進一村、有婦名馬大、迎之於已家、</verse>
				<verse number="39">彼有妹名馬利亞、坐於耶穌足前、聽道、</verse>
				<verse number="40">馬大因供事多、心紛、就耶穌曰、主、我妹留我一人供事、主不為意乎、宜命彼助我、</verse>
				<verse number="41">耶穌曰、馬大 馬大、爾因事多、思慮煩擾、</verse>
				<verse number="42">然所需者一而已、馬利亞已擇善業、終不可奪之也、</verse>
			</chapter>
			<chapter number="11">
				<verse number="1">耶穌在某處祈禱、祈禱畢、有一門徒曰、主、請爾教我等祈禱、如約翰教其門徒也、</verse>
				<verse number="2">耶穌曰、爾祈禱時、當云、我等之父在天、願爾名聖、爾國降臨、爾旨得成、在地如在天也、</verse>
				<verse number="3">我所需之糧、求日日賜我、</verse>
				<verse number="4">免我之罪、因我亦免凡負我者、勿使我被試、但救我出惡、○</verse>
				<verse number="5">耶穌又曰、爾中若有友、夜半就之曰、友、請以三餅借我、</verse>
				<verse number="6">蓋我有友、自途間來就我、我無以供之、</verse>
				<verse number="7">彼在內答云、勿擾我、門已閉、兒等與我在床、不能起以付爾也、</verse>
				<verse number="8">我告爾、雖不因彼為友、起而付之、然必因其求之迫切、起而付之、應其所需焉、</verse>
				<verse number="9">我又告爾、求則賜爾、尋則遇之、叩門則為爾開之、</verse>
				<verse number="10">因凡求之者、得也、尋之者、遇也、叩門者、必為之開也、</verse>
				<verse number="11">爾中為父者、誰有子求餅、而與之石乎、求魚、而與之蛇以代魚乎、</verse>
				<verse number="12">求卵、而與之蝎乎、</verse>
				<verse number="13">爾等雖不善、尚知以善物賜爾之子女、何況天父不以聖神賜求之者乎、○</verse>
				<verse number="14">耶穌逐出一鬼、乃使人啞者、鬼既出、啞者則言矣、眾皆奇異、</verse>
				<verse number="15">有數人曰、彼賴鬼王別西卜逐鬼耳、</verse>
				<verse number="16">又有人試耶穌、求其以自天異跡使之得見、</verse>
				<verse number="17">耶穌知其意、則告之曰、凡國自相分爭、必為荒土、凡家自相分爭、亦必傾頹、</verse>
				<verse number="18">倘撒但自相分爭、其國何以立乎、我言此、因爾云我賴別西卜逐鬼也、</verse>
				<verse number="19">倘我賴別西卜逐鬼、爾等之子弟逐鬼賴誰乎、故彼等必判斷爾矣、</verse>
				<verse number="20">但我若以上帝之手逐鬼、則上帝之國已臨爾矣、○</verse>
				<verse number="21">勇士穿戴盔甲、而守其屋、則其所有者安固矣、</verse>
				<verse number="22">惟更勇者至、而勝之、則奪其所恃之盔甲、而分其贓、</verse>
				<verse number="23">不與我同心者、則攻我、不與我收斂者、則散也、○</verse>
				<verse number="24">邪鬼離其人、則遊行旱地以求安、求之不得、則曰、我將歸我所出之室、</verse>
				<verse number="25">既至、則見其室掃除修飾矣、</verse>
				<verse number="26">遂往、又帶七鬼惡於己者、皆入而居之、其人之後患較前更勝、○</verse>
				<verse number="27">耶穌言時、眾中有一婦、揚聲曰、孕爾之腹、及爾所吮之乳、福矣、</verse>
				<verse number="28">耶穌曰、尚不如聽上帝道、而守之者、福也、○</verse>
				<verse number="29">眾大集時、耶穌曰、此乃惡世代、而求異跡、除先知約拿異跡而外、不以異跡賜之見、</verse>
				<verse number="30">昔約拿為尼尼微人、而身為異跡、如此、人子亦將為此世代之人、而身為異跡矣、</verse>
				<verse number="31">南方女王、於審判日、必起而罪此世代之人、因彼自地極而來、欲聽所羅門智慧之言、但在此、尚有大於所羅門者也、</verse>
				<verse number="32">尼尼微人、於審判日、必起而罪此世代之人、因彼等聽約拿所宣之言而悔改、但在此、尚有大於約拿者也、○</verse>
				<verse number="33">人燃燈、不置於隱處、亦不置於斗下、乃置於燈臺上、使入者得見其光也、</verse>
				<verse number="34">身之燈者乃目也、故爾目瞭亮、則全身皆光、爾目昏花、則全身皆暗、</verse>
				<verse number="35">故宜慎、免爾心內之光為暗、</verse>
				<verse number="36">倘爾全身皆光、無一毫之暗、其光則全、似燈之光燄照爾矣、○</verse>
				<verse number="37">言時、有一法利賽人請耶穌共食、耶穌入而席坐、</verse>
				<verse number="38">此法利賽人見其不洗而食、則異之、</verse>
				<verse number="39">主向之曰、爾法利賽諸人、潔盃盤之外、而爾內則充以勒索及諸惡矣、</verse>
				<verse number="40">無知者乎、造其外者、非亦造其內乎、</verse>
				<verse number="41">惟當以盛於盃盤之物賜人、則於爾等無不潔矣、○</verse>
				<verse number="42">爾法利賽人有禍矣、蓋爾以薄荷、芸香、及諸蔬、十捐其一、但義與向上帝之愛則廢之、此乃爾所當行者、而彼亦不可棄耳、</verse>
				<verse number="43">爾法利賽人有禍矣、蓋爾喜坐會堂之高位、又喜人在市上問爾安、</verse>
				<verse number="44">爾偽善之士子與法利賽人有禍矣、蓋爾似不顯出之墓、履其上者不知也、○</verse>
				<verse number="45">有一教法師向耶穌曰、夫子、爾言此、亦辱我等矣、</verse>
				<verse number="46">耶穌曰、爾等教法師有禍矣、蓋爾以難任之擔使人擔之、惟己則不以一指按其上、</verse>
				<verse number="47">爾有禍矣、蓋爾建先知之墓、彼先知乃爾祖所殺者、</verse>
				<verse number="48">如此、爾祖之所為、爾自證之、且喜之、蓋爾祖殺先知、而爾建其墓也、</verse>
				<verse number="49">故上帝之智慧言曰、我將遣先知及使徒就彼、被殺者有之、被逼者亦有之、</verse>
				<verse number="50">使創世以來、所流諸先知之血、皆向此世代而討之、</verse>
				<verse number="51">即自亞伯之血、至撒加利亞亡於殿壇間之血也、我誠告爾、必向此世代而討之、</verse>
				<verse number="52">爾教法師有禍矣、蓋爾奪知識之鑰、爾自不入、有將入者、爾反阻之○</verse>
				<verse number="53">言時、士子及法利賽人深恨耶穌、而多端詰問之、</verse>
				<verse number="54">且窺伺之、欲執其口所說者訟告之也、</verse>
			</chapter>
			<chapter number="12">
				<verse number="1">時、數萬人集於一處、致相踐踏、耶穌先向門徒曰、當謹防法利賽人之酵、即偽善也、</verse>
				<verse number="2">蓋未有掩藏之事、而不將露之者、未有微密之事、而不將被人知之者、</verse>
				<verse number="3">故爾凡言於暗中者、必被聞於光明、爾在密室附耳而言者、必被宣於屋上、</verse>
				<verse number="4">我友乎、我告爾、殺爾身者、後則別無所能、勿懼之、</verse>
				<verse number="5">我示爾所當懼者、即殺後、又有權投爾於地獄者、我誠告爾、當懼者此也、</verse>
				<verse number="6">五雀非二分銀所賣乎、但在上帝前、其一亦不忘也、</verse>
				<verse number="7">即爾首之髮亦皆被數、故勿懼、爾貴於多雀也、</verse>
				<verse number="8">我告爾、凡認我於人前者、人子亦必認彼於上帝之使者前、</verse>
				<verse number="9">但不認我於人前者、必不見認於上帝、使者前、</verse>
				<verse number="10">凡以言攻人子者、可赦之、惟毀謗聖神者、不可赦之也、</verse>
				<verse number="11">人拽爾、至會堂、及有位有權者前、勿慮如何申訴、何以申訴、或何以言、</verse>
				<verse number="12">蓋其時、聖神必訓爾以所當言也、○</verse>
				<verse number="13">眾中有一人向耶穌曰、夫子、求命我兄與我分遺業、</verse>
				<verse number="14">耶穌曰、誰立我於爾等之中、為斷事之官、為爾等分產乎、</verse>
				<verse number="15">遂向眾曰、宜慎防、勿貪、因人之生命、不在家貲餘裕也、</verse>
				<verse number="16">即設譬曰、有一富人、田產豐盛、</verse>
				<verse number="17">心中思念曰、我之物產無處可藏、若何而行、</verse>
				<verse number="18">又曰、我必如此行、毀我倉、而別建大者、在彼則藏我百穀財物、</verse>
				<verse number="19">後我向我魂曰、魂乎、爾有多物積存、為多年之用、可安然、飲食、喜樂也、</verse>
				<verse number="20">惟上帝告之曰、無知者乎、今夜必索爾魂、則所備者歸誰乎、</verse>
				<verse number="21">凡為己積財、而在上帝前不富厚者、亦如此、○</verse>
				<verse number="22">耶穌向門徒曰、我故告爾、勿為生命憂慮何以食、且勿為身體憂慮何以衣、</verse>
				<verse number="23">生命大於飲食、身體大於衣服也、</verse>
				<verse number="24">試思鴉鳥、彼不種不收、無倉無庫、而上帝養之、爾豈不甚貴於鳥乎、</verse>
				<verse number="25">爾中誰能以憂慮延生命一刻乎、</verse>
				<verse number="26">倘至小者、爾尚不能、何為其餘者憂慮乎、</verse>
				<verse number="27">試思百合花、如何而長、彼不勞不紡、然我告爾、即所羅門在其諸多榮華之中、其服飾尚不及此花之一、</verse>
				<verse number="28">爾小信之人乎、野地之草、今日尚在、明日投爐、上帝且妝飾之如此、況爾等乎、</verse>
				<verse number="29">勿求何以食、何以衣、亦勿掛慮、</verse>
				<verse number="30">蓋此皆異邦人之所求、但爾天父知此物亦爾所需者、</verse>
				<verse number="31">惟爾當求上帝之國、則此諸物必加於爾也、</verse>
				<verse number="32">眾小子勿懼、蓋爾天父喜以國賜爾也、</verse>
				<verse number="33">當賣所有以濟人、且為己備永不壞之囊、及用不盡之財在天、即賊不至、蠹不傷之處、</verse>
				<verse number="34">蓋爾財在何處、爾心亦在何處焉、○</verse>
				<verse number="35">爾腰當常束、爾燈當常燃、</verse>
				<verse number="36">如人候其主、由婚筵歸、至而叩門、即為之開也、</verse>
				<verse number="37">主至、見僕儆醒、其僕福矣、我誠告爾、主必自束其帶、使僕席坐、而己進前供事之、</verse>
				<verse number="38">或二更至、或三更至、見僕如此、其僕福矣、</verse>
				<verse number="39">家主若知賊何時至、則必儆醒、不致其屋被穿、此乃爾所知者、</verse>
				<verse number="40">故爾當預備、因爾不意之時、人子至矣、○</verse>
				<verse number="41">彼得曰、主、爾設此譬、為我等乎、或為眾人乎、</verse>
				<verse number="42">主曰、誰則為忠智之家宰、主所立以督其家人、按時分糧於眾、</verse>
				<verse number="43">主至之時、見僕如此行、其僕福矣、</verse>
				<verse number="44">我誠告爾、主必立之以督其凡所有者、</verse>
				<verse number="45">倘彼僕心內云、我主遲遲而至、遂扑僕婢、食飲且醉、</verse>
				<verse number="46">彼僕之主、乃於其不意之日、不知之時、必至、重加鞭扑、派與不信者同刑、</verse>
				<verse number="47">僕知主之意、而不預備、不順其意者、見扑必多、</verse>
				<verse number="48">惟不知其主之意、而作當扑之事者、見扑必少、蓋凡多與之者、必多取之、多託之者、必多討之、○</verse>
				<verse number="49">我至、乃以火投地、倘火已燃、非我所欲乎、</verse>
				<verse number="50">我有當受之洗、尚未受、如何不痛切乎、</verse>
				<verse number="51">爾意我至、施和平於世乎、我告爾、非也、轉施分爭耳、</verse>
				<verse number="52">今而後、一家五人將分爭、三爭二、二爭三、</verse>
				<verse number="53">父爭子、子爭父、母爭女、女爭母、姑爭婦、婦爭姑焉、○</verse>
				<verse number="54">耶穌又向眾曰、見雲自西而起、爾即言、將雨矣、果有之、</verse>
				<verse number="55">見風自南而吹、爾即言、將暑矣、亦有之、</verse>
				<verse number="56">偽善者、爾能別天地之色象、何不能別此時乎、○</verse>
				<verse number="57">且爾何不自斷所宜之事乎、</verse>
				<verse number="58">爾偕訟爾者、往見有司、尚在途間、當盡力求釋、恐其拽爾至刑官前、刑官以爾付於吏役、而吏役投爾於監、</verse>
				<verse number="59">我告爾、毫釐未償、斷不得由彼而出也、</verse>
			</chapter>
			<chapter number="13">
				<verse number="1">時、在坐數人、告耶穌云、彼拉多殺加利利人、以其血雜於其祭物、</verse>
				<verse number="2">耶穌曰、爾意此加利利人、較眾加利利人、更有罪、故受此害乎、</verse>
				<verse number="3">我告爾、非也、爾等若不悔改、亦皆必滅亡、</verse>
				<verse number="4">昔西羅亞之樓傾、壓死十八人、爾意此人、較凡居耶路撒冷之人、更有罪乎、</verse>
				<verse number="5">我告爾、非也、爾等若不悔改、亦皆必滅亡、○</verse>
				<verse number="6">乃設譬曰、有人以無花果樹、種於葡萄園內、後至、而求果於其上、竟不得、</verse>
				<verse number="7">則向園戶曰、我三年來、求果於此無花果樹、皆不得、可斫之、何容其廢地土乎、</verse>
				<verse number="8">園戶對曰、主、今歲且容之、待我周圍掘土、壅糞、</verse>
				<verse number="9">若結果則善、不然、主斫之可也、○</verse>
				<verse number="10">安息日、耶穌在會堂訓人、</verse>
				<verse number="11">有一婦被鬼所附、病十八年、腰屈不能伸、</verse>
				<verse number="12">耶穌見而呼之、曰、婦、爾得釋於此病矣、</verse>
				<verse number="13">遂以兩手按之、婦即伸、歸榮上帝、</verse>
				<verse number="14">宰會堂者、因耶穌於安息日施醫、大不悅、向眾曰、工作自有六日、六日間可來受醫、不必於安息日也、</verse>
				<verse number="15">主曰、偽善者、爾等於安息日、誰不解牛驢於槽、牽以飲之乎、</verse>
				<verse number="16">況此婦為亞伯拉罕之後裔、被撒但繫之、十八年矣、不當於安息日解其結乎、</verse>
				<verse number="17">耶穌言此、諸敵愧恥、但眾見其所行光榮之事、則喜、○</verse>
				<verse number="18">耶穌曰、上帝國何所似乎、我以何者譬之、</verse>
				<verse number="19">似一粒芥種、人取之、而投於其園、則長而成大樹、空中之鳥棲其枝、○</verse>
				<verse number="20">又曰、我以何者譬上帝國乎、</verse>
				<verse number="21">似麵酵、婦人取之、而置於三斗麵中、致麵皆發酵焉、○</verse>
				<verse number="22">耶穌經各城各村訓人、向耶路撒冷而行、</verse>
				<verse number="23">有一人問之曰、主、得救者少乎、</verse>
				<verse number="24">耶穌告彼等曰、當竭力進窄門、我告爾、求進而不得者多也、</verse>
				<verse number="25">家主起、而閉門後、爾立於外叩門、曰、主也主也、為我開之、彼必答云、我不識爾自何而來、</verse>
				<verse number="26">時、爾必曰、我曾於主前飲食、主亦曾於我街訓人、</verse>
				<verse number="27">主必云、我告爾、我不識爾自何而來、爾等行不義者、皆離我去也、</verse>
				<verse number="28">爾見亞伯拉罕、以撒、雅各、及諸先知、在上帝國之時、而己見逐於外、則有哀哭切齒矣、</verse>
				<verse number="29">自東自西、自南自北、必有人至、席坐於上帝國、</verse>
				<verse number="30">有在後者、將在前、有在前者、將在後、○</verse>
				<verse number="31">當日、法利賽數人來、向耶穌曰、離此去、蓋希律欲殺爾也、</verse>
				<verse number="32">耶穌曰、爾往告彼狐狸云、今日明日、我逐鬼施醫、至第三日、我得完全矣、</verse>
				<verse number="33">雖然、今日明日及後日、我當行矣、蓋先知必不亡於耶路撒冷之外也、</verse>
				<verse number="34">耶路撒冷乎、耶路撒冷乎、爾乃殺先知者、以石擊奉使就爾者、我屢欲集爾之子女、似母雞集其雛於翼下、惟爾不欲、</verse>
				<verse number="35">爾室將為荒土矣、我誠告爾、今而後、爾不見我、待爾云、奉主名來者、當稱頌也、</verse>
			</chapter>
			<chapter number="14">
				<verse number="1">有一法利賽人之宰、耶穌於安息日入其家、食焉、眾窺之、</verse>
				<verse number="2">當其前、有一患蟲脹之人、</verse>
				<verse number="3">耶穌向教法師及法利賽人曰、安息日施醫、宜乎、</verse>
				<verse number="4">眾皆默然、耶穌醫其人、而遣之去、</verse>
				<verse number="5">告眾曰、爾中誰有牛驢陷於阱、而在安息日不即起之乎、</verse>
				<verse number="6">眾無詞以對、○</verse>
				<verse number="7">耶穌見所請之人選擇首位、遂設言以告之曰、</verse>
				<verse number="8">有人請爾赴婚筵、勿坐首位、恐有尊於爾者見請、</verse>
				<verse number="9">則請爾及彼之人、進前告爾曰、讓位與此人、爾即羞而退末位矣、</verse>
				<verse number="10">惟見請之時、往坐末位、使請爾者、可進前告爾曰、友、上坐、則爾在同席者之前、有榮矣、</verse>
				<verse number="11">蓋凡自高者、必降為卑、自卑者、必升為高也、○</verse>
				<verse number="12">耶穌又向請之者曰、爾設午餐、或晚餐、勿請朋友兄弟親戚及富鄰、恐彼亦請爾、而爾受其報也、</verse>
				<verse number="13">惟爾設席、當請貧窮者、廢疾者、跛者、瞽者、</verse>
				<verse number="14">則爾有福、蓋彼無以報爾也、而至義人復生時、爾必得報矣、○</verse>
				<verse number="15">同席有一人聞此言、即向耶穌曰、後於上帝國食饍者、有福矣、</verse>
				<verse number="16">耶穌曰、有一人設大筵、所請者多、</verse>
				<verse number="17">筵時、遣僕告所請者曰、來、百物備矣、</verse>
				<verse number="18">眾皆辭之、如出一心、首一人曰、我曾買田、須往視之、請容我辭、</verse>
				<verse number="19">又一人曰、我曾買牛五對、欲往試之、請容我辭、</verse>
				<verse number="20">又一人曰、我方娶婦、故不能來、</verse>
				<verse number="21">其僕歸、以此諸言告主、主即怒、命僕曰、速往城中街巷、引諸貧窮者、廢疾者、跛者、瞽者來、</verse>
				<verse number="22">僕曰、主、如爾命已行矣、尚有餘座、</verse>
				<verse number="23">主向僕曰、可出往道路上、及藩籬間、遇人則強之入、使我室滿焉、</verse>
				<verse number="24">我告爾、先被請者、無一得嘗我筵矣、○</verse>
				<verse number="25">有群眾與耶穌同行、乃轉身告之曰、</verse>
				<verse number="26">凡人就我、若不愛我過於愛其父、母、妻、子女、兄弟、姊妹、與己生命者、不得為我徒、</verse>
				<verse number="27">不任其十字架而從我者、亦不得為我徒、</verse>
				<verse number="28">爾中誰欲建樓、不先坐而計其貲、果足以成事乎、</verse>
				<verse number="29">恐置其基、而不能成、見者皆笑之、</verse>
				<verse number="30">曰、此人興工、不能完工也、</verse>
				<verse number="31">或有王出、與他王戰、豈不先坐而計議、能以一萬兵、敵彼帶二萬兵來攻之者乎、</verse>
				<verse number="32">若不能、則敵者尚遠、必遣使求和矣、</verse>
				<verse number="33">如此、爾等若不盡捨所有者、不得為我徒也、</verse>
				<verse number="34">鹽善矣、鹽若失其味、何以復其鹹乎、</verse>
				<verse number="35">無用於田、無用於糞、惟棄之於外矣、凡有耳能聽者、宜聽焉、</verse>
			</chapter>
			<chapter number="15">
				<verse number="1">眾稅吏與罪人近耶穌、欲聽起訓、</verse>
				<verse number="2">法利賽人及士子怨耶穌曰、彼接納罪人、而與之共食焉、</verse>
				<verse number="3">耶穌遂設譬曰、</verse>
				<verse number="4">爾中誰有百羊、而失其一、不暫離九十九羊於野、而追其所失之羊、至於得乎、</verse>
				<verse number="5">得之、則喜、負之於肩、</verse>
				<verse number="6">歸至家中、則會其友鄰、曰、可與我同樂、蓋我所失之羊已得矣、</verse>
				<verse number="7">耶穌曰、我告爾、有一罪人悔改、則在天為之有喜、較為九十九不須悔改之義人、有喜更大也、○</verse>
				<verse number="8">或婦、有銀錢十、而失其一、豈不燃燈掃室、勤求至於得乎、</verse>
				<verse number="9">得之、則會其友鄰、曰、可與我同樂、蓋我所失之銀錢已得矣、</verse>
				<verse number="10">我告爾、有一罪人悔改、則在上帝使者前、亦有喜也、○</verse>
				<verse number="11">耶穌又曰、或有二子、</verse>
				<verse number="12">其次子向父曰、請父以我所當得之業賜我、其父遂以產分與之、</verse>
				<verse number="13">後未幾日、次子收拾其所有者、往遊遠方、在彼毫無節度、浪費其業、</verse>
				<verse number="14">盡耗一切、其地大饑、彼始覺窮困、</verse>
				<verse number="15">遂往投其地一人、其人遣之於田牧豬、</verse>
				<verse number="16">欲以豬所食之豆莢充腹、無人以食物與之也、</verse>
				<verse number="17">既而省悟、則曰、我父有多傭人、其糧有餘、我乃飢而死乎、</verse>
				<verse number="18">我必起、而歸我父、向之曰、父乎、我獲罪於天、及於父前、</verse>
				<verse number="19">今而後、我不配稱為爾子、請視我如爾傭人之一也、</verse>
				<verse number="20">於是、起而歸、相去尚遠、父見之、且憫之、又趨前、抱其頸而接吻焉、</verse>
				<verse number="21">子曰、父乎、我獲罪於天、及於父前、今而後、不配稱為爾子矣、</verse>
				<verse number="22">父命僕曰、取至美之服衣之、以環加於其指、以履加於其足、</verse>
				<verse number="23">且牽肥犢宰之、我等可食而樂矣、</verse>
				<verse number="24">蓋此子死而復生、失而又得也、其父與眾同樂、○</verse>
				<verse number="25">時、長子在田歸、而離屋不遠、聞吹彈歌舞之音、</verse>
				<verse number="26">遂召一僕來、問其故、</verse>
				<verse number="27">僕曰、爾弟歸、爾父因其無恙而復得之、故宰肥犢、</verse>
				<verse number="28">長子遂怒、而不肯入、父出勸之、</verse>
				<verse number="29">長子曰、我事父多年、從未違命、父未以一羔賜我、使我與友同樂、</verse>
				<verse number="30">惟此子宿娼接妓、盡耗父業、及至、則為之宰肥犢也、</verse>
				<verse number="31">父曰、子、爾常偕我、我所有者皆為爾有、</verse>
				<verse number="32">我等宜欣喜歡樂、蓋爾弟死而復生、失而又得矣、</verse>
			</chapter>
			<chapter number="16">
				<verse number="1">耶穌又告門徒曰、某富人有一管家者、被人訴之於其主前、曰、彼耗費主之貲財矣、</verse>
				<verse number="2">主即呼之來、曰、我聞人言爾有此事、何也、今可交清賬目、蓋爾不得仍管家事矣、</verse>
				<verse number="3">管家者心內云、主罷我管家之職、我將何為、鋤地乎無力、乞食乎則羞、</verse>
				<verse number="4">我有定意、可於罷我管家之職後、使人必接我於其家矣、</verse>
				<verse number="5">遂將欠主債者一一呼之來、問先至者曰、爾欠我主幾何、</verse>
				<verse number="6">答云、油一百壜、管家者曰、取爾帳來、速坐而書五十、</verse>
				<verse number="7">又問一人曰、爾欠幾何、答云、麥一百擔、管家者曰、取爾帳來、書八十、</verse>
				<verse number="8">主即讚此不義之管家者、因其行事靈巧、蓋此世之人、其為俗情而謀、較光明之人更靈巧也、</verse>
				<verse number="9">我告爾、當以此非義之財結友、至爾臨終之時、彼可接爾於永存之宅矣、</verse>
				<verse number="10">於小事盡忠者、則於大事亦盡忠、於小事不義者、則於大事亦不義、</verse>
				<verse number="11">倘爾於非義之財而不忠、誰以真實之財託爾乎、</verse>
				<verse number="12">倘爾於屬他人之物而不忠、誰以屬爾自己之物與爾乎、</verse>
				<verse number="13">一僕不能事二主、蓋或惡此愛彼、或重此輕彼、爾不能事上帝、又事瑪門也、○</verse>
				<verse number="14">法利賽之好利者、聞此言、則笑之、</verse>
				<verse number="15">耶穌曰、爾在人前自稱為義、但爾之心上帝知之矣、蓋人所貴者、上帝所惡也、</verse>
				<verse number="16">律法及先知至約翰止、自彼時上帝國傳矣、且人人用力以進之、</verse>
				<verse number="17">天地之廢、較律法一畫之廢更易也、</verse>
				<verse number="18">凡休其妻而他娶者、乃行淫也、且凡娶所休之妻者、亦行淫也、○</verse>
				<verse number="19">有一富人、衣紫袍及細布之衣、每日奢華宴樂、</verse>
				<verse number="20">又有一乞丐、名拉撒路、全身生瘡、被人置於富者之門前、</verse>
				<verse number="21">欲以富人桌下之遺屑飽己、有犬來舐其瘡、</verse>
				<verse number="22">乞丐死、天使則扶之、而置於亞伯拉罕之懷、富人亦死而葬、</verse>
				<verse number="23">在陰間痛苦之時、舉目遠見亞伯拉罕、又見拉撒路在其懷中、</verse>
				<verse number="24">則呼曰、我祖亞伯拉罕、憐恤我、遣拉撒路以指尖蘸水涼我舌、蓋我在此火燄之中苦甚、</verse>
				<verse number="25">亞伯拉罕曰、子乎、當憶爾在生前、曾受爾之諸福、拉撒路亦曾受彼之諸難、今彼得安慰、而爾受哀苦矣、</verse>
				<verse number="26">不但此也、爾我之間、有深淵為限、致欲由此濟爾者、不能、由彼濟我者、亦不能、</verse>
				<verse number="27">富人曰、既如此、求祖遣拉撒路往我父家、</verse>
				<verse number="28">蓋我有兄弟五人也、拉撒路可向之作證、免其亦來此痛苦之處矣、</verse>
				<verse number="29">亞伯拉罕曰、彼有摩西及先知、可聽之、</verse>
				<verse number="30">富人曰、祖亞伯拉罕乎、不然也、若有人由死者之中而就之、彼必悔改矣、</verse>
				<verse number="31">亞伯拉罕曰、若不聽摩西及先知、即有由死復生者勸之、彼亦必不聽也、</verse>
			</chapter>
			<chapter number="17">
				<verse number="1">耶穌告門徒曰、陷人於罪、乃事所不能無、但陷人於罪之人有禍矣、</verse>
				<verse number="2">與其使此小子之一、陷於罪、寧被大磨石懸其頸、而投於海也、</verse>
				<verse number="3">爾宜自慎、倘兄弟得罪爾、則勸戒之、彼若悔、則免之、</verse>
				<verse number="4">倘一日得罪爾七次、亦一日七次轉來曰、我悔矣、爾當免之、○</verse>
				<verse number="5">使徒向主曰、求主使我信更深、</verse>
				<verse number="6">主曰、倘爾有信如芥種、則命此桑拔根、種於海、亦必聽從爾焉、</verse>
				<verse number="7">爾中有僕、或耕地、或牧羊、自田歸、誰命之曰、爾即來坐而食乎、</verse>
				<verse number="8">豈不曰、爾備我餐、束帶事我、待我飲食後爾可飲食也、</verse>
				<verse number="9">僕遵命以行、主因此而謝之乎、我意不然也、</verse>
				<verse number="10">如此、爾等即行一切所命之事、亦當自云、我等皆無益之僕、所行之事、乃分所當行也、○</verse>
				<verse number="11">耶穌往耶路撒冷、經撒馬利亞及加利利、</verse>
				<verse number="12">入一村、有癩者十人遇之、</verse>
				<verse number="13">彼等遠立、揚聲曰、耶穌、夫子、憐恤我也、</verse>
				<verse number="14">耶穌視之曰、爾往、以己身使祭司觀之、往之時、癩即潔矣、</verse>
				<verse number="15">其中一人見己身已愈、則返、大聲歸榮上帝、</verse>
				<verse number="16">伏於耶穌足前、稱謝、彼乃撒馬利亞人也、</verse>
				<verse number="17">耶穌曰、十人非皆潔乎、其九何在、</verse>
				<verse number="18">除此異民之外、未見返而歸榮上帝者也、</verse>
				<verse number="19">遂告其人曰、起而歸、爾之信已救爾矣、○</verse>
				<verse number="20">法利賽人問上帝國何時而至、耶穌曰、上帝國非顯然而至也、</verse>
				<verse number="21">人亦不得云、在此、在彼、蓋上帝國在爾中也、○</verse>
				<verse number="22">又告門徒曰、其時將至、爾甚願見人子之一日、而不得見矣、</verse>
				<verse number="23">將有人告爾云、在此、在彼、爾勿往勿從、</verse>
				<verse number="24">蓋如電在天、閃於此而光於彼、人子至之日、亦必如是、</verse>
				<verse number="25">但彼必先受多苦、而見棄於此世代也、</verse>
				<verse number="28">又如羅得之時、人皆飲食貿易、種田造屋、</verse>
				<verse number="29">至羅得出所多馬之日、有火與硫自天降而滅眾、</verse>
				<verse number="30">人子顯日亦必如是、</verse>
				<verse number="31">當日在屋上者、器具在室、勿下取之、在田者亦勿歸、</verse>
				<verse number="32">當憶羅得妻之事也、</verse>
				<verse number="33">凡求救其生命者、必喪之、惟喪其生命者、必存之、</verse>
				<verse number="34">我告爾、其夜二人同榻、一被取、一被遺、</verse>
				<verse number="35">二女推磨、一被取、一被遺、</verse>
				<verse number="36">二人在田、一被取、一被遺、</verse>
				<verse number="37">眾問曰、主、於何處有此事、耶穌曰、屍在何處、鷹亦必聚於何處也、</verse>
			</chapter>
			<chapter number="18">
				<verse number="1">耶穌訓人當常祈禱而不倦、因設譬曰、</verse>
				<verse number="2">某城有一官、不畏上帝、不禮世人、</verse>
				<verse number="3">城內有一寡婦、入見之曰、有仇我者、請爾伸我冤、</verse>
				<verse number="4">官久不許、後心內云、我雖不畏上帝、不禮世人、</verse>
				<verse number="5">但此寡婦再三煩瀆我矣、我故伸其冤、免其常來擾我也、</verse>
				<verse number="6">主曰、爾聽不義之官所言、</verse>
				<verse number="7">上帝選民晝夜呼告、上帝雖忍多時、豈不終伸其冤乎、</verse>
				<verse number="8">我告爾、必速伸其冤也、但人子至之時、豈得見在世有信乎、○</verse>
				<verse number="9">有數人自恃為義、而藐視他人、耶穌設譬告之曰、</verse>
				<verse number="10">二人上殿祈禱、一、法利賽人、一、稅吏、</verse>
				<verse number="11">法利賽人獨立祈禱、曰、上帝乎、我謝爾、蓋我不似他人、勒索、不義、姦淫、亦不似此稅吏也、</verse>
				<verse number="12">我七日中、禁食二次、且以所有者十捐其一、</verse>
				<verse number="13">稅吏遠立、不敢舉目望天、乃拍胸曰、上帝乎、憐恤我有罪之人耳、</verse>
				<verse number="14">我告爾、此人歸、較彼更得稱為義也、蓋凡自高者、必降為卑、自卑者、必升為高、○</verse>
				<verse number="15">有人帶嬰孩就耶穌、欲耶穌手按之、門徒見而責其人、</verse>
				<verse number="16">耶穌召之來、曰、容幼孩就我、勿禁之、因有上帝國者、乃似此幼孩之人也、</verse>
				<verse number="17">我誠告爾、凡承受上帝國、不如幼孩者、不得入也、○</verse>
				<verse number="18">有一宰問耶穌曰、善哉師也、我當行何事方得永生、</verse>
				<verse number="19">耶穌曰、爾為何以善稱我、上帝而外、無一善者、</verse>
				<verse number="20">誡命爾皆知之矣、如勿淫、勿殺、勿偷盜、勿妄證、敬爾父母、</verse>
				<verse number="21">其人曰、此諸誡命、我自幼皆守之矣、</verse>
				<verse number="22">耶穌聞此言、則曰、爾尚缺一也、當賣爾一切所有以濟貧、則必有財於天、且來從我、</verse>
				<verse number="23">其人聞之、則甚憂、因其大富故也、</verse>
				<verse number="24">耶穌見其憂甚、則曰、有財者入上帝國、難矣哉、</verse>
				<verse number="25">駱駝穿針孔、較富人入上帝國更易也、</verse>
				<verse number="26">聞者曰、然則誰能得救乎、</verse>
				<verse number="27">耶穌曰、在人所不能者、在上帝則皆能也、</verse>
				<verse number="28">彼得曰、我等已捨一切所有而從爾、</verse>
				<verse number="29">耶穌告彼等曰、未有人、為上帝國、捨屋宇、或父母、或兄弟、或妻、或子女</verse>
				<verse number="30">而在今世不得多倍者、並來世不得永生也、</verse>
				<verse number="31">耶穌帶十二門徒、告之曰、我等上耶路撒冷、先知指人子所記之言、皆必應矣、</verse>
				<verse number="32">因其將被解於異邦人、戲弄之、淩辱之、唾其身、</verse>
				<verse number="33">鞭扑而殺之第三日必復生、</verse>
				<verse number="34">門徒全然不明此語、此語之意隱秘、故彼等不知耶穌所云者何也、○</verse>
				<verse number="35">近耶利哥時、有瞽者坐於路旁求乞、</verse>
				<verse number="36">聞眾經過、問其故、</verse>
				<verse number="37">眾告之曰、拿撒勒人耶穌經過也、</verse>
				<verse number="38">瞽者則呼曰、大闢之子孫耶穌、憐恤我、</verse>
				<verse number="39">前行者責之、使閉口、但彼更大呼曰、大闢之子孫、憐恤我也、</verse>
				<verse number="40">耶穌止步、命引之來、既近、問之曰、</verse>
				<verse number="41">欲我為爾行何事、瞽者曰、主、我欲得見、</verse>
				<verse number="42">耶穌曰、可得見、爾之信救爾矣、</verse>
				<verse number="43">瞽者即得見、歸榮上帝、而從耶穌、諸民見此事、亦讚美上帝、</verse>
			</chapter>
			<chapter number="19">
				<verse number="1">耶穌進耶利哥、經行時、</verse>
				<verse number="2">有人名撒該、為稅吏之總管、乃富人也、</verse>
				<verse number="3">欲見耶穌為何如人、因人眾、而己身矮小、故不得見、</verse>
				<verse number="4">遂趨前升桑、欲見之、因耶穌必由此經過也、</verse>
				<verse number="5">耶穌至其地、則仰視之、曰、撒該速下、今日我必居於爾家、</verse>
				<verse number="6">撒該遂急下、喜迎之、</verse>
				<verse number="7">眾見此、即怨耶穌曰、彼往宿罪人之家矣、</verse>
				<verse number="8">撒該起、向主曰、主、我以我所有者之半濟貧、我若曾誣詐人、則四倍償之、</verse>
				<verse number="9">耶穌曰、今日拯救之恩臨此家、</verse>
				<verse number="10">因其亦為亞伯拉罕之子孫也、蓋人子來、乃為尋喪亡之人、而救之耳、○</verse>
				<verse number="11">眾聞此言之時、耶穌近耶路撒冷、而眾意上帝國必即顯出、故設譬曰、</verse>
				<verse number="12">有一貴者往遠地、欲受國而歸、</verse>
				<verse number="13">召僕十人、各付銀十兩、曰、爾以此、貿易以待我歸、</verse>
				<verse number="14">其民恨之、遣使於其後、曰、我等不欲此人為我之君也、</verse>
				<verse number="15">貴者受國而返、則命召領銀之僕至、欲知各得利幾何、</verse>
				<verse number="16">其一至曰、主之銀十兩、已得百兩矣、</verse>
				<verse number="17">主曰、美哉善僕也、因爾於小者既忠矣、可宰十城也、</verse>
				<verse number="18">其次至曰、主之銀十兩、已得五十、</verse>
				<verse number="19">主曰、爾亦可宰五城也、</verse>
				<verse number="20">又其次曰、主之銀十兩在此、我以巾裹而藏之、</verse>
				<verse number="21">因爾乃嚴厲之人、未置者取之、未播者收之、我故懼爾也、</verse>
				<verse number="22">主曰、惡僕乎、我即按爾口所出之言而審爾、爾既知我乃嚴厲之人、未置者取之、未播者收之、</verse>
				<verse number="23">何不以我銀存於兌錢者、使我來時、可得我之本銀與其利銀也、</verse>
				<verse number="24">遂命左右曰、奪其銀十兩、而付有銀百兩者、</verse>
				<verse number="25">眾曰、主、彼已有銀百兩矣、</verse>
				<verse number="26">主曰、我告爾、有者必賜之、惟無有者、即其所有亦必奪之、</verse>
				<verse number="27">至於為我敵、而不欲我為其君者、可拽之來、殺於我前、○</verse>
				<verse number="28">耶穌既言此、則前行、上耶路撒冷、</verse>
				<verse number="29">至傍橄欖山之伯法其 伯大尼、乃遣二門徒、</verse>
				<verse number="30">曰、爾往前村、入之時、必遇一小驢繫於彼處、從未經人騎者、爾可解而牽之來、</verse>
				<verse number="31">倘有人問爾、解驢何為、可答之曰、主需之、</verse>
				<verse number="32">奉遣者遂往、果如耶穌所言而遇之、</verse>
				<verse number="33">解小驢之時、主人問曰、解驢何為、</verse>
				<verse number="34">答曰、主需之、</verse>
				<verse number="35">門徒遂牽之就耶穌、以己之衣置於上、扶耶穌騎之、</verse>
				<verse number="36">行之時、有人以衣鋪於路、</verse>
				<verse number="37">已近耶路撒冷、將下橄欖山、眾門徒因所見之異能則喜、且大聲讚美上帝、</verse>
				<verse number="38">曰、奉主名而來之王、當稱頌也、在天有和平、在至上之處有光榮、</verse>
				<verse number="39">眾中有法利賽數人、向耶穌曰、夫子、當責爾之門徒也、</verse>
				<verse number="40">耶穌曰、我告爾、倘彼等閉口不言、石則必言矣、○</verse>
				<verse number="41">耶穌近耶路撒冷、見城、即為之哭、</verse>
				<verse number="42">曰、今尚為爾之日、倘爾於此日得知關係爾平安之事、則幸、但今者、此事於爾目前隱矣、</verse>
				<verse number="43">日將至、爾之敵必築土城環繞、四面困爾、</verse>
				<verse number="44">且毀爾屋宇、殺爾子女、不留一石壘一石上、蓋爾不知主眷顧爾之日也、○</verse>
				<verse number="45">耶穌入殿、則逐出在殿中貿易者、</verse>
				<verse number="46">告之曰、經云、我室乃祈禱之室、惟爾曾以之為盜賊巢穴也、○</verse>
				<verse number="47">耶穌日日在殿訓人、祭司諸長、及士子、與民間尊貴者、皆欲殺之、</verse>
				<verse number="48">但無計可行、因民皆傾聽之也、</verse>
			</chapter>
			<chapter number="20">
				<verse number="1">有一日、耶穌在殿訓民、傳福音、時、祭司諸長、及士子、與長老就之、</verse>
				<verse number="2">曰、請告我、爾以何權行此事、且賜爾此權者誰乎、</verse>
				<verse number="3">耶穌曰、我亦有一言問爾、請答我、</verse>
				<verse number="4">約翰之洗禮、自天來乎、自人來乎、</verse>
				<verse number="5">彼等相議曰、若云自天來、彼必曰、然則爾何不信之、</verse>
				<verse number="6">若云自人來、民必以石擊我、蓋民信約翰為先知也、</verse>
				<verse number="7">遂對曰、不知自何來、</verse>
				<verse number="8">耶穌曰、我以何權行此事、亦不告爾矣、○</verse>
				<verse number="9">乃設譬向眾曰、有一人種葡萄園、租與園戶、遂往異地、在彼日久、</verse>
				<verse number="10">至期、遣一僕就園戶、令其交園中當納之果、園戶扑之、使之空回、</verse>
				<verse number="11">復遣他僕、園戶亦扑之、且凌辱之、而使之空回、</verse>
				<verse number="12">三次遣僕、園戶亦傷之、而逐之去、</verse>
				<verse number="13">園主曰、我將何為乎、我必遣我愛子、或彼等見而敬之矣、</verse>
				<verse number="14">但園戶見其子、則相議曰、此為承接業產者、可同來殺之、使業歸我矣、</verse>
				<verse number="15">遂棄於園外而殺之、園主將何以處此園戶乎、</verse>
				<verse number="16">彼必來滅其園戶、以園轉租他人矣、聞之者曰、斷不可也、</verse>
				<verse number="17">耶穌視眾曰、經云、匠人所棄之石、成為屋角之首石、此經何意乎、</verse>
				<verse number="18">凡落於此石上者、其人必碎、此石落於誰之上者、誰即被石所爛、○</verse>
				<verse number="19">時、祭司諸長及士子、知耶穌設此譬、乃指彼等而言、欲執之、但懼民耳、</verse>
				<verse number="20">乃窺耶穌、遣探者、偽為義人、欲執其言、得解於方伯權勢下以治之、</verse>
				<verse number="21">探者遂問耶穌曰、夫子、我知爾所言所傳者皆正、不以貌取人、乃以誠實傳上帝之道也、</verse>
				<verse number="22">我等納稅於該撒、宜否、</verse>
				<verse number="23">耶穌知其詭詐、則曰、爾等為何試我乎、</verse>
				<verse number="24">取一銀錢與我觀之、此乃誰之像與號乎、對曰、該撒、</verse>
				<verse number="25">耶穌曰、如是、當以該撒之物歸該撒、以上帝之物歸上帝也、</verse>
				<verse number="26">探者當民前、無由執其言、且奇其對答、而默然矣、○</verse>
				<verse number="27">撒土該人言無復生之事、其中有數人來問耶穌、</verse>
				<verse number="28">曰、夫子、摩西曾書以示我云、人若死、遺妻而無子、其兄弟當娶其妻、生子以嗣之、</verse>
				<verse number="29">有弟兄七人、長者娶妻、無子而死、</verse>
				<verse number="30">其二娶之、無子而死、</verse>
				<verse number="31">其三娶之、至其七亦然、皆無遺子而死、</verse>
				<verse number="32">後婦亦死、</verse>
				<verse number="33">在復生之時、此婦為誰之妻乎、因娶之者、七人也、</verse>
				<verse number="34">耶穌答曰、此世之人有嫁有娶、</verse>
				<verse number="35">惟配入彼世、而得由死復生者、則不嫁不娶、</verse>
				<verse number="36">蓋彼等不復死也、既為復生之人、則如天使、而皆為上帝之子矣、</verse>
				<verse number="37">論及死者復生、摩西在荊棘篇中已詳言之、其稱主為亞伯拉罕之上帝、以撒之上帝、雅各之上帝、</verse>
				<verse number="38">上帝非死者之上帝、乃生者之上帝也、蓋眾於上帝前皆生矣、</verse>
				<verse number="39">有士子數人曰、夫子之言是也、</verse>
				<verse number="40">此後無人敢問之、○</verse>
				<verse number="41">耶穌向眾曰、人何言基督為大闢子孫乎、</verse>
				<verse number="42">蓋詩篇中大闢親云、主向我主曰、坐我右、</verse>
				<verse number="43">待我使爾敵為爾足凳、</verse>
				<verse number="44">大闢既稱基督為主、則基督如何為大闢子孫乎、○</verse>
				<verse number="45">眾民聽之時、耶穌向門徒曰、</verse>
				<verse number="46">當謹防士子、彼等喜衣長服而遊、且喜人在市上問其安、又喜在會堂坐高位、在筵席坐首座、</verse>
				<verse number="47">彼等乃侵吞寡婦之家貲者、而佯為長禱耳、其必受更重之刑也、</verse>
			</chapter>
			<chapter number="21">
				<verse number="1">耶穌舉目、見富人以銀捐入庫、</verse>
				<verse number="2">又見一貧困之寡婦捐半釐者二、</verse>
				<verse number="3">耶穌曰、我誠告爾、此貧困之寡婦所捐者、較眾更多、</verse>
				<verse number="4">蓋彼眾由己有餘、捐奉上帝、惟此寡婦由己不足、以其全業皆捐之矣、○</verse>
				<verse number="5">有人誇殿、言其若何妝飾、以美石及供獻之物也、</verse>
				<verse number="6">耶穌曰、論爾今所見之諸物、日將至、不留一石壘一石上、皆必拆毀、</verse>
				<verse number="7">彼等問耶穌曰、夫子、何時有此事、且此諸事將臨之時、有何預兆乎、</verse>
				<verse number="8">耶穌曰、爾宜慎、勿為人所惑、蓋將有多人冒我名來、曰、我乃基督也、時亦近矣、爾勿從之、</verse>
				<verse number="9">爾聞戰與亂之事、勿懼、蓋此事必先有、惟末期不即至耳、○</verse>
				<verse number="10">耶穌又曰、民將攻民、國亦攻國、</verse>
				<verse number="11">各處地大震、亦有饑荒瘟疫、且有可畏大異之象、自天顯現也、</verse>
				<verse number="12">此諸事之先、人必執爾、逼迫爾、解爾於會堂、下爾於監內、且為我之名、拽爾至王侯前、</verse>
				<verse number="13">爾遇此事、可為爾之證、</verse>
				<verse number="14">宜定爾心、勿慮何以申訴、</verse>
				<verse number="15">蓋我必賜爾口才智慧、使爾之諸敵不能辨駁、亦不能抵拒、</verse>
				<verse number="16">爾將被父母兄弟親戚朋友解去、且爾中有將被彼等使之死者、</verse>
				<verse number="17">爾因我之名、將被眾恨、</verse>
				<verse number="18">然爾首髮之一、亦無喪也、</verse>
				<verse number="19">爾當以忍耐保全生命○</verse>
				<verse number="20">爾見耶路撒冷被兵圍困、則知其滅亡近矣、</verse>
				<verse number="21">時、在猶太者、當逃至於山、在城內者、當逃出城外、在鄉者、勿入城、</verse>
				<verse number="22">因此乃降罰之日、使經所載者皆應矣、</verse>
				<verse number="23">彼時、懷孕者、及乳養嬰孩之婦有禍矣、蓋此地必有大災、且怒及此民、</verse>
				<verse number="24">彼將死於刀刃之下、而被擄至諸國、耶路撒冷必被異邦人踐踏、至異邦人之期滿焉、</verse>
				<verse number="25">在日月星辰必有異象、地上諸國亦必困苦顛沛、海波澎湃、</verse>
				<verse number="26">人因恐懼而俟將臨世之事、膽喪矣、蓋天象震動故也、</verse>
				<verse number="27">時、必見人子以大權大榮駕雲而來、</verse>
				<verse number="28">剛有此事、爾即當興起舉首、因贖爾之日近矣、○</verse>
				<verse number="29">耶穌遂設譬、曰、試觀無花果樹及諸樹、</verse>
				<verse number="30">發芽之時、爾見之、自知夏近矣、</verse>
				<verse number="31">如是、爾見有此事、則知上帝國近矣、</verse>
				<verse number="32">我誠告爾、此代尚未過去、此事已皆成也、</verse>
				<verse number="33">天地必廢、惟我之言必不廢、○</verse>
				<verse number="34">爾宜自慎、勿貪食醉酒、勿被世事煩擾、而累爾之心、恐其日突然臨爾、</verse>
				<verse number="35">蓋其日、與網羅同、必臨於全地之居民也、</verse>
				<verse number="36">故當隨時儆醒、且祈禱、使爾得避一切將來之事、而立於人子前矣、○</verse>
				<verse number="37">耶穌日在殿訓人、夜出城、宿於橄欖山、</verse>
				<verse number="38">眾民早起、至殿聽之、</verse>
			</chapter>
			<chapter number="22">
				<verse number="1">除酵節又名逾越節、近矣、</verse>
				<verse number="2">祭司諸長及士子共謀如何殺耶穌、惟懼民耳、○</verse>
				<verse number="3">十二門徒之一、稱加畧人猶大、撒但入其心、</verse>
				<verse number="4">彼遂往、與祭司長並諸司共議、如何以耶穌賣與之、</verse>
				<verse number="5">眾皆喜、且與之約、以銀付之、</verse>
				<verse number="6">猶大允、乃尋機、欲於眾不與耶穌同在之時、解之、○</verse>
				<verse number="7">除酵節、宰逾越羔之日至、</verse>
				<verse number="8">耶穌遣彼得 約翰曰、爾往、預備逾越節筵、使我等可食、</verse>
				<verse number="9">二人問曰、欲我於何處備之、</verse>
				<verse number="10">耶穌曰、爾入城之時、必有一提水瓶之人遇爾、即從之、至其所入之室、</verse>
				<verse number="11">向其室之主人曰、師問爾云、客房在何處、我與門徒可在其內、食逾越節筵矣、</verse>
				<verse number="12">主人必指爾一大樓、各物陳設、即在彼預備可也、</verse>
				<verse number="13">門徒往、所遇者果如耶穌所告之言、遂備逾越節筵矣、○</verse>
				<verse number="14">時至、耶穌席坐、十二使徒偕之、</verse>
				<verse number="15">耶穌曰、我受害之先、甚願偕爾食此逾越節筵</verse>
				<verse number="16">我告爾、我不復食此逾越節筵、待其得成於上帝國也、</verse>
				<verse number="17">耶穌遂取盃、祝謝曰、以此分與爾眾、</verse>
				<verse number="18">我告爾、我不復飲葡萄之汁、待上帝國臨焉、</verse>
				<verse number="19">又取餅、祝謝而擘之、遞與門徒曰、此乃我之身、為爾捨者、爾當行此、以憶我也、</verse>
				<verse number="20">餐後、亦如此取盃、曰、此盃乃新約、以我血而立、為爾流者也、○</verse>
				<verse number="21">然賣我者之手、與我同在席上、</verse>
				<verse number="22">人子必按前定而去世、惟賣人子者有禍矣、</verse>
				<verse number="23">門徒相問、誰將為此事、○</verse>
				<verse number="24">門徒爭論、彼中誰將為至大、</verse>
				<verse number="25">耶穌告之曰、異邦之被其君王主治之、且管轄之者、稱為恩主、</verse>
				<verse number="26">惟爾等不可如此、爾中為至大者、當若幼、為首領者、當若役、</verse>
				<verse number="27">誰為大、席坐者乎、服役者乎、非席坐者為大乎、然我在爾中如服役者也、</verse>
				<verse number="28">爾等乃常偕我於患難中者、</verse>
				<verse number="29">我以國賜爾、如我父曾以國賜我也、</verse>
				<verse number="30">使爾在我國、坐於我席而飲食、且居於位、審判以色列十二支派焉、○</verse>
				<verse number="31">主曰、西門、西門、撒但曾求獲爾眾、欲簸爾若麥焉、</verse>
				<verse number="32">然我已為爾祈禱、使爾之信不亡也、爾反正之後、可堅爾兄弟矣、</verse>
				<verse number="33">彼得曰、主、我願與爾同下監同受死、</verse>
				<verse number="34">耶穌曰、彼得、我告爾、今日雞必不鳴、待爾三次言不認我也、○</verse>
				<verse number="35">耶穌又告門徒曰、我遣爾之時、命爾勿帶錢囊、及袋、及履、爾有何缺乎、對曰、無、</verse>
				<verse number="36">耶穌曰、今爾有錢囊者、可帶之、有袋者、亦然、且無刀者、則賣衣買刀也、</verse>
				<verse number="37">我告爾、經云、人視彼為罪犯中人、此言必應於我、蓋經所指我之言將成也、</verse>
				<verse number="38">門徒曰、主、在此有二刀、耶穌曰、足矣、○</verse>
				<verse number="39">耶穌出、仍往橄欖山、門徒從之、</verse>
				<verse number="40">既至、則向門徒曰、爾當祈禱、免入誘惑也、</verse>
				<verse number="41">遂離彼等、約投石之遠、</verse>
				<verse number="42">屈膝祈禱曰、父乎、爾若肯、則以此盃去我、雖然、非我意得成、惟爾意得成也、</verse>
				<verse number="43">有一使者、自天現於耶穌、而健壯之、</verse>
				<verse number="44">耶穌哀痛、祈禱更切、汗如滴血下地、</verse>
				<verse number="45">禱畢而起、乃就門徒、見其因憂而睡、</verse>
				<verse number="46">則曰、爾何睡乎、起而祈禱、以免入於誘惑也、○</verse>
				<verse number="47">言時、多人至、又有十二門徒之一、名猶大、行於眾前、就耶穌接吻焉、</verse>
				<verse number="48">耶穌曰、猶大、爾以接吻賣人子乎、</verse>
				<verse number="49">左右之人見事將至、則曰、主、我等以刀擊之可乎、</verse>
				<verse number="50">中有一人擊祭司長之僕、削其右耳、</verse>
				<verse number="51">耶穌告彼等曰、事至此、聽之、遂摸其人之耳、而醫之、</verse>
				<verse number="52">有祭司諸長、及殿之諸司、並長老、同來執耶穌、耶穌曰、爾以刀以棒而來、如執賊乎、</verse>
				<verse number="53">我日日偕爾在殿、爾不伸手執我、惟此乃爾等之時、並黑暗之勢矣、○</verse>
				<verse number="54">眾執耶穌、拽至祭司長之家、彼得遠隨之、</verse>
				<verse number="55">有人在院中燃火而同坐、彼得亦坐於其間、</verse>
				<verse number="56">有一婢見彼得向火而坐、注目視之、曰此人亦偕耶穌、</verse>
				<verse number="57">彼得不承認、曰、女、我不識之、</verse>
				<verse number="58">不多時、又有一人見之曰、爾亦為彼之一黨、彼得曰、我非也、</verse>
				<verse number="59">又半時、復有一人極力而言曰、此人誠偕耶穌、因彼乃加利利之人、</verse>
				<verse number="60">彼得曰、爾所言、我不知也、正言時、雞即鳴矣、</verse>
				<verse number="61">主轉身顧彼得、於是彼得憶主告彼之言云、雞尚未鳴、爾必三次言不認我、</verse>
				<verse number="62">彼得乃出而痛哭矣、○</verse>
				<verse number="63">執耶穌之人、戲弄之、鞭扑之、</verse>
				<verse number="64">又掩其目、擊其面、曰、爾試猜之、擊爾者為誰、</verse>
				<verse number="65">更以多言毀謗之、○</verse>
				<verse number="66">及朝、民間長老、與祭司諸長、及士子皆集、拽耶穌至公會、</verse>
				<verse number="67">曰、若爾乃基督、則告我、耶穌答曰、我若告爾、爾不信、</verse>
				<verse number="68">我若問爾、爾不答、又不釋我、</verse>
				<verse number="69">此後、人子必坐於大能上帝之右、</verse>
				<verse number="70">彼眾曰、然則爾為上帝子乎、耶穌曰、爾言我是也、</verse>
				<verse number="71">彼等遂曰、何用別證乎、其親口所言、我已聞之矣、</verse>
			</chapter>
			<chapter number="23">
				<verse number="1">眾皆起、解耶穌至彼拉多前、</verse>
				<verse number="2">訟之曰、我曾見此人惑民、禁納稅於該撒、云己乃基督、乃王也、</verse>
				<verse number="3">彼拉多問耶穌曰、爾乃猶太人王乎、答云爾言是也、</verse>
				<verse number="4">彼拉多告祭司諸長與眾曰、我見此人無罪、</verse>
				<verse number="5">眾更奮然曰、彼搖動民、在猶太全地傳教、自加利利至此矣、</verse>
				<verse number="6">彼拉多一聞加利利、遂問彼乃加利利人乎、</verse>
				<verse number="7">既知耶穌屬希律所治、即遣之至希律、時、希律在耶路撒冷、○</verse>
				<verse number="8">希律見耶穌、則甚喜、因多聞其事、故久欲見之、且冀見其行異跡、</verse>
				<verse number="9">乃以多言問之、而耶穌不答、</verse>
				<verse number="10">祭司諸長及士子立、而訟之甚切、</verse>
				<verse number="11">希律與其兵卒藐視耶穌、戲弄之、以彩服衣之、復遣之至彼拉多、</verse>
				<verse number="12">彼拉多 希律素相仇也、當日遂相友矣、○</verse>
				<verse number="13">彼拉多既會祭司諸長、與諸司、及民、</verse>
				<verse number="14">則曰、爾以此人解於我、言其擾亂人民、我已以爾所訟之事、當爾前審之、而見其無罪、</verse>
				<verse number="15">希律亦然、蓋我遣爾見希律、彼亦觀耶穌之所行、無一當死者、</verse>
				<verse number="16">我笞而釋之、可也、</verse>
				<verse number="17">每至節期、方伯必釋一囚、</verse>
				<verse number="18">眾齊呼曰、去此人、釋巴拉巴、</verse>
				<verse number="19">此巴拉巴在城中作亂殺人、故下監、</verse>
				<verse number="20">彼拉多因欲釋耶穌、則又勸眾、</verse>
				<verse number="21">惟眾呼曰、釘之十字架、釘之十字架、</verse>
				<verse number="22">彼拉多三次問之曰、彼曾行何惡乎、我未見其有當死之罪、我笞而釋之、可也、</verse>
				<verse number="23">眾皆迫切、大聲而求彼拉多釘之於十字架、眾民與祭司諸長之聲得勝焉、</verse>
				<verse number="24">彼拉多按彼等所求而定案、</verse>
				<verse number="25">遂釋作亂殺人下監之巴拉巴、即眾所求者、乃付耶穌於彼等、以從其意、○</verse>
				<verse number="26">拽耶穌時、有古利奈人、名西門、由鄉間來、眾執之、置十字架於其肩、使負之從耶穌、</verse>
				<verse number="27">有多民隨耶穌、又有多婦哭而哀、</verse>
				<verse number="28">耶穌轉身、顧之曰、耶路撒冷女乎、勿為我哭、當為己及己之子女而哭、</verse>
				<verse number="29">因日將至、人必曰、未妊之婦、未產之胎、未哺之乳、有福矣、</verse>
				<verse number="30">時、人必向山曰、壓我、向陵曰、掩我、</verse>
				<verse number="31">蓋青木尚如此、則枯木將若何、○</verse>
				<verse number="32">又有二犯、與耶穌同被拽以受死、</verse>
				<verse number="33">至一地、名髑髏、即在彼釘耶穌於十字架、二犯亦被釘、一在其左、一在其右、</verse>
				<verse number="34">耶穌曰、父乎、彼眾不知其所為也、求赦之、人乃拈鬮分耶穌之衣、</verse>
				<verse number="35">民立而觀、諸司及眾譏之曰、彼曾救他人、若為基督、上帝所選者、可自救也、</verse>
				<verse number="36">兵卒亦戲之、近前、給之以醋、</verse>
				<verse number="37">曰、爾若猶太人之王、可自救也、</verse>
				<verse number="38">其上有標、以希利尼 羅馬 希伯來字、書曰、此乃猶太人之王、○</verse>
				<verse number="39">同釘之二犯、其一謗耶穌、曰、爾若基督、可救己及我等、</verse>
				<verse number="40">其二責之、曰、爾同受罪、尚不畏上帝乎、</verse>
				<verse number="41">我等受罪、宜也、蓋我所受者、稱我所行也、惟此人所行、無一不善、</verse>
				<verse number="42">乃向耶穌曰、主、爾以國而臨之時、求憶我、</verse>
				<verse number="43">耶穌曰、我誠告爾、今日爾必同我在樂園矣、○</verse>
				<verse number="44">其時約午正、全地黑暗、以至申初、</verse>
				<verse number="45">日晦冥、殿幔中裂、○</verse>
				<verse number="46">耶穌既大聲一呼、則曰、父乎、我以我魂託於爾手矣、言畢、氣遂絕、</verse>
				<verse number="47">百夫長見此事、即歸榮上帝、曰、此誠義人也、</verse>
				<verse number="48">聚觀之眾、見此事、皆拍胸而返、</verse>
				<verse number="49">與耶穌相知之諸人、及自加利利偕來之數婦、遠立而觀此事、○</verse>
				<verse number="50">有一人名約瑟、議士也、為人善且義、</verse>
				<verse number="51">祭司諸長及長老等所謀所為、彼不附之、乃猶太 亞利馬太城內之人、素仰慕上帝國者、</verse>
				<verse number="52">此人入見彼拉多、求耶穌之屍、</verse>
				<verse number="53">取之下、以細麻布裹之、置於石鑿之墓、此墓從未有人葬者、</verse>
				<verse number="54">其日乃備節之日、安息日近矣、</verse>
				<verse number="55">自加利利偕耶穌來之數婦、隨後觀其墓、及觀如何置耶穌之屍、</verse>
				<verse number="56">遂歸、備香料與香膏、在安息日、遵誡而安息、</verse>
			</chapter>
			<chapter number="24">
				<verse number="1">七日之首日、天將明、此諸婦攜所備之香料而至墓、又有數人偕之、</verse>
				<verse number="2">見墓門之石已移矣、</verse>
				<verse number="3">乃入、不見主耶穌之屍、</verse>
				<verse number="4">躊躇間、有二人旁立、衣服光閃、</verse>
				<verse number="5">婦懼、以面伏地、二人曰、爾何於死人中、尋活人乎、</verse>
				<verse number="6">彼不在此、已復生矣、當憶彼在加利利之時告爾曰、</verse>
				<verse number="7">人子必被解於罪人之手、釘十字架、第三日復生、</verse>
				<verse number="8">婦遂憶耶穌之言、</verse>
				<verse number="9">由墓歸、以此事全告十一使徒、及諸同人、</verse>
				<verse number="10">告使徒者、乃抹大拉之馬利亞、約亞拿、及雅各之母馬利亞、又有他婦偕焉、</verse>
				<verse number="11">使徒以其言為虛誕、不信之也、</verse>
				<verse number="12">彼得起、趨至墓、俯視其內、惟見細麻布在焉、乃歸、以所遇之事為奇異、○</verse>
				<verse number="13">是日、門徒中有二人往一村、名以馬迕、離耶路撒冷約二十五里、</verse>
				<verse number="14">二人相論所遇之事、</verse>
				<verse number="15">談論之時、耶穌來前、與之同行、</verse>
				<verse number="16">二人之目迷矣、致不識之、</verse>
				<verse number="17">耶穌曰、爾行路而有憂色、相論何事也、</verse>
				<verse number="18">其一、名革流巴、對曰、爾在耶路撒冷為客、獨不知今日所有之事乎、</verse>
				<verse number="19">耶穌曰、何事、對曰、拿撒勒人耶穌之事、彼乃先知、在上帝及眾民前、言行皆有大能、</verse>
				<verse number="20">我之祭司諸長與諸司解之、欲判以死、而釘之於十字架、</verse>
				<verse number="21">但我等素望此人、必為贖以色列民者、然事成就、今已三日矣、</verse>
				<verse number="22">且我中數婦、使我驚駭、彼於天將明之時往墓、</verse>
				<verse number="23">不見其屍、即來告云、已見天使顯現、言耶穌復生、</verse>
				<verse number="24">我中數人至墓、所遇果如婦之所言、惟不見耶穌耳、</verse>
				<verse number="25">耶穌曰、無知者乎、先知一切所言、爾信之甚緩矣、</verse>
				<verse number="26">基督豈不當受此諸害、而得其榮乎、</verse>
				<verse number="27">於是、耶穌自摩西始、及諸先知、凡經所載指己之事、皆為之解明焉、</verse>
				<verse number="28">及近所往之村、耶穌如欲復行然、</verse>
				<verse number="29">二人強留之、曰、時已晚、日將盡、請與我偕居、耶穌遂入、而偕止也、</verse>
				<verse number="30">席坐時、耶穌取餅、祝而擘之、遞與二人、</verse>
				<verse number="31">其目即明而識之、耶穌忽不見、</verse>
				<verse number="32">二人相告曰、彼於途間與我言、解經之時、我心豈不熱乎、</verse>
				<verse number="33">即起、歸耶路撒冷、見十一使徒及同人聚集而言曰、</verse>
				<verse number="34">主果復生、現與西門、</verse>
				<verse number="35">二人亦述途中所遇、及擘餅時、識耶穌之事、○</verse>
				<verse number="36">言時、耶穌立於其中、曰、願爾平安、</verse>
				<verse number="37">門徒驚駭、疑所見者乃魂也、</verse>
				<verse number="38">耶穌曰、爾何懼而心疑乎、</verse>
				<verse number="39">視我手與我足、可知即我也、試摸我視我、魂無肉無骨、爾視我則有之、</verse>
				<verse number="40">言畢、即以手足使之見、</verse>
				<verse number="41">門徒喜、甚至於不信、而且奇異、時、耶穌曰、爾在此有食物乎、</verse>
				<verse number="42">乃以炙魚一片、蜜房一方、遞與之、</verse>
				<verse number="43">耶穌遂取、當眾前而食、</verse>
				<verse number="44">曰、我前偕爾時、告爾云、摩西之律法、先知之書、及詩篇、所載指我者、皆必應、此言今果應之矣、</verse>
				<verse number="45">耶穌即啟其聰明、使悟諸經、</verse>
				<verse number="46">又曰、經已如此言、基督當如此受害、第三日由死復生、</verse>
				<verse number="47">使託其名、傳悔改赦罪之道、自耶路撒冷始、至於萬國、</verse>
				<verse number="48">爾眾為此事作證、</verse>
				<verse number="49">我將以我父所許者賜爾、惟爾當居耶路撒冷城、待有能力自上賜爾也、</verse>
				<verse number="50">耶穌引彼等至伯大尼、則舉手祝之、</verse>
				<verse number="51">祝之時、離眾升天、</verse>
				<verse number="52">眾皆拜之、甚喜而歸耶路撒冷、</verse>
				<verse number="53">常在殿、讚美稱頌上帝、亞門、</verse>
			</chapter>
		</book>
		<book number="43">
			<chapter number="1">
				<verse number="1">元始有道、道與上帝同在、道即上帝、</verse>
				<verse number="2">此道元始與上帝同在、</verse>
				<verse number="3">萬物以道而造、凡受造者、無不以之而造、</verse>
				<verse number="4">生命在道中、生命乃人之光、</verse>
				<verse number="5">此光照於暗、而暗者不識之、○</verse>
				<verse number="6">有一人來、乃上帝所遣、名約翰、</verse>
				<verse number="7">彼來作證、即為此光作證、使眾因彼而信、</verse>
				<verse number="8">約翰非此光、特來欲為此光作證耳、</verse>
				<verse number="9">真光者、乃臨世照眾人之光也、</verse>
				<verse number="10">彼嘗在世、世亦以之而造、而世不識之、</verse>
				<verse number="11">彼至己之地、而己之人不接之、</verse>
				<verse number="12">凡接之者、即信其名之人、彼賜之權、得為上帝之子女、</verse>
				<verse number="13">此非由血氣生、非由情欲生、非由人意生、乃由上帝而生者也、</verse>
				<verse number="14">道成人身、居我等之間、恩寵真理充滿之、我等曾見其榮光、誠如父之獨生子之榮光也、○</verse>
				<verse number="15">約翰為之作證、呼曰、我曾言後我來而已為我先者、因其本在我先、即此人也、</verse>
				<verse number="16">我眾由其豐盛得恩、又恩上加恩、</verse>
				<verse number="17">律法乃籍摩西而傳、恩寵真理、則籍耶穌基督而至也、</verse>
				<verse number="18">從未有人見上帝、惟獨生子、在父懷者、曾顯明之、○</verse>
				<verse number="19">約翰之證如左、時、猶太人自耶路撒冷、遣祭司及利未人、問約翰曰、爾為誰、</verse>
				<verse number="20">約翰承認無隱、乃證曰、我非基督、</verse>
				<verse number="21">又問之曰、然則爾為誰、為以利亞乎、曰非也、問、爾為彼先知乎、答否、</verse>
				<verse number="22">乃問曰、爾究為誰、請言之、使我以答遣我者、爾自言己為誰、</verse>
				<verse number="23">約翰答曰、我即人聲、呼於野云、修直主之道路、如先知以賽亞所言也、</verse>
				<verse number="24">奉遣之人乃法利賽人所遣者、</verse>
				<verse number="25">彼等又問曰、而既非基督、亦非以利亞、又非彼先知、何為施洗乎、</verse>
				<verse number="26">約翰答曰、我以水施洗、但有一人立於爾中、爾不識之、</verse>
				<verse number="27">即後我來而已為我先者、解其履帶、我亦不配、</verse>
				<verse number="28">此事見於約但河外、伯大巴喇、即約翰施洗之處、○</verse>
				<verse number="29">次日、約翰見耶穌就己、則曰、觀上帝之羔、負世人之罪者、</verse>
				<verse number="30">我曾言、後我來而已為我先者、因其本在我先、即此人也、</verse>
				<verse number="31">我素不識之、我特來以水施洗、為欲使其得顯於以色列民耳、</verse>
				<verse number="32">約翰又證曰、我曾見聖神似鴿、自天降而止其上、</verse>
				<verse number="33">我素不識之、惟遣我以水施洗者告我曰、爾觀聖神降而止於誰之上、誰即以聖神施洗者、</verse>
				<verse number="34">我曾見、而證其為上帝子也、○</verse>
				<verse number="35">次日、約翰與二門徒同立、</verse>
				<verse number="36">見耶穌獨行、則曰、觀上帝之羔、</verse>
				<verse number="37">二徒聞言、遂從耶穌、</verse>
				<verse number="38">耶穌轉身、視其隨行、問之曰、爾何求也、對曰、啦吡、爾居何處、啦吡、譯即夫子也、</verse>
				<verse number="39">耶穌曰、來觀、遂來觀其所居、時約申正、此一日與之同居、</verse>
				<verse number="40">聽約翰之言、而從耶穌之二人、其一、即西門 彼得之弟安得烈、</verse>
				<verse number="41">安得烈先遇其兄西門、告之曰、我等曾遇彌賽亞矣、彌賽亞、譯即基督、</verse>
				<verse number="42">遂引見耶穌、耶穌視之曰、爾乃約拿之子西門、爾將稱磯法、磯法、譯即彼得、○</verse>
				<verse number="43">次日、耶穌欲往加利利、遇腓力、曰、從我、</verse>
				<verse number="44">腓力乃伯賽大之人、與安得烈 彼得同城、</verse>
				<verse number="45">腓力遇拿但業、告之曰、摩西律法所載、及眾先知所記者、我等已遇之、即約瑟子、拿撒勒人耶穌、</verse>
				<verse number="46">拿但業曰、豈能有善者、由拿撒勒出乎、腓力曰、來觀、</verse>
				<verse number="47">耶穌見拿但業來、即指之曰、此誠以色列人、無詭詐者、</verse>
				<verse number="48">拿但業曰、何由知我、耶穌曰、腓力未呼爾之時、爾在無花果樹下、我已見爾矣、</verse>
				<verse number="49">拿但業曰、夫子、爾乃上帝子、爾乃以色列王也、</verse>
				<verse number="50">耶穌曰、因我言、爾在無花果樹下我見爾、爾則信乎、然爾所見將有大於此者、</verse>
				<verse number="51">耶穌又曰、我誠告爾等、爾將見天開、而上帝之使者、升降於人子上矣、</verse>
			</chapter>
			<chapter number="2">
				<verse number="1">第三日、在加利利之迦拿有婚筵、耶穌之母在彼、</verse>
				<verse number="2">耶穌與門徒亦被請赴筵、</verse>
				<verse number="3">酒既缺、耶穌之母向之曰、彼等無酒矣、</verse>
				<verse number="4">耶穌曰、母、我與爾何干、我之時尚未至、</verse>
				<verse number="5">母告諸僕曰、凡彼所命爾者、爾即行之、</verse>
				<verse number="6">依猶太人淨潔之禮、有六石缸設於彼處、每缸可容水約擔餘、</verse>
				<verse number="7">耶穌命諸僕曰、以水滿缸、遂滿之、至缸口、</verse>
				<verse number="8">耶穌又曰、今可取出、遞司筵者、彼遂遞之、</verse>
				<verse number="9">水變為酒、司筵者嘗之、不知所由來、惟取水僕知之、司筵者則呼新郎來、</verse>
				<verse number="10">曰、凡人皆先設濃酒、客飲足、方進淡酒、惟爾以濃酒留至此時也、</verse>
				<verse number="11">此耶穌首次行異跡、乃行於加利利之迦拿、而顯其榮、門徒信之、○</verse>
				<verse number="12">此事以後、耶穌偕母、與兄弟及門徒、皆下迦百農去、在彼居不多日、○</verse>
				<verse number="13">猶太人逾越節近矣、耶穌上耶路撒冷、</verse>
				<verse number="14">在殿見有賣牛羊鴿者、及兌錢之人坐於彼、</verse>
				<verse number="15">耶穌既以繩為鞭、則遂其人及牛羊出殿、且傾兌錢者之銀、而推翻其几、</verse>
				<verse number="16">告賣鴿之人曰、此物攜去、勿以我父之室、為貿易之室也、</verse>
				<verse number="17">門徒憶經所記云、為爾之室、我甚迫切、心中如焚、</verse>
				<verse number="18">猶太人乃問之曰、爾既行此事、則以何異跡使我得見、</verse>
				<verse number="19">耶穌答曰、爾毀此殿、我三日內即復建之、</verse>
				<verse number="20">猶太人則曰、此殿四十六年方造成、爾三日內即建之乎、</verse>
				<verse number="21">但耶穌言此、乃以殿譬其身也、</verse>
				<verse number="22">至耶穌由死復生之後、門徒方憶其曾有此言、遂信經及耶穌之語矣、○</verse>
				<verse number="23">當逾越節時、耶穌在耶路撒冷、有多人見其所行之異跡、而信其名、</verse>
				<verse number="24">惟耶穌不以己託於彼等、蓋人皆為其所知者也、</verse>
				<verse number="25">亦不需人為人作證、因其知人之中藏也、</verse>
			</chapter>
			<chapter number="3">
				<verse number="1">有法利賽人名尼哥底母、為猶太人之宰、</verse>
				<verse number="2">夜就耶穌曰、夫子、我等知爾為師、乃由上帝而來者、蓋爾所行諸異跡、若上帝不與之偕、無人能行也、</verse>
				<verse number="3">耶穌曰、我誠告爾、人若未得重生、不能見上帝之國、</verse>
				<verse number="4">尼哥底母曰、人既老、何得重生、豈能再入母腹而生乎、</verse>
				<verse number="5">耶穌曰、我誠告爾、人若不由水及聖神而生、則不能入上帝之國、</verse>
				<verse number="6">由身而生者、身也、由神而生者、神也、</verse>
				<verse number="7">我言爾等必得重生、勿以為奇、</verse>
				<verse number="8">風任意而吹、爾聞其聲、但不知由何處來、往何處去、凡有聖神而生者亦如此、</verse>
				<verse number="9">尼哥底母問曰、何能有此事乎、</verse>
				<verse number="10">耶穌答曰、爾為以色列人之師、尚未知此事乎、</verse>
				<verse number="11">我誠告爾、我等所知者則言之、所見者則證之、而爾等不受我等之證也、</verse>
				<verse number="12">我言地上之事、爾尚不信、若言天上之事、爾如何信乎、</verse>
				<verse number="13">人未有升天者、惟有人子、自天而降、仍然在天、</verse>
				<verse number="14">如摩西在曠野舉蛇、人子亦必似此被舉、</verse>
				<verse number="15">使凡信之者、不至滅亡、而得永生、○</verse>
				<verse number="16">蓋上帝愛世、甚至以其獨生子賜之、使凡信子者、不至滅亡、而得永生、</verse>
				<verse number="17">因上帝遣其子降世、非欲審世、乃欲使世賴之得救、</verse>
				<verse number="18">信之者不被審、但不信者已被審、因其不信上帝獨生子之名也、</verse>
				<verse number="19">光臨於世、而人愛暗過於愛光、因其所行者乃惡、此即其被審之故也、</verse>
				<verse number="20">凡作不善者惡光、而不就光、恐其所行見責、</verse>
				<verse number="21">惟奉行真理者就光、欲顯其所行之事、乃賴上帝而行也、○</verse>
				<verse number="22">此事以後、耶穌偕門徒至猶太地、與之同居而施洗、</verse>
				<verse number="23">約翰在哀嫩、近撒冷之地、亦施洗、因彼處有多水焉、眾來受洗、</verse>
				<verse number="24">時約翰尚未下監也、○</verse>
				<verse number="25">約翰之門徒、與猶太人辯論潔淨之禮、</verse>
				<verse number="26">來就約翰曰、夫子、前偕爾在約但河外、爾所證之人、今施洗、而眾皆就之矣、</verse>
				<verse number="27">約翰曰、若非由天賜、則人無所取、</verse>
				<verse number="28">爾等可為我作證、我曾言、我非基督、乃被遣於其先耳、</verse>
				<verse number="29">有新婦之人即新郎也、但新郎之友立而聽之、及聽新郎之聲、則甚喜、此即我之喜已成矣、</verse>
				<verse number="30">彼必興、我必衰、○</verse>
				<verse number="31">由上而來者、乃在萬有之上、有地者則屬地、其所言者亦屬地之事、由天而來者、乃在萬有之上也、</verse>
				<verse number="32">彼以其所見所聞者而證之、但無人受其證、</verse>
				<verse number="33">受其證者、曾以上帝為真、如加以印而證之也、</verse>
				<verse number="34">上帝所遣者、傳上帝之言、因上帝以聖神賜之、無有限量也、</verse>
				<verse number="35">父愛子、以萬物付其手、</verse>
				<verse number="36">信子者有永生、不信服子者必不見生命、但上帝之怒常在其上矣、</verse>
			</chapter>
			<chapter number="4">
				<verse number="1">主知法利賽人聞己施洗、招人為徒、多於約翰、</verse>
				<verse number="2">其實耶穌不自施洗、乃門徒施洗耳、</verse>
				<verse number="3">主遂離猶太、復往加利利、</verse>
				<verse number="4">必由撒馬利亞經過、</verse>
				<verse number="5">遂至撒馬利亞之一城、名敘加、近雅各所賜其子約瑟之地、</verse>
				<verse number="6">在彼有雅各井、耶穌因行路疲倦、故坐於井邊、時約午正、</verse>
				<verse number="7">有一撒馬利亞之婦來汲水、耶穌曰、請給我飲、</verse>
				<verse number="8">時、門徒已入城、買食物、</verse>
				<verse number="9">撒馬利亞婦對曰、爾為猶太人、何向我撒馬利亞婦求飲乎、因猶太人與撒馬利亞人不相往來也、</verse>
				<verse number="10">耶穌曰、爾若知上帝之所賜、且若知誰向爾言曰、給我飲、則爾必求彼、而彼必以活水賜爾、</verse>
				<verse number="11">婦曰、主、爾無汲器、井又深、從何而有彼活水乎、</verse>
				<verse number="12">我等之祖雅各、遺我此井、彼與其子並牲畜、皆飲此井之水、爾豈大於彼乎、</verse>
				<verse number="13">耶穌曰、飲此水者必再渴、</verse>
				<verse number="14">惟凡飲我所賜之水者、則永不渴、因我所賜之水、必於其中為泉源、湧至永生也、</verse>
				<verse number="15">婦曰、主、請以此水賜我、使我不渴、亦不來此汲水矣、</verse>
				<verse number="16">耶穌曰、往、呼爾夫而來此、</verse>
				<verse number="17">婦對曰、我無夫、耶穌曰、爾言無夫是也、</verse>
				<verse number="18">蓋爾曾有五夫、今所有者非爾夫、爾言此誠是、</verse>
				<verse number="19">婦曰、主、我觀爾乃先知、</verse>
				<verse number="20">我等之祖崇拜於此山、惟爾等言當崇拜之地、乃在耶路撒冷、</verse>
				<verse number="21">耶穌曰、婦、爾宜信我、時將至、爾等拜父、亦不在此山、亦不在耶路撒冷、</verse>
				<verse number="22">爾等所拜者、爾等不知、我等所拜者、我等知之、因救世之道、自猶太人出也、</verse>
				<verse number="23">但時將至、今是矣、真崇拜者、必以心神以誠實而拜父、蓋父欲如此之人拜之也、</verse>
				<verse number="24">上帝乃神、拜之者、必以心神以誠實拜之、</verse>
				<verse number="25">婦曰、我知彌賽亞將至、彼至、必以眾理告我等、彌賽亞乃言基督也、</verse>
				<verse number="26">耶穌曰、今與爾言者是也、○</verse>
				<verse number="27">時、門徒返、見耶穌與婦言、異之、但無人云、爾何求、亦無人云、爾何為與婦言也、</verse>
				<verse number="28">婦遂放下水瓶、入城、告眾曰、</verse>
				<verse number="29">來觀一人、我一切所行、彼全告我矣、此得非基督乎、</verse>
				<verse number="30">眾遂出城、來就耶穌、○</verse>
				<verse number="31">婦去後、門徒曰、夫子請食、</verse>
				<verse number="32">耶穌曰、我有糧可食、爾所不知者、</verse>
				<verse number="33">門徒相問曰、有人以食供之乎、</verse>
				<verse number="34">耶穌曰、我之糧、乃遵行遣我者之旨、而畢其工也、</verse>
				<verse number="35">爾豈不云、尚有四月、而收穀之時至乎、我告爾、舉目視田、禾稼熟矣、可收穀亦、</verse>
				<verse number="36">收穀之人得工價、而積穀至永生、使播種者、收穀者、同樂也、</verse>
				<verse number="37">俗語云、彼播種、此收穀、斯言今則誠然、</verse>
				<verse number="38">我遣爾收爾所未勞者、他人勞之、而爾享受其勞也、○</verse>
				<verse number="39">其城內有多撒馬利亞人信耶穌、乃因婦所證之言云、彼以我一切所行、全告我矣、</verse>
				<verse number="40">故撒馬利亞之人就耶穌、請其與之同居、耶穌遂居於彼處二日、</verse>
				<verse number="41">因聞耶穌之言、而信之者更多、</verse>
				<verse number="42">遂告婦曰、今我等非因爾言而信、乃親聞之、且知其誠為基督、救世者也、○</verse>
				<verse number="43">過二日、耶穌離彼處、往加利利、</verse>
				<verse number="44">蓋耶穌自言、先知在故鄉不見尊也、</verse>
				<verse number="45">既至加利利、加利利人接之、因彼等亦往守節期、曾見耶穌在耶路撒冷、於節期所行諸事之故也、</verse>
				<verse number="46">耶穌復至加利利之迦拿、即其曾以水變酒之處、有一王臣、其子病在迦百農、</verse>
				<verse number="47">既聞耶穌自猶太至加利利、則就之、請下臨、醫其子、因其子幾至死矣、</verse>
				<verse number="48">耶穌曰、若不見異跡奇事、爾等則不信、</verse>
				<verse number="49">王臣曰、主、我子尚未死、請爾下臨、</verse>
				<verse number="50">耶穌曰、往哉、爾子生矣、王臣信耶穌之言而往、</verse>
				<verse number="51">正行之時、其僕遇之、告云、爾子生矣、</verse>
				<verse number="52">王臣即問、子何時始愈、僕曰、昨日未時熱退、</verse>
				<verse number="53">父即知其時正耶穌告之云、爾子生矣之時也、故己與全家皆信矣、</verse>
				<verse number="54">耶穌自猶太至加利利、所行異跡、此其二也、</verse>
			</chapter>
			<chapter number="5">
				<verse number="1">此事以後、猶太人有一節期至、耶穌上耶路撒冷、</verse>
				<verse number="2">在耶路撒冷、近羊門、有一池、希伯來語稱畢士大、池旁有五廊、</verse>
				<verse number="3">廊中偃臥病者、瞽者、跛者、血氣枯者、甚眾、待水動也、</verse>
				<verse number="4">蓋天使有時下池動水、水動、凡先入池者、不論何病即愈、</verse>
				<verse number="5">在彼有一人、患病三十八年、</verse>
				<verse number="6">耶穌見其偃臥、知病已久、則問之曰、爾欲愈乎、</verse>
				<verse number="7">病者答曰、主、水動時、我無人扶下池中、及我來、他人先我而下矣、</verse>
				<verse number="8">耶穌曰、起、取爾床而行、</verse>
				<verse number="9">其人立愈、取床而行、此日乃安息日、</verse>
				<verse number="10">故猶太人向病愈者曰、今乃安息日、爾取床非宜也、</verse>
				<verse number="11">答云、愈我者命我曰、起、取爾床而行、</verse>
				<verse number="12">彼等曰、誰命爾云、取爾床而行、</verse>
				<verse number="13">得愈者不知為誰、蓋彼處人多、而耶穌已避去、</verse>
				<verse number="14">後、耶穌遇其人於殿、曰、爾已得愈、勿再犯罪、恐所遭之患更甚、</verse>
				<verse number="15">其人往告猶太人、愈之者乃耶穌也、</verse>
				<verse number="16">故猶太人逼迫耶穌、而欲殺之、因其行此事於安息日也、</verse>
				<verse number="17">然耶穌曰、我父行事至於今、我亦行事、</verse>
				<verse number="18">猶太人聞此言、更欲殺耶穌、因其不但犯安息日、又言上帝為其父、以己與上帝平等也、○</verse>
				<verse number="19">耶穌曰、我誠告爾、子除見父所行之外、不能由己意而有所行、因凡父所行者、子亦如是行之、</verse>
				<verse number="20">蓋父愛子、而以己所行一切之事示之、且將以較此更大之事示之、使爾駭異、</verse>
				<verse number="21">父起死者而使之生、子亦如是以己所願者使之生、</verse>
				<verse number="22">父不審判人、惟以審判全委之於子、</verse>
				<verse number="23">使眾敬子如敬父、不敬子者、即不敬遣子之父、</verse>
				<verse number="24">我誠告爾、聽我言、而信遣我者、有永生、且不至審判、乃已出死入生矣、</verse>
				<verse number="25">我誠告爾、時將至、今是也、死者必聞上帝子之聲、而聞之者必生、</verse>
				<verse number="26">父在己有生、其賜子亦如是在己有生、</verse>
				<verse number="27">且賜之權以審判、因其為人子也、</verse>
				<verse number="28">勿以此為奇、時將至、凡在墓中者、皆必聞其聲而出、</verse>
				<verse number="29">行善者復活以得生、行惡者復活以被審、○</verse>
				<verse number="30">我不能由己意而有所行、乃遵所聞而審判、我之審判惟公、因我不求己意、乃求遣我之父之意也、</verse>
				<verse number="31">我若為己作證、則我證非真、</verse>
				<verse number="32">有他人為我作證、我知其為我作證乃真、</verse>
				<verse number="33">爾曾遣人就約翰、彼已為真理作證、</verse>
				<verse number="34">但我不取證於人、我言此使爾得救耳、</verse>
				<verse number="35">約翰曾為燃且明之燈、爾亦欲暫喜其光、</verse>
				<verse number="36">然我有證大於約翰者、因父所委我成就之事、即我所行之事、此事證我為父所遣也、</verse>
				<verse number="37">且遣我之父亦為我作證、爾從未聞其聲、亦未見其形、</verse>
				<verse number="38">且其道不存爾心、因其所遣者、爾不信之也、</verse>
				<verse number="39">爾考察聖經、蓋思其中爾有永生、為我作證者、即此經也、</verse>
				<verse number="40">然爾不肯就我以得生、</verse>
				<verse number="41">我不取榮於人、</verse>
				<verse number="42">但我知爾內無有愛上帝之心、</verse>
				<verse number="43">我以我父名而來、爾不接我、他人若以己名而來、爾則接之、</verse>
				<verse number="44">爾等互相取榮、不求由獨一上帝來之榮、何能信乎、</verse>
				<verse number="45">勿思我將愬爾於父、有一愬爾之人、即摩西、爾所依賴者也、</verse>
				<verse number="46">倘爾曾信摩西、則亦必信我、蓋摩西所書者指我、</verse>
				<verse number="47">倘爾不信其書、何得信我之言乎、</verse>
			</chapter>
			<chapter number="6">
				<verse number="1">此事以後、耶穌渡加利利海、即提庇哩亞海、</verse>
				<verse number="2">群眾隨之、因見其所行於患病者之異跡也、</verse>
				<verse number="3">耶穌登山、偕門徒坐、</verse>
				<verse number="4">時、逾越節近矣、乃猶太人之節也、</verse>
				<verse number="5">耶穌舉目、見群眾就之、即問腓力曰、我等從何買餅、使此眾得食乎、</verse>
				<verse number="6">耶穌原知己將何行、言此乃試腓力耳、</verse>
				<verse number="7">腓力答曰、買二十兩銀之餅、使每人所得無幾、亦不足、</verse>
				<verse number="8">有一門徒、乃西門 彼得之弟安得烈、</verse>
				<verse number="9">向耶穌曰、在此有一童子、攜大麥餅五、小魚二、但分與此多人食何足乎、</verse>
				<verse number="10">耶穌曰、爾令眾坐、其地有茂草、人皆坐、數約五千、</verse>
				<verse number="11">耶穌取餅、祝謝後、分與門徒、門徒又分與坐者、分魚亦然、隨眾所欲、</verse>
				<verse number="12">既飽、耶穌告門徒曰、拾其餘屑、使勿有遺失、</verse>
				<verse number="13">遂以五大麥餅之屑、眾所食餘者、拾之、滿十二筐、○</verse>
				<verse number="14">眾見耶穌所行之異跡、則曰、是誠彼先知、所當臨世者、</verse>
				<verse number="15">耶穌知彼等將強執之、欲立之為王、遂離眾、又獨往山去、</verse>
				<verse number="16">既晚、門徒至海邊、</verse>
				<verse number="17">上船、欲渡海往迦百農、天已昏、耶穌尚未至、</verse>
				<verse number="18">狂風大作、以致海浪翻騰、</verse>
				<verse number="19">門徒搖船約行路十里餘、則見耶穌履海、漸近船、門徒懼、</verse>
				<verse number="20">耶穌曰、是我也、勿懼、</verse>
				<verse number="21">故門徒喜接之上船、舟忽至其所欲往之處、○</verse>
				<verse number="22">次日、眾立於海之彼岸、知門徒所上之船而外、無他船同在、且知耶穌未偕門徒上船、乃門徒獨往、</verse>
				<verse number="23">然有幾小船自提庇哩亞來、至相近主祝謝後眾食餅之地、</verse>
				<verse number="24">眾今見耶穌與門徒皆不在此處、遂上船、至迦百農尋耶穌、</verse>
				<verse number="25">既過海、遇耶穌、則問曰、夫子、何時至此、</verse>
				<verse number="26">耶穌答曰、我誠告爾、爾尋我非因見異跡、但因食餅得飽耳、</verse>
				<verse number="27">勿為必壞之糧而勞、當為存至永生之糧而勞、乃人子所將賜爾者、蓋父、即上帝、曾為彼作證、如以印印之也、</verse>
				<verse number="28">彼等問曰、我當何所行、以作上帝之事乎、</verse>
				<verse number="29">耶穌答曰、信上帝所遣者、此即上帝之事也、</verse>
				<verse number="30">彼等又問曰、爾行何異跡、使我見而信爾、爾究作何事乎、</verse>
				<verse number="31">我祖在野食嗎嗱、如經云、主以自天之餅賜之食也、</verse>
				<verse number="32">耶穌答曰、我誠告爾、彼自天之餅非摩西賜、惟我父以自天之真餅賜爾、</verse>
				<verse number="33">因上帝之餅、乃自天降下者、而賜生命於世也、</verse>
				<verse number="34">彼等則曰、主、請常以此餅賜我、</verse>
				<verse number="35">耶穌曰、我乃生命之餅、就我者必不飢、信我者永不渴、</verse>
				<verse number="36">但我曾告爾、爾已見我、而仍不信、</verse>
				<verse number="37">父所賜我者、必皆就我、凡就我者、我必不棄之、</verse>
				<verse number="38">因我自天降下、非行己之意、乃行遣我者之意、</verse>
				<verse number="39">凡其所賜我者、我不失之、而於末日復生之、此乃遣我之父之意也、</verse>
				<verse number="40">凡見子而信之者、皆得永生、而於末日我復生之、此乃遣我者之意也、○</verse>
				<verse number="41">猶太人因耶穌云、我乃自天降下之餅、則疑議之、</verse>
				<verse number="42">曰、此非約瑟之子耶穌乎、其父母我豈不識乎、今彼何言我自天降下乎、</verse>
				<verse number="43">耶穌曰、爾勿疑議、</verse>
				<verse number="44">倘遣我來之父不引之、則無人能就我、就我者、我於末日復生之、</verse>
				<verse number="45">先知書有云、彼皆將蒙上帝之訓矣、故凡聽父而學其訓者必就我、</verse>
				<verse number="46">此非言有人曾見父、惟自上帝來者曾見父也、</verse>
				<verse number="47">我誠告爾、信我者有永生、</verse>
				<verse number="48">我乃生命之餅、</verse>
				<verse number="49">爾祖在曠野食嗎嗱、後亦死、</verse>
				<verse number="50">惟此即自天降下之餅、使人食之而不死、</verse>
				<verse number="51">我乃生命之餅、自天降下、若人食此餅、則必生至永遠、且我所將賜之餅、即我之肉、乃我為世之生命而賜之者、○</verse>
				<verse number="52">因此猶太人相爭曰、斯人何能以其肉賜我食乎、</verse>
				<verse number="53">耶穌曰、我誠告爾、爾若不食人子之肉、且不飲其血、則無生命在爾內、</verse>
				<verse number="54">食我肉而飲我血者有永生、而於末日我復生之、</verse>
				<verse number="55">因我肉誠可為食、我血誠可為飲、</verse>
				<verse number="56">食我肉而飲我血者、彼在我內、我亦在彼內、</verse>
				<verse number="57">永生之父遣我、且我因父而生、食我者、亦如是因我而生也、</verse>
				<verse number="58">此即自天降下之餅、食此餅者必生至永遠、非如爾祖食嗎嗱、後亦死、</verse>
				<verse number="59">此言皆耶穌在迦百農會堂、訓人時所言者、○</verse>
				<verse number="60">門徒中有多人聞之、則曰、此言甚難、誰能聽之、</verse>
				<verse number="61">耶穌心知門徒因此言而疑議、則告之曰、爾厭棄此言乎、</verse>
				<verse number="62">倘爾見人子升至故處、則又何如、</verse>
				<verse number="63">使人有生命者乃神、肉體無益、我所告爾之言、乃神也、乃生命也、</verse>
				<verse number="64">然爾中有不信者矣、蓋耶穌自起始即知不信者為誰、將賣之者、亦為誰也、</verse>
				<verse number="65">耶穌又曰、因此我曾告爾云、非我父賜之就我、無人能就我也、○</verse>
				<verse number="66">於是、門徒中多有退去、而不復與耶穌偕行者、</verse>
				<verse number="67">耶穌乃問十二使徒曰、爾亦欲去乎、</verse>
				<verse number="68">西門 彼得對曰、主、爾有永生之言、我等尚就誰乎、</verse>
				<verse number="69">我等已信、且知爾乃基督、永生上帝之子也、</verse>
				<verse number="70">耶穌曰、我非選爾十二人乎、然爾中有一人、魔鬼也、</verse>
				<verse number="71">耶穌言此、乃指加畧人、西門之子猶大、蓋彼為十二使徒之一、將賣耶穌者也、</verse>
			</chapter>
			<chapter number="7">
				<verse number="1">此事以後、耶穌周行加利利、不願行於猶太、因猶太人欲殺之、</verse>
				<verse number="2">猶太人之張幕節近矣、</verse>
				<verse number="3">故耶穌兄弟向之曰、爾當離此往猶太、使門徒亦得見爾所行之事、</verse>
				<verse number="4">蓋無人在暗處行事、而求自顯於眾者、爾若行此事、當自顯於世矣、</verse>
				<verse number="5">其兄弟言此、因彼亦不信耶穌之故也、</verse>
				<verse number="6">耶穌曰、我之時尚未至、爾之時恆便矣、</verse>
				<verse number="7">世不能惡爾、惟惡我、因我證其所行乃惡也、</verse>
				<verse number="8">爾往守此節期、我今不往守此節期、因我之時尚未至也、</verse>
				<verse number="9">耶穌既言此、則仍居加利利、○</verse>
				<verse number="10">但其兄弟去後、耶穌亦往守節期、非明往、乃暗往也、</verse>
				<verse number="11">猶太人於節期尋耶穌、曰、其人何在、</verse>
				<verse number="12">眾因耶穌有多爭論、有曰、彼善人也、有曰、否、惑眾耳、</verse>
				<verse number="13">然無人顯論之、懼猶太人故也、○</verse>
				<verse number="14">當節期中、耶穌升殿訓人、</verse>
				<verse number="15">猶太人奇異、曰、此人未學、如何知書、</verse>
				<verse number="16">耶穌曰、我之道、非我道也、乃遣我來者之道、</verse>
				<verse number="17">凡人若願遵行父旨、則必知此道、或由上帝而來、或我由己意而言、</verse>
				<verse number="18">由己意而言者、乃求己之榮、惟有人求遣之者之榮、此為真、而在其內無不義矣、</verse>
				<verse number="19">摩西豈不以律法授爾、但爾中無人守律法、爾何為欲殺我乎、</verse>
				<verse number="20">眾曰、爾被鬼所附、誰欲殺爾、</verse>
				<verse number="21">耶穌答曰、我曾行一事、爾皆以為奇、</verse>
				<verse number="22">摩西以割禮授爾、然割禮非由摩西、乃由列祖、而爾於安息日與人行割禮、</verse>
				<verse number="23">人於安息日既可受割禮、免違摩西之律法、然我於安息日、使人全愈、爾何因此怒我乎、</verse>
				<verse number="24">勿以外貌而審、當以公義而審也、○</verse>
				<verse number="25">耶路撒冷民中有曰、此非彼等欲殺之人乎、</verse>
				<verse number="26">今者顯言、而彼等不禁之、豈官長誠知其為基督乎、</verse>
				<verse number="27">然我等知此人從何來、基督來時、無人知其從何來也、○</verse>
				<verse number="28">耶穌在殿訓人、呼曰、爾知我、亦知我從何來、我非從己意而來、但遣我來者乃真、爾不知之、</verse>
				<verse number="29">惟我知之、因其遣我、我亦由之而來也、</verse>
				<verse number="30">彼等則欲執耶穌、竟無人伸手以執之、蓋其時尚未至耳、</verse>
				<verse number="31">民中信之者多、曰、基督來時、其所行之異跡、豈多於此人所行者乎、○</verse>
				<verse number="32">法利賽人聞眾民、因耶穌有此隱論、則與祭司諸長遣吏役執之、</verse>
				<verse number="33">耶穌曰、我尚有片時偕爾、後歸遣我來者、</verse>
				<verse number="34">爾將尋我而不遇、我所在之處、爾不能至也、</verse>
				<verse number="35">猶太人即相問曰、彼將何往、使我不能遇之、豈欲就散處於希利尼之猶太人、而訓希利尼人乎、</verse>
				<verse number="36">彼言爾將尋我而不遇、我所在之處、爾不能至、此何言乎、○</verse>
				<verse number="37">當節之末日、即大日也、耶穌立而呼曰、凡人若渴、則就我飲、</verse>
				<verse number="38">信我者、如經所云、自其腹必流活水、與江河同、</verse>
				<verse number="39">耶穌言此、乃指信之者所將受之聖神也、當時聖神未降、因耶穌尚未得榮也、</verse>
				<verse number="40">眾聞此言、多有曰、此誠彼先知者也、</verse>
				<verse number="41">有曰、此乃基督、但有曰、基督豈由加利利出乎、</verse>
				<verse number="42">經豈不云、基督為大闢之後裔、且由大闢之本鄉、伯利恆出乎、</verse>
				<verse number="43">於是、眾因耶穌紛論、</verse>
				<verse number="44">其中有欲執之者、但無人伸手以執之、○</verse>
				<verse number="45">吏役歸、就祭司諸長及法利賽人、彼等問之曰、何不拽之來乎、</verse>
				<verse number="46">吏役答曰、從未有人言、似此人言者、</verse>
				<verse number="47">法利賽人曰、爾亦被惑乎、</verse>
				<verse number="48">官長與法利賽人、有信之者乎、</verse>
				<verse number="49">但此眾不知律法、可詛也、</verse>
				<verse number="50">中有尼哥底母、即曾夜就耶穌者、告彼等曰、</verse>
				<verse number="51">未聽人之供詞、而不知其所行、按我等之律法、可審判之乎、</verse>
				<verse number="52">彼等答曰、爾亦由加利利來乎、可考而知、無先知由加利利起也、</verse>
				<verse number="53">於是人各歸其家矣、</verse>
			</chapter>
			<chapter number="8">
				<verse number="1">耶穌往橄欖山、</verse>
				<verse number="2">清早復至殿、眾民就之、耶穌坐而訓焉、</verse>
				<verse number="3">有一婦行淫、為人所執、士子與法利賽人拽之就耶穌、既使立於中、</verse>
				<verse number="4">則告耶穌曰、夫子、此婦行淫、淫時被人所執、</verse>
				<verse number="5">摩西在律法命我等、將如此之婦以石擊之、爾言如何、</verse>
				<verse number="6">彼等言此、乃試耶穌、欲得訟之之憑、但耶穌屈身、以指畫地、</verse>
				<verse number="7">彼等仍問不已、耶穌起、曰、爾中無罪者、可先以石擊之、</verse>
				<verse number="8">復屈身、以指畫地、</verse>
				<verse number="9">彼等聞此言、心中即自責、自長至幼、一一皆出、惟遺耶穌在彼、而婦仍立於中、</verse>
				<verse number="10">耶穌起、見婦之外無人在焉、則問之曰、婦乎、訟爾者何在、無人罪爾乎、</verse>
				<verse number="11">婦曰、主、無人、耶穌曰、我亦不罪爾、去、勿再犯罪也、○</verse>
				<verse number="12">耶穌復告眾曰、我乃世之光、從我者不行於暗、而必得生命之光、</verse>
				<verse number="13">法利賽人則曰、爾乃為己作證、爾證不真、</verse>
				<verse number="14">耶穌曰、我雖為己作證、我證亦真、蓋我知我何來何去、但爾不知我何來何去、</verse>
				<verse number="15">爾以外貌審人、我不審人、</verse>
				<verse number="16">然我若審、我審乃真、因我非獨在、乃我與遣我之父同在也、</verse>
				<verse number="17">爾律法記之曰、二人之證為真、</verse>
				<verse number="18">我為己作證、遣我之父亦為我作證、</verse>
				<verse number="19">彼等即問曰、爾父何在、耶穌答曰、爾不識我、亦不識我父、若識我、則亦識我父矣、</verse>
				<verse number="20">此言乃耶穌在殿訓人之時、於庫房院中言之、但無人執之、蓋其時未至也、○</verse>
				<verse number="21">耶穌又告彼等曰、我往、爾將尋我、而爾必死於爾罪中、我往之所、爾不能至、</verse>
				<verse number="22">猶太人則曰、彼言我往之所、爾不能至、彼將自盡乎、</verse>
				<verse number="23">耶穌曰、爾屬下、我屬上、爾屬此世、我不屬此世、</verse>
				<verse number="24">我故曾告爾云、爾必死於爾罪中、蓋爾若不信我之為我、爾必死於爾罪中、</verse>
				<verse number="25">彼等則曰、爾為誰、耶穌曰、即我自始所言於爾者也、</verse>
				<verse number="26">我有多端論爾審爾、但遣我者乃真、我所聞於彼者、則以之傳於世也、</verse>
				<verse number="27">彼等不知其乃指父而言、</verse>
				<verse number="28">耶穌則曰、爾舉人子之後、即知我之為我、且知我未由己意而行、乃遵父所教我者而言也、</verse>
				<verse number="29">遣我者偕我、父不遺我獨在、因我常行其所悅之事也、</verse>
				<verse number="30">耶穌言此、人多信之、○</verse>
				<verse number="31">耶穌即告信彼之猶太人曰、爾若恆居於我道、則誠為我徒也、</verse>
				<verse number="32">且爾必識真理、而真理必釋爾、</verse>
				<verse number="33">彼等答曰、我乃亞伯拉罕之後裔、從未為人之奴、何向我云、爾必得釋乎、</verse>
				<verse number="34">耶穌曰、我誠告爾、凡犯罪者、乃罪之奴、</verse>
				<verse number="35">但奴不永居於家、惟子永居焉、</verse>
				<verse number="36">子若釋爾、則爾誠釋矣、</verse>
				<verse number="37">我知爾乃亞伯拉罕之後裔、然爾欲殺我、因我道不存爾心、</verse>
				<verse number="38">我所言者、乃我曾見於我父也、爾所行者、乃爾曾聞於爾父也、</verse>
				<verse number="39">彼等曰、亞伯拉罕即我之父、耶穌曰、爾若亞伯拉罕之子、必行亞伯拉罕之所行、</verse>
				<verse number="40">然爾今欲殺我、即以所聞於上帝之真理告爾之人也、亞伯拉罕未行此事、</verse>
				<verse number="41">爾行爾父之所行也、彼等曰、我非由淫亂而生、我惟有一父、即上帝也、</verse>
				<verse number="42">耶穌曰、若上帝為爾父、則必愛我、因我本由上帝而出、今亦由上帝而來、且我非由己意而來、乃上帝遣我也、</verse>
				<verse number="43">爾何不明我之言乎、因爾不能聽我之道也、</verse>
				<verse number="44">爾乃由爾父魔鬼而來、且爾父之慾、爾喜行之、彼自始為殺人者、不立於真理、因其內無真理也、彼言謊、乃由己心所本有者而言之、蓋彼為謊者、且為謊者之父也、</verse>
				<verse number="45">我以真理告爾、爾故不信我、</verse>
				<verse number="46">爾中誰能以罪責我乎、我若以真理告爾、何不信我乎、</verse>
				<verse number="47">由上帝來者、則聽上帝之言、爾不聽之、因爾非由上帝來也、</verse>
				<verse number="48">猶太人曰、我言爾乃撒馬利亞人、且被鬼所附者、此言豈不然乎、</verse>
				<verse number="49">耶穌曰、我非被鬼所附、但我尊我父、而爾辱我、</verse>
				<verse number="50">我不求己榮、有一為我求且審焉、</verse>
				<verse number="51">我誠告爾、人若守我道、則永不死、</verse>
				<verse number="52">猶太人曰、今我知爾乃被鬼所附者、亞伯拉罕死、眾先知亦死、惟爾云、人若守我道、則永不死、</verse>
				<verse number="53">我祖亞伯拉罕死、爾豈大於彼乎、眾先知亦死、爾以己為誰乎、</verse>
				<verse number="54">耶穌曰、我若自榮、我之榮則虛、榮我者乃我父、即爾所言為爾之上帝、</verse>
				<verse number="55">爾未識之、我識之、若我言不識、則我為謊者如爾矣、但我識之、亦守其道、</verse>
				<verse number="56">我之日爾祖亞伯拉罕因將見之則樂、且彼曾見之而喜、</verse>
				<verse number="57">猶太人則曰、爾年尚未五十、而爾見亞伯拉罕乎、</verse>
				<verse number="58">耶穌曰、我誠告爾、未有亞伯拉罕我在矣、</verse>
				<verse number="59">彼等則取石欲擊之、但耶穌避、出殿、由眾中而去、</verse>
			</chapter>
			<chapter number="9">
				<verse number="1">耶穌於行路之時、見一人生而瞽、</verse>
				<verse number="2">門徒問曰、夫子、誰犯罪、此人乎、其父母乎、使其生而瞽也、</verse>
				<verse number="3">耶穌答曰、此人未犯罪、其父母亦未犯罪、特欲使上帝之作為、在其身得顯耳、</verse>
				<verse number="4">時尚晝、我必作遣我者之事、夜將至、則無人能作事矣、</verse>
				<verse number="5">我在世時、即為世之光也、</verse>
				<verse number="6">耶穌既言此、則唾於地、以唾和泥、且以泥塗瞽者之目、</verse>
				<verse number="7">命之曰、爾往洗於西羅亞池、西羅亞、譯即奉遣者、彼遂往洗、歸能見矣、</verse>
				<verse number="8">其鄰人、及素日見其為瞽者曰、此非坐而乞者乎、</verse>
				<verse number="9">有曰、是彼也、有曰、似彼也、但彼自言曰、我是也、</verse>
				<verse number="10">彼等則問之曰、爾目如何得明、</verse>
				<verse number="11">答曰、有一人、名耶穌、和泥塗我目、命我云、往洗於西羅亞池、我往洗而得見、</verse>
				<verse number="12">則又問之曰、其人何在、答曰、我不知、○</verse>
				<verse number="13">彼等即引前為瞽者、往就法利賽人、</verse>
				<verse number="14">耶穌和泥而明瞽者之目時、乃安息日也、</verse>
				<verse number="15">故法利賽人亦問其如何得見、瞽者答曰、彼以泥塗我目、我洗而能見也、</verse>
				<verse number="16">法利賽人中有曰、此人非由上帝來、因其不守安息日也、又有曰、罪人何能行如此之異跡乎、於是、彼眾紛論、</verse>
				<verse number="17">復問瞽者曰、彼既明爾目、爾言彼如何、曰、先知也、</verse>
				<verse number="18">猶太人不信其曾為瞽而後明、待呼其父母、</verse>
				<verse number="19">問之曰、此乃爾子乎、既爾所言生而瞽者乎、今則如何能見也、</verse>
				<verse number="20">其父母答曰、我知此乃我子、且生而為瞽者、</verse>
				<verse number="21">但今如何能見、我則不知、誰明其目、我亦不知、彼年已長矣、爾可問之、彼必自言也、</verse>
				<verse number="22">父母懼猶太人、故言此、蓋猶太人已定議、倘有人認耶穌為基督、必逐之出會堂、</verse>
				<verse number="23">是以其父母曰、彼年已長矣、爾可問之、</verse>
				<verse number="24">彼等則復呼素為瞽者、曰、爾當歸榮於上帝、我等知此人乃罪人也、</verse>
				<verse number="25">彼答曰、其為罪人與否、我不知也、但有一事我知之、即我昔乃瞽、而今能見之、</verse>
				<verse number="26">則又問之曰、彼為爾行何事、如何明爾目、</verse>
				<verse number="27">答曰、我已告爾、爾不聽、何欲再聽、爾亦欲為其門徒乎、</verse>
				<verse number="28">彼等即詬之曰、爾乃其門徒、但我等乃摩西之門徒、</verse>
				<verse number="29">我等知上帝曾與摩西言、至於此人、則不知其從何來也、</verse>
				<verse number="30">其人答曰、彼明我目、而爾不知其從何來、此誠奇異、</verse>
				<verse number="31">人皆知上帝不聽罪人、但崇拜上帝、而遵行其旨者、則聽之、</verse>
				<verse number="32">創世以來、未聞有人、曾明生而瞽者之目、</verse>
				<verse number="33">此人若非由上帝來、則無能為也、</verse>
				<verse number="34">彼等曰、爾全身生於罪中、爾尚教我乎、遂逐之出、○</verse>
				<verse number="35">耶穌聞彼等已逐之出、遇之、則曰、爾信上帝子乎、</verse>
				<verse number="36">答曰、主、其為誰、使我信之、</verse>
				<verse number="37">耶穌曰、爾曾見之、且今與爾言者、即彼也、</verse>
				<verse number="38">其人曰、主、我信矣、遂拜之、</verse>
				<verse number="39">耶穌曰、我為審判而臨此世、使不見者得見、而見者反為瞽、</verse>
				<verse number="40">偕耶穌之法利賽人聞此言、則曰、我等亦瞽乎、</verse>
				<verse number="41">耶穌曰、爾若瞽、則無罪、但爾今云、我等能見、故爾罪尚在也、</verse>
			</chapter>
			<chapter number="10">
				<verse number="1">我誠告爾、入羊圈者、不由其門、而由他處踰者、即賊也、即盜也、</verse>
				<verse number="2">由門入者、乃羊牧也、</verse>
				<verse number="3">守門者為之開門、羊亦聽其聲、且彼呼己羊之名、而引之出、</verse>
				<verse number="4">既出己羊、則先之行、羊亦從之、因識其聲之故也、</verse>
				<verse number="5">羊不從他人、而避之者、因不識他人之聲也、</verse>
				<verse number="6">耶穌以此譬告法利賽人、但彼等不知其云何也、○</verse>
				<verse number="7">故耶穌又曰、我誠告爾、我乃羊之門、</verse>
				<verse number="8">先我來者皆賊也、盜也、然羊不聽之、</verse>
				<verse number="9">我即門也、凡人若由我而入、必得救、且出入、又得芻也、</verse>
				<verse number="10">賊至、無非欲竊、欲殺、欲滅、我至、乃使羊得生命、且得豐盛焉、</verse>
				<verse number="11">我乃善牧、善牧者、為羊捨命、</verse>
				<verse number="12">僱工者、非羊之牧、羊亦非彼之羊、彼見狼至、即棄羊而逃、狼獲羊、而散其群矣、</verse>
				<verse number="13">僱工逃、乃因其為僱工、而不顧羊也、</verse>
				<verse number="14">我乃善牧、且我識我之羊、而我之羊識我、</verse>
				<verse number="15">似父識我、而我識父焉、我亦為羊捨命矣、</verse>
				<verse number="16">我別有羊、不屬此圈者、我亦必引之來、且彼必聽我聲、而成一群一牧矣、</verse>
				<verse number="17">父愛我、因我以我命捨之、而復取之、</verse>
				<verse number="18">無人奪我命、但我自捨之、我有權捨之、亦有權取之、此命令我奉於我父也、○</verse>
				<verse number="19">猶太人因此言、又有紛論、</verse>
				<verse number="20">其中多有曰、彼乃鬼所附而狂、爾為何聽之、</verse>
				<verse number="21">有曰、此非鬼所附者之言、鬼豈能明瞽者目乎、○</verse>
				<verse number="22">在耶路撒冷有重修殿節、冬時也、</verse>
				<verse number="23">耶穌在殿、行於所羅門之廊、</verse>
				<verse number="24">猶太人圍之曰、爾使我等猜疑不定、幾何時乎、爾若為基督、明以告我、</verse>
				<verse number="25">耶穌答曰、我曾告爾、而爾不信、我以我父之名行事、此事為我作證、</verse>
				<verse number="26">然爾不信、因爾非我之羊、如我曾告爾也、</verse>
				<verse number="27">我羊聽我聲、我識之、彼亦從我、</verse>
				<verse number="28">我以永生賜之、而永不滅亡、且無能奪之於我手者、</verse>
				<verse number="29">我父以彼賜我、父大於萬有、而無能奪之於我父之手者、</verse>
				<verse number="30">我與父一也、</verse>
				<verse number="31">時、猶太人又取石欲擊之、</verse>
				<verse number="32">耶穌曰、我以由父所出之多善事、使爾得見、爾因其何一事、欲以石擊我乎、</verse>
				<verse number="33">猶太人曰、我等非為善事以石擊爾、乃為僭妄、且因爾即人也、反自以為上帝、</verse>
				<verse number="34">耶穌曰、在爾律法豈不記云、我曾言爾等乃上帝乎、</verse>
				<verse number="35">且經言不可廢也、若奉上帝命之人、得稱為上帝、</verse>
				<verse number="36">則父所別之為聖、且遣之臨世者、爾何向之曰、爾僭妄、因我言我乃上帝子也、</verse>
				<verse number="37">倘我不行我父之事、則勿信我、</verse>
				<verse number="38">倘我行之、爾雖不信我、當信其事、使爾知且信父在我內、我在父內焉、</verse>
				<verse number="39">彼等又欲執之、但耶穌脫其手而去、○</verse>
				<verse number="40">復往約但河外、至約翰先施洗之處、為居於彼焉、</verse>
				<verse number="41">人多就之、且曰、約翰未行異跡、然其指此人而言者、皆真也、</verse>
				<verse number="42">於彼、信之者多矣、</verse>
			</chapter>
			<chapter number="11">
				<verse number="1">有一患病者、名拉撒路、居伯大尼、乃馬利亞及其姊馬大之村、</verse>
				<verse number="2">此馬利亞即用香膏膏主、又用其髮拭主之足者、患病之拉撒路即其兄弟也、</verse>
				<verse number="3">故姊妹二人、遣人告耶穌曰、主、爾所愛者病矣、</verse>
				<verse number="4">耶穌聞之、則曰、此病不致死、乃為上帝之榮、使上帝子因之得榮也、</verse>
				<verse number="5">耶穌素愛馬大與其妹及拉撒路、</verse>
				<verse number="6">聞拉撒路病、仍於所居之處留二日、</verse>
				<verse number="7">後向門徒曰、可偕我復往猶太去、</verse>
				<verse number="8">門徒曰、夫子、猶太人近欲以石擊爾、爾復往彼地乎、</verse>
				<verse number="9">耶穌曰、一日非有六時乎、人若在晝行、即不至傾跌、因見此世之光、</verse>
				<verse number="10">若在夜行則傾跌、因其無光也、</verse>
				<verse number="11">耶穌言此、後又曰、我等之友拉撒路寢矣、我往醒之、</verse>
				<verse number="12">門徒曰、主、若寢、則將愈矣、</verse>
				<verse number="13">耶穌所言、乃指其死、但門徒以其指安寢而言也、</verse>
				<verse number="14">耶穌即明告之曰、拉撒路死矣、</verse>
				<verse number="15">我不在彼則喜、乃因爾而喜也、使爾得信、然可偕我往就之、</verse>
				<verse number="16">多馬、又名低土馬、告同為門徒者曰、我等亦可往、與之同死、○</verse>
				<verse number="17">耶穌至、知拉撒路已葬於墓四日矣、</verse>
				<verse number="18">伯大尼近耶路撒冷、相去約六里、</verse>
				<verse number="19">猶太人多就馬大 馬利亞、欲為其兄弟而慰之、</verse>
				<verse number="20">馬大聞耶穌至、遂出迎之、馬利亞仍坐於室焉、</verse>
				<verse number="21">馬大則向耶穌曰、主、倘爾在此、我之兄弟不死也、</verse>
				<verse number="22">然今我亦知爾凡求於上帝者、上帝必賜爾、</verse>
				<verse number="23">耶穌曰、爾兄弟必復生、</verse>
				<verse number="24">馬大曰、我知在末日、乃復生時、彼必復生、</verse>
				<verse number="25">耶穌曰、復生者乃我、生命者亦我、信我者、雖死必生、</verse>
				<verse number="26">且凡生而信我者、永不死、爾信此否、</verse>
				<verse number="27">曰、主、然、我信爾乃基督、上帝之子、即當臨於世者也、</verse>
				<verse number="28">馬大既言此、遂歸、悄呼其妹馬利亞曰、夫子至矣、且召爾、</verse>
				<verse number="29">馬利亞聞此、急起而就耶穌、</verse>
				<verse number="30">時、耶穌尚未入村、仍在馬大迎之之處、</verse>
				<verse number="31">同馬利亞在家慰彼之猶太人、見馬利亞急起而出、則隨之、曰、彼往墓哭耳、</verse>
				<verse number="32">馬利亞至耶穌所在之處、見之則伏其足前、曰、主、爾若在此、我兄弟不死也、</verse>
				<verse number="33">耶穌見其哭、又見同來之猶太人亦哭、則心中悲嘆極其哀慟、</verse>
				<verse number="34">曰、爾置之於何處、彼等曰、主來觀之、</verse>
				<verse number="35">耶穌哭、</verse>
				<verse number="36">猶太人則曰、觀其愛此人何甚也、</verse>
				<verse number="37">但其中有人曰、彼曾明瞽者之目、豈不能使此人亦不死乎、</verse>
				<verse number="38">故耶穌復悲嘆於心內、至墓、墓乃一洞、洞口置以石焉、</verse>
				<verse number="39">耶穌曰、移石去、死者之姊妹馬大曰、主、彼今臭矣、因其死已四日也、</verse>
				<verse number="40">耶穌曰、我未告爾乎、爾若信、必見上帝之榮乎、</verse>
				<verse number="41">彼等遂移石、離置死者之處、耶穌仰目、曰、父、我謝爾、因爾曾聽我、</verse>
				<verse number="42">我知爾常聽我、然我言此、乃為圍立之人、使其信爾遣我也、</verse>
				<verse number="43">耶穌既言此、則大聲呼曰、拉撒路出、</verse>
				<verse number="44">死者即出、手足纏以布、面裹以巾、耶穌曰、解之、而容其行、○</verse>
				<verse number="45">就馬利亞之猶太人、見耶穌所作之事、多信之、</verse>
				<verse number="46">然其中有人往見法利賽人、而以耶穌所作之事告之、○</verse>
				<verse number="47">於時、祭司諸長與法利賽人集公會、曰、我等將何所為、因此人多行異跡也、</verse>
				<verse number="48">若容其如此、眾必信之、而羅馬人必至、奪我土地人民矣、</verse>
				<verse number="49">其中有一人、名該亞法、是年為祭司長、告眾曰、爾等絕無所知、</verse>
				<verse number="50">亦不思一人為民而死、使全國不滅、乃我等之益也、</verse>
				<verse number="51">彼言此、非由己、乃因其是年為祭司長、故預言耶穌將為此國死、</verse>
				<verse number="52">且不但為此國死、又欲使上帝四散之子女、皆集於一也、○</verse>
				<verse number="53">是日以後、彼等相議、欲殺耶穌、</verse>
				<verse number="54">故耶穌不復顯行於猶太人中、但往近野之地、至一城、名以法蓮而偕門徒居於彼處、○</verse>
				<verse number="55">猶太人逾越節將近、節前有多人由鄉間上耶路撒冷、欲自潔也、</verse>
				<verse number="56">彼等則尋耶穌、立於殿相告曰、爾意若何、彼不來守節期乎、</verse>
				<verse number="57">然祭司諸長與法利賽人曾出令云、倘有人知耶穌之所在、即當明報以執之、</verse>
			</chapter>
			<chapter number="12">
				<verse number="1">逾越節前六日、耶穌至伯大尼、即拉撒路之居處、乃已死而耶穌使其復生之拉撒路也、</verse>
				<verse number="2">在彼有人為耶穌設筵、馬大供事、席坐中拉撒路在焉、</verse>
				<verse number="3">馬利亞則以至尊至貴之哪噠香膏一斤、膏耶穌之足、且以己髮拭之、膏香滿室、</verse>
				<verse number="4">門徒中有一、乃加畧人西門之子猶大、即將賣耶穌者、</verse>
				<verse number="5">則曰、此香膏何不賣銀三十兩、以濟貧乎、</verse>
				<verse number="6">猶大言此、非因顧貧、乃因其為賊、且掌管錢囊、而私取所收之銀錢耳、</verse>
				<verse number="7">耶穌曰、容之、彼存此香膏、以待我葬日之用、</verse>
				<verse number="8">蓋貧者常偕爾、惟我不常偕爾也、○</verse>
				<verse number="9">猶太群眾知耶穌在彼、則至、不但為耶穌而至、亦欲見其所復生之拉撒路也、</verse>
				<verse number="10">於時、祭司諸長相議、欲連拉撒路亦殺、</verse>
				<verse number="11">因有多猶太人去信耶穌、為拉撒路之故也、○</verse>
				<verse number="12">明日、群眾來守節期、聞耶穌將至耶路撒冷、</verse>
				<verse number="13">則取棗枝出迎之、呼曰、啝𠾎哪、以色列之王、奉主名來者、當稱頌也、</verse>
				<verse number="14">耶穌遇一小驢、則騎之、如經云、</verse>
				<verse number="15">邭之女勿懼、爾王騎驢之子而至矣、</verse>
				<verse number="16">但門徒初不明此語、至耶穌得榮後、方憶此事乃經指彼而記之者、且憶眾曾向其如此而行也、</verse>
				<verse number="17">耶穌呼拉撒路出墓、而使其復生之時、有多人與之同在、彼等乃作證、</verse>
				<verse number="18">眾聞耶穌行此異跡、故往迎之、</verse>
				<verse number="19">法利賽人則相告曰、豈不見爾等所謀全無益乎、舉世皆從之也、○</verse>
				<verse number="20">當節期來崇拜者、中有希利尼數人、</verse>
				<verse number="21">彼等乃就加利利 伯賽大人腓力、求之曰、先生、我等願見耶穌、</verse>
				<verse number="22">腓力往告安得烈、安得烈與腓力同告耶穌、</verse>
				<verse number="23">耶穌曰、人子得榮之時至矣、</verse>
				<verse number="24">我誠告爾、麥一粒、若不落地而死、則仍獨在、若死、則結實多矣、</verse>
				<verse number="25">愛己生命者、必喪之、不愛己生命於此世者、必保之至永生、</verse>
				<verse number="26">人若事我、則當從我、我之所在、事我者亦將同在、人若事我、我父必貴之、</verse>
				<verse number="27">今我心悲慟、我將何言乎、父乎、願爾救我脫離斯時、然我特為此而至斯時也、父乎、願爾榮爾名、</verse>
				<verse number="28">時、有聲自天來云、我已榮之、且將復榮之、</verse>
				<verse number="29">旁立之眾聞之、則曰、此雷聲也、有曰、天使與之言、</verse>
				<verse number="30">耶穌曰、此聲非為我、乃為爾等、</verse>
				<verse number="31">此世之被審、今至矣、此世之君、今必見逐矣、</verse>
				<verse number="32">我若被舉離地、則必引眾人就我、</verse>
				<verse number="33">耶穌言此、乃指己將死之狀也、</verse>
				<verse number="34">眾曰、我聞律法云、基督永存、爾何言人子必被舉、此人子誰乎、</verse>
				<verse number="35">耶穌曰、尚有片時、光在爾中、爾尚有光則當行、使暗不忽臨於爾上、行於暗者、不知所往、</verse>
				<verse number="36">爾尚有光、當信光、使爾得為光之子、耶穌既言此、則往而自隱也、○</verse>
				<verse number="37">耶穌雖行異跡於眾前如此之多、彼等尚不信之、</verse>
				<verse number="38">使先知以賽亞之言應矣、曰、主、我等所傳聞、誰信乎、主所施之臂力、誰見乎、</verse>
				<verse number="39">彼等不能信、因以賽亞又言曰、</verse>
				<verse number="40">主瞽其目、硬其心、免其目見、心悟、且遷改而我醫之也、</verse>
				<verse number="41">以賽亞因見主之榮則言此、且其所言乃指主而言、</verse>
				<verse number="42">然官長中、多有信之者、惟因畏法利賽人、故不明認之、恐被逐出會堂、</verse>
				<verse number="43">因彼等喜人之榮、過於上帝之榮也、○</verse>
				<verse number="44">耶穌呼曰、信我者、非信我、乃信遣我者、</verse>
				<verse number="45">且見我者、彼即見遣我者也、</verse>
				<verse number="46">我來乃為光於世、使凡信我者不居於暗、</verse>
				<verse number="47">人若聞我言而不信、我不審之、因我來非欲審世、乃欲救世也、</verse>
				<verse number="48">凡棄我而不納我之言之人、有一審之者、即我所傳之道、此道於末日必審之、</verse>
				<verse number="49">因我非由己意而言、乃遣我之父、以我所當言所當傳者命我、</verse>
				<verse number="50">我知父之命令乃永生、故我所傳者、乃按父告我之言而傳也、</verse>
			</chapter>
			<chapter number="13">
				<verse number="1">逾越節前、耶穌知其離世歸父之時已至、既愛其在世之民、至終亦愛之、</verse>
				<verse number="2">晚餐時、魔鬼已以賣耶穌之意、置於加畧人西門子猶大之心、</verse>
				<verse number="3">耶穌知父曾以萬物付其手、且知己乃由上帝來、今亦歸上帝去、</verse>
				<verse number="4">則離席而起、解衣、取巾自束、</verse>
				<verse number="5">即盛水於盤、洗門徒之足、以所束之巾拭之、</verse>
				<verse number="6">至西門 彼得、彼得曰、主、爾洗我足乎、</verse>
				<verse number="7">耶穌曰、我所為者、爾今不知、後可知之、</verse>
				<verse number="8">彼得曰、爾永不可洗我足、耶穌曰、我若不洗爾、則爾與我無干、</verse>
				<verse number="9">西門 彼得曰、主、不止我足、我手與首亦可洗、</verse>
				<verse number="10">耶穌曰、凡己浴者、但須洗足、因全身皆潔矣、爾等乃潔、然爾中尚有未潔者、</verse>
				<verse number="11">耶穌知將賣己者為誰、故曰、尚有未潔者、</verse>
				<verse number="12">既洗門徒之足、整衣復坐、則曰、我今所行於爾者、爾知之乎、</verse>
				<verse number="13">爾等稱我為師為主、爾之言然、因我誠是也、</verse>
				<verse number="14">我為主為師尚洗爾足、則爾亦當互相洗足矣、</verse>
				<verse number="15">蓋我以式賜爾、使爾如我所行於爾者而行之、</verse>
				<verse number="16">我誠告爾、僕不大於其主、使者不大於使之者、</verse>
				<verse number="17">爾若知此而行之、則有福矣、</verse>
				<verse number="18">我非指爾眾而言、我所選者我知之、然因欲應經言、故同我食餅者、舉踵踢我也、</verse>
				<verse number="19">今者事尚未成、我先告爾、至事已成、爾可信我之為我、</verse>
				<verse number="20">我誠告爾、接我所遣者、即接我、且接我者、即接遣我者也、○</verse>
				<verse number="21">耶穌既言此、其心中悲慟、曰、我誠告爾、爾中有一人將賣我矣、</verse>
				<verse number="22">門徒相視、不知其言誰、</verse>
				<verse number="23">時、有一門徒、耶穌所愛者、倚於耶穌之懷、</verse>
				<verse number="24">西門 彼得以首示意、欲彼問所言者為誰、</verse>
				<verse number="25">其徒倚於耶穌之懷、問之曰、主、是誰乎、</verse>
				<verse number="26">耶穌曰、我蘸一片食物與之者、是也、遂蘸一片、與加畧人西門子猶大、</verse>
				<verse number="27">猶大既受之、撒但入其心、耶穌則曰、爾所為者、速為之、</verse>
				<verse number="28">在席者、無人知耶穌向彼出此言何意也、</verse>
				<verse number="29">因猶大掌管錢囊、故有人思耶穌命其買節期所需之物、或命其濟貧也、</verse>
				<verse number="30">猶大受此一片食物、急出、其時夜矣、○</verse>
				<verse number="31">既出、耶穌曰、今人子得榮、上帝在於人子亦得榮、</verse>
				<verse number="32">若上帝在於人子得榮、則上帝必將在於己亦榮人子、且速榮之、</verse>
				<verse number="33">小子、我尚有片時偕爾、爾將尋我、如我曾告猶太人曰、我所往之處、爾不能至、今亦以此告爾也、</verse>
				<verse number="34">我以新誡賜爾、欲爾相愛是也、如我曾愛爾、欲爾亦相愛、</verse>
				<verse number="35">爾若相愛、眾即因此而知爾為我之門徒矣、○</verse>
				<verse number="36">西門 彼得曰、主、將何往、耶穌曰、我所往之處、爾今不能從、但後必從我、</verse>
				<verse number="37">彼得曰、主、我今何不能從爾乎、我願為爾捨命、</verse>
				<verse number="38">耶穌曰、爾願為我捨命乎、我誠告爾、雞必不鳴、待爾三次言不認我也、</verse>
			</chapter>
			<chapter number="14">
				<verse number="1">爾心勿憂、爾信上帝、亦當信我、</verse>
				<verse number="2">在我父之家、有多居處、否則我必已告爾、蓋我去為爾備所居之地、</verse>
				<verse number="3">我若去為爾備所居之地、則必復來、接爾就我、我在何處、使爾亦在何處、</verse>
				<verse number="4">我所往之處、爾知之、其路亦知之、</verse>
				<verse number="5">多馬曰、主、爾所往之處、我等不知、何能知其路乎、</verse>
				<verse number="6">耶穌曰、我即路也、真理也、生命也、若非由我、無人就父矣、</verse>
				<verse number="7">爾若識我、則必識我之父、今而後爾識之、亦已見之、</verse>
				<verse number="8">腓力曰、主、求以父使我等得見、我等則足矣、</verse>
				<verse number="9">耶穌曰、腓力、我偕爾等如此之久、而爾尚未識我乎、曾見我者、彼已見父、則爾何言以父使我等得見乎、</verse>
				<verse number="10">我在父內、父在我內、爾不信乎、我所告爾等之言、非我由己意而言、乃居於我內之父、自行其事也、</verse>
				<verse number="11">我言我在父內、父在我內、爾等當信我、若不信我言、則當因所行之事、而信我也、</verse>
				<verse number="12">我誠告爾等、我所行之事、信我者亦將行之、且大於此者、彼亦將行之、因我歸父也、</verse>
				<verse number="13">爾凡託我名而求者、我必成之、使父在於子得榮、</verse>
				<verse number="14">若託我名而求我、不論何者、我必成之矣、</verse>
				<verse number="15">爾若愛我、當守我誡、</verse>
				<verse number="16">則我將求父、而父必別以保惠師賜爾、使其永偕爾居、</verse>
				<verse number="17">即真理之神、世不能接之、因不見之、且不識之也、惟爾識之、因彼與爾偕居、又將在爾心內、</verse>
				<verse number="18">我不捨爾若孤子、我必就爾、</verse>
				<verse number="19">尚有片時、而世不復見我、惟爾見我、因我生、爾亦必生、</verse>
				<verse number="20">彼日、爾必知我在我父內、爾在我內、而我在爾內矣、</verse>
				<verse number="21">有我誡而守之者、此即愛我者也、愛我者、必被我父愛之、我亦必愛之、且必以己現於彼也、</verse>
				<verse number="22">有一門徒、名猶大、非加畧人猶大、問耶穌曰、主、爾以己現於我等、而不現於世人、何也、</verse>
				<verse number="23">耶穌答曰、人若愛我、則必守我之道、我父亦必愛之、且我等必就之、而與之偕居焉、</verse>
				<verse number="24">不愛我者、則不守我之道、而爾所聞之者非我之道、乃遣我之父之道也、○</verse>
				<verse number="25">我尚偕爾居、曾以此告爾、</verse>
				<verse number="26">惟保惠師、即聖神、父因我名而將遣者、彼必以眾理教爾、且使爾憶我凡所告爾之言、</verse>
				<verse number="27">我遺爾以安、即以我之安賜爾、我賜爾、非如世之所賜、爾心勿憂勿懼、</verse>
				<verse number="28">爾曾聞我云、我往而復來就爾矣、若愛我、則我言我歸父、爾必為此喜、因父大於我也、</verse>
				<verse number="29">事尚未成、我先告爾、至事成時爾可信之、</verse>
				<verse number="30">此後、我不與爾多言矣、因此世之君至矣、然彼一無所有於我內也、</verse>
				<verse number="31">但此事必有者、使世知我愛父、且父命我如何、我即按之而行也、起、偕我離此去、</verse>
			</chapter>
			<chapter number="15">
				<verse number="1">我乃真葡萄樹、我父乃園主、</verse>
				<verse number="2">凡在我之枝、而不結果者、彼則去之、凡結果者、彼則修潔之、使其結果更多、</verse>
				<verse number="3">今爾等因我所傳與爾之道、皆潔矣、</verse>
				<verse number="4">爾當在我內、而我在爾內、枝若不在葡萄樹內、不能自結果、爾若不在我內、亦如是、</verse>
				<verse number="5">我乃葡萄樹、爾乃枝、凡在我內、而我在彼內者、彼結果多矣、因絕於我、爾無能為也、</verse>
				<verse number="6">凡人若不在我內、則如枝見棄於外而枯、人拾之、投於火而焚焉、</verse>
				<verse number="7">爾若在我內、而我之言在爾內、則凡所願者可求、皆必為爾成之、</verse>
				<verse number="8">爾結果多、我父如此得榮、且爾亦可成為我之門徒矣、</verse>
				<verse number="9">似父愛我、我亦愛爾、爾當在我愛內也、</verse>
				<verse number="10">爾若守我誡、則必在我愛內、如我守我父之誡、而在其愛內也、</verse>
				<verse number="11">我以此告爾、欲我之喜在爾內、而爾之喜亦得充足矣、</verse>
				<verse number="12">爾當相愛、如我愛爾、此我誡也、</verse>
				<verse number="13">人為其友捨命、無人有愛大於此者也、</verse>
				<verse number="14">爾若行我凡所命爾者、則為我友、</verse>
				<verse number="15">今而後、我不以僕名爾、因僕不知其主所行、乃稱爾為友、因我凡所聞於我父者、已使爾知之矣、</verse>
				<verse number="16">非爾選我、乃我選爾、又立爾、欲爾往而結果、且欲爾之果可常存、則託我名而凡求於父者、父必賜爾、</verse>
				<verse number="17">我以此命爾、使爾相愛也、</verse>
				<verse number="18">世若惡爾、爾知其未惡爾之先、已惡我矣、</verse>
				<verse number="19">爾若屬世、世必愛其同類、但爾不屬世、乃我選爾出乎世、故世惡爾焉、</verse>
				<verse number="20">我已告爾曰、僕不大於主、此言爾當憶之、彼等若曾逼迫我、亦將逼迫爾、若曾守我之言、亦將守爾之言、</verse>
				<verse number="21">然彼為我之名、而如是待爾、因不識遣我來者之故也、</verse>
				<verse number="22">我若未來訓之、彼則無罪、然今其罪無可推諉矣、</verse>
				<verse number="23">惡我者亦惡我父、</verse>
				<verse number="24">我若於彼中、不曾行他人所未行之事、彼則無罪、今我及我之父、彼已見且惡也、</verse>
				<verse number="25">但有此事、乃欲應其律法所記云、彼無故而惡我也、</verse>
				<verse number="26">惟保惠師、即真理之神、由父而出者、我將由父遣之以就爾、彼既至、必為我作證、</verse>
				<verse number="27">爾亦必作證、因爾自始偕我也、</verse>
			</chapter>
			<chapter number="16">
				<verse number="1">我以此告爾、欲免爾後厭棄我、彼等必逐爾出會堂、</verse>
				<verse number="2">且時將至、凡殺爾者、必以此事奉事上帝、</verse>
				<verse number="3">其如是待爾者、因不識父與我之故也、</verse>
				<verse number="4">我今以此告爾、使爾在其時至之日、可憶我曾向爾言之也、我昔不以此向爾言者、因我尚偕爾也、</verse>
				<verse number="5">今我歸於遣我者、而爾中無人問我云、爾何往、</verse>
				<verse number="6">但因我以此告爾、則憂滿於爾心矣、</verse>
				<verse number="7">然我實告爾、我往則為爾益、因我若不往、則保惠師不來就爾、</verse>
				<verse number="8">若往、則我必遣之就爾、彼來之時、必為罪、為義、為審判、使世自責、</verse>
				<verse number="9">為罪、因彼等不信我、</verse>
				<verse number="10">為義、因我歸我父、而爾不再見我、</verse>
				<verse number="11">為審判、因此世之君曾見審判焉、</verse>
				<verse number="12">我尚有多端欲告爾、但今爾不能任之也、</verse>
				<verse number="13">然真理之神來時、彼必導爾洞明真理、因其非由己意而言也、乃以凡所聞者言之、且將後必來之事以示爾、</verse>
				<verse number="14">彼必榮我、因必取於我所有者以示爾、</verse>
				<verse number="15">父凡所有者、亦我所有、我故云、彼必取於我所有者以示爾、</verse>
				<verse number="16">尚有片時、而爾不見我、再尚有片時、而爾又見我、因我歸父也、</verse>
				<verse number="17">門徒中則有相問者曰、彼告我等云、尚有片時、爾不見我、再尚有片時、爾又見我、且云因我歸父、此言何也、</verse>
				<verse number="18">門徒復曰、彼所言之片時、果何也、我等不知其所說、</verse>
				<verse number="19">耶穌知其欲問、則曰、我言尚有片時、爾不見我、再尚有片時、必見我、爾等為此相詰問乎、</verse>
				<verse number="20">我誠告爾、爾將哭而哀、但世將樂、爾將憂、然爾之憂必轉為樂、</verse>
				<verse number="21">婦將生子、因產期至則憂、然子已生、則不再記其苦、因樂有人得生於世也、</verse>
				<verse number="22">如是、爾今懷憂、但我將復見爾、而爾心必樂、且爾之樂無人奪之、</verse>
				<verse number="23">其時、爾不以一事問我矣、我誠告爾、爾凡求父者、父必因我名賜爾、</verse>
				<verse number="24">爾至今未託我名而求何事、求則必得、使爾樂可充足矣、○</verse>
				<verse number="25">我設譬以此告爾、但時將至、我不復設譬告爾、惟以父明示爾也、</verse>
				<verse number="26">其時、爾託我名而求、我不言我為爾求父、</verse>
				<verse number="27">蓋父自愛爾、因爾曾愛我、且信我由父而來也、</verse>
				<verse number="28">我由父出、而臨於世、我復離世、而歸於父矣、</verse>
				<verse number="29">門徒曰、今爾明言、而不設譬、</verse>
				<verse number="30">我等今知爾無所不知、不須有人問爾、所以信爾由上帝來也、</verse>
				<verse number="31">耶穌曰、爾今信乎、</verse>
				<verse number="32">時將至、今已至矣、爾等皆散、各歸其所、而遺我獨在、然我非獨在、因父與我同在焉、</verse>
				<verse number="33">我以此告爾、使爾賴我而得安、在世爾必有患難、然爾勿懼、我已勝世矣、</verse>
			</chapter>
			<chapter number="17">
				<verse number="1">耶穌既言此、則舉目仰天、曰、父乎、時至矣、求榮爾子、使爾子亦榮爾、</verse>
				<verse number="2">乃如爾既以治理萬民之權賜子、欲子以永生賜爾所賜子之人、</verse>
				<verse number="3">知爾獨一真上帝、且知爾所遣者、耶穌基督、此即永生也、</verse>
				<verse number="4">我已榮爾於世、爾所委我行之事、我已成之、</verse>
				<verse number="5">父乎、今求使我偕爾得榮、即創世之先、我偕爾所有之榮也、</verse>
				<verse number="6">爾由世選出賜我之人、我已以爾名顯於彼等矣、彼原屬爾、而爾以之賜我、彼亦曾守爾道、</verse>
				<verse number="7">且今知爾所賜我者、皆由爾出也、</verse>
				<verse number="8">蓋爾所賜我之言、我曾賜彼、彼亦受之、又誠知我由爾出、且信爾遣我也、</verse>
				<verse number="9">我為彼求、我不為世求、乃為爾所賜我者、因彼乃屬爾、</verse>
				<verse number="10">凡屬我者皆屬爾、屬爾者亦屬我、且我因彼而得榮、</verse>
				<verse number="11">今我不復在世、但彼在世、而我就爾、聖父乎、求爾以爾名、保爾所賜我之人、使之得為一、似父與我為一然、</verse>
				<verse number="12">我偕彼在世之時、爾所賜我者、我以爾名保之、且已皆守之、其中無失一人、惟滅亡之子失焉、使經得應矣、</verse>
				<verse number="13">今我就爾、我尚在世言此、欲彼可得我之樂充足於其心也、</verse>
				<verse number="14">我曾以爾道賜彼、而世惡之、因彼不屬世、如我不屬世也、</verse>
				<verse number="15">我不求爾取彼離世、惟求保之不陷於惡、</verse>
				<verse number="16">彼不屬世、如我不屬世也、</verse>
				<verse number="17">求爾以真理使之為聖、爾道即真理也、</verse>
				<verse number="18">如爾曾遣我入世、我亦曾遣彼入世、</verse>
				<verse number="19">且我為彼成聖、使彼亦以真理而成聖、</verse>
				<verse number="20">我不但為此人求、亦為聽其言而信我者求也、</verse>
				<verse number="21">欲彼皆得為一、似父在我內、而我在父內、欲彼亦在我等之內得為一、使世信爾遣我也、</verse>
				<verse number="22">爾所賜我之榮、我已賜彼、欲其得為一、似父與我為一然、</verse>
				<verse number="23">我在彼內、爾在我內、使彼皆為一而得成全、又使世知爾遣我、且知爾愛彼如愛我然、</verse>
				<verse number="24">父乎、我所在之處、願爾所賜我之人、亦與我同在、使其得見我之榮、乃爾所賜我之榮、因創世之先爾已愛我矣、</verse>
				<verse number="25">義哉父乎、世不知爾、惟我知爾、彼亦知爾遣我也、</verse>
				<verse number="26">我曾以爾名使彼知之、且將又使彼知之、使爾所愛我之愛在彼內、而我亦在彼內焉、</verse>
			</chapter>
			<chapter number="18">
				<verse number="1">耶穌既言此、則偕門徒出、過汲淪溪、在彼有園、耶穌與門徒皆入焉、</verse>
				<verse number="2">賣耶穌之猶大亦識其處、因耶穌屢偕門徒集於彼、</verse>
				<verse number="3">猶大既領兵一隊、及祭司諸長與法利賽人之吏役、遂以炬以燈以械而來園、</verse>
				<verse number="4">耶穌知將臨己之諸事、則出、問之曰、爾等尋誰、</verse>
				<verse number="5">答曰、拿撒勒人耶穌、耶穌曰、我是也、賣師之猶大亦與眾同立、</verse>
				<verse number="6">耶穌一言我是、彼等即退、仆於地、</verse>
				<verse number="7">耶穌復問之曰、爾等尋誰、答曰、拿撒勒人耶穌、</verse>
				<verse number="8">耶穌曰、我已告爾、我是也、爾若尋我、則此偕我諸人、可容之去、</verse>
				<verse number="9">有此事、乃欲應耶穌前所言云、爾所賜我者、其中無失一人焉、</verse>
				<verse number="10">西門 彼得佩有刀、乃拔之、擊祭司長之僕、削其右耳、僕名馬勒古、</verse>
				<verse number="11">耶穌告彼得曰、收爾刀入鞘也、父所賜我之盃、我豈不飲乎、○</verse>
				<verse number="12">時、一隊兵、及千夫長、並猶太人之吏役、執耶穌而縛之、</verse>
				<verse number="13">先拽至亞那前、因亞那乃本年祭司長該亞法之妻父也、</verse>
				<verse number="14">此該亞法即前與猶太人議云、一人為民死、以為我益者、○</verse>
				<verse number="15">西門 彼得從耶穌、又有一門徒從之、此門徒素為祭司長所識者、遂同耶穌入祭司長之院、</verse>
				<verse number="16">惟彼得立於門外、故祭司長所識之門徒出、言於守門者、而引彼得入、</verse>
				<verse number="17">守門之婢、乃問彼得曰、爾亦非此人門徒之一乎、彼得曰、我非也、</verse>
				<verse number="18">眾僕及吏役立於彼、因寒燒炭而向火、彼得亦同立向火焉、○</verse>
				<verse number="19">祭司長則以其門徒及其訓誨、詰問耶穌、</verse>
				<verse number="20">耶穌答曰、我向世所言、皆明言也、我常訓人於會堂及殿間、即猶太人恆集之處、我未曾私有所言、</verse>
				<verse number="21">爾為何問我、可問聞我者、我向之何言、彼知我所言也、</verse>
				<verse number="22">耶穌言此、旁立諸吏役中、有一吏役以掌擊之、曰、爾如此答祭司長乎、</verse>
				<verse number="23">耶穌曰、我言若不善、爾可證其不善、若善、爾為何擊我、</verse>
				<verse number="24">亞那則將耶穌解至祭司長該亞法、乃縛而解之也、○</verse>
				<verse number="25">時、西門 彼得立而向火、或問之曰、爾亦非其門徒之一乎、彼得不承認、曰、我非也、</verse>
				<verse number="26">祭司長僕中之一、即彼得削其耳者之戚、曰、我不見爾偕彼於園中乎、</verse>
				<verse number="27">彼得又不承認、雞即鳴矣、○</verse>
				<verse number="28">眾拽耶穌由該亞法至公堂、時正清晨、但彼等不入公堂、恐其受污、而不得食逾越節筵也、</verse>
				<verse number="29">故彼拉多出、曰、爾等以何事訟此人乎、</verse>
				<verse number="30">答曰、此人若非犯罪者、則不解之於爾矣、</verse>
				<verse number="31">彼拉多曰、爾取之、按爾律法審之、猶太人曰、我等無權以殺人、</verse>
				<verse number="32">有此事、乃欲應耶穌前言其將死之狀矣、○</verse>
				<verse number="33">彼拉多則復入公堂、呼耶穌而問之曰、爾乃猶太人王乎、</verse>
				<verse number="34">耶穌答曰、爾言此、由己之意乎、或有人以此告爾乎、</verse>
				<verse number="35">彼拉多曰、我豈猶太人乎、解爾與我者、乃爾本國之民、及祭司諸長也、爾果曾行何事乎、</verse>
				<verse number="36">耶穌曰、我國不屬此世、我國若屬此世、我臣必爭戰、免我被解與猶太人、然我國非由此世而至也、</verse>
				<verse number="37">彼拉多乃曰、然則爾為王乎、耶穌答曰、爾言我為王、我為此而生、亦為此臨世、乃欲為真理作證、凡屬真理者、必聽我言也、</verse>
				<verse number="38">彼拉多曰、真理何也、言畢則復出、告猶太人曰、我見其無罪、</verse>
				<verse number="39">但爾有常例、乃我為爾在逾越節釋一囚、爾今欲我釋猶太人王乎、</verse>
				<verse number="40">彼等皆又呼曰、非此人、惟巴拉巴耳、夫巴拉巴、盜也、</verse>
			</chapter>
			<chapter number="19">
				<verse number="1">彼拉多則取耶穌而鞭之、</verse>
				<verse number="2">兵卒編棘為冕、冠其首、又以紫袍衣之、</verse>
				<verse number="3">曰、請猶太人王安、即以掌掌之、</verse>
				<verse number="4">彼拉多復出、告眾曰、我帶之出就爾、使爾知我見其無罪也、</verse>
				<verse number="5">耶穌戴棘冕、衣紫袍而出、彼拉多告彼等曰、試觀其人、</verse>
				<verse number="6">祭司諸長及吏役見之、則呼曰、釘之十字架、釘之十字架、彼拉多曰、爾自取之、釘於十字架、因我見其無罪也、</verse>
				<verse number="7">猶太人曰、我有律法、按我律法彼當死、因其以已為上帝之子也、</verse>
				<verse number="8">彼拉多聞此言則更懼、</verse>
				<verse number="9">復入公堂、問耶穌曰、爾從何來、耶穌不答、</verse>
				<verse number="10">彼拉多則曰、爾不與我言乎、豈不知我有權釘爾於十字架、亦有權釋爾乎、</verse>
				<verse number="11">耶穌答曰、若非由上賜爾、爾則無害我之權、故解我於爾者、其罪更大、○</verse>
				<verse number="12">自此以後、彼拉多謀釋耶穌、但猶太人呼曰、爾若釋此人、則非該撒之忠臣、凡自以為王者、乃叛該撒也、</verse>
				<verse number="13">彼拉多聞此言、即帶耶穌出、至一所、名鋪華石處、希伯來音、曰、厄巴大、於彼坐公座焉、</verse>
				<verse number="14">時、乃預備逾越節之日、約午正、彼拉多向猶太人曰、試觀爾王、</verse>
				<verse number="15">彼等呼曰、去之去之、釘之十字架、彼拉多曰、我可將爾王釘於十字架乎、祭司諸長曰、該撒以外、我無王矣、</verse>
				<verse number="16">彼拉多則將耶穌付於彼等、以釘十字架、彼等遂取耶穌而拽之去、○</verse>
				<verse number="17">耶穌負其十字架而出、至一所、名髑髏處、希伯來音、曰、各各他、</verse>
				<verse number="18">在彼釘之十字架、又有二人同釘、一左一右、耶穌在中、</verse>
				<verse number="19">彼拉多書一標、置於十字架上、曰、猶太人王、拿撒勒耶穌、</verse>
				<verse number="20">有多猶太人讀此標、因耶穌被釘之處近城、且其標用希伯來 希利尼 羅馬諸文字而書者、</verse>
				<verse number="21">猶太人之祭司諸長、則向彼拉多曰、勿書猶太人王、但書彼自曰、我乃猶太人王也、</verse>
				<verse number="22">彼拉多曰、我所書者、我已書之矣、○</verse>
				<verse number="23">兵卒既釘耶穌於十字架、遂取其衣而四分之、兵卒各得一分、又取其裏衣、蓋此裏衣無縫、自上至下一片織成、</verse>
				<verse number="24">兵卒則相告曰、勿裂之、但拈鬮以觀誰得、有此事、乃欲應經所云、彼分我之外衣、為我之裏衣而拈鬮焉、故兵卒作此事也、○</verse>
				<verse number="25">立於耶穌十字架之旁、有耶穌之母、與其母之姊妹、及革流巴之妻馬利亞、並抹大拉之馬利亞、</verse>
				<verse number="26">耶穌見其母與其所愛之門徒立於彼、乃告其母曰、母、觀爾子、</verse>
				<verse number="27">又告門徒曰、觀爾母、由是時、此門徒即接耶穌之母至己家、○</verse>
				<verse number="28">此後、耶穌知諸事已成、因欲經得應、即曰、我渴矣、</verse>
				<verse number="29">在彼有器、滿以醋、有人以海絨蘸醋、束於牛膝草上、遞至其口、</verse>
				<verse number="30">耶穌既受醋、則曰、成矣、遂俯首、而以魂交與上帝、○</verse>
				<verse number="31">此日乃備節之日、猶太人因欲免在安息日有尸留於十字架、且此安息日為大日也、故求彼拉多令人折其腿骨而去其尸焉、</verse>
				<verse number="32">兵卒則至、將與耶穌同釘之二人、一一折其腿骨、</verse>
				<verse number="33">惟至耶穌、見其已死、則不折其腿骨也、</verse>
				<verse number="34">但有一卒、以鎗刺其肋、血與水遂出、</verse>
				<verse number="35">見之者作證、其證乃真、彼自知其所言乃真、使爾亦可信也、</verse>
				<verse number="36">蓋此事得成、乃欲應經所云、其骨之一必不拆也、</verse>
				<verse number="37">經又云、彼等將仰望其所刺者、○</verse>
				<verse number="38">此事以後、亞利馬太人約瑟、求彼拉多、欲取耶穌之尸、彼拉多許之、遂來取耶穌之尸、此約瑟乃耶穌門徒、但因懼猶太人、故不顯為其徒也、</verse>
				<verse number="39">又有尼哥底母、即曾夜間就耶穌者、攜沒藥和以蘆薈、約百斤而來、</verse>
				<verse number="40">二人按猶太人之葬例、以耶穌之尸、用細麻布加以香料而裹之、</verse>
				<verse number="41">耶穌被釘十字架之處有園、園中有新墓、從未有人葬者、</verse>
				<verse number="42">是日、乃猶太人備節之日、且墓亦近、故置耶穌於彼焉、</verse>
			</chapter>
			<chapter number="20">
				<verse number="1">七日之首日、清早、天未亮之時、抹大拉之馬利亞至墓、見墓門之石已移、</verse>
				<verse number="2">遂趨就西門 彼得、及耶穌所愛之一徒、告之曰、有人將主由墓取出、我等不知置於何處、</verse>
				<verse number="3">彼得與此徒則出、往墓、</verse>
				<verse number="4">二人並趨、此徒較彼得趨更速、而先至墓、</verse>
				<verse number="5">俯視墓內、見細麻布在焉、但不入、</verse>
				<verse number="6">西門 彼得隨之而至、入墓、見細麻布在焉、</verse>
				<verse number="7">又見裹首之巾亦在、惟不與細麻布同在、乃別捲在一處、</verse>
				<verse number="8">先至墓之徒亦入、且見而信也、</verse>
				<verse number="9">蓋門徒尚未明經言耶穌必由死復生也、</verse>
				<verse number="10">於是、二門徒歸、○</verse>
				<verse number="11">惟馬利亞立墓外而哭、哭時、俯視墓內、</verse>
				<verse number="12">見二天使衣白衣、坐耶穌尸所葬之處、一在首、一在足、</verse>
				<verse number="13">天使曰、婦、爾何哭、曰、因有人將我主取去、不知置於何處、</verse>
				<verse number="14">既言此、則轉身、見耶穌立於彼、而不知其為耶穌、</verse>
				<verse number="15">耶穌曰、婦、爾何哭、尋誰乎、馬利亞以彼為管園者、乃曰、先生、爾若移之去、請告我置於何處、我則取之、</verse>
				<verse number="16">耶穌曰、馬利亞、馬利亞轉身曰、啦啵呢、譯即夫子也、</verse>
				<verse number="17">耶穌曰、勿摸我、因我尚未升就父、但往就我兄弟、告之曰、我升就我父、亦爾父、我上帝、亦爾上帝、</verse>
				<verse number="18">抹大拉之馬利亞即來告門徒曰、我已見主、又以主向己之所言告之、○</verse>
				<verse number="19">其日、乃七日之首日、晚時、門徒因懼猶太人、將所集處之門閉焉、耶穌至、立於中、向門徒曰、願爾平安、</verse>
				<verse number="20">既言此、乃以手及肋使門徒見之、門徒見主則喜、</verse>
				<verse number="21">耶穌又曰、願爾平安、似父曾遣我、我亦遣爾也、</verse>
				<verse number="22">既言此、則向眾噓氣、曰、爾受聖神、</verse>
				<verse number="23">爾赦誰之罪、誰之罪則赦、爾定誰之罪、誰之罪則定矣、○</verse>
				<verse number="24">耶穌來時、十二門徒之一多馬、又名低土馬、不與彼等同在、</verse>
				<verse number="25">眾門徒告之曰、我已見主矣、但多馬曰、我若不見釘跡於其手、且不用我指探其釘跡、並用手探其肋、我不信也、○</verse>
				<verse number="26">過八日、門徒又集於內、多馬亦偕之、門已閉、耶穌來立於中、曰、願爾平安、</verse>
				<verse number="27">遂向多馬曰、伸爾指、而視我手、伸爾手、而探我肋、勿疑、當信也、</verse>
				<verse number="28">多馬曰、我之主也、我之上帝也、</verse>
				<verse number="29">耶穌曰、多馬、爾因見我則信、彼未見而亦信者、有福矣、○</verse>
				<verse number="30">耶穌在門徒前、又多行異跡、尚未記於此書、</verse>
				<verse number="31">惟記此、使爾信耶穌為基督、上帝之子也、且信之、爾可賴其名而得生矣、</verse>
			</chapter>
			<chapter number="21">
				<verse number="1">此事以後、耶穌在提庇哩亞海邊、又現己於門徒、其現己之事如左、</verse>
				<verse number="2">西門 彼得、多馬又名低土馬、加利利之迦拿人拿但業、西庇太二子、又門徒二人同在、</verse>
				<verse number="3">西門 彼得告眾曰、我往捕魚、眾曰、我亦偕往、眾出上船、此夜無所得、</verse>
				<verse number="4">天明、耶穌立於岸、但門徒不知其為耶穌、</verse>
				<verse number="5">耶穌曰、小子、爾有食物乎、對曰、無、</verse>
				<verse number="6">耶穌曰、將網投於船之右、必得焉、則投網、而網不能舉、因魚甚多也、</verse>
				<verse number="7">耶穌所愛之徒、則告彼得曰、是主也、時、西門 彼得赤身、一聞是主、即披衣下海、</verse>
				<verse number="8">其餘之門徒、因離岸不遠、約二十丈、遂乘小船、拽滿網之魚而至、</verse>
				<verse number="9">登岸、見彼處有炭火、其上有魚、又有餅、</verse>
				<verse number="10">耶穌曰、今所得之魚、取數尾來、</verse>
				<verse number="11">西門 彼得遂往、拽網上岸、滿網大魚、有一百五十三尾、魚雖如此之多、而網不裂、</verse>
				<verse number="12">耶穌曰、來食、門徒知其為主、故不敢問之曰、爾為誰、</verse>
				<verse number="13">耶穌則來、取餅賜眾、魚亦然、</verse>
				<verse number="14">耶穌由死復生以後、現己於門徒者、此其三也、○</verse>
				<verse number="15">眾食畢、耶穌問西門 彼得曰、約翰之子西門、爾較此眾更愛我乎、彼得曰、主、是也、爾知我愛爾矣、耶穌曰、飼我羔也、</verse>
				<verse number="16">耶穌再問曰、約拿之子西門、爾愛我乎、彼得曰、主、是也、爾知我愛爾矣、耶穌曰、牧我羊也、</verse>
				<verse number="17">耶穌三問曰、約拿之子西門、爾愛我乎、彼得因耶穌三次言爾愛我乎、則憂、曰、主、爾乃無所不知者、爾知我愛爾矣、耶穌曰、飼我羊也、</verse>
				<verse number="18">我誠告爾、幼時爾自束帶、任意而遊、惟老時必伸爾手、而他人束爾、且拽爾至不願往之處、</verse>
				<verse number="19">耶穌言此、乃指彼得將如何而死、以榮上帝也、言畢、又問彼得曰、從我、○</verse>
				<verse number="20">彼得轉身、見耶穌所愛之門徒隨於後、即昔晚餐時、倚耶穌懷而問云、主、賣爾者為誰、</verse>
				<verse number="21">彼得見之、即問耶穌曰、主、此人將如何、</verse>
				<verse number="22">耶穌曰、若我欲彼存至我來之時、與爾何干、爾從我也、</verse>
				<verse number="23">於是、此言散於兄弟間云、此門徒不死、然耶穌非言其不死、但言若我欲彼存至我來之時、與爾何干耳、○</verse>
				<verse number="24">為此事作證、而記之於書者、即此門徒也、且我等知其證乃真、○</verse>
				<verse number="25">耶穌所作之事更有多者、若一一書之、我思其書、世不足載矣、亞門、</verse>
			</chapter>
		</book>
		<book number="44">
			<chapter number="1">
				<verse number="1">提阿非羅乎、耶穌自始、至其託聖神命所選之使徒、</verse>
				<verse number="2">而後升天之日、凡其所行之事、所訓之言、我已皆載於前書矣、</verse>
				<verse number="3">耶穌受害後、以多確據、向使徒顯其復生、凡四十日、現已於彼等、論上帝國之道、</verse>
				<verse number="4">耶穌與使徒集時、命之曰、勿離耶路撒冷、當待父之所許者、即爾曾聞於我也、</verse>
				<verse number="5">蓋約翰施洗以水、惟爾不多日、必受洗於聖神矣、○</verse>
				<verse number="6">使徒集時、問耶穌曰、主、爾興復以色列國、即在此時乎、</verse>
				<verse number="7">耶穌曰、父以己權所定之時與日、非爾所可知、</verse>
				<verse number="8">惟聖神臨爾時、爾則必得能力、且必為我作證於耶路撒冷、猶太全地、撒馬利亞、以至地極也、○</verse>
				<verse number="9">耶穌言畢、遂升天、門徒觀之、有雲接之而不見、</verse>
				<verse number="10">當其升時、門徒注目仰天、忽有二人、白衣旁立、</verse>
				<verse number="11">曰、加利利人、爾何立此、仰天而望乎、此耶穌別爾升天、爾見其如是升天、後必如是而來也、○</verse>
				<verse number="12">門徒自橄欖山歸耶路撒冷、此山離耶路撒冷約安息日所行之路程、</verse>
				<verse number="13">即至、則登樓、彼得、雅各、約翰、安得烈、腓力、多馬、巴多羅買、馬太、亞勒腓之子雅各、稱銳之西門、與雅各之弟猶大、皆居於此樓、</verse>
				<verse number="14">彼眾偕數婦、及耶穌之母馬利亞、與耶穌之兄弟、同心恆務祈禱、○</verse>
				<verse number="15">其時、門徒集、約有一百二十人、彼得立於其中、曰、</verse>
				<verse number="16">兄弟乎、聖神託大闢之口、預言領人執耶穌之猶大、其經當應也、</verse>
				<verse number="17">此人本列於我中、與我共得此職者、</verse>
				<verse number="18">但彼以不義之財買田、後身仆、腹裂、腸盡流出、</verse>
				<verse number="19">耶路撒冷居民皆知之、故方言稱其田、曰、啞嘩𠯈嗎、譯即血田也、</verse>
				<verse number="20">詩篇云、願其屋為荒土、無人居之、其監督之職、願他人任之、</verse>
				<verse number="21">是以主耶穌在我中出入之時、</verse>
				<verse number="22">自約翰施洗起、至主別我升天之日止、所有常與我偕者、當於其中立一人、可與我共證耶穌復生也、</verse>
				<verse number="23">則舉二人、其一約瑟、名巴撒巴、又名猶士都、其二馬提亞、</verse>
				<verse number="24">眾禱云、主知眾人之心、求示於此二人中、誰為爾所選、</verse>
				<verse number="25">以任使徒之職、猶大離此職、而往己之地矣、</verse>
				<verse number="26">於是拈鬮、得馬提亞、彼遂與十一使徒同列、</verse>
			</chapter>
			<chapter number="2">
				<verse number="1">五旬節既至、門徒皆同心集一處、</verse>
				<verse number="2">忽自天有聲、如迅烈之風、滿其所坐之室、</verse>
				<verse number="3">遂見舌、如火燄、分而止各人上、</verse>
				<verse number="4">門徒皆被聖神充滿、始言各國方言、即按聖神所賜以能言者、○</verse>
				<verse number="5">時有敬虔之猶太人、自天下各國而來、寓於耶路撒冷、</verse>
				<verse number="6">此聲一作、眾集、聞門徒按眾人方言而言、則駭、</verse>
				<verse number="7">驚奇相告曰、言者非皆加利利人乎、</verse>
				<verse number="8">何我等各聞其言我所生之方言乎、</verse>
				<verse number="9">我等帕提亞人、米太人、以攔人、居米所波大米、猶太、伽帕多家、本都、亞西亞、</verse>
				<verse number="10">弗呂家、旁非利亞、埃及、與近古利奈之呂彼亞、諸方之人、自羅馬來之客旅、或猶太人、或進猶太教之人、</verse>
				<verse number="11">又有革哩底人、亞喇伯人、皆聽其以我各人之方言、述上帝之大用、</verse>
				<verse number="12">眾驚駭、且猶豫、相問曰、此何意乎、</verse>
				<verse number="13">又有人戲之曰、此人酣酒矣、○</verse>
				<verse number="14">彼得與十一使徒立、揚聲曰、猶太人、及凡居耶路撒冷之民乎、爾宜知之、請聽我言、</verse>
				<verse number="15">此人非醉、如爾逆料、因時方巳初也、</verse>
				<verse number="16">此即先知約耳所言、</verse>
				<verse number="17">上帝曰、末時、我必以我神賜萬人、使爾之子女言未來事、幼者觀異象、老者得異夢、</verse>
				<verse number="18">當時、我以我神賜我僕婢、使之言未來事、</verse>
				<verse number="19">我亦必顯奇事在天、異兆在地、如血、如火、如烟、</verse>
				<verse number="20">日變晦冥、月變血色、皆在主榮顯之大日未至之先也、</verse>
				<verse number="21">凡籲主名者必得救、○</verse>
				<verse number="22">彼得又曰、以色列人乎、請聽我言、上帝藉拿撒勒人耶穌、施行大能奇事異跡於爾中、乃爾所知者、此即上帝為耶穌立據示爾也、</verse>
				<verse number="23">彼既按上帝之預知及定旨被解、爾等則藉無法者之手、取之而釘死於十字架矣、</verse>
				<verse number="24">然彼既受死難後、上帝釋而復生之、因死不能拘之也、</verse>
				<verse number="25">蓋大闢指之曰、我觀主常在我前、主在我右、使我不至於震動、</verse>
				<verse number="26">我故心喜、口誦、且我身在墓而有望、</verse>
				<verse number="27">因爾必不遺我魂於陰府、而不使爾之聖者朽壞、</verse>
				<verse number="28">爾已以生命之路指示我、亦必使我於爾前喜樂充滿焉、</verse>
				<verse number="29">兄弟乎、容我以祖大闢之事明告爾、彼已死而葬、其墓至今日尚在我境內、</verse>
				<verse number="30">大闢既為先知、知上帝曾向之起誓、言將由其子孫中、必立一人以坐其位、</verse>
				<verse number="31">因其先見此事、故言基督復生、曰、其魂不遺於陰府、其身不至於朽壞、</verse>
				<verse number="32">此耶穌、上帝已使其復生、我等皆為此事作證、</verse>
				<verse number="33">故耶穌既高舉在上帝之右、且受父所許之聖神、則以爾所見所聞者降賜焉、</verse>
				<verse number="34">蓋大闢未升天、惟親云、主向我主曰、坐我右、</verse>
				<verse number="35">待我使爾敵為爾足凳、</verse>
				<verse number="36">然則以色列家、皆當確知、此耶穌、爾所釘於十字架者、上帝已立之為主、為基督矣、○</verse>
				<verse number="37">眾聞此言、心中如刺、問彼得與諸使徒曰、兄弟乎、我當行何事、</verse>
				<verse number="38">彼得答曰、爾當悔改、各奉耶穌基督之名受洗、使罪得赦、則必得主所賜之聖神矣、</verse>
				<verse number="39">蓋所許者、乃許爾、及爾子孫、並凡在遠方之人、即主、我之上帝、所召者也、</verse>
				<verse number="40">彼得又以多言作證、且勸之曰、爾當自救、離此邪惡之世代、○</verse>
				<verse number="41">悅納其言者皆受洗、是日、門徒之數約增三千人、</verse>
				<verse number="42">皆常守使徒之訓、及交接之道、且常擘餅祈禱、○</verse>
				<verse number="43">民皆敬畏、使徒多行奇事異跡、</verse>
				<verse number="44">信者皆在一處、凡物有無相通、</verse>
				<verse number="45">且賣田產家業、按各人之缺乏、而分與之、</verse>
				<verse number="46">日日同心在殿、在家擘餅、以歡以誠而食、</verse>
				<verse number="47">讚美上帝、見悅於眾民、主以得救之人、日增入教會焉、</verse>
			</chapter>
			<chapter number="3">
				<verse number="1">申初、祈禱時、彼得 約翰同上殿、</verse>
				<verse number="2">有生而跛者、每日被人擡、置於殿之一門、其門名美門也、欲求入殿者施濟、</verse>
				<verse number="3">見彼得 約翰將入殿、則求濟、</verse>
				<verse number="4">彼得 約翰注目視之曰、觀我、</verse>
				<verse number="5">其人即觀之、望有所得、</verse>
				<verse number="6">彼得曰、金銀我無有、惟我所有者捨與爾、即以拿撒勒人耶穌基督名、使爾起而行、</verse>
				<verse number="7">遂執其右手起之、其足及踝骨即健勁、</verse>
				<verse number="8">乃躍而立、且行、隨二人入殿、亦躍亦行、讚美上帝、</verse>
				<verse number="9">眾民見其行、及讚美上帝、</verse>
				<verse number="10">而識其為素坐殿之美門求濟者、則為其所遇之事、甚奇異驚駭、○</verse>
				<verse number="11">得愈之跛者、執彼得 約翰之手、眾民大奇、趨就之於所羅門之廊、</verse>
				<verse number="12">彼得見之、則告民曰、以色列人乎、何視此事為奇、何注目觀我等乎、豈我等以己之能力、己之虔敬、使此人行乎、</verse>
				<verse number="13">亞伯拉罕、以撒、雅各之上帝、我列祖之上帝、榮其子耶穌、爾等曾解之、彼拉多擬釋之、而爾等於其前棄之、</verse>
				<verse number="14">爾棄聖義之人、反求釋一兇犯付爾、</verse>
				<verse number="15">爾殺生命之主、上帝由死復生之、我等為此事作證、</verse>
				<verse number="16">因我信其名、故其名使爾所見所識之人得健、即主所賜之信、使此人於爾眾前得全愈也、○</verse>
				<verse number="17">兄弟乎、我知爾行此事、乃出不知耳、爾之有司亦然、</verse>
				<verse number="18">惟上帝託其諸先知之口、預言基督必受害、今爾如此行、上帝已應其言矣、</verse>
				<verse number="19">故爾宜悔改反正、使爾罪得抹、如此、安舒之日、則可由主前而至、</verse>
				<verse number="20">且為爾所預定之基督、即耶穌、主必遣之來也、</verse>
				<verse number="21">彼當在天、待萬物振興時、即上帝託自古以來聖先知所言之時也、</verse>
				<verse number="22">摩西曾告我列祖云、主、爾之上帝、將於爾兄弟中、立一先知如我、凡其所告爾之言、爾皆宜聽之、</verse>
				<verse number="23">凡不聽此先知者、必被滅絕於民中、</verse>
				<verse number="24">自撒母耳以來之眾先知、凡言預言者、亦皆指此時而言也、</verse>
				<verse number="25">爾為先知子孫、承上帝與爾列祖所立之約、告亞伯拉罕曰、天下諸族、必皆藉爾裔而得福、</verse>
				<verse number="26">上帝立其子耶穌、先遣之祝爾、使爾各改其惡焉、</verse>
			</chapter>
			<chapter number="4">
				<verse number="1">使徒與民言時、祭司、殿司、並撒土該人、忽至、</verse>
				<verse number="2">因不悅其教民、及引耶穌以傳死者復生之道、</verse>
				<verse number="3">遂執之、因時已晚、故囚之以待明日、</verse>
				<verse number="4">然聽道者多信從、人數約有五千矣、○</verse>
				<verse number="5">明日、有司、長老、士子、</verse>
				<verse number="6">祭司長亞那、同該亞法、約翰、亞力山大、與凡祭司長之族、皆集於耶路撒冷、</verse>
				<verse number="7">既立使徒於前、則詰問之曰、爾以何權何名行此事乎、</verse>
				<verse number="8">彼得被聖神充滿、答之曰、民之有司、及以色列之長老、</verse>
				<verse number="9">今日若因我等向病人所行之善事、被問其何以得愈、</verse>
				<verse number="10">則爾眾與以色列民皆當知、拿撒勒人耶穌基督、爾所釘於十字架、上帝所復生者、即賴其名、此人得愈、立於爾前、</verse>
				<verse number="11">此耶穌乃爾匠人所棄之石、已成屋角首石矣、</verse>
				<verse number="12">捨此、別無救主、因天下人間、更無賜他名、我等可賴以得救者也、○</verse>
				<verse number="13">眾見彼得 約翰、毅然言論、曾知其為未學之小民、則奇異、且識其為前偕耶穌者、</verse>
				<verse number="14">惟因得愈之人同立、則無言駁之、</verse>
				<verse number="15">乃令之出公會、然後相議曰、</verse>
				<verse number="16">此二人將何以處之、因彼顯行異跡、耶路撒冷居民皆知之、我等亦不能云其無也、</verse>
				<verse number="17">但免此事更播民間、當恐喝之、使其不復以此名訓人、</verse>
				<verse number="18">遂召二使徒來、戒之、萬勿以耶穌名、或言論或訓教也、</verse>
				<verse number="19">彼得 約翰答云、聽爾等過於聽上帝、在上帝前義乎、爾自決之、</verse>
				<verse number="20">我等所見所聞者、不得不言也、</verse>
				<verse number="21">有司既恐喝二使徒、即釋之、不得所以責之者、畏民故也、</verse>
				<verse number="22">因眾見其所行之奇事、皆歸榮於上帝、且由異跡而其病得愈者、其人有四十餘歲矣、○</verse>
				<verse number="23">使徒既被釋、乃就其友、以祭司諸長及長老所言告之、</verse>
				<verse number="24">友聞之、則同心揚聲、籲上帝曰、主、爾乃上帝、造天地海、及其中之萬物者、</verse>
				<verse number="25">曾託爾臣大闢之口言云、異邦為何奮怒、諸民為何圖謀虛妄之事、</verse>
				<verse number="26">世之君王興起、候伯聚集、逆主及其基督、</verse>
				<verse number="27">蓋希律王、及本丟彼拉多、異邦人及以色列民、果集、而攻爾所膏之聖子耶穌、</verse>
				<verse number="28">以成爾權與旨所預定之事、</verse>
				<verse number="29">今彼等恐喝我、求主鑒之、</verse>
				<verse number="30">且伸爾手以醫疾病、賜爾僕毅然傳爾之道、使異跡奇事、託爾聖子耶穌名、可行焉、</verse>
				<verse number="31">禱畢、其所集之處震動、彼皆被聖神充滿、毅然傳上帝之道、</verse>
				<verse number="32">信者皆一心一志、無一人云、我之財物屬於我也、凡物有無相通、</verse>
				<verse number="33">使徒以大能證主耶穌之復生、皆獲大恩焉、</verse>
				<verse number="34">其中無窮乏者、因凡有田宅之人、則賣之、攜其價銀、</verse>
				<verse number="35">置使徒足前、按各人所需者分與之、○</verse>
				<verse number="36">有利未族人、生於居比路、名約西、使徒稱之為巴拿巴、譯即勸慰子也、</verse>
				<verse number="37">彼有田賣之、攜其銀、置使徒足前、</verse>
			</chapter>
			<chapter number="5">
				<verse number="1">有一人、名亞拿尼亞、與妻撒非喇、賣田產、</verse>
				<verse number="2">亞拿尼亞以價銀暗藏數分、其妻亦知之、餘數分攜來、置於使徒足前、</verse>
				<verse number="3">彼得曰、亞拿尼亞、何為撒但充滿爾心、致爾欺聖神、以田價銀暗藏數分、</verse>
				<verse number="4">田未賣、非爾田乎、既賣、銀非爾為主乎、爾心為何生此念、爾非欺人、乃欺上帝也、</verse>
				<verse number="5">亞拿尼亞聞此言、即仆而氣絕、聞此事之人皆大懼、</verse>
				<verse number="6">少者數人起、殮尸、擡出、葬之、○</verse>
				<verse number="7">過一時半、其妻亦入、尚未知此事、</verse>
				<verse number="8">彼得問之曰、爾等賣田之價銀止此乎、明以告我、曰、然、止此耳、</verse>
				<verse number="9">彼得曰、爾等為何同謀試主之神乎、葬爾夫者之足已至門前、亦將擡爾出矣、</verse>
				<verse number="10">婦立仆於彼得之足前而氣絕、少者入、見其已死、遂擡之出、葬於夫側、</verse>
				<verse number="11">全會與凡聞此事者皆大懼、○</verse>
				<verse number="12">使徒於民間多行異跡奇事、信者皆同心集於所羅門之廊、</verse>
				<verse number="13">餘人無敢親之者、然眾民稱頌之、</verse>
				<verse number="14">信主者加增、男女甚眾、</verse>
				<verse number="15">致有人以患病者、擡至街前、置之床榻、望彼得過、其影或庇之也、</verse>
				<verse number="16">鄰邑之眾亦集、以患病者、及被邪鬼所難者、帶至耶路撒冷、皆得愈、○</verse>
				<verse number="17">祭司長與其同人、即撒土該黨、皆起、心滿恨怒、</verse>
				<verse number="18">執使徒下於監、</verse>
				<verse number="19">主之使者、夜開監門領之出、</verse>
				<verse number="20">曰、往立殿中、以此生命之道全告民、</verse>
				<verse number="21">使徒聞此言、則黎明入殿訓人、祭司長與其同人皆至、召公會及以色列族之諸長老集、遣人至監、拽使徒來、</verse>
				<verse number="22">吏役至監、不見使徒、即返報曰、</verse>
				<verse number="23">我等見監鎖閉甚固、守者立於門外、及開門、其中不見一人、</verse>
				<verse number="24">殿司及祭司諸長、聞此言、則為之心甚不安、不知此事將若何、</verse>
				<verse number="25">有人來報彼等曰、爾所下於監者、今立於殿訓民、○</verse>
				<verse number="26">於是、殿司與吏役往、帶使徒來、惟不敢用強、因懼民以石擊之也、</verse>
				<verse number="27">既帶至、則立之於公會前、祭司長問之曰、</verse>
				<verse number="28">我等非嚴禁爾、勿以此名訓人乎、爾反以爾教播滿耶路撒冷、欲以此人之血歸於我等也、○</verse>
				<verse number="29">彼得與諸使徒答曰、聽上帝過於聽人、宜也、</verse>
				<verse number="30">爾懸木而殺之耶穌、我列祖之上帝復生之、</verse>
				<verse number="31">上帝又舉之於己右、為君、為救主、欲賜以色列民悔改而罪得赦、</verse>
				<verse number="32">我等為此事作證、上帝賜信從者之聖神、亦為此事作證、○</verse>
				<verse number="33">眾聞此言、暴怒、謀欲殺使徒、</verse>
				<verse number="34">有法利賽人、名迦馬列、為教法師、乃眾民所尊者、立於公會中、令將使徒暫帶出、</verse>
				<verse number="35">則曰、以色列人乎、爾當自慎、何以處此數人也、</verse>
				<verse number="36">前者有丟大起、妄自矜誇、附之者約四百人、但丟大被殺、從之者皆散、歸於無有矣、</verse>
				<verse number="37">後、報名上册時、又有加利利 猶大起、誘多民隨之、彼亦亡、從之者皆散矣、</verse>
				<verse number="38">今我告爾、宜遠此人、聽之可也、蓋其所謀所為、若出於人、必毀、</verse>
				<verse number="39">若出於上帝、爾必不能毀之、恐爾亦逆上帝也、</verse>
				<verse number="40">眾然其言、乃召使徒入、扑之、命其勿以耶穌名訓人、遂釋之、</verse>
				<verse number="41">使徒離公會、因主視彼等配為其名受辱、皆喜、</verse>
				<verse number="42">於是、每日在殿在家、訓人無有止息、傳耶穌乃基督、</verse>
			</chapter>
			<chapter number="6">
				<verse number="1">當時、門徒加多、有言希利尼方言之猶太人、怨希伯來人、因每日之施濟、彼等之寡婦無分也、</verse>
				<verse number="2">十二使徒召眾門徒曰、我等不傳上帝道、而司飲食、非所宜也、</verse>
				<verse number="3">兄弟乎、宜於爾中、選有美稱、充滿於聖神、智慧全備者、七人、我等立之以司此事、</verse>
				<verse number="4">我等則專務祈禱傳道、</verse>
				<verse number="5">眾悅此言、遂選士提反、其為人也篤信、充滿於聖神者也、又選腓力、伯羅哥羅、尼迦挪、提門、巴米拿、並進教之安提阿人尼哥拉、</verse>
				<verse number="6">眾立此數人於使徒前、使徒祈禱、以手按於其上、○</verse>
				<verse number="7">上帝之道漸興、在耶路撒冷、門徒之數增廣矣、有多祭司順信焉、○</verse>
				<verse number="8">士提反篤信多能、行大異跡奇事於民間、</verse>
				<verse number="9">時、有唎咟哋哪會堂、並古利奈、亞力山太、基利家、亞西亞、各會堂之人起、與士提反辯論、</verse>
				<verse number="10">士提反以慧心銳志而言、彼眾不能勝之、</verse>
				<verse number="11">乃賄人、使其言曰、我聞此人出毀謗摩西及上帝之言矣、</verse>
				<verse number="12">又聳眾民與長老及士子、忽來執之、拽至公會、</verse>
				<verse number="13">設妄證者、曰、此人毀謗聖所及律法不止、</verse>
				<verse number="14">我等曾聞其言曰、拿撒勒人耶穌將毀此所、且改摩西授我等之例也、</verse>
				<verse number="15">於是坐於公會中者、皆目注士提反、見其容如天使之容焉、</verse>
			</chapter>
			<chapter number="7">
				<verse number="1">祭司長問士提反曰、果有此事乎、</verse>
				<verse number="2">士提反曰、諸父兄弟聽之、昔我祖亞伯拉罕、尚在米所波大米、未居哈蘭時、榮光之上帝現於彼曰、</verse>
				<verse number="3">爾出故土、離親族、往我所將示爾之地、</verse>
				<verse number="4">亞伯拉罕乃離迦勒底、居哈蘭、其父死後、上帝命之遷至此地、即爾今所居者、</verse>
				<verse number="5">但在此地、上帝未以業產賜之、即立足之地亦未賜之也、惟許必以此地賜之、及其子孫為業、時、亞伯拉罕尚未有子也、</verse>
				<verse number="6">上帝告之云、爾子孫將旅於異地、其地之人必以之為奴、困苦之、歷四百年焉、</verse>
				<verse number="7">上帝又曰、以彼為奴之國、我必審之、後爾子孫必出、事我於此地矣、</verse>
				<verse number="8">上帝以割禮之約賜亞伯拉罕、後亞伯拉罕生以撒、至八日、為之行割禮、以撒生雅各、雅各生我之十二祖、</verse>
				<verse number="9">列祖妒約瑟、賣於埃及、惟上帝偕之、</verse>
				<verse number="10">拯之出諸難、賜在埃及王法老前、有智慧、得恩寵、封其為埃及總宰、兼司法老全家、</verse>
				<verse number="11">後、埃及 迦南遍地饑荒、苦甚、我祖絕糧、</verse>
				<verse number="12">雅各聞埃及有穀、則先遣我祖往、</verse>
				<verse number="13">再遣之、約瑟使兄弟識己、且約瑟之族見知於法老、</verse>
				<verse number="14">約瑟遂遣兄弟請父雅各、及全族七十五人同來、</verse>
				<verse number="15">於是雅各往埃及、後與我列祖皆死於彼焉、</verse>
				<verse number="16">子孫遷葬於敘劍之墓、此墓乃亞伯拉罕以銀、由敘劍之哈抹子孫所買者、</verse>
				<verse number="17">上帝誓許亞伯拉罕之言將應之期、以色列民在埃及興盛繁多、</verse>
				<verse number="18">至新王登位、不念約瑟、</verse>
				<verse number="19">此王詭謀我族、困苦我祖、使棄其嬰孩、欲彼不得存活也、</verse>
				<verse number="20">時、摩西生而甚美、在父家、育三月、</verse>
				<verse number="21">棄後、法老之女取之、育為己子矣、</verse>
				<verse number="22">摩西盡得埃及人之學術、言語行事皆有才能、</verse>
				<verse number="23">年滿四十、心中起念、欲往視其兄弟以色列民也、</verse>
				<verse number="24">見一人受埃及人之冤屈、則保護之、為受屈者報仇、而殺埃及人、</verse>
				<verse number="25">彼意兄弟必悟、上帝將藉其手救之、而兄弟不悟也、</verse>
				<verse number="26">次日、見二以色列人鬥、勸之和睦、曰、爾乃兄弟、何相害也、</verse>
				<verse number="27">其不義者拒摩西、曰、誰立爾為有司刑官以治我乎、</verse>
				<verse number="28">爾欲殺我、如昨日殺埃及人乎、</verse>
				<verse number="29">摩西聞此言而奔、旅於米田、在彼生二子焉、</verse>
				<verse number="30">過四十年、主之使者、在西乃山之野、荊棘火燄中、現於摩西、</verse>
				<verse number="31">摩西見而奇之、進前詳視、聞主之聲曰、</verse>
				<verse number="32">我乃爾列祖之上帝、亞伯拉罕之上帝、以撒之上帝、雅各之上帝、摩西戰慄不敢視、</verse>
				<verse number="33">主曰、解爾足之履、因爾所立之地、乃聖地也、</verse>
				<verse number="34">我民在埃及者、其所受之苦、我已見之、其悲嘆之聲、我已聞之、我今降臨以救之、爾來、我遣爾往埃及也、</verse>
				<verse number="35">民曾拒摩西云、誰立爾為有司為刑官乎、然上帝託荊棘中所現之使者之手、遣此摩西為有司為救主矣、</verse>
				<verse number="36">彼領民出其地、行異跡奇事於埃及、於紅海、於曠野、四十年、</verse>
				<verse number="37">此摩西曾告以色列民曰、主、爾之上帝、將於爾兄弟中、立一先知如我、爾宜聽之、</verse>
				<verse number="38">昔會在曠野之時、摩西於會中、偕天使及我之列祖、此天使於西乃山與之言、摩西受生命之道以授我、</verse>
				<verse number="39">列祖不肯順、反拒之、而心轉向埃及、</verse>
				<verse number="40">告亞倫曰、爾為我作神像以導我、蓋領我出埃及之摩西、我不知其何所往矣、</verse>
				<verse number="41">當時、彼等鑄犢像、祭之、且喜其手所作也、</verse>
				<verse number="42">於是、上帝不顧彼等、聽其奉事天上之眾星、如先知書所載云、以色列族乎、爾四十年在曠野、豈以犧牲祭物獻於我乎、</verse>
				<verse number="43">爾擡摩落之幕、並爾神臉番之星、此像、乃爾為欲敬拜而造者、因此我必遷爾至巴比倫外矣、</verse>
				<verse number="44">我列祖在曠野有作證之幕、此幕、乃與摩西言之上帝、命其按所見之幕式而造之、</verse>
				<verse number="45">我列祖承受此幕、與約書亞奉之、入異邦人之地、其人、上帝於我列祖前、逐之、以至大闢時也、</verse>
				<verse number="46">大闢在上帝前蒙恩、欲為雅各之上帝造殿、</verse>
				<verse number="47">而所羅門造之、</verse>
				<verse number="48">然至上者、不居手造之殿、如先知言云、</verse>
				<verse number="49">主曰、天乃我座位、地乃我足凳、爾等造何屋以居我、何地為我安息之所、</verse>
				<verse number="50">萬物非皆我手所造者乎、○</verse>
				<verse number="51">爾強項塞心充耳之人、常逆聖神、爾祖如何、爾亦如何、</verse>
				<verse number="52">先知中有誰、而爾祖不逼迫之、預言義者將至之人、爾祖殺之、今爾以此義者、賣而殺之矣、</verse>
				<verse number="53">爾受天使所傳之律法、竟不守也、○</verse>
				<verse number="54">眾聞此言、心中忿怒、切齒向之、</verse>
				<verse number="55">士提反充滿於聖神、注目仰天、見上帝之榮、又見耶穌立上帝右、</verse>
				<verse number="56">則曰、我見天開、人子立上帝右、</verse>
				<verse number="57">眾厲聲而呼、掩耳、同心擁上、</verse>
				<verse number="58">逐之出城、以石擊之、作證之人解衣、置一少者足前、少者名掃羅也、</verse>
				<verse number="59">眾以石擊士提反、士提反籲曰、求主耶穌接我魂、</verse>
				<verse number="60">且屈膝、大聲呼曰、主乎、勿以此罪歸彼等、言畢而寢、掃羅見其死、亦喜、</verse>
			</chapter>
			<chapter number="8">
				<verse number="1">當時、在耶路撒冷之教會大遭逼迫、使徒以外、皆散於猶太、及撒馬利亞諸地、</verse>
				<verse number="2">有敬虔者葬士提反、為之拍胸大哭、</verse>
				<verse number="3">掃羅殘害教會、入各人之家、執男女下於監、○</verse>
				<verse number="4">其散者、遍行傳福音、</verse>
				<verse number="5">腓力往撒馬利亞城、以基督宣於其民、</verse>
				<verse number="6">眾聞腓力之言、而見其所行之異跡、則同心聽其道、</verse>
				<verse number="7">蓋有多被邪鬼所附者、邪鬼大呼、離人而出、又有多癱者、跛者、皆得愈、</verse>
				<verse number="8">城中有大喜焉、○</verse>
				<verse number="9">有一人名西門、素於城內行巫術、使撒馬利亞人駭異、自誇為大、</verse>
				<verse number="10">長幼卑尊、皆謹聽之、曰、此人乃上帝之大能也、</verse>
				<verse number="11">彼等謹聽之故、因其久以巫術使民駭異也、</verse>
				<verse number="12">但彼等既信腓力傳上帝國之福音、及耶穌基督名、則男女皆受洗、</verse>
				<verse number="13">西門亦信、受洗後、則常偕腓力、見其所行之大能異跡、遂駭甚、○</verse>
				<verse number="14">使徒在耶路撒冷、聞撒馬利亞人受上帝之道、乃遣彼得 約翰就之、</verse>
				<verse number="15">二人既至、則為眾祈禱、使其受聖神、</verse>
				<verse number="16">蓋聖神尚未臨其上、惟受洗、得歸於主耶穌名耳、</verse>
				<verse number="17">於是二使徒以手按眾、眾遂受聖神、○</verse>
				<verse number="18">西門見使徒按手、即有聖神賜焉、則以銀獻之、</verse>
				<verse number="19">曰、請以此能賜我、使我手所按者、亦可受聖神也、</verse>
				<verse number="20">彼得曰、爾之銀與爾偕亡、因爾意上帝所賜、以銀可買也、</verse>
				<verse number="21">爾與此事無分無與、蓋在上帝前、爾心不正也、</verse>
				<verse number="22">故當悔改此惡、祈求上帝、或心之惡念可赦矣、</verse>
				<verse number="23">蓋我見爾滿於毒惡、而為罪所繫、</verse>
				<verse number="24">西門曰、求爾為我禱主、免爾所言者臨我也、○</verse>
				<verse number="25">二使徒既明證且宣言主之道、則返耶路撒冷、經撒馬利亞多村、傳福音、○</verse>
				<verse number="26">主之使者告腓力曰、起、向南、往由耶路撒冷至迦薩之路、其路乃曠野、</verse>
				<verse number="27">遂起而往、有埃提阿百之太監、司埃提阿百女王干大基之諸庫、大有權者也、彼已至耶路撒冷崇拜上帝、</verse>
				<verse number="28">今返、坐於車中、讀先知以賽亞書、</verse>
				<verse number="29">聖神告腓力曰、前往就車、</verse>
				<verse number="30">腓力趨就之、聞太監讀先知以賽亞書、乃問曰、爾所讀者、爾明悟乎、</verse>
				<verse number="31">對曰、無人指示、何能明悟、遂請腓力登車同坐、</verse>
				<verse number="32">所讀之經文曰、其被牽、如羊就死地、其不啟口、如羔在翦毛者之前而無聲、</verse>
				<verse number="33">其卑微之時、人廢公義而審之、其生命既滅於地、誰能述其世代乎、</verse>
				<verse number="34">太監向腓力曰、請問、先知言此、所指為誰、指己身乎、指他人乎、</verse>
				<verse number="35">腓力啟口引此經、以耶穌福音傳與之、</verse>
				<verse number="36">行路時、至有水之處、太監曰、此處有水、我受洗何妨乎、</verse>
				<verse number="37">腓力曰、爾若全心以信、則可、對曰、我信耶穌基督乃上帝之子、</verse>
				<verse number="38">遂命停車、腓力太監同下水、腓力與之施洗焉、</verse>
				<verse number="39">由水而上、主之神、忽引腓力去矣、太監不復見之、乃欣然仍行路、</verse>
				<verse number="40">腓力被引至亞鎖都、乃經行諸城傳福音、以至該撒利亞、</verse>
			</chapter>
			<chapter number="9">
				<verse number="1">掃羅仍然忿怒、恐喝主之門徒、欲殺之、往見祭司長、</verse>
				<verse number="2">求公文、寄大馬色諸會堂、准其若遇從主道者、或男或女、可繫之而解至耶路撒冷、</verse>
				<verse number="3">掃羅行近大馬色、忽自天有光、四面照之、</verse>
				<verse number="4">遂仆地、聞有聲向之曰、掃羅、掃羅、爾為何逼迫我、</verse>
				<verse number="5">掃羅曰、主、爾為誰、主曰、我乃耶穌、爾所逼迫者、爾以足踢刺、難矣、</verse>
				<verse number="6">掃羅戰慄驚異、曰、主、欲我行何事、主曰、爾起、入城、則所當行者、必示於爾、</verse>
				<verse number="7">同行之人立於彼、噤口不言、聞聲而不見人、</verse>
				<verse number="8">掃羅自地起、開目不能見、人執其手、領之入大馬色城、</verse>
				<verse number="9">三日不見、亦不飲不食、</verse>
				<verse number="10">大馬色有門徒、名亞拿尼亞、主在異象中呼之、曰、亞拿尼亞、對曰、主、我在此、</verse>
				<verse number="11">主曰、起、往直街、至猶大家、訪大數人、名掃羅、蓋彼方祈禱、</verse>
				<verse number="12">且彼在異象中見一人、名亞拿尼亞、入而按手其上、使之得見、</verse>
				<verse number="13">亞拿尼亞對曰、主、我聞多人言、彼在耶路撒冷、甚困苦爾之聖徒、</verse>
				<verse number="14">今在此、有由祭司諸長所得之權、以繫凡籲爾名者、</verse>
				<verse number="15">主曰、爾往、彼乃我所選之器、以宣揚我名於異邦人、及君王、並以色列民前、</verse>
				<verse number="16">蓋我將示之、彼必為我名受多害也、</verse>
				<verse number="17">亞拿尼亞遂往、入室、手按掃羅曰、兄弟掃羅乎、爾來時、途中現於爾者、即主耶穌、遣我來使爾得見、且充滿於聖神、</verse>
				<verse number="18">掃羅目忽有所脫、如鱗燃、即得見、於是、起而受洗焉、既食乃健、○</verse>
				<verse number="19">掃羅在大馬色、與諸門徒居數日、</verse>
				<verse number="20">遂於各會堂傳耶穌為上帝子、</verse>
				<verse number="21">凡聞之者皆駭異、曰、此人非在耶路撒冷殘害籲此名者乎、今至此、非為欲繫主徒、解於祭司諸長乎、</verse>
				<verse number="22">但掃羅心志更堅、辯駁居於大馬色之猶太人、證耶穌乃基督、○</verse>
				<verse number="23">過多日、猶太人謀欲殺掃羅、</verse>
				<verse number="24">其計被掃羅知之、彼等又晝夜伺於城門、欲殺之、</verse>
				<verse number="25">門徒則在夜間以筐、自城上縋掃羅下、○</verse>
				<verse number="26">掃羅至耶路撒冷、欲納交於門徒、彼等皆懼之、而不信其為徒也、</verse>
				<verse number="27">巴拿巴引之見使徒、將其於途中如何見主、而主與言、並其在大馬色、如何以耶穌名毅然傳道、皆述之、</verse>
				<verse number="28">於是、掃羅在耶路撒冷與門徒出入、</verse>
				<verse number="29">且以主耶穌名毅然傳道、與言希利尼方言之猶太人言論辯駁、其人圖殺之、</verse>
				<verse number="30">兄弟如此、則送之至該撒利亞、遣歸大數、</verse>
				<verse number="31">時、猶太全地、加利利、撒馬利亞、諸會平安建立、行事畏主、得聖神之慰、人數加多矣、○</verse>
				<verse number="32">彼得遍行四方、有聖徒居呂大、彼得就之、</verse>
				<verse number="33">在彼見一人、名以尼雅、患癱瘋、臥床八年、</verse>
				<verse number="34">彼得向之曰、以尼雅、耶穌基督愈爾矣、起、治爾床、彼即起、</verse>
				<verse number="35">居呂大與撒崙之人皆見之、則歸主、○</verse>
				<verse number="36">約帕有女徒、名大比大、譯即多加、彼廣行善事、多濟窮民、</verse>
				<verse number="37">當時患病而死、身既洗淨、則停於樓、</verse>
				<verse number="38">呂大近約帕、門徒聞彼得在彼、遣二人求其來、勿遲焉、</verse>
				<verse number="39">彼得起、與二人同往、既至、人引之登樓、眾寡婦立於彼得旁而哭、以多加生時所作之衣服、與之觀、</verse>
				<verse number="40">彼得遣眾出、乃屈膝祈禱、轉身向尸曰、大比大、起、女則開目見彼得、遂起而坐、</verse>
				<verse number="41">彼得以手扶之起、召諸聖徒及寡婦入、以大比大已復活使之見、</verse>
				<verse number="42">約帕全城之人皆知此事、信主者多、</verse>
				<verse number="43">彼得在約帕日久、居皮工西門家、</verse>
			</chapter>
			<chapter number="10">
				<verse number="1">該撒利亞有人、名哥尼流、乃以大利營中之百夫長也、</verse>
				<verse number="2">其人敬虔、與全家皆畏上帝、廣濟於民、常祈上帝、</verse>
				<verse number="3">一日約申初、哥尼流於異象中、明見上帝之使者入就之、曰、哥尼流、</verse>
				<verse number="4">哥尼流注目視之、驚曰、主、何事、天使曰、爾祈禱施濟已上達、為上帝所記矣、</verse>
				<verse number="5">爾今當遣人往約帕、請西門名彼得者、</verse>
				<verse number="6">寓海邊皮工西門家、彼必以所當行者告爾、</verse>
				<verse number="7">使者既退、哥尼流即召二僕、並常侍之兵卒中敬虔一人、</verse>
				<verse number="8">以此事盡告之、遂遣之往約帕、○</verse>
				<verse number="9">次日、三人尚在路間、將近城、時約午正、彼得升屋祈禱、</verse>
				<verse number="10">覺飢甚、欲食、人方備飱時、彼得神遊象外、</verse>
				<verse number="11">見天開、有器降其前、狀如大布、繫四角縋地、</verse>
				<verse number="12">內有地上各類四足之牲畜、野獸、昆蟲、及天上之飛鳥、</verse>
				<verse number="13">且有聲曰、彼得起、殺而食之、</verse>
				<verse number="14">彼得曰、主、不可、凡俗物及不潔之物、我未食也、</verse>
				<verse number="15">聲又曰、上帝所潔者、爾勿以之為俗、</verse>
				<verse number="16">如是者有三次、器則復收於天矣、○</verse>
				<verse number="17">彼得心內猶豫、不知所見之異象何意、時、哥尼流所遣之人、已訪至西門家、立於門外、</verse>
				<verse number="18">呼而問曰、西門 彼得寓此否、</verse>
				<verse number="19">彼得尚思所見之異象、聖神告之曰、有三人尋爾、</verse>
				<verse number="20">起而下、與之往、勿疑、蓋我遣之也、</verse>
				<verse number="21">彼得下、見哥尼流所遣之人、曰、我即爾所尋者、爾為何事而來、</verse>
				<verse number="22">曰、百夫長哥尼流、義人也、且畏上帝、為猶太通國之人所稱頌、彼奉聖天使默示、請爾至其家、聽爾之言也、</verse>
				<verse number="23">彼得乃延之入、止宿焉、明日與之往、亦有約帕兄弟數人偕行、</verse>
				<verse number="24">次日至該撒利亞、哥尼流已集親戚朋友候之、○</verse>
				<verse number="25">彼得入時、哥尼流迎之、伏於其足前拜之、</verse>
				<verse number="26">彼得扶之起、曰、爾起、我亦人也、</verse>
				<verse number="27">彼得與之語而入、見有多人集、</verse>
				<verse number="28">告之曰、猶太人不宜與異邦人相交、入其室、爾等所知也、但上帝已示我、無論何人、皆不可稱之為俗、或不潔、</verse>
				<verse number="29">故見請、不推辭而至、今問爾等請我何故、</verse>
				<verse number="30">哥尼流曰、前四日我禁食、至此時分、當申初在家祈禱、忽有一人衣光明衣、立於我前、</verse>
				<verse number="31">曰、哥尼流、爾祈禱已蒙垂聽、爾施濟已被上帝記之矣、</verse>
				<verse number="32">爾當遣人往約帕、請西門名彼得者、寓海邊皮工西門家、彼至、必與爾言、</verse>
				<verse number="33">我故遣人請爾、爾來甚善、今我眾皆在上帝前、欲聞上帝凡所命爾者、○</verse>
				<verse number="34">彼得啟口曰、今我真知上帝不以貌取人、</verse>
				<verse number="35">各國中有敬畏上帝而行義者、皆為其所悅納、</verse>
				<verse number="36">上帝託耶穌基督傳和平之福音、以道授以色列民、耶穌乃萬民之主也、</verse>
				<verse number="37">此道爾知之、即約翰傳教施洗之後、所始言於加利利、而宣遍於猶太之道也、</verse>
				<verse number="38">爾又知上帝以聖神以大能膏拿撒勒人耶穌、耶穌周遊行善、醫凡被魔鬼所制服者、蓋上帝偕之也、</verse>
				<verse number="39">其在猶太人之地、乃耶路撒冷城、凡所行者、我等為之作證、但人懸之於木殺焉、</verse>
				<verse number="40">至第三日、上帝復生之、顯之於人、</verse>
				<verse number="41">非顯於眾民、乃顯於上帝所預選以為證者、即我等於其復生後、與之同飲食者也、</verse>
				<verse number="42">彼且命我等傳道於民、證上帝所立定以審判生者死者、即此人也、</verse>
				<verse number="43">諸先知亦為之作證、言凡信之者、賴其名必得赦罪、○</verse>
				<verse number="44">彼得言時、聖神臨諸聽道者、</verse>
				<verse number="45">偕彼得同來之門徒、受割禮者也、見聖神降賜異邦人、則駭異、</verse>
				<verse number="46">蓋聞其言諸國方言、及稱上帝為大也、</verse>
				<verse number="47">彼得曰、此人既受聖神如我等然、誰能禁以水與之施洗乎、</verse>
				<verse number="48">遂命以主名與之施洗、眾請彼得居數日、</verse>
			</chapter>
			<chapter number="11">
				<verse number="1">使徒及兄弟在猶太、聞異邦人亦受上帝之道、</verse>
				<verse number="2">彼得上耶路撒冷、奉割禮者駁之、</verse>
				<verse number="3">曰、爾入未受割禮者之室、與之共食也、</verse>
				<verse number="4">彼得遂以此事、按次第備述之、</verse>
				<verse number="5">其言曰、我在約帕城、祈禱之時、神遊象外、於異象之中、見有器降下、狀如大布、繫四角、自天縋至我前、</verse>
				<verse number="6">注目視之、見內有地上四足之牲畜、野獸、昆蟲、及天空之飛鳥、</verse>
				<verse number="7">且聞有聲曰、彼得起、殺而食之、</verse>
				<verse number="8">我曰、主、不可、凡俗物及不潔之物、從未入我口也、</verse>
				<verse number="9">其聲自天又曰、上帝所潔者、爾勿以之為俗、</verse>
				<verse number="10">如是者有三次、後諸物皆復收於天矣、</verse>
				<verse number="11">即有三人立於我所寓之門外、乃自該撒利亞遣以就我者、</verse>
				<verse number="12">聖神命我同往勿疑、且此兄弟六人與我偕往、入其人之室、</verse>
				<verse number="13">其人告我等、曾見天使立於其家、而向之曰、爾遣人往約帕、請西門名彼得者、</verse>
				<verse number="14">其必以救爾及爾全家之言告爾也、</verse>
				<verse number="15">我正言時、聖神臨之、如初臨我等焉、</verse>
				<verse number="16">我即憶主言曰、約翰乃以水施洗、惟爾必受洗於聖神、</verse>
				<verse number="17">上帝既賜恩於彼等、無異賜恩於我等、信主耶穌基督者、則我何人、能阻上帝乎、</verse>
				<verse number="18">眾聞此無辭以對、惟歸榮於上帝、曰、如是、上帝亦賜異邦人悔改以得生命矣、○</verse>
				<verse number="19">因士提反之事、教會遭難、其四散之門徒遍行各處、至腓尼基、居比路、安提阿、但傳道於猶太人而已、</verse>
				<verse number="20">中有居比路、古利奈數人、彼至安提阿、則傳主耶穌福音與言希利尼方言之猶太人、</verse>
				<verse number="21">主手扶助之、信而歸主者甚眾、</verse>
				<verse number="22">耶路撒冷教會聞此、遂遣巴拿巴往安提阿、</verse>
				<verse number="23">既至、見上帝賜彼等之恩、則喜、乃勸眾堅心事主、</verse>
				<verse number="24">蓋巴拿巴、善人也、篤信、充滿於聖神、於是歸主者多矣、○</verse>
				<verse number="25">巴拿巴往大數訪掃羅、</verse>
				<verse number="26">既遇之、即引至安提阿、彼二人集於會中一年、訓多人矣、宗主者稱為基督門徒、自安提阿始也、○</verse>
				<verse number="27">時、有先知數人、自耶路撒冷至安提阿、</verse>
				<verse number="28">中有一人、名亞伽布、起、被感於聖神、言天下將大饑、後在革老丟 該撒時、果有之、</verse>
				<verse number="29">於是、門徒立意、各量其力、捐貲以濟在猶太之兄弟、</verse>
				<verse number="30">遂如此行、且以所捐之貲、託巴拿巴及掃羅、送至猶太、交諸長老焉、</verse>
			</chapter>
			<chapter number="12">
				<verse number="1">當時、希律王舉手困苦教會中數人、</verse>
				<verse number="2">斬約翰之兄雅各、</verse>
				<verse number="3">見猶太人喜此事、故又執彼得、時乃除酵節、</verse>
				<verse number="4">既執之、則下於監、交兵卒十六人守之、欲待逾越節後、拽出、於民前判定之、</verse>
				<verse number="5">彼得被拘於監、教會為之切求上帝、</verse>
				<verse number="6">希律將拽之出、是夜彼得、繫於二鐵鏈、睡二兵卒中、守者在監門外守焉、</verse>
				<verse number="7">忽有主之使者旁立、光耀於監、使者拍彼得之脅下、醒之曰、速起、鐵鏈即由其手脫落、</verse>
				<verse number="8">天使曰、束帶、着履、彼得依其言、天使又曰、衣衣而從我、</verse>
				<verse number="9">彼得出而從之、不知天使所為真否、惟疑為見異象也、</verse>
				<verse number="10">守者之所、既過其一、又過其二、則至達城之鐵門、其門自開、乃出監、過一街、天使遂離之、</verse>
				<verse number="11">彼得悟曰、我今誠知主遣其使者、救我出希律之手、不使猶太人稱己所願、</verse>
				<verse number="12">思念時、則至約翰名馬可之母馬利亞家、在彼多人集、而祈禱、</verse>
				<verse number="13">彼得叩外門、有女名羅大、來前探聽、</verse>
				<verse number="14">識彼得之聲、甚喜、門不及開、趨入告眾曰、彼得立於門外、</verse>
				<verse number="15">眾曰、爾狂也、但女力言有此事、眾曰、果然、則其天使也、</verse>
				<verse number="16">彼得叩門不止、彼等開門、見之、皆駭異、</verse>
				<verse number="17">彼得搖手使勿言、即將主引出監之事告之、又曰、可將此事告雅各及諸兄弟、於是出、往他處、</verse>
				<verse number="18">天明、眾兵卒不知彼得何往、甚是驚慌、</verse>
				<verse number="19">希律尋之不見、則審守卒、命殺之、後希律離猶太往該撒利亞、居於彼、○</verse>
				<verse number="20">希律甚怒推羅 西頓之人、然二城之民、因其地賴王之地得糧、故一心就之、託王之近臣伯拉士都求和、</verse>
				<verse number="21">希律於所定之日、衣王服、坐於位、而諭民、</verse>
				<verse number="22">民呼曰、此上帝之聲、非人之聲也、</verse>
				<verse number="23">因希律不歸榮於上帝、故主之使者即擊之、乃為蟲所齩、而氣絕、○</verse>
				<verse number="24">於是、上帝之道興而更廣、○</verse>
				<verse number="25">巴拿巴及掃羅施濟事畢、即自耶路撒冷返安提阿、又帶約翰名馬可者同去、</verse>
			</chapter>
			<chapter number="13">
				<verse number="1">安提阿教會中、有先知數人與教師、即巴拿巴、稱尼結之西面、古利奈人路求、分封王希律之同學馬念、並掃羅、</verse>
				<verse number="2">彼事主禁食之時、聖神曰、當為我分派巴拿巴 掃羅、作我命其所作之事、</verse>
				<verse number="3">於是禁食祈禱、按手於二人之上、而使之往、○</verse>
				<verse number="4">二人既奉聖神之使、則往西流基、自彼航海至居比路、</verse>
				<verse number="5">在撒拉米、傳上帝道於猶太人之各會堂、約翰為其執事也、</verse>
				<verse number="6">徑行於島、至帕弗、遇一巫者、偽為先知、名巴耶穌、猶太人也、</verse>
				<verse number="7">其人與方伯士求保羅、接交、士求保羅智人也、召巴拿巴並掃羅、欲聽上帝之道、</verse>
				<verse number="8">惟以呂馬、譯即巫者、敵二使徒、欲使方伯不信、</verse>
				<verse number="9">時、掃羅亦名保羅、被聖神充滿、注目視之、</verse>
				<verse number="10">曰、爾滿於一切詭詐奸惡、魔鬼之子、公義之敵、爾亂主之正道不止乎、</verse>
				<verse number="11">今主之手懲爾、爾必瞽、暫不見日、其目立矇而暗、遍求人引之行、</verse>
				<verse number="12">方伯見所為則信、甚奇主之道也、○</verse>
				<verse number="13">保羅及同人、自帕弗船行、至旁非利亞之別加、約翰別之、歸耶路撒冷、</verse>
				<verse number="14">保羅等離別加、至彼西底之安提阿、於安息日入會堂坐焉、</verse>
				<verse number="15">律法與先知書讀畢、宰會堂者、使人問曰、兄弟、若有勸民之言、請言之、○</verse>
				<verse number="16">保羅起、搖手曰、以色列人、及畏上帝者、請聽之、</verse>
				<verse number="17">昔以色列民之上帝、選我列祖、後、民旅於埃及、上帝拔之、</verse>
				<verse number="18">又舉手引之出其地、在曠野四十年撫養之、</verse>
				<verse number="19">既滅迦南地七種民、乃分其地與之為業、</verse>
				<verse number="20">後、為之立士師、至先知撒母耳之時、約四百五十年、</verse>
				<verse number="21">後、民欲得王、上帝以便雅憫支派人、基士子掃羅賜之、為王四十年、</verse>
				<verse number="22">既廢之、遂舉大闢為王、證之曰、我遇耶西子大闢、彼乃合我心之人、凡事必遵我旨也、</verse>
				<verse number="23">上帝依所許者、已由此人之後裔、為以色列民立救主即耶穌、</verse>
				<verse number="24">耶穌未出而教誨、約翰先以悔改之洗禮、遍傳以色列民、</verse>
				<verse number="25">約翰將畢其職事、曰、爾意我為誰、我非基督、有後我來者、解其足之履、我亦不配也、</verse>
				<verse number="26">兄弟乎、亞伯拉罕之後裔、及爾中畏上帝者、此救世之道、賜於爾矣、</verse>
				<verse number="27">耶路撒冷之居民、與其有司、因不知基督、亦不知每安息日所誦諸先知之言、故擬定其死罪、而應先知之言矣、</verse>
				<verse number="28">雖未見其有當死之罪、竟求彼拉多殺之、</verse>
				<verse number="29">既應經指彼所記之言、則由木取尸而下、置之於墓、</verse>
				<verse number="30">惟上帝使其由死復生、</verse>
				<verse number="31">自加利利隨之上耶路撒冷者、多日見之、今為之作證於民中、</verse>
				<verse number="34">論及上帝使之由死復生、永不歸於朽壞、詩又云、我必以所許大闢、永不變更之聖恩、賜爾、</verse>
				<verse number="35">詩又一篇云、爾必不使爾之聖者朽壞、</verse>
				<verse number="36">蓋大闢在其世代、既遵上帝之旨而完其事、則死、歸於列祖而朽壞矣、</verse>
				<verse number="37">惟上帝所復生者不朽壞、</verse>
				<verse number="38">兄弟乎、爾當知賴此人有赦罪之道、今傳與爾、</verse>
				<verse number="39">爾賴摩西律法所不得赦之罪、賴此人、凡信者、皆得赦之、</verse>
				<verse number="40">故爾宜慎、免先知所言應於爾身、</verse>
				<verse number="41">其言曰、藐忽者乎、爾視、而駭、且亡、蓋在爾之時、我將行一事、雖有人告爾、爾亦必不信也、○</verse>
				<verse number="42">猶太人出會堂、異邦人求二使徒、後安息日、再與之傳此道、</verse>
				<verse number="43">會眾散、猶太人及進猶太教敬虔者、多從保羅 巴拿巴、二使徒與之言、勸其常賴上帝之恩、○</verse>
				<verse number="44">後安息日、全城之人幾畢集、欲聽上帝之道、</verse>
				<verse number="45">猶太人見眾、即滿心嫉妒、駁保羅之所言、且駁且謗、</verse>
				<verse number="46">保羅 巴拿巴毅然曰、上帝道必當先傳爾、惟爾等棄之、自以為不配得永生、故我等轉向異邦人、</verse>
				<verse number="47">蓋主如是命我等云、我已立爾為異邦人之光、使爾施拯救、至於地極矣、</verse>
				<verse number="48">異邦人聞此言則喜、讚美主之道、凡所預定得永生者、皆信焉、</verse>
				<verse number="49">於是主之道遍傳其地之四方、</verse>
				<verse number="50">惟猶太人唆敬虔貴婦、及城內尊者、逼迫保羅 巴拿巴、而逐之出其境、</verse>
				<verse number="51">二人對眾拂去足塵、而至以哥念、</verse>
				<verse number="52">門徒喜甚、且被聖神充滿焉、</verse>
			</chapter>
			<chapter number="14">
				<verse number="1">二使徒在以哥念、同入猶太人會堂傳道、猶太及希利尼人、信者甚多、</verse>
				<verse number="2">不信服之猶太人、唆異邦人、使其心中恨眾兄弟、</verse>
				<verse number="3">二人居彼日久、賴主毅然言論、主賜之行異跡奇事、以證其施恩之道、</verse>
				<verse number="4">城內之眾則分、有從猶太人者、有從二使徒者、</verse>
				<verse number="5">異邦人猶太人及其有司、齊起、欲凌辱二使徒、而擊以石、</verse>
				<verse number="6">使徒知之、遂逃往呂高尼之路士得 特庇二城、及周圍之地、</verse>
				<verse number="7">在彼傳福音、○</verse>
				<verse number="8">路士得有一人坐焉、兩足無力、生而跛、從未能行也、</verse>
				<verse number="9">彼聽保羅言、保羅注目視之、見其有信可愈、</verse>
				<verse number="10">乃大聲曰、起、兩足正立、其人遂踊且行、</verse>
				<verse number="11">眾見保羅所為、則以呂高尼方言、揚聲曰、有神藉人形而臨我矣、</verse>
				<verse number="12">乃稱巴拿巴為丟士、因保羅善說辭、故稱之為希耳米、</verse>
				<verse number="13">城外丟士廟之祭司、牽犢奉花冠、至門前、欲與眾祭巴拿巴 保羅、</verse>
				<verse number="14">二使徒聞之、裂衣、躍入眾中、</verse>
				<verse number="15">呼曰、爾等為何行此事乎、我等亦人、與爾同情、且傳福音與爾、特使爾去此虛妄、而歸永生上帝、即造天地海、及其中之萬物者也、</verse>
				<verse number="16">上帝在先世、容萬民各為其所為、</verse>
				<verse number="17">然上帝未嘗不為己明顯證據、乃善待人、自天降雨、賞賜豐年、使我等飲食充足、喜滿於心也、</verse>
				<verse number="18">二人言此、僅能止眾不祭之而已也、○</verse>
				<verse number="19">有數猶太人、自安提阿及以哥念來、唆眾、而以石擊保羅、意其已死則拽出城外、</verse>
				<verse number="20">門徒圍繞之時、保羅起、入城、明日同巴拿巴往特庇、</verse>
				<verse number="21">二人既傳福音於此城、招多人為徒、又返路士得 以哥念、安提阿、</verse>
				<verse number="22">堅固門徒之心、勸其恆信、又言我等欲入上帝國、必經多難、</verse>
				<verse number="23">二人於各會中、選立長老、祈禱禁食、以彼等託於其所信之主、</verse>
				<verse number="24">於是徑行彼西底、至旁非利亞、</verse>
				<verse number="25">既傳道於別加、遂往亞大尼、</verse>
				<verse number="26">自彼航海至安提阿、昔在安提阿、教會以二人交付上帝、為之求恩、使其得行今所已行之事、</verse>
				<verse number="27">既至、集會眾、則以上帝偕己之所行告之、及上帝如何為異邦人開信道之門、</verse>
				<verse number="28">二人遂與門徒在安提阿久居焉、</verse>
			</chapter>
			<chapter number="15">
				<verse number="1">有數人自猶太來、教諸兄弟曰、若不依摩西例受割禮、則不得救、</verse>
				<verse number="2">保羅 巴拿巴與之大爭辯論、眾門徒定意遣保羅 巴拿巴、及會中數人、上耶路撒冷、見使徒長老、以此端問之、</verse>
				<verse number="3">於是教會送之、經腓尼基、撒馬利亞、述異邦人歸主之事、使諸兄弟大喜、</verse>
				<verse number="4">至耶路撒冷、教會與使徒並長老接之、乃以上帝偕己之所行告之、</verse>
				<verse number="5">有法利賽教中信主之數人、起曰、必當使異邦人受割禮、且命其守摩西之律法、○</verse>
				<verse number="6">使徒長老、集議此事、</verse>
				<verse number="7">眾大辯論、彼得起曰、兄弟乎、爾皆知上帝昔於我等之中選我、欲使異邦人由我口聞福音之道而信、</verse>
				<verse number="8">且識人心之上帝、以聖神賜異邦人、如賜我等然、為彼等作證、</verse>
				<verse number="9">惟以信潔其心、不分彼我、</verse>
				<verse number="10">今爾為何試上帝、以我列祖及我等不能負之軛、置門徒頸乎、</verse>
				<verse number="11">我等信我眾得救、惟賴主耶穌基督之恩、與彼眾無異、○</verse>
				<verse number="12">眾默然、聽巴拿巴 保羅、述上帝用己在異邦人中、而行諸異跡奇事、○</verse>
				<verse number="13">言畢、雅各曰、兄弟乎、請聽我言、</verse>
				<verse number="14">西門已述上帝、初眷顧異邦人、欲由其中取民以崇己之名、</verse>
				<verse number="15">諸先知之言與此合、</verse>
				<verse number="16">其言曰、此後我必返、而重建大闢傾覆之室、以其頹壞者、復起而立之、</verse>
				<verse number="17">使猶太以外之人、及凡奉我名之異邦人、皆尋求主、此言乃成此事之主所言也、</verse>
				<verse number="18">凡上帝所行者、上帝自永世皆已知之、</verse>
				<verse number="19">故按我之意見、由異邦歸上帝者、不可擾之、</verse>
				<verse number="20">惟當寄書、命其戒偶像之污穢、及姦淫、又戒食勒死之牲、並血、</verse>
				<verse number="21">蓋自古以來、摩西之律法、各城有宣之者、每安息日讀於會堂也、○</verse>
				<verse number="22">時、使徒長老及全會、決意於其中選人、遣之偕保羅 巴拿巴、同往安提阿、所選之人、即稱巴撒巴之猶大、及西拉、二人乃兄弟所尊者、</verse>
				<verse number="23">以書託之云、使徒長老及諸兄弟、請在安提阿、敘利亞、基利家、異邦中諸兄弟安、</verse>
				<verse number="24">因聞我中數人出、而以言動搖爾、惑亂爾之心、云爾必受割禮、守摩西律法、但我等無此命令也、</verse>
				<verse number="25">我眾既同心議定、則選數人、遣之偕我等所愛之巴拿巴 保羅就爾、</verse>
				<verse number="26">此二人乃為我主耶穌基督名、而不惜命者也、</verse>
				<verse number="27">故亦遣猶大、西拉、彼以此事口述於爾、</verse>
				<verse number="28">蓋聖神與我等決意、不以他任任爾、惟此要者數端、</verse>
				<verse number="29">即戒食祭偶像之物、與血、及勒死之牲、並戒姦淫、爾若戒此、則善矣、願爾平安、○</verse>
				<verse number="30">四人既奉遣、則至安提阿、集眾、交付來書、</verse>
				<verse number="31">眾讀之、因書中安慰之言而喜、</verse>
				<verse number="32">猶大 西拉亦先知者、以多言勸兄弟、而堅固之、</verse>
				<verse number="33">在彼居有日、兄弟為之祝平安、使其歸就遣之者、</verse>
				<verse number="34">惟西拉決意居於彼、</verse>
				<verse number="35">保羅 巴拿巴、仍居安提阿、與多兄弟訓人、傳主福音之道、○</verse>
				<verse number="36">過數日、保羅向巴拿巴曰、今我等當復往昔傳主道之諸城、顧我兄弟何如、</verse>
				<verse number="37">巴拿巴欲帶約翰名馬可者同去、</verse>
				<verse number="38">但保羅因馬可前在旁非利亞離己、不偕往共事、故以為不可帶、</verse>
				<verse number="39">二人相爭、甚至彼此離別、巴拿巴帶馬可、航海往居比路、</verse>
				<verse number="40">保羅選西拉、與之偕行、兄弟以二人交付上帝、為之求恩、</verse>
				<verse number="41">彼遂經敘利亞、基利家、堅固諸教會、</verse>
			</chapter>
			<chapter number="16">
				<verse number="1">保羅至特庇、路士得、在彼有門徒、名提摩太、其母猶太之信主者、其父希利尼人、</verse>
				<verse number="2">提摩太為路士得、以哥念諸兄弟所稱、</verse>
				<verse number="3">保羅欲帶之同往、因彼處猶太人之故、保羅與之行割禮、蓋彼等皆知其父為希利尼人也、</verse>
				<verse number="4">乃經行諸城、以耶路撒冷使徒長老所定之命令、授門徒守之、</verse>
				<verse number="5">於是諸教會信更堅、人數日增、○</verse>
				<verse number="6">聖神禁保羅及同人傳道於亞西亞、則經弗呂家、加拉太地、</verse>
				<verse number="7">至每西亞、欲往庇推尼、而聖神亦不許、</verse>
				<verse number="8">遂過每西亞、下特羅亞、</verse>
				<verse number="9">保羅夜見異象、有一馬其頓人、立而求之曰、請渡馬其頓、助我等、</verse>
				<verse number="10">保羅既見異象、我等則欲往馬其頓、以為主召我傳福音與彼地之人、○</verse>
				<verse number="11">遂離特羅亞、船行、徑至撒摩特喇、明日、至尼亞波利、</verse>
				<verse number="12">由彼至腓立比、腓立比乃馬其頓東路第一城、亦羅馬之駐防城也、在此城居數日、</verse>
				<verse number="13">於安息日出城、至河邊、乃人常聚而祈禱之處也、我等坐、傳道與所集之婦、</verse>
				<verse number="14">有婦名呂底亞、推雅推喇城之人、賣紫布為業、素拜上帝者、主啟其心、使之謹聽保羅之所言、</verse>
				<verse number="15">婦與其家人皆受洗、求我等曰、若以我為忠心事主、則入居我室、遂強留我等、○</verse>
				<verse number="16">一日、我等往祈禱處、遇一婢、被卜筮鬼所附、以占卜大利其主、</verse>
				<verse number="17">婢隨保羅及我等、呼曰、此人乃至高上帝之僕、以救世之道傳我等也、</verse>
				<verse number="18">婢如此者多日矣、保羅不悅、轉身向鬼曰、我以耶穌基督名、命爾出此女、鬼即出、○</verse>
				<verse number="19">婢之諸主、見獲利之望已失、則執保羅、西拉、拽入市、見有司、</verse>
				<verse number="20">既解至大憲、則曰、此猶太人騷擾我城、</verse>
				<verse number="21">傳我羅馬人所不當受不當行之規、</verse>
				<verse number="22">眾齊起攻之、大憲令人剝其衣、以棍擊之、</verse>
				<verse number="23">既擊多棍、則下之於監、命禁卒固守之、</verse>
				<verse number="24">禁卒受命、下之內監、以木具鎖其足、</verse>
				<verse number="25">夜半、保羅 西拉祈禱、詠詩頌美上帝、囚者皆聞之、</verse>
				<verse number="26">忽地大震、甚至獄基皆動、諸門即開、眾囚之刑具盡脫、</verse>
				<verse number="27">禁卒醒、見監門皆開、意囚者已逃、則拔刀欲自殺、</verse>
				<verse number="28">保羅大聲呼曰、勿傷己、因我等皆在此、</verse>
				<verse number="29">禁卒令人取火、遂躍入、戰慄、而伏於保羅 西拉前、</verse>
				<verse number="30">導之出、曰、先生、我當行何事、可得救、</verse>
				<verse number="31">曰、當信主耶穌基督、則爾與爾家必得救矣、</verse>
				<verse number="32">遂以主之道訓之、及凡其家內之人、</verse>
				<verse number="33">當夜、即此時、禁卒洗二人之傷、己與其全家即皆受洗、</verse>
				<verse number="34">禁卒引二人入室、設席、彼與全家、因信上帝、皆甚喜、○</verse>
				<verse number="35">至天明、大憲遣吏役來曰、釋此二人、</verse>
				<verse number="36">禁卒以此告保羅、曰、大憲遣人釋爾、今可出監、安然去矣、</verse>
				<verse number="37">保羅曰、我等亦羅馬人、未定罪、彼等當眾前扑我、且下於監、今欲私出我乎、必不可、待其親來引出也、</verse>
				<verse number="38">吏役以此告大憲、大憲聞其為羅馬人、則懼、</verse>
				<verse number="39">遂來慰之、引之出、請離其城、</verse>
				<verse number="40">二人出監、入呂底亞室、見諸兄弟、則慰之而去、</verse>
			</chapter>
			<chapter number="17">
				<verse number="1">保羅 西拉經暗妃波里、亞波羅泥亞、至帖撒羅尼迦、在彼有猶太人會堂、</verse>
				<verse number="2">保羅依其規入堂、歷三安息日、本聖經與人辯論、</verse>
				<verse number="3">解聖經、明陳基督當受害、由死復生、又云、我所傳與爾之耶穌、即基督也、</verse>
				<verse number="4">有猶太數人、及敬虔之希利尼人甚多、貴婦亦不少、信主、而納交保羅 西拉、○</verse>
				<verse number="5">惟不信之猶太人、心懷嫉妒、招納市井匪類、既成群、則聳動全城之人、突至耶孫室、欲取保羅 西拉、出以付民、</verse>
				<verse number="6">不遇、則拽耶孫與數兄弟、送於邑宰、呼曰、彼亂天下者至此矣、</verse>
				<verse number="7">耶孫接之、此眾皆違該撒命、言有他王耶穌也、</verse>
				<verse number="8">猶太人言此、眾民與邑宰聞之、則恐惶、</verse>
				<verse number="9">邑宰乃取耶孫與餘人之保、而釋之矣、○</verse>
				<verse number="10">此夜、兄弟急令保羅 西拉往庇哩亞、至、則入猶太人會堂、</verse>
				<verse number="11">庇哩亞人、賢於帖撒羅尼迦人、因其甚願受道、日考聖經、欲知此道是否、</verse>
				<verse number="12">故其中信之者多、又有希利尼貴女、與男子不少、</verse>
				<verse number="13">但帖撒羅尼迦之猶太人、知保羅傳上帝之道於庇哩亞、則至其城、聳動眾民、</verse>
				<verse number="14">兄弟即令保羅往海邊、西拉及提摩太、仍居於庇哩亞、</verse>
				<verse number="15">送保羅者、引之至雅典、保羅命之召西拉 提摩太速至、彼乃受命而返、○</verse>
				<verse number="16">保羅在雅典待之、見全城之人、專事偶像、其心感傷、</verse>
				<verse number="17">遂入會堂、與猶太人及敬虔之希利尼人辯論、每日在市、與所遇者亦然、</verse>
				<verse number="18">時、有以彼古羅 士多亞、兩教中之智者、與之爭、有曰、此亂言之人、欲云何、有曰、彼似傳他邦之鬼神者、其言此、因保羅與之傳耶穌及復生也、</verse>
				<verse number="19">眾執之、引至亞略巴古、曰、爾所言之新道、我等可知之乎、</verse>
				<verse number="20">蓋爾有奇言傳入我耳、我故欲知其何意、</verse>
				<verse number="21">眾雅典人、及寄居於彼之旅人、皆不理他務、惟新事是言是聽而已、○</verse>
				<verse number="22">保羅立於亞略巴古中、曰、雅典人乎、我見爾凡事敬鬼神甚哉、</verse>
				<verse number="23">我由城經過、見爾所敬拜者、遇一壇、壇刻未識之上帝數字、爾所未識而敬拜之上帝、今我告爾、</verse>
				<verse number="24">創造宇宙、及其中萬物之上帝、既為天地之主、必不居人手所造之殿、</verse>
				<verse number="25">上帝無有所需、不為人手所事、乃以生命氣息萬物賜眾者也、</verse>
				<verse number="26">且造萬國之民、皆由一脈而出、使之居於地之全面、且定其時日、及其所居之疆界、</verse>
				<verse number="27">欲其尋求主、或可揣摩得之、然主離我各人不遠、</verse>
				<verse number="28">蓋我等賴之而生、而動、而存、如爾中詩人有云、我等亦為其所生者、</verse>
				<verse number="29">既為上帝所生者、則不當以上帝之體為若金、或銀、或石、人工機巧雕鑄之、</verse>
				<verse number="30">往者蒙昧無知、上帝不罪之、今乃隨在命眾悔改、</verse>
				<verse number="31">蓋上帝已定一日、欲以所立之人、按公義審判天下、並且使他由死復生、賜萬民有可信之證據也、○</verse>
				<verse number="32">眾聞死者復生之言、有人譏笑、又有人曰、我等願再聞爾言此也、</verse>
				<verse number="33">於是保羅離眾、有數人親之而信主、</verse>
				<verse number="34">中有亞畧巴古人丟尼修、及一婦名大馬哩、又有數人偕之、</verse>
			</chapter>
			<chapter number="18">
				<verse number="1">此事以後、保羅離雅典、至哥林多、</verse>
				<verse number="2">在彼遇猶太人、名亞居拉、生於本都、因革老丟命猶太人離羅馬京、故亞居拉與妻百基拉方自以大利來、保羅投之、</verse>
				<verse number="3">亞居拉 百基拉製幕為業、保羅與之同藝、遂偕居作工也、</verse>
				<verse number="4">每安息日、保羅在會堂辯論、勸猶太及希利尼人、○</verse>
				<verse number="5">西拉與提摩太自馬其頓來、保羅心甚迫切、向猶太人證耶穌為基督、</verse>
				<verse number="6">猶大人敵而謗之、保羅拂衣、曰、爾等沉淪、罪歸爾首、與我無干也、此後、我就異邦人矣、○</verse>
				<verse number="7">遂離之、有拜上帝者、名猶士都、保羅入其室、室近會堂、</verse>
				<verse number="8">宰會堂者革哩士布、及其全家信主、又多哥林多人聞道、信而受洗焉、</verse>
				<verse number="9">夜間、主以異象示保羅、曰、勿懼、宣傳道、勿閉口、</verse>
				<verse number="10">我偕爾、必無人舉手害爾、因我有多民在此城也、</verse>
				<verse number="11">保羅居彼一年半、以上帝之道訓人、○</verse>
				<verse number="12">迦流為亞該亞方伯時、猶太人同心攻保羅、拽至方伯公座前、</verse>
				<verse number="13">曰、此人勸眾、不按我律法而拜上帝、</verse>
				<verse number="14">保羅將啟口、迦流向猶太人曰、爾猶太人、若為不義奸惡之事、理宜聽爾、</verse>
				<verse number="15">若辯論言語名字、及爾律法、爾自理之、我不判此也、</verse>
				<verse number="16">遂逐之出、</verse>
				<verse number="17">眾希利尼人、執宰會堂者所提尼、在公座前扑之、此事迦流皆不以為意、○</verse>
				<verse number="18">保羅仍居多日、乃別諸兄弟、航海往敘利亞、百基拉 亞居拉從之、保羅在堅革哩翦髮、因其有誓願也、</verse>
				<verse number="19">至以弗所、留二人於彼、自入會堂、與猶太人、辯論</verse>
				<verse number="20">眾請偕居多日、保羅不允</verse>
				<verse number="21">乃別之曰、節期將至、我必在耶路撒冷守之、上帝若許、必返見爾、遂船行離以弗所、</verse>
				<verse number="22">至該撒利亞、上耶路撒冷、問教會安、後往安提阿、</verse>
				<verse number="23">居多日又往、以次經加拉太、弗呂家地、堅固諸門徒焉、○</verse>
				<verse number="24">有猶太人、名亞波羅、生於亞力山太、其人有口才、甚能講解聖經、</verse>
				<verse number="25">此人曾學主道、熱心銳志、故以主之事、詳細言論訓教、然惟知約翰之洗禮而已、</verse>
				<verse number="26">其在會堂、毅然而言、亞居拉 百基拉聞而延之、以上帝之道、與之講解更詳、</verse>
				<verse number="27">亞波羅欲往亞該亞、諸兄弟寄書、勸門徒接之、既至、大有助於沾恩信主之人、</verse>
				<verse number="28">蓋其於眾前、極力駁折猶太人、引聖經指明耶穌乃基督也、</verse>
			</chapter>
			<chapter number="19">
				<verse number="1">亞波羅在哥林多之時、保羅經行上邊之地、至以弗所、在彼遇數門徒、</verse>
				<verse number="2">問之曰、爾信時、受聖神否、答曰、我等未聞有聖神否、</verse>
				<verse number="3">保羅曰、然則爾受何洗、答曰、約翰之洗、</verse>
				<verse number="4">保羅曰、約翰施悔改之洗、告民當信後己而來者、即耶穌基督也、</verse>
				<verse number="5">彼等聞此、則受洗、得歸於主耶穌名、</verse>
				<verse number="6">保羅按手於其上、而聖神臨之、遂言各國方言、及未來事、</verse>
				<verse number="7">其人約十二名、○</verse>
				<verse number="8">保羅入會堂、毅然而言、三月、以上帝國之道與人辯論、勸人信從、</verse>
				<verse number="9">有數人心硬不信、於眾前謗此道、保羅則離之、亦令門徒別其黨、在推喇奴書院、每日辯論、</verse>
				<verse number="10">如是者二年、亞西亞之居民、無論猶太 希利尼人、皆聞主耶穌之道矣、</verse>
				<verse number="11">上帝以保羅之手、行希有之異能、</verse>
				<verse number="12">甚至有人、自保羅身取巾或襜、加諸病者之身、其病即退、惡鬼亦出、○</verse>
				<verse number="13">時有猶太數人、遊行各處、乃念咒逐鬼者、彼向被惡鬼所附之人稱主耶穌之名、曰、我藉保羅所傳之耶穌令爾出、</verse>
				<verse number="14">有猶太人、名士基瓦、為祭司長、其七子亦行此事也、</verse>
				<verse number="15">惡鬼答曰、耶穌我知之、保羅我識之、爾等為誰乎、</verse>
				<verse number="16">被惡鬼所附之人、則躍於其身、勝之、制伏之、致彼等赤身受傷、逃出其室、</verse>
				<verse number="17">居以弗所之猶太及希利尼人、皆知此事、於是眾懼、而稱主耶穌名為大也、</verse>
				<verse number="18">信者多至、自認其罪、自訴所行、</verse>
				<verse number="19">且素行邪術之多人、集己書、於眾前焚之、計其價、約值五萬銀錢、</verse>
				<verse number="20">主之道大興而獲勝、有如此、○</verse>
				<verse number="21">此事既畢、保羅定意經馬其頓、亞該亞、往耶路撒冷、曰、我至耶路撒冷後、必觀羅馬矣、</verse>
				<verse number="22">乃遣供事者、提摩太、以拉都、往馬其頓、惟己暫居亞西亞、○</verse>
				<verse number="23">當時、因此道大有騷動、</verse>
				<verse number="24">有銀工、名底米丟、素作亞底米銀龕者、使有此藝之人獲利不少、</verse>
				<verse number="25">底米丟集其人、並在其業作工者、曰、爾眾皆知我等藉此業獲利、</verse>
				<verse number="26">此保羅不但在以弗所、亦幾在亞西亞全地誘惑多人、言手所作者、非神也、此爾等所見所聞者、</verse>
				<verse number="27">如此不獨我業、難保不被人藐視、即大女神亞底米之殿、亦被人輕忽、且遍亞西亞及天下所奉之亞底米、其顯赫必消滅矣、○</verse>
				<verse number="28">眾聞此、甚怒、呼曰、大哉以弗所人之亞底米也、</verse>
				<verse number="29">全城擾亂、執保羅之同行者、馬其頓人該由、並亞哩達古、齊心擁入戲園、</verse>
				<verse number="30">保羅欲進見眾民、門徒不許之、</verse>
				<verse number="31">亞西亞首領數人、與保羅為友者、亦遣人勸之、勿冒入戲園、</verse>
				<verse number="32">眾人喧呼不一、蓋會眾紛亂、大半不知為何而集也、</verse>
				<verse number="33">猶太人推亞力山大出眾前、亞力山大搖手欲申訴於民、</verse>
				<verse number="34">眾知其為猶太人、則同聲呼曰、大哉以弗所人之亞底米也、如此者約一時、</verse>
				<verse number="35">有一司文案者撫眾曰、以弗所人乎、誰不知以弗所人之城、乃守大女神亞底米之殿者、並守自丟士所降之像乎、</verse>
				<verse number="36">此事既不能駁、爾宜安靜、不可造次、</verse>
				<verse number="37">此人未竊殿物、亦未謗爾女神、爾竟拽之至此、</verse>
				<verse number="38">若底米丟及偕彼業此藝者、有控告人之事、自有聽訟之期、且有方伯、彼此呈訴可也、</verse>
				<verse number="39">爾若問別事、可於按律所集之會中斷之、</verse>
				<verse number="40">今日之擾亂無故、我等難免為之被審、且無辭以解此紛聚也、</verse>
				<verse number="41">言畢、則使眾散、</verse>
			</chapter>
			<chapter number="20">
				<verse number="1">亂既定、保羅招門徒言別、往馬其頓、</verse>
				<verse number="2">經行其諸地、以多言勸門徒、則至希利尼、</verse>
				<verse number="3">居三月、欲船行往敘利亞、因猶太人設計以害之、遂定意過馬其頓而返、</verse>
				<verse number="4">從保羅往亞西亞者、有庇哩亞人所把德、帖撒羅尼迦人亞哩達古、與西公都、特庇人迦猶、又提摩太、亞西亞人推基古及特羅非摩、</verse>
				<verse number="5">此數人先行、在特羅亞候我等、</verse>
				<verse number="6">除酵節後、我等自腓力比航海、五日至特羅亞、與之相會、居七日、○</verse>
				<verse number="7">七日之首日、門徒集、擘餅、保羅欲於次日起行、即與眾講論延久、至夜半、</verse>
				<verse number="8">所集之樓、多設燈、</verse>
				<verse number="9">有少年者、名猶推古、坐於窗上、熟睡、保羅講論已久、少年者因睡、遂自三層樓墜下、扶之已死、</verse>
				<verse number="10">保羅下、伏於其身、抱之、向眾曰、勿忙亂、其生命尚存也、</verse>
				<verse number="11">保羅復上樓、擘餅而食、相論已久、以至天明、遂行、</verse>
				<verse number="12">眾人則引已復活之少年者來、皆慰甚焉、○</verse>
				<verse number="13">我等先上船、往亞朔、欲於彼處接保羅、此乃保羅所定者、因其自欲步行至彼也、</verse>
				<verse number="14">保羅至亞朔會我等、則接之上船、往米推利尼、</verse>
				<verse number="15">自彼處航海、明日至基阿對面、又明日至撒摩、泊於多基臉、又明日至米利都、</verse>
				<verse number="16">蓋保羅定意航海、過以弗所、免久留於亞西亞、彼欲速行、或可於五旬節、至耶路撒冷、○</verse>
				<verse number="17">保羅自米利都、遣人往以弗所、請教會長老、</verse>
				<verse number="18">既至、則向之曰、爾眾皆知、我自初來亞西亞日至今、在爾中、始終為人如何、</verse>
				<verse number="19">我事主卑遜多淚、又因猶太人謀害而遇難、</verse>
				<verse number="20">凡與爾有益者、我一無所隱、或於眾前、或於各家、示爾教爾、</verse>
				<verse number="21">勸猶太人、希利尼人悔改、歸上帝、信我主耶穌基督、</verse>
				<verse number="22">今我心迫切、往耶路撒冷、不知在彼所遇如何、</verse>
				<verse number="23">惟聖神於各城示我云、有縲絏、並患難待我也、</verse>
				<verse number="24">然此諸事、我全不以為意、亦不以我生命為貴、但欲歡然行畢我當行之路程、盡主耶穌所授我之職、以證上帝施恩之福音、</verse>
				<verse number="25">我素在爾中往來、傳上帝國之道、今我知、爾以後、皆不復見我之面矣、</verse>
				<verse number="26">我故今日以爾為證、爾眾之血與我無干、</verse>
				<verse number="27">蓋我以上帝之旨、皆傳與爾、一無所隱也、</verse>
				<verse number="28">故爾即當為己慎、亦當為全群慎、聖神立爾為其監督、牧上帝之教會、乃彼以己血而贖之、</verse>
				<verse number="29">蓋我知我去之後、必有殘狼入爾中、不惜其群、</verse>
				<verse number="30">即爾中亦必有人起、出背道之言、誘門徒從之、</verse>
				<verse number="31">故爾當警醒、憶我三年之久、晝夜不息、流淚以勸爾各人、</verse>
				<verse number="32">兄弟乎、今我以爾託於上帝、願上帝用己施恩之道保守爾、上帝能建立爾、賜爾有業於凡成聖者之中、</verse>
				<verse number="33">我未貪一人之金銀衣服、</verse>
				<verse number="34">乃此兩手、供我及偕我者之所需、此爾所知也、</verse>
				<verse number="35">我凡事作式與爾、當如是勞苦、以扶持柔弱之人、又當憶主耶穌之言云、施較受更為有福、○</verse>
				<verse number="36">保羅言畢屈膝、同眾祈禱、</verse>
				<verse number="37">眾大哭、抱保羅頸、與之接吻、</verse>
				<verse number="38">為其言不復見我之面、甚以為憂、遂送之上船、</verse>
			</chapter>
			<chapter number="21">
				<verse number="1">我等離眾、船行徑至哥士、明日至羅底、由彼處又至帕大喇、</verse>
				<verse number="2">見有船欲濟腓尼基、遂登之而行、</verse>
				<verse number="3">望見居比路、則右行過之、至敘利亞、於推羅上岸、蓋船欲於彼處卸貨焉、</verse>
				<verse number="4">見有門徒、則於彼居七日、門徒感於聖神、向保羅云、勿上耶路撒冷、</verse>
				<verse number="5">七日既過、我等起行、眾門徒及其妻其子女、送至城外、皆於岸屈膝祈禱、</verse>
				<verse number="6">彼此言別、我等上船、彼眾歸家、○</verse>
				<verse number="7">自推羅至多利買、水路已盡、乃問安兄弟、與之同居一日、</verse>
				<verse number="8">明日保羅及我等從之者起行、至該撒利亞、入傳福音者腓力家、與之同居、彼乃執事七人之一、</verse>
				<verse number="9">其人有四女、皆童女、能言未來事、</verse>
				<verse number="10">我等在彼居多日、有先知、名亞伽布、自猶太來、</verse>
				<verse number="11">就我等、則取保羅之帶、自縛手足、曰、聖神言、在耶路撒冷、猶太人必如是縛此帶之主、解與異邦人手矣、</verse>
				<verse number="12">我等及其地之人聞此言、皆勸保羅勿上耶路撒冷、</verse>
				<verse number="13">保羅曰、爾等為何哭而傷我心乎、我願為主耶穌之名、不但受縛、即死於耶路撒冷亦願也、</verse>
				<verse number="14">我等見其不受勸、則止、曰、主旨得成矣、○</verse>
				<verse number="15">此數日既過、我等束行李、上耶路撒冷、</verse>
				<verse number="16">有該撒利亞數門徒同行、引至一久為門徒者之家、欲居之、其徒名拿孫、居比路人也、○</verse>
				<verse number="17">至耶路撒冷、兄弟歡然相接、</verse>
				<verse number="18">明日保羅同我等入見雅各、諸長老亦在彼、</verse>
				<verse number="19">保羅既問安、即將上帝用彼傳教、而在異邦中所成之事、一一述之、</verse>
				<verse number="20">眾聞此、則讚主、且向保羅曰、兄弟、爾見猶太信者有數萬、皆為律法而銳志、</verse>
				<verse number="21">彼聞爾教在異邦人中之猶太人背摩西、命之勿與其子行割禮、亦勿從舊例、</verse>
				<verse number="22">眾聞爾至、必皆集、將若何、</verse>
				<verse number="23">宜從我言、偕我者、四人有誓願、</verse>
				<verse number="24">爾帶彼等、與之同行潔禮、代為捐費、使之剃髮、如此、則眾知前所聞者皆虛、並知爾亦守法而行也、</verse>
				<verse number="25">至於信主之異邦人、我等曾寄書、擬定彼眾不必守如此之規、惟戒祭偶像之物、及血、並勒死之牲、與姦淫而已、</verse>
				<verse number="26">保羅乃帶四人、明日與之同行潔禮入殿、告潔期何時滿、可為各人獻祭也、○</verse>
				<verse number="27">七日將盡、自亞西亞來之猶太人、見保羅在殿、則唆眾執之、</verse>
				<verse number="28">呼曰、以色列人助我、此人遍處傳教、攻我民、及律法、與聖所、又引希利尼人進殿、而污此聖所、</verse>
				<verse number="29">彼等言此、乃因前見以弗所人特羅非摩、同保羅在城、疑保羅引之入殿矣、</verse>
				<verse number="30">於是、全城震動、民趨集、執保羅、拽之出殿、殿門立閉、</verse>
				<verse number="31">正欲殺之、耶路撒冷全城擾亂、傳聞至營之千夫長、</verse>
				<verse number="32">千夫長急帶百夫長數人及兵卒趨來、眾見千夫長及兵卒、則不復扑保羅、</verse>
				<verse number="33">千夫長進前、取保羅、命以二鐵鏈繫之、問其為誰、所行何事、</verse>
				<verse number="34">眾喧呼不一、千夫長因亂故、不得實情、命拽之入營、</verse>
				<verse number="35">至階、因民擁甚、兵卒負保羅、</verse>
				<verse number="36">眾民隨於後、呼曰、去之、○</verse>
				<verse number="37">將入營、保羅向千夫長曰、我有言告爾、可乎、曰、爾識希利尼方言乎、</verse>
				<verse number="38">爾非彼埃及人、昔作亂、領四千兇徒往曠野者乎、</verse>
				<verse number="39">保羅曰、我乃猶太人、生於基利家 大數、名邑之民也、請許我與民言、</verse>
				<verse number="40">千夫長許之、保羅立於階、向民搖手、眾靜默後、保羅以希伯來方言而與之言、</verse>
			</chapter>
			<chapter number="22">
				<verse number="1">曰、諸父兄弟、我今申訴於爾前、請聽我言、</verse>
				<verse number="2">眾聞其言希伯來方言、更靜默、</verse>
				<verse number="3">保羅曰、我乃猶太人、生於基利家 大數、長於此城、在迦馬列門下受業、勤學我列祖之律法、且事上帝而銳志、如今日爾眾然、</verse>
				<verse number="4">我曾逼迫此道之人、致死之、無論男女、繫解於監、</verse>
				<verse number="5">祭司長與諸長老、可為我證、我得其寄兄弟之書、往大馬色、欲繫在彼奉此道之人、而解至耶路撒冷受刑焉、</verse>
				<verse number="6">我行近大馬色、時約日中、忽自天有大光、四面照我、</verse>
				<verse number="7">我遂仆地、聞有聲問我曰、掃羅、掃羅、爾為何逼迫我、</verse>
				<verse number="8">我對曰、主、爾為誰、曰、我乃拿撒勒人耶穌、爾所逼迫者也、</verse>
				<verse number="9">與我同在者見光而懼、但不聞向我言者之聲、</verse>
				<verse number="10">我曰、主、我當行何事、主曰、起、往大馬色、凡所定委爾行之事、在彼必告爾也、</verse>
				<verse number="11">因其光之耀、目不能見、偕我者執我手、至大馬色、</verse>
				<verse number="12">有名亞拿尼亞者、循法敬虔、為同城之猶太人所稱、</verse>
				<verse number="13">彼就我、立而言曰、兄弟掃羅、爾可復見、我即時舉目見之、</verse>
				<verse number="14">彼曰、我列祖之上帝已選爾、使爾知其旨、得見彼義人、而聞其口所言、</verse>
				<verse number="15">蓋爾必以所見所聞之事、在眾人前為彼作證也、</verse>
				<verse number="16">今爾何可緩乎、起、籲主名受洗、洗爾之罪也、</verse>
				<verse number="17">後我返耶路撒冷、在殿祈禱之時、神遊象外、</verse>
				<verse number="18">見主命我曰、速出耶路撒冷、因其人不納爾為我所證之言、</verse>
				<verse number="19">我曰、主、彼眾知我素囚信爾之人、且在諸會堂扑之、</verse>
				<verse number="20">又為爾作證之士提反、其血見流、我近立、喜其死、而守殺之者之衣、</verse>
				<verse number="21">主曰、往哉、我將遣爾遠就異邦人也、○</verse>
				<verse number="22">眾聽言至此、則揚聲曰、去此人於世、不當容其生、</verse>
				<verse number="23">眾喧呼、脫衣、播塵於空中、</verse>
				<verse number="24">千夫長則命引保羅入營、言當以鞭拷問之、為欲知眾如此呼、何故、</verse>
				<verse number="25">方以皮帶繫保羅、保羅問近立之百夫長曰、為羅馬人、未定罪而鞭之、可乎、</verse>
				<verse number="26">百夫長聞此言、告千夫長曰、宜慎爾所為、此乃羅馬人也、</verse>
				<verse number="27">千夫長就保羅而問曰、爾告我、果為羅馬人乎、保羅曰、然、</verse>
				<verse number="28">千夫長曰、我以多銀得入羅馬民籍、保羅曰、我乃生而然者也、</verse>
				<verse number="29">於是、拷問者離保羅、千夫長知其為羅馬人、而已縛之、亦懼、○</verse>
				<verse number="30">明日、千夫長欲知猶太人控告保羅之實情、則解其縛、命祭司諸長及全公會皆至、乃提保羅出、使立於眾前、</verse>
			</chapter>
			<chapter number="23">
				<verse number="1">保羅注目視公會、曰、兄弟乎、我在上帝前、凡事循良心而行、以至今日、</verse>
				<verse number="2">祭司長亞拿尼亞、命旁立之人擊其口、</verse>
				<verse number="3">保羅曰、粉飾之牆乎、上帝必擊爾、爾坐、宜按法審我、竟違法命擊我乎、</verse>
				<verse number="4">旁立之人曰、上帝之祭司長、爾詬之乎、</verse>
				<verse number="5">保羅曰、兄弟乎、我不知其為祭司長也、經云、勿誹爾民之有司、○</verse>
				<verse number="6">保羅知眾、半為撒土該人、半為法利賽人、即於會中呼曰、兄弟乎、我乃法利賽人、亦法利賽人之子、因望死者復生、我今受審矣、</verse>
				<verse number="7">言畢、法利賽人與撒土該人彼此爭論、眾乃分為二黨、</verse>
				<verse number="8">蓋撒土該人言無復生、無天使、無鬼魂、法利賽人言皆有之、</verse>
				<verse number="9">眾大喧呼、法利賽教之士子起、而爭曰、我等見此人無惡、若有鬼魂、或天使與之言、我不可逆上帝、</verse>
				<verse number="10">其時大爭論、千夫長恐保羅被眾分裂、則命兵卒下、於眾中奪之、引入營○</verse>
				<verse number="11">當夜、主近立、曰、保羅、安爾心、爾曾於耶路撒冷為我作證、亦必如是於羅馬為我作證、○</verse>
				<verse number="12">至天明、猶太人共謀、起誓云、未殺保羅、必不飲不食也、</verse>
				<verse number="13">同起誓者有四十餘人、</verse>
				<verse number="14">乃就祭司諸長與長老曰、我曾起誓、未殺保羅、必不食、</verse>
				<verse number="15">今請爾與公會告千夫長、明日拽之見爾、佯欲詳問其情、然彼未至時、我已備而殺之、</verse>
				<verse number="16">保羅之甥聞其謀、入營、告保羅、</verse>
				<verse number="17">保羅請百夫長至、曰、引此少者見千夫長、有事告之、</verse>
				<verse number="18">遂帶之見千夫長、曰、囚者保羅請我、求我引此少者見爾、有事告爾也、</verse>
				<verse number="19">千夫長執其手、退而悄問曰、有何告我、</verse>
				<verse number="20">對曰、猶太人約定求爾、明日拽保羅至公會、佯欲詳問其情、</verse>
				<verse number="21">爾勿從之、蓋有四十餘人伏於路、起誓未殺保羅、必不飲不食、今已預備、惟候爾允許也、</verse>
				<verse number="22">千夫長遣少者出、戒之曰、勿使人知爾以此事告我、○</verse>
				<verse number="23">千夫長、遂召百夫長二人、曰、備步兵二百、馬兵七十、持戟者二百、今夜亥初、往該撒利亞、</verse>
				<verse number="24">且備牲畜、使保羅乘之、護至方伯腓力士所、</verse>
				<verse number="25">千夫長且寄一書、其畧曰、</verse>
				<verse number="26">革老丟 呂西亞、請方伯腓力士閣下安、</verse>
				<verse number="27">此人為猶太人所執、而將殺者、我知其為羅馬人、則以兵卒趨救之、</verse>
				<verse number="28">欲知猶太人訟之何故、即送之至其公會、</verse>
				<verse number="29">見所訟之事、惟為辯論其律法、無當死當繫之罪、</verse>
				<verse number="30">並有以猶太人計害彼之事告我、則急遣之就爾、亦命訟之者、將所訴之情告爾也、願爾平安、○</verse>
				<verse number="31">兵卒奉命、夜間引保羅至安提帕底、</verse>
				<verse number="32">明日馬兵送保羅、其餘歸營、</verse>
				<verse number="33">至該撒利亞、以書呈方伯、使保羅立於前、</verse>
				<verse number="34">方伯觀書既畢、問保羅何省人、知其為基利家人、</verse>
				<verse number="35">乃曰、訟爾者至、我則審爾、遂命守之於希律公署、</verse>
			</chapter>
			<chapter number="24">
				<verse number="1">五日後、祭司長亞拿尼亞與數長老、及辯士帖土羅至、訟保羅於方伯前、</verse>
				<verse number="2">保羅被召、帖土羅訟之曰、</verse>
				<verse number="3">腓力士大人、我等賴爾得享太平、且此一國皆賴爾之先見、興多利益、我等隨時隨地、感謝不盡、</verse>
				<verse number="4">今不敢延誤爾工、但求爾寛容、聽我片言、</verse>
				<verse number="5">蓋我等見此人如瘟疫然、擾亂天下之猶太人、且為拿撒勒黨之首領也、</verse>
				<verse number="6">彼欲污殿、我等執之、將按我律審之、</verse>
				<verse number="7">惟千夫長呂西亞忽至、強甚、奪之於我手、</verse>
				<verse number="8">命訟之者就爾、爾審問彼等、則可知我所訟之諸端、</verse>
				<verse number="9">猶太人從而和之、曰、此言是也、○</verse>
				<verse number="10">方伯以首示意、使保羅言、保羅則曰、我知爾在此國聽訟多年、故更喜為己申訴也、</verse>
				<verse number="11">我上耶路撒冷崇拜、至今惟有十二日、可問而知、</verse>
				<verse number="12">彼等未見我在殿與人辯論、亦未見我或在會堂、或在城中亂眾、</verse>
				<verse number="13">今訟我之事、彼無所據、</verse>
				<verse number="14">惟有一事、我認之於爾前、即彼所稱為異端者、我依之、而奉事我列祖之上帝、盡信律法及先知者之所載、</verse>
				<verse number="15">且我望上帝使死者復生、無論義者與不義者、彼亦共望此、</verse>
				<verse number="16">我因此自勉、對上帝對世人、常存無虧之良心、</verse>
				<verse number="17">我不至猶太多年矣、今來、攜捐貲以濟本國之民、且以禮物獻祭、</verse>
				<verse number="18">行此事之時、有自亞西亞來之數猶太人、見我在殿已畢潔禮、未集眾、亦未生亂、</verse>
				<verse number="19">彼若有可告者、今當至此、於爾前訟我、</verse>
				<verse number="20">或在此之人、見我立公會前、若有不義之處、言之可也、</verse>
				<verse number="21">如或有之、亦惟一言、即我立於眾中呼曰、我為死者復生之理、而今日被爾審也、○</verse>
				<verse number="22">腓力士詳知此道、故聞保羅之言、乃延緩彼等、曰、千夫長呂西亞至、我則究斷爾事、</verse>
				<verse number="23">遂命百夫長守保羅、而寛容之、且其有友就之供之者、不禁、○</verse>
				<verse number="24">數日後、腓力士與其妻猶太之女土西拉至、則召保羅、聽其論信基督之道、</verse>
				<verse number="25">保羅論公義、節制、與將來之審判、腓力士懼、曰、今且去、我有便時、則召爾也、</verse>
				<verse number="26">腓力士亦望保羅饋金以求釋耳、故屢召共語、</verse>
				<verse number="27">過二年、波求非士都接腓力士之任、腓力士欲取悅猶太人、仍留保羅於監、</verse>
			</chapter>
			<chapter number="25">
				<verse number="1">非士都既至任、過三日即自該撒利亞上耶路撒冷、</verse>
				<verse number="2">祭司諸長與猶太尊者訟保羅、</verse>
				<verse number="3">求賜恩、取保羅解至耶路撒冷、彼等欲伏於路而殺之、</verse>
				<verse number="4">非士都曰、保羅當留於該撒利亞、而我將速返、</verse>
				<verse number="5">又曰、爾中有位者可同往、其人若有不義之處、則訟之、</verse>
				<verse number="6">方伯居於彼、惟八日或十日、乃往該撒利亞、明日坐堂、命取保羅至、</verse>
				<verse number="7">既至、自耶路撒冷來之猶太人圍立、以諸大事訟保羅、而不得其據、</verse>
				<verse number="8">保羅申訴曰、猶太人律、及殿、與該撒、我皆未犯之、</verse>
				<verse number="9">非士都欲取悅猶太人、問保羅曰、爾肯上耶路撒冷、在彼為此事聽審於我前乎、</verse>
				<verse number="10">保羅曰、我今立於該撒之堂、當在此聽審、我未以不義待猶太人、爾所明知也、</verse>
				<verse number="11">若行不義、有罪當死、則我不辭死、若所訟我之事皆虛、則無人可付我於彼、我叩該撒矣、</verse>
				<verse number="12">非士都既與議會議之、乃曰、爾叩該撒乎、則往見該撒、○</verse>
				<verse number="13">過數日、亞基帕王與百尼基、至該撒利亞、問非士都安、</verse>
				<verse number="14">居多日、非士都以保羅之事告王、曰、在此有一人、腓力士留之於監者、</verse>
				<verse number="15">我在耶路撒冷時、祭司諸長與猶太長老訟之、求我定其罪、</verse>
				<verse number="16">我答曰、被訟之人、尚未與訟之者對質、未得機會以申訴己事、即付之於死、非羅馬人例也、</verse>
				<verse number="17">故猶太人來此、我不遲延、明日坐堂、命取其人至、</verse>
				<verse number="18">訟者立、其所告之端、非我逆料者、</verse>
				<verse number="19">惟為彼等敬鬼神之事、又為已死之耶穌、保羅言其生、為此辯論而訟之、</verse>
				<verse number="20">如是之辯論我既不明、故問保羅願上耶路撒冷、在彼為此事聽審否、</verse>
				<verse number="21">保羅願叩該撒、欲留以待西巴士督究斷、我故命留之、候解至該撒也、</verse>
				<verse number="22">亞基帕向非士都曰、我亦欲聽此人、非士都曰、明日可聽之、○</verse>
				<verse number="23">明日亞基帕與百尼基、大設威儀而來、入聽訟所、諸千夫長與城中尊者偕之、非士都出令、乃取保羅至、</verse>
				<verse number="24">非士都曰、亞基帕王、與凡在此者、請觀此人、即猶太眾、或於耶路撒冷、或於此處、求我、呼曰、不當容其生者也、</verse>
				<verse number="25">我察而知其未犯當死之罪、且彼願叩該撒、我故定意解之、</verse>
				<verse number="26">我為此人欲奏主、但未得實情、故出之於爾眾前、亦特出於爾亞基帕王前、致審問後、可得其情而奏之、</verse>
				<verse number="27">蓋我以為解囚、不陳其罪案、不合理也、</verse>
			</chapter>
			<chapter number="26">
				<verse number="1">亞基帕向保羅曰、許爾為己辯明、保羅即舉手、申訴曰、</verse>
				<verse number="2">亞基帕王乎、猶太人所訟我之事、今得在爾前申訴、我以為幸甚、</verse>
				<verse number="3">更可幸者、因爾知猶太人之例與其辯論、故求寛聽我言、</verse>
				<verse number="4">我自始於耶路撒冷與我居民、自幼為人如何、猶太人皆知之、</verse>
				<verse number="5">彼若肯為我作證、則必曰、自初知我奉我等極嚴之教、為法利賽人、</verse>
				<verse number="6">今我立於此受審、乃為望上帝向我列祖所許者、</verse>
				<verse number="7">且我十二支派、日夜殷勤奉事上帝、亦望得所許耳、亞基帕王乎、我為此望、而為猶太人訟也、</verse>
				<verse number="8">上帝使死者復生、爾等為何以此為不可信乎、</verse>
				<verse number="9">昔我亦自以為當多方攻拿撒勒人耶穌之名、</verse>
				<verse number="10">在耶路撒冷、我曾如此行、由祭司諸長受權、以多聖徒下於監、彼等被殺、我言宜也、</verse>
				<verse number="11">且在諸會堂、我屢刑之、強使之毀謗耶穌、攻之甚狂、逼迫至外邦之城、</verse>
				<verse number="12">時、藉祭司長之權、且奉其命、我往大馬色、</verse>
				<verse number="13">王乎、時當正午、途中、我見自天有光、更明於日、四面照我及我同行之人、</verse>
				<verse number="14">眾皆仆地、我聞聲以希伯來方言向我曰、掃羅、掃羅、爾為何逼迫我、爾足踢刺難矣、</verse>
				<verse number="15">我曰、主、爾為誰、主曰、我乃耶穌、爾所逼迫者、</verse>
				<verse number="16">爾起而立、我特現於爾、欲立爾為執事、為證者、可證爾所已見之事、及我所將示爾之事也、</verse>
				<verse number="17">今我遣爾至以色列民、並異邦人、我必救爾脫其手、</verse>
				<verse number="18">我遣爾、為明其目、使其棄暗就光、離撒但之權、而歸於上帝、又因信我、可得赦罪、於成聖者之中受基業、</verse>
				<verse number="19">亞基帕王乎、是以我不違天之顯現、</verse>
				<verse number="20">乃先於大馬色、次於耶路撒冷、猶太全地、以及異邦、我告人當悔改、歸上帝、而行事以顯悔改也、</verse>
				<verse number="21">因此猶太人在殿執我、欲殺我、</verse>
				<verse number="22">然我蒙上帝佑、得存至今日、在尊卑前作證、所證者、無非諸先知及摩西預言必有之事、</verse>
				<verse number="23">既基督當受害、而為死者復生之首、以光照以色列民及異邦人也、○</verse>
				<verse number="24">保羅如此申訴、非士都大聲曰、保羅、爾狂矣、爾多文而狂矣、</verse>
				<verse number="25">保羅曰、非士都大人、我非狂、我所言者、真實無妄、</verse>
				<verse number="26">王知此事、我亦毅然言於王前、我深知此諸事、一無所隱於王也、因此事非行於暗中耳、</verse>
				<verse number="27">亞基帕王乎、爾信先知乎、我知爾信也、</verse>
				<verse number="28">亞基帕向保羅曰、爾勸我、幾使我為基督徒矣、</verse>
				<verse number="29">保羅曰、我求上帝、不獨使爾一人、即凡今日聽我者、不但幾之云、乃全然與我無異、惟勿似我在縲絏之中也、○</verse>
				<verse number="30">保羅言畢、王與方伯、及百尼基、並同坐者皆起、</verse>
				<verse number="31">退而相告曰、此人所為、無當死當繫之罪、</verse>
				<verse number="32">亞基帕向非士都曰、此人若不叩該撒、則可釋之矣、</verse>
			</chapter>
			<chapter number="27">
				<verse number="1">既定意使我等航海往以大利、則以保羅及他囚數人、交西巴士督營之百夫長、名猶流、</verse>
				<verse number="2">有亞大米田船、欲經亞西亞海邊諸地而行、我等上此船、船遂開、有馬其頓之帖撒羅尼迦人、亞哩達古偕往、</verse>
				<verse number="3">明日至西頓、猶流善待保羅、許就諸友、得其供應、</verse>
				<verse number="4">自彼又開船、因風不順、則由居比路下而過、</verse>
				<verse number="5">既航基利家 旁非利亞海、乃至呂家之每拉、</verse>
				<verse number="6">在彼、百夫長遇一亞力山太船、將往以大利者、令我等登之、</verse>
				<verse number="7">船行甚緩、多日、僅至革尼土對面、因被逆風所阻、則由革哩底下、向撒摩尼而行、</verse>
				<verse number="8">我等僅得沿革哩底岸行、至一地、名佳澳、近拉西亞城、○</verse>
				<verse number="9">歷時既久、禁食之期已過、行船危險、</verse>
				<verse number="10">保羅勸眾曰、我觀此時行船、必多損害、不但船與貨、且及我等之生命矣、</verse>
				<verse number="11">百夫長信船主與掌貨者、過於信保羅之所言、</verse>
				<verse number="12">且此澳過冬不便、故船上之人言當離此地者多、或可至腓尼基過冬、腓尼基即革哩底之澳、一面西南、一面西北、</verse>
				<verse number="13">時、南風微起、眾以為得意、遂起錨、傍革哩底岸而行、</verse>
				<verse number="14">不多時、自島中狂風驟起、其風名［口友］囉嘩噸、</verse>
				<verse number="15">船被風掣、不能勝之、則隨之而行、</verse>
				<verse number="16">駛至名革老底之海島下、僅能收其船之小艇、</verse>
				<verse number="17">既將小艇取上、則以多方救護大船、用纜索縛船底、又恐擱於沙灘上、遂下帆、任船行、</verse>
				<verse number="18">風狂、船大搖蕩、明日、將貨棄於海、</verse>
				<verse number="19">第三日、我等親手將船中之器具棄之、</verse>
				<verse number="20">多日不見日星、大風更迫、我等得救之望已絕矣、</verse>
				<verse number="21">眾久未食、保羅立於其中、曰、爾原當聽我言、不離革哩底、免遭此損害、</verse>
				<verse number="22">今勸爾、安爾心、因爾中必無一人失其生命、惟失船而已、</verse>
				<verse number="23">我乃上帝僕、而奉事之、昨夜其使者立於我旁、曰、</verse>
				<verse number="24">保羅勿懼、爾必立該撒前、且上帝以同船之人皆賜爾也、</verse>
				<verse number="25">故爾眾可安心、我信上帝、將必如其向我所言而行也、</verse>
				<verse number="26">然必擱一島上、○</verse>
				<verse number="27">至第十四夜、船飄於亞底亞海、約夜半、船戶以為近岸、</verse>
				<verse number="28">測水、得十二丈、少進、又測得九丈、</verse>
				<verse number="29">恐撞於石上、則由船尾投四錨、冀望天明、</verse>
				<verse number="30">船戶欲離船而逃、下小艇於海、佯為欲由船首投錨者、</verse>
				<verse number="31">保羅向百夫長與兵卒曰、此人若不留於船、爾等不得救也、</verse>
				<verse number="32">兵卒遂斷小艇之索、任其飄去、</verse>
				<verse number="33">天將明、保羅勸眾食、曰、爾懸望、飢而不食、今已十四日矣、</verse>
				<verse number="34">故勸爾食、此乃關爾救命之事、蓋爾眾、即一髮亦不落於首也、</verse>
				<verse number="35">保羅言畢取餅、當眾前稱謝上帝、擘而食之、</verse>
				<verse number="36">眾皆心安、亦食焉、</verse>
				<verse number="37">我等在船者、共二百七十六人、</verse>
				<verse number="38">既食而飽、則棄麥於海、以輕船、</verse>
				<verse number="39">天明、不識其地、惟見一澳、有岸可登、乃謀或能將船推進於彼、</verse>
				<verse number="40">遂斷索、棄錨於海、鬆舵纜、揚帆順風、望岸而進、</verse>
				<verse number="41">遇二水夾流處、乃擱船、船首膠定不動、船尾因大浪而破、</verse>
				<verse number="42">兵卒謀殺諸囚、恐有浮水而逃者、</verse>
				<verse number="43">百夫長欲救保羅、阻其謀、命能浮水者、先下水登岸、</verse>
				<verse number="44">又命其餘或乘板、或藉船中物登岸、於是眾皆得救登岸、</verse>
			</chapter>
			<chapter number="28">
				<verse number="1">既得救、知其島名米利大、</verse>
				<verse number="2">島夷以非常之惠待我、因雨而寒、熾火接我眾人、</verse>
				<verse number="3">保羅束薪置火、火熱、有毒蛇出、繞其手、</verse>
				<verse number="4">島夷見毒蛇懸於其手、則相告曰、此誠殺人者、雖得救於海、義不容其生也、</verse>
				<verse number="5">保羅拂毒蛇於火、毫無所害、</verse>
				<verse number="6">島夷候其腫、或忽仆地而死、候久、見其無害、則轉意而言彼為神也、○</verse>
				<verse number="7">島長名部伯流、有田近此處、彼接我等、此宿三日、以恩禮相待、</verse>
				<verse number="8">部伯流之父患熱病並痢疾而臥、保羅入就之、祈禱、按手於其上、而愈之、</verse>
				<verse number="9">自是、島中凡患病者、來而得醫、皆優禮敬我等、</verse>
				<verse number="10">臨行之時、以所需者、饋我等也、○</verse>
				<verse number="11">三月後、我等上亞力山太船而前行、其船名丟士雙子、乃在彼島過冬者、</verse>
				<verse number="12">至敘拉古、居三日、</verse>
				<verse number="13">由彼繞行至利其翁、過一日、南風起、明日至部丟利、</verse>
				<verse number="14">在彼遇兄弟、請我同居七日、遂往羅馬、</verse>
				<verse number="15">羅馬兄弟聞之、則出至亞比烏市、及三館處、迎我等、保羅見之、謝上帝、而心安、○</verse>
				<verse number="16">至羅馬、百夫長以眾囚交御營之統領、惟許保羅獨居、偕一守之之兵、○</verse>
				<verse number="17">過三日、保羅會猶太長者、既集、乃向之曰、兄弟、我雖未得罪以色列民、或違列祖之例、然竟被囚、自耶路撒冷付於羅馬人之手、</verse>
				<verse number="18">羅馬人審我、見無死罪、欲釋我、</verse>
				<verse number="19">惟猶太人不可、我不得已叩該撒、非有所訟我民也、</verse>
				<verse number="20">為此、請爾相見共論、蓋今繫以鐵鏈、特為以色列民之所望者耳、</verse>
				<verse number="21">眾曰、我等未受猶太言爾之書、且兄弟來此、亦未言爾有不善、</verse>
				<verse number="22">但我願聞爾之意見如何、因此教、我知其隨在被誹矣、○</verse>
				<verse number="23">既定期、多人至其寓、保羅自朝至暮、講解上帝國而證之、引摩西之律、及先知之言、勸眾信耶穌、</verse>
				<verse number="24">有信其言者、有不信者、</verse>
				<verse number="25">兩不相合、將散、保羅發一言曰、昔聖神託先知以賽亞告我列祖者、其言誠是、云、</verse>
				<verse number="26">往告此民曰、聽也、爾將聽而不聰、視也、爾將視而不明、</verse>
				<verse number="27">蓋此民之心頑、自聾其耳、自閉其目、恐見於目、聽於耳、悟於心、遷改而我醫之焉、</verse>
				<verse number="28">故爾等當知、上帝之救道已傳異邦人、彼必聽之也、</verse>
				<verse number="29">保羅言畢、猶太人歸、多相辯論、○</verse>
				<verse number="30">保羅居己所租之屋二年、凡來見者接之、</verse>
				<verse number="31">傳上帝國、以主耶穌基督之事訓人、毅然、無有禁之者也、</verse>
			</chapter>
		</book>
		<book number="45">
			<chapter number="1">
				<verse number="1">耶穌基督之僕保羅、奉召為使徒、特派傳上帝福音、</verse>
				<verse number="2">此福音、即上帝昔託眾先知所許者、載之於聖經、</verse>
				<verse number="3">乃指其子而許也、按肉體言之、則由大闢之裔而生、</verse>
				<verse number="4">按聖潔之神言之、則因死者復生、有大能而明顯其為上帝子、即我主耶穌基督、</verse>
				<verse number="5">我等賴之得恩及使徒之職、欲使萬國由信而服、為尊其名也、</verse>
				<verse number="6">爾等亦在其中、為耶穌基督所召者、</verse>
				<verse number="7">我書寄凡在羅馬、蒙上帝愛、奉召為聖徒者、願爾由我等之父上帝、及主耶穌基督、得恩寵平康、○</verse>
				<verse number="8">最先者、我賴耶穌基督、為爾眾謝我之上帝、蓋爾信主、舉世傳聞矣、</verse>
				<verse number="9">我於我心事上帝、且於其子之福音事之、上帝為我證、我念爾不息、</verse>
				<verse number="10">常於祈禱間、求上帝、或能按其旨、終得平坦之途以就爾、</verse>
				<verse number="11">我深願見爾、欲以聖神之恩賜分與爾、使爾堅定、</verse>
				<verse number="12">即言在爾中、我與爾可得安慰、因爾見我信主、我因見爾信主、而得安慰也、○</verse>
				<verse number="13">兄弟乎、我不欲爾不知、我屢立意就爾、願於爾中得果、如在他邦然、但至今仍有所阻、</verse>
				<verse number="14">無論希利尼人及化外人、智人及愚人、我皆如負其債、</verse>
				<verse number="15">故願盡我之力、將福音亦傳與爾在羅馬之人、</verse>
				<verse number="16">我不以基督之福音為恥、因此福音乃上帝之大能、以救凡信者、先猶太人、次希利尼人也、</verse>
				<verse number="17">蓋上帝之義於福音顯明、由信而使人愈信矣、如經云、義人由信得生、○</verse>
				<verse number="18">且上帝之怒、由天而顯明、攻人之一切不虔不義、乃行不義而阻真理者也、</verse>
				<verse number="19">論及人知上帝、人所知者、原顯於其心、因上帝已顯之於彼等矣、</verse>
				<verse number="20">上帝之永能及性體、目不能見、自造天地以來則明見、因觀其所造之物而知也、致彼等無所推諉、</verse>
				<verse number="21">彼等雖知上帝、竟不以之為上帝而尊之、亦不謝之、但其思念變為虛妄、而其愚頑之心則昏暗、</verse>
				<verse number="22">自稱為智、反成愚魯、</verse>
				<verse number="23">以永不朽之上帝之榮、棄之、易之以偶像、彷彿速朽之人、及禽獸昆蟲之形式、</verse>
				<verse number="24">故上帝任彼等在其心之慾中、作污穢之事、致彼此玷辱己身、</verse>
				<verse number="25">彼等棄上帝之真理、而以虛妄易之、崇拜奉事受造之物、不崇拜奉事造物之主、即永遠可頌者也、</verse>
				<verse number="26">因此、上帝任彼等縱可恥之情欲、其婦女以順性之用、變為逆性之用、</verse>
				<verse number="27">男子亦然、棄婦女順性之用、嗜慾薰心、彼此貪戀、男與男作愧恥之事、於己身受此妄為應得之報、○</verse>
				<verse number="28">彼等既不肯存上帝於其心、上帝亦任其懷乖戾之心、行所不當行、</verse>
				<verse number="29">被一切不義、姦淫、邪惡、貪婪、暴很、充滿之、又滿於娼嫉、兇殺、爭鬥、詭詐、刻薄、</verse>
				<verse number="30">讒害者、毀謗者、怨上帝者、傲慢者、驕縱者、自誇者、機心作惡者、違逆父母者、</verse>
				<verse number="31">愚頑者、背約者、無親情者、不解怨者、無慈愛者、</verse>
				<verse number="32">彼等雖知上帝判定、凡行如此之事當死、然而不但自行也、他人行之、亦與之同樂矣、</verse>
			</chapter>
			<chapter number="2">
				<verse number="1">是以爾議人者、不論為誰、無可推諉、蓋爾以何事議他人、正以何事定己之罪、因爾議人者、亦行彼所行之事也、</verse>
				<verse number="2">有人行此諸事、我等知上帝必按真理審判之、</verse>
				<verse number="3">爾議行此諸事之人、而爾亦行之、爾以為能逃上帝審判乎、</verse>
				<verse number="4">或爾藐視其仁慈包容恆忍之豐盛、不知上帝之仁慈、乃領爾悔改乎、</verse>
				<verse number="5">但爾徇剛硬不肯悔改之心、為己積主怒、待震怒之日、即上帝之義判所顯之日也、</verse>
				<verse number="6">彼必按各人所行而報之、</verse>
				<verse number="7">凡恆心於為善、以求尊榮及永不朽之福者、則以永生報之、</verse>
				<verse number="8">凡結黨不順真理、而行不義者、則以忿怒報之、</verse>
				<verse number="9">以患難困苦、報諸作惡者、先猶太人、次希利尼人、</verse>
				<verse number="10">以尊榮平康、報諸行善者、先猶太人、希利尼人、</verse>
				<verse number="11">蓋上帝不以貌取人也、</verse>
				<verse number="12">凡無律法而犯罪者、亦必不以律法滅亡之、凡有律法而犯罪者、必以律法審判之、</verse>
				<verse number="13">蓋在上帝前、非聞律法者為義、乃行律法者稱為義耳、</verse>
				<verse number="14">且無律法之異邦人、由本心行律法所載之事、雖無律法、而己則為己之律法矣、</verse>
				<verse number="15">如是、彼等行事、乃顯律法銘於心、且其是非之心亦同為證、而其思念、或以之為然、或以之為否、</verse>
				<verse number="16">在上帝以耶穌基督審判人隱微之日、如我福音所言也、○</verse>
				<verse number="17">爾稱為猶太人、以律法是依、以上帝為榮、</verse>
				<verse number="18">既習於律法、則知上帝之旨、能辨異同、</verse>
				<verse number="19">且自信為引瞽者之人、為在暗中者之光、</verse>
				<verse number="20">愚人之師、幼孩之傳、因爾在律法中、有實學及真理之模範也、</verse>
				<verse number="21">然則爾訓他人、而不自訓乎、爾言人不可竊、而自竊乎、</verse>
				<verse number="22">爾言人不可淫、而自淫乎、爾厭惡偶像、而自竊廟中之物乎、</verse>
				<verse number="23">爾以律法為榮、而自犯法、辱上帝乎、</verse>
				<verse number="24">蓋上帝之名、在異邦人中、為爾受謗、正如經所載也、○</verse>
				<verse number="25">爾若遵行律法、割禮則有益、若犯律法、雖已受割禮、如未受割禮然、</verse>
				<verse number="26">故未受割禮者、若守律法之條規、雖未受割禮、不可以之為已受割禮乎、</verse>
				<verse number="27">且未受割禮者、若守律法、豈不罪爾有律法之儀文、已受割禮、而仍犯律法者乎、</verse>
				<verse number="28">蓋顯為猶太人者、非猶太人、身所顯受之割禮非割禮、</verse>
				<verse number="29">惟隱為猶太人者、誠猶太人、心受割禮、為真割禮、即在內心、不在儀文、其稱讚非由人、乃由上帝也、</verse>
			</chapter>
			<chapter number="3">
				<verse number="1">然則猶太人有何所長、割禮有何所益乎、</verse>
				<verse number="2">凡事大有益、最先者、乃上帝以詔託之、</verse>
				<verse number="3">若其中有不信者、則何所云、彼之不信、能廢上帝之信乎、</verse>
				<verse number="4">非也、莫若云、人皆假、惟上帝真、如經云、在爾言時得稱為義、在爾受審之時得勝、</verse>
				<verse number="5">我今所言者、按人之言耳、曰、若我等之不義、證上帝之義、然則何言乎、上帝仍施刑、豈非上帝不義乎、</verse>
				<verse number="6">非也、若然、則上帝何能審判世界乎、</verse>
				<verse number="7">若上帝之真、因我之假而更顯、使其得榮、我為何尚受審如罪人乎、</verse>
				<verse number="8">且為何不云、為惡以成善乎、有人毀謗我等、云我等有此言、但有此言者受刑、宜也、○</verse>
				<verse number="9">然則何言也、我等有勝於彼乎、無有也、蓋我曾明證猶太人希利尼人皆有罪、</verse>
				<verse number="10">如經云、無義人、即一義人亦無之、</verse>
				<verse number="11">無人明悟、無人尋求上帝、</verse>
				<verse number="12">皆棄正路、同變為無用、無行善者、即一行善者亦無之、</verse>
				<verse number="13">其喉似開口之墓、其舌施詭詐、其唇藏蛇毒、</verse>
				<verse number="14">其口滿於咒詛惡言、</verse>
				<verse number="15">欲流人血、其足飛奔、</verse>
				<verse number="16">所經之途、皆遭其殘害苦難、</verse>
				<verse number="17">彼不知平康之路、</verse>
				<verse number="18">目中不畏上帝、</verse>
				<verse number="19">我等知凡律法之所言、乃向奉律法者言之、以塞各人之口、使舉世有罪於上帝前、</verse>
				<verse number="20">蓋無人由遵行律法、在上帝前得稱為義、律法惟使人知罪耳、○</verse>
				<verse number="21">今上帝之義、於律法之外而已顯、律法與諸先知作證、</verse>
				<verse number="22">即上帝之義、乃由信耶穌基督而賜者、賜凡信之者、無所分別、</verse>
				<verse number="23">蓋眾已犯罪、不得上帝之榮、</verse>
				<verse number="24">信之者、不勞而得稱為義、乃因上帝之恩、賴基督耶穌贖罪也、</verse>
				<verse number="25">上帝立耶穌、以流血為挽回之祭、使人由信之而得挽回也、欲顯上帝之義、因其在昔時、以容忍之心、寛恕人罪、</verse>
				<verse number="26">即於今時顯其義、使人知其為義、亦稱信耶穌基督者為義耳、</verse>
				<verse number="27">然則有何可誇乎、無有也、以何法無之、以行之法乎、非也、乃以信之法焉、</verse>
				<verse number="28">故我等視人由信而得稱為義、非由遵行律法而得稱為義也、</verse>
				<verse number="29">上帝獨為猶太人之上帝乎、非亦為異邦人之上帝乎、亦為異邦人之上帝、</verse>
				<verse number="30">蓋上帝惟一、由信稱受割禮者為義、亦由信稱未受割禮者為義、</verse>
				<verse number="31">然則我等以信廢律法乎、非也、乃使律法更堅焉、</verse>
			</chapter>
			<chapter number="4">
				<verse number="1">然則可言我祖亞伯拉罕、按本身所行、有何得乎、</verse>
				<verse number="2">若亞伯拉罕由其所行得稱為義、則有可誇、惟在上帝前、本無可誇也、</verse>
				<verse number="3">經何云乎、亞伯拉罕信上帝、而上帝以其信為其義矣、</verse>
				<verse number="4">凡作工者得工貲、不為恩、宜也、</verse>
				<verse number="5">惟不作工、而信稱罪人為義之上帝、其信則以為義、</verse>
				<verse number="6">如大闢言人、不因所行而上帝以其為義者、有福、</verse>
				<verse number="7">曰、其過得免、其罪得掩者、有福、</verse>
				<verse number="8">主不以其為有罪者、有福、</verse>
				<verse number="9">然此福、惟加於受割禮者乎、或亦加於未受割禮者乎、蓋我等曾云、上帝以亞伯拉罕之信為義、</verse>
				<verse number="10">然則何時以之為義、其在受割禮之後乎、或在未受割禮之先乎、非在受割禮之後、乃在受割禮之先也、</verse>
				<verse number="11">且亞伯拉罕受割禮之號、即其未受割禮時、有信而上帝以其為義之憑、使其為凡未受割禮而信者之父、致彼等亦被上帝以之為義、</verse>
				<verse number="12">且使其為受割禮者之父、然不但受割禮、即按我祖亞伯拉罕、未受割禮時所有之信之跡而行者也、</verse>
				<verse number="13">蓋上帝許亞伯拉罕及其後裔、可為嗣子以得世界、非由律法、乃由信之義也、</verse>
				<verse number="14">若屬律法者可為嗣子、則信歸於虛、而許亦廢矣、</verse>
				<verse number="15">蓋律法使人受刑、無律法則無犯法、</verse>
				<verse number="16">是故得為嗣子乃由信、既由信、則屬恩矣、使上帝所許者、必歸於亞伯拉罕之眾後裔、不但歸於屬律法者、亦歸於有亞伯拉罕之信者也、</verse>
				<verse number="17">亞伯拉罕在上帝前為我眾之父、如經云、我立爾為萬民之父焉、上帝能使死者生、命無若有然、亞伯拉罕信之、</verse>
				<verse number="18">於無望之中、仍望而信、故得為萬民之父、如經云、爾之後裔將如此多、</verse>
				<verse number="19">亞伯拉罕之信既堅、則雖近百歲、身如已死、不顧也、撒拉胎產斷絕、亦不顧也、</verse>
				<verse number="20">決不懷不信之心、疑上帝所許者、</verse>
				<verse number="21">但其信更堅、歸榮於上帝、且深知上帝必能成其所許者、</verse>
				<verse number="22">故上帝以其信為其義也、</verse>
				<verse number="23">經云、上帝以其信為其義、此言不但為亞伯拉罕而言、亦為我等言之、</verse>
				<verse number="24">我等若信使我主耶穌由死復生之上帝、則亦必以我等之信為義矣、</verse>
				<verse number="25">耶穌被解、為我等之罪、復生、為使我等得稱為義也、</verse>
			</chapter>
			<chapter number="5">
				<verse number="1">我等既由信得稱為義、則賴我主耶穌基督得和於上帝、</verse>
				<verse number="2">且我等賴之、而以信得進今所立之恩中、又望上帝之榮而樂、</verse>
				<verse number="3">不但此也、即在患難之中亦樂、因知患難生忍耐、</verse>
				<verse number="4">忍耐生練達、練達生盼望、</verse>
				<verse number="5">盼望不致於羞愧、蓋所賜與我等之聖神、曾以上帝之愛澆灌我心也、</verse>
				<verse number="6">且我等無力之時、基督則依期代罪人死、</verse>
				<verse number="7">代義人死者、難有也、代仁人死、或有敢為者、</verse>
				<verse number="8">惟上帝證其愛我等之愛、因我等尚為罪人時、基督代我而死也、</verse>
				<verse number="9">今因基督之血、既得稱為義、何況賴基督得免將來之怒乎、</verse>
				<verse number="10">蓋我等為敵時、賴其子之死、得與上帝和、今已和、何況因其生而得救乎、</verse>
				<verse number="11">不但此也、我等賴我主耶穌基督以上帝為樂、又賴之而今已得和也、○</verse>
				<verse number="12">蓋罪由一人入世、而死又由罪來、於是人皆有死、因人皆有罪、</verse>
				<verse number="13">未有律法之先、罪在世、但未有律法、即有罪亦不為罪、</verse>
				<verse number="14">然而自亞當至摩西、人皆為死操權以治之、即未犯與亞當所犯之罪相同者、亦如是、亞當乃後至者之對像耳、</verse>
				<verse number="15">惟罪愆不如恩賜、若因一人之罪、眾皆死、何況上帝之恩與其賜、因耶穌基督一人之恩、不更溥於眾乎、</verse>
				<verse number="16">且由一人犯罪、致眾定罪、亦不如恩賜、蓋審判乃由一人犯罪即定罪、恩賜乃有多罪、而反稱義也、</verse>
				<verse number="17">若因一人之罪、死即因此一人操權、何況得恩之豐盛、並受稱義之賜者、因耶穌基督一人、必在永生中操權乎、</verse>
				<verse number="18">如是、因一罪、眾皆被定罪、因一義、眾皆稱義以得生、</verse>
				<verse number="19">蓋由一人之逆、眾則為罪者、因一人之順、眾則為義者、</verse>
				<verse number="20">且律法立、使罪顯多、然罪顯多之處、恩更顯多也、</verse>
				<verse number="21">罪操權使人死、如是、恩亦能因上帝所賜之義、操權使人得永生、惟賴我主耶穌基督而然也、</verse>
			</chapter>
			<chapter number="6">
				<verse number="1">然則何言也、我等可恆於罪、使恩顯多乎、</verse>
				<verse number="2">非也、我等既與罪絕若死、何可仍於罪而生乎、</verse>
				<verse number="3">豈不知我等受洗以歸於耶穌基督者、皆受洗以效其死也、</verse>
				<verse number="4">是以我等受洗效其死、乃與基督同葬、使我等所行、有重生之新式、如基督賴父之大能由死復生也、</verse>
				<verse number="5">我等若效基督死而與之聯合、亦必效基督復生而與之聯合、</verse>
				<verse number="6">因知我等舊日之本體、與之同釘十字架、使罪身滅絕、而我等不復為罪之奴矣、</verse>
				<verse number="7">蓋死者已脫於罪也、○</verse>
				<verse number="8">若與基督同死、亦必與之同生、此乃我等所信者、</verse>
				<verse number="9">蓋知基督既由死復生、則必不再死、亦不再為死所治、</verse>
				<verse number="10">且其死乃為贖罪而死、惟一次、其生乃為榮上帝而生、</verse>
				<verse number="11">如是、爾亦當視己為死以絕罪、而賴主耶穌基督、視己為生以事上帝、○</verse>
				<verse number="12">故勿容罪在爾將死之身內操權、致爾順其慾、</verse>
				<verse number="13">亦勿以爾之肢體獻於罪、為不義之器、當如由死復生之人、以己獻於上帝、且以肢體獻於上帝為義之器矣、</verse>
				<verse number="14">蓋罪不再為爾主也、因爾不屬乎法、乃屬乎恩耳、○</verse>
				<verse number="15">然則何言也、我等屬恩不屬法、可犯罪乎、非也、</verse>
				<verse number="16">豈不知爾獻己為奴以服誰、則為所服者之奴、或為罪之奴以致死、或為順命之奴以致義、</verse>
				<verse number="17">我謝上帝、因爾素雖為罪之奴、今已心服所授爾之道之模範、</verse>
				<verse number="18">且爾既得釋於罪、則為義之奴矣、○</verse>
				<verse number="19">我今為爾肉體軟弱、即按常人之言言之、昔爾既以肢體獻於污穢及不義為奴、以行不義之事、今當如是以肢體獻於義為奴、以成聖、</verse>
				<verse number="20">蓋爾為罪之奴時、則不為義所束矣、</verse>
				<verse number="21">爾昔所行之事、今日恥之、有何善果於爾哉、因此諸事之結局乃死也、</verse>
				<verse number="22">今爾得釋於罪、為上帝之奴、則有成聖之果、且終所得者乃永生、</verse>
				<verse number="23">蓋罪之工貲、死也、惟上帝之恩賜、永生也、惟賴我主耶穌基督而然也、</verse>
			</chapter>
			<chapter number="7">
				<verse number="1">兄弟乎、今我言、乃向明律法者言之、爾豈不知律法治人、在一生乎、</verse>
				<verse number="2">譬有夫之婦、夫在、則為法所繫、夫死、則得釋於夫之法、</verse>
				<verse number="3">如是、夫在、而從他人、即為淫婦、夫死、則脫夫之法、雖從他人、不為淫婦矣、</verse>
				<verse number="4">由此觀之、我兄弟乎、爾賴基督身、亦脫律法若死然、致爾可從他人、即由死復生之主、使我等結果以獻上帝、</verse>
				<verse number="5">蓋我等從情欲之時、引人犯罪之情欲、即因律法而生者、動於肢體、使我等結果以致死、</verse>
				<verse number="6">今既脫繫我等者若死然、則得釋於律法、故我等事主、不按虛文之舊式、乃按聖神之新式矣、</verse>
				<verse number="7">然則何言也、律法乃罪之因乎、非也、但非由律法、我則不知罪為罪、譬律法若不言勿貪、我則不知貪為貪、</verse>
				<verse number="8">然罪藉誡而乘機、使眾慾動於我中、因無律法、罪則死、</verse>
				<verse number="9">昔無律法而我生、誡至、罪則生、而我死矣、</verse>
				<verse number="10">誡本使人生、反使我死、</verse>
				<verse number="11">蓋罪藉誡而乘機誘我、且藉之使我死也、</verse>
				<verse number="12">由此觀之、律法乃聖、誡亦聖、且義、且善也、</verse>
				<verse number="13">然則所云善者、使我死乎、非也、使我死乃罪、罪藉善者使我死、而得顯其為罪、致罪因誡更形其惡者、</verse>
				<verse number="14">我等知律法本乎聖神、我乃從情欲者、已被賣於罪矣、</verse>
				<verse number="15">我所作之事、我不知、因我所願者、竟不行之、我所惡者、反行之、</verse>
				<verse number="16">若我行所不願行者、我則證律法乃善者也、</verse>
				<verse number="17">但行之者非我、乃在我中之罪行之、</verse>
				<verse number="18">我亦知在我中、即在我情欲中、無一善、因願之者雖在前、而行其善者不得也、</verse>
				<verse number="19">蓋我所願之善、竟不行之、所不願之惡、反行之矣、</verse>
				<verse number="20">若我行所不願行者、行之者非我、乃在我中之罪行之、</verse>
				<verse number="21">我則覺有一法、即我願行善之時、有惡與我偕、</verse>
				<verse number="22">因我以內心悅上帝之法、</verse>
				<verse number="23">但覺肢體中別有一法、與我心中之法戰、而擄我、使我從罪之法、即在我肢體中之法也、</verse>
				<verse number="24">我誠苦矣、誰能救我脫此必死之身乎、</verse>
				<verse number="25">我謝上帝、賴我等之主耶穌基督而得救也、如是、我以心順服上帝之法、以肉體順服罪之法矣、</verse>
			</chapter>
			<chapter number="8">
				<verse number="1">故今凡屬基督耶穌、不從情欲、而從聖神者、不定罪、</verse>
				<verse number="2">蓋賜生命之聖神之法、因基督耶穌、而使我脫陷罪取死之法矣、</verse>
				<verse number="3">律法因情欲、則無力使我脫罪、惟上帝遣其子成人身、如罪人之身、然以贖罪、而在人身滅罪矣、</verse>
				<verse number="4">使我等從聖神不從情欲之人、可成就律法之條規、</verse>
				<verse number="5">蓋從情欲者、體情欲之事、從聖神者、體聖神之事、</verse>
				<verse number="6">體情欲、死、體聖神、生且安、</verse>
				<verse number="7">體情欲乃與上帝為仇、因不服上帝之法、亦不能服也、</verse>
				<verse number="8">故凡從情欲之人、不能得上帝之喜悅、</verse>
				<verse number="9">若上帝之神果居於爾心、則爾不屬情欲、而屬聖神矣、凡無基督之神者、則不屬基督、</verse>
				<verse number="10">若基督在爾心、身雖因罪而死、魂竟因義而生、</verse>
				<verse number="11">若使耶穌由死復生之上帝之神居於爾心、使基督由死復生之上帝、必以居爾心之聖神、使爾將死之身復生也、○</verse>
				<verse number="12">如是、兄弟乎、我等非為情欲之役、作事當從之、</verse>
				<verse number="13">爾若從情欲、必死、惟藉聖神滅身之邪行、必生、</verse>
				<verse number="14">蓋凡為上帝之神所導者、此即上帝子、</verse>
				<verse number="15">爾所受者、非奴之心、以致仍懼、所受者、乃子之心、我等因之而呼阿爸父也、</verse>
				<verse number="16">聖神與我等之心、證我等為上帝子、</verse>
				<verse number="17">既為子、即為後嗣、乃上帝之後嗣、與基督同為後嗣、我等若果與之同苦、則可與之同榮、○</verse>
				<verse number="18">我思今時之苦、若較將來所顯與我等之榮、則不足為意也、</verse>
				<verse number="19">蓋萬物皆切望上帝眾子之顯、</verse>
				<verse number="20">因萬物已歸於虛、非己願、乃由使之如是者、然而仍有可望、</verse>
				<verse number="21">因萬物必得脫於敗壞、不再為其奴、而反享上帝眾子自由自在之榮、</verse>
				<verse number="22">我等知萬物同嘆勞苦、直至今日、</verse>
				<verse number="23">不但此也、即我等已得聖神初結之果者、心亦嘆息、望我等之身得贖、明顯為上帝子焉、</verse>
				<verse number="24">蓋我等得救在望、既得所望者、則不望之、因既得之、何必再望乎、</verse>
				<verse number="25">倘我等所望者未得、則忍以待之、○</verse>
				<verse number="26">且聖神亦助我等之軟弱、我等不知所當禱者、但聖神以不可言之嘆息、代我禱也、</verse>
				<verse number="27">監察人心者、知聖神之意、因聖神遵上帝之旨、代聖徒祈禱、</verse>
				<verse number="28">我等知萬事皆與愛上帝之人有益、即按其旨而被召之人也、</verse>
				<verse number="29">上帝所預知者、亦預定之、效其子之形狀、使彼為眾子中之長子、</verse>
				<verse number="30">其所預定者、則亦召之、所召者、亦稱之為義、所稱為義者、亦榮之、○</verse>
				<verse number="31">然則何言也、若上帝佑我、誰能敵我乎、</verse>
				<verse number="32">上帝不惜己子、為我眾捨之、豈不以萬物偕己子而恩賜我乎、</verse>
				<verse number="33">誰能訟上帝之選民乎、稱之為義者、上帝也、</verse>
				<verse number="34">誰能罪之乎、基督已死、且已復生、今在上帝右、為我等祈禱、</verse>
				<verse number="35">誰能絕我等於基督之愛、或患難、或困苦、或逼迫、或飢餓、或赤身、或危險、或刀劍乎、</verse>
				<verse number="36">如經云、我等終日為爾見殺、且人視我等如將殺之羊然、</verse>
				<verse number="37">然而在此諸事、我等賴愛我者、獲勝有餘矣、</verse>
				<verse number="38">蓋我深知或生、或死、或天使、或操權者、或有能者、或今時之事、或將來之事、</verse>
				<verse number="39">或在高處、或在低處、或其他受造之物、皆不能絕我於上帝之愛、即在我主耶穌基督之愛也、</verse>
			</chapter>
			<chapter number="9">
				<verse number="1">我宗基督、言真而無謊、我之良心感於聖神、亦與我作證、</verse>
				<verse number="2">我有大憂、心常傷痛、</verse>
				<verse number="3">蓋我願為我兄弟、即骨肉之親、被咒詛、見絕於基督也、</verse>
				<verse number="4">彼為以色列人、言及義子之分、榮光、盟約、律法、禮儀、應許、皆屬於彼焉、</verse>
				<verse number="5">列祖乃其祖、按肉體論之、基督亦由彼而生、基督即上帝、在萬有之上、永遠可頌者、亞門、</verse>
				<verse number="6">此非云上帝之言已廢也、蓋由以色列生者、非皆為以色列人、</verse>
				<verse number="7">亦非因其為亞伯拉罕之裔、則皆為子、經云、惟出自以撒者得稱爾裔焉、</verse>
				<verse number="8">觀於此、肉體所生之子、非上帝之子、惟所應許之子得以為裔矣、</verse>
				<verse number="9">蓋其所言、乃應許之言也、云、明年此時、我即至、而撒拉必生子、</verse>
				<verse number="10">不但此、利百加由我祖以撒而懷雙胎、</verse>
				<verse number="11">其二子未生、亦未行或善或惡、而上帝因欲使其選人之旨常存、非由行事、乃由召之者、</verse>
				<verse number="12">故諭利百加曰、長子必服幼子、</verse>
				<verse number="13">如經云、雅各乃我所愛者、以掃乃我所惡者、○</verse>
				<verse number="14">然則何言也、上帝不義乎、非也、</verse>
				<verse number="15">上帝諭摩西曰、我所矜恤者矜恤之、我所憐憫者憐憫之、</verse>
				<verse number="16">如是、非由人意、亦非由人力、乃由上帝、有矜恤者也、</verse>
				<verse number="17">經諭法老云、我立爾、特在爾身顯我能、且使我名傳揚於天下、</verse>
				<verse number="18">如是、上帝欲矜恤誰、則矜恤之、欲使誰剛硬、則使之剛硬矣、○</verse>
				<verse number="19">然則爾必向我云、上帝為何尚責人乎、誰逆其旨乎、</verse>
				<verse number="20">我答曰、爾為誰、敢詰問上帝乎、受造之物、豈能對造者云、為何造我如此乎、</verse>
				<verse number="21">窰戶豈無權於泥、由一團而造一貴用一賤用之器乎、</verse>
				<verse number="22">若上帝因欲顯其怒、使人知其能、即以恆忍而容可怒當滅之器、</verse>
				<verse number="23">且欲使人知其榮光之豐盛、歸於蒙矜恤之器、乃其所預備以得榮光者、我等尚有何言乎、</verse>
				<verse number="24">此蒙矜恤之器即我等、上帝所召者、不但由猶太人而召、亦由異邦人而召也、</verse>
				<verse number="25">如上帝於何西書有云、非我民者、我將稱之為我民、非蒙愛者、我將稱之為蒙愛者、</verse>
				<verse number="26">昔在何地向人曰、爾非我民、後必在其地稱之為永生上帝之子、</verse>
				<verse number="27">以賽亞指以色列人呼云、以色列眾子、其數雖如海沙、而得救者、惟餘剩之數耳、</verse>
				<verse number="28">蓋主必按公義應其所言、而速行之、因主必速行其言於地也、</verse>
				<verse number="29">又如以賽亞云、若萬有之主、不留餘種於我等、則已似所多馬 蛾摩拉矣、○</verse>
				<verse number="30">然則何言也、曰、異邦人原不追求義、而竟得義、即由信之義也、</verse>
				<verse number="31">惟以色列人追求成義之法、而不及其法、</verse>
				<verse number="32">此何故乎、曰、因非由信而求、乃由行而求者、彼即跌於此跌人之石矣、</verse>
				<verse number="33">如經云、我在邭山、置一跌人之石、礙人之磐、凡信之者、必不至於羞愧也、</verse>
			</chapter>
			<chapter number="10">
				<verse number="1">兄弟乎、論以色列民、我心所願者、我向上帝所求者、即其能得救也、</verse>
				<verse number="2">蓋我為之作證、其事上帝有銳志、惟非由知識也、</verse>
				<verse number="3">因其不識上帝之義、而欲立己之義、故未服上帝之義也、</verse>
				<verse number="4">蓋律法之旨、基督盡之、使凡信者得義也、</verse>
				<verse number="5">摩西論由律法之義、曰、凡人行此諸事、則可賴之而得生、</verse>
				<verse number="6">惟由信之義如此言、爾勿心內云、誰能升天乎、即欲領下基督也、</verse>
				<verse number="7">誰能下陰府乎、即欲領基督由死而上也、</verse>
				<verse number="8">其何言乎、曰、道近爾、在爾口、在爾心、即信之道、我等所傳者也、</verse>
				<verse number="9">蓋爾若口認耶穌為主、而心信上帝由死復生之、則必得救、</verse>
				<verse number="10">因人以心信而得義、以口認而得救也、</verse>
				<verse number="11">經有云、凡信之者、必不至於羞愧也、</verse>
				<verse number="12">猶太人與希利尼人無所分別、蓋此一主、乃眾人之主、且有鴻慈賜凡籲之者、</verse>
				<verse number="13">因凡籲主名者、必得救也、</verse>
				<verse number="14">然未信之、何能籲之、未聞之、何能信之、若無傳道者、何能聞乎、</verse>
				<verse number="15">若非奉遣者、何能傳乎、如經云、傳和平者、報嘉音者、其步履何如美也、</verse>
				<verse number="16">但彼非皆聽從福音、以賽亞云、主、我所傳聞、信之者誰、</verse>
				<verse number="17">如是可見、信由傳聞而至、傳聞乃藉基督之言而來、</verse>
				<verse number="18">但我曰、以色列民豈未聞乎、曰、聞之矣、蓋其聲音遍於天下、言語至於地極矣、</verse>
				<verse number="19">我又曰、以色列人豈未知乎、初摩西云、我將以非為我民者激爾之嫉妒、且將以愚民激爾之忿怒、</verse>
				<verse number="20">以賽亞毅然言曰、未尋我者、我使之遇我、未問我者、我現於彼也、</verse>
				<verse number="21">惟其言以色列人、則曰、我終日舉手、招不信服而背逆之民、</verse>
			</chapter>
			<chapter number="11">
				<verse number="1">我則曰、上帝棄其民乎、曰、非也、蓋我亦以色列人、亞伯拉罕之裔、便雅憫之支派、</verse>
				<verse number="2">上帝未棄其所預知之民、爾豈不知經載以利亞乎、其於上帝前、訟以色列人云、</verse>
				<verse number="3">主、彼殺爾之先知、鋤爾之祭壇、惟我留焉、而彼又謀害我命矣、</verse>
				<verse number="4">然上帝如何答之乎、曰、我為己留七千人、未屈膝於巴力者也、</verse>
				<verse number="5">今亦然、尚有餘剩之人、乃由恩所選者、</verse>
				<verse number="6">若由恩、則非由功、否則恩不復為恩矣、若由功、則非由恩、否則功不復為功矣、</verse>
				<verse number="7">然則何言也、曰、以色列人、未得其所求、惟蒙選者得之、其餘則剛硬矣、</verse>
				<verse number="8">如經云、上帝使其心昏迷、目不得見、耳不得聞、至於今日、</verse>
				<verse number="9">且大闢曰、願其筵席變為網羅、為機檻、為礙足之石、為報應於彼等、</verse>
				<verse number="10">願其目矇而不見、其背屈而不伸、</verse>
				<verse number="11">我則曰、以色列人失足、乃欲使其傾跌乎、非也、但因其傾跌、異邦人得救、而使以色列人發奮、</verse>
				<verse number="12">若其傾跌為舉世之富、其窮乏為異邦人之富、其興盛不更為舉世之富乎、○</verse>
				<verse number="13">我向爾異邦人言此、因我乃異邦人之使徒、我敬我職耳、</verse>
				<verse number="14">或可使我骨肉之親發奮、而救其中數人也、</verse>
				<verse number="15">若因棄彼、而舉世得與上帝和、後彼見納、豈非由死復生乎、</verse>
				<verse number="16">所獻之新麪若聖、則全團亦聖、樹之根若聖、則其枝亦聖矣、</verse>
				<verse number="17">若數枝被折、而爾素為野橄欖樹、見接於其中、同倚真橄欖樹之根、而同得其厚汁、</verse>
				<verse number="18">爾勿自誇、藐視其舊枝、爾若自誇、則當思根非賴爾、乃爾賴根也、</verse>
				<verse number="19">爾則曰、枝被折、即為使我得接、</verse>
				<verse number="20">是也、彼以不信而被折、爾以信而立、勿心高、當畏懼、</verse>
				<verse number="21">蓋上帝若不惜本然之枝、恐亦不惜爾、</verse>
				<verse number="22">試觀上帝之慈與嚴、待彼傾跌者則嚴、而待爾則慈、爾若恆於其慈、則慈矣、否則爾亦必被折、</verse>
				<verse number="23">且彼若不恆於不信、亦必見接、因上帝能復接之也、</verse>
				<verse number="24">若爾由本性之野橄欖樹被斫、而逆性見接於真橄欖樹、況彼順性之枝、得復見接於本橄欖樹乎、○</verse>
				<verse number="25">兄弟乎、我不欲爾不知此奧義、免爾自以為智、即以色列人中、有幾剛硬者、待眾異邦人已入上帝之國、</verse>
				<verse number="26">然後以色列人、皆必得救、如經云、有救主、將由邭山而出、去雅各之不虔、</verse>
				<verse number="27">又曰、我除其罪之時、我與彼所立之約乃此也、</verse>
				<verse number="28">以福音論之、彼乃敵者、為爾之故也、以選擇論之、彼乃蒙愛者、為列祖之故也、</verse>
				<verse number="29">蓋上帝或賜恩、或召人、皆無所悔也、</verse>
				<verse number="30">爾昔不信服上帝、今反因以色列人之不信服、而蒙憐恤也、</verse>
				<verse number="31">如是、以色列人今不信服、使其因爾所得之憐恤、亦得憐恤矣、</verse>
				<verse number="32">上帝籓眾於不信服之中、特欲憐恤眾耳、</verse>
				<verse number="33">深哉、上帝之智慧知識富有也、其判斷不可測、其蹤跡不可尋、</verse>
				<verse number="34">誰知主心、誰為其共議者、</verse>
				<verse number="35">誰先施主、而主必償之乎、</verse>
				<verse number="36">蓋萬物皆本之、倚之、歸之、願榮光歸之、至於世世、亞門、</verse>
			</chapter>
			<chapter number="12">
				<verse number="1">兄弟乎、我念上帝之憐憫、勸爾獻身為活祭、即聖潔、並上帝所喜悅之祭也、爾如此奉事上帝、乃理之所宜、</verse>
				<verse number="2">勿效此世、爾心當新而自化、使爾明辨上帝之旨、其旨乃善、可悅、而全備者也、</verse>
				<verse number="3">我藉所蒙之恩、告爾各人、自度勿高、勿過於所當度、乃順理而度、按上帝所賜各人信之分量而度也、</verse>
				<verse number="4">即如一身有多體、非同為一用、</verse>
				<verse number="5">如此、我眾於基督中、共成一身、且互相為體矣、</verse>
				<verse number="6">既按上帝所賦我等之恩、各受其賜不同、或預言、則當依信之分量而預言、</verse>
				<verse number="7">或執事、當執事、或教誨者、當教誨、</verse>
				<verse number="8">或勸慰者、當勸慰、或賙濟者、當誠實、或治理者、當殷勤、憐恤人者、當樂於憐恤、</verse>
				<verse number="9">愛當無偽、惡當惡、善當親、</verse>
				<verse number="10">當相愛如兄弟、彼此尊敬、</verse>
				<verse number="11">勤謹則勿怠惰、當懷熱心、且事主也、</verse>
				<verse number="12">有望當喜、有難當忍、祈禱當以恆心、</verse>
				<verse number="13">聖徒所需則供之、遠客當厚待之、</verse>
				<verse number="14">逼迫爾者祝之、當祝勿詛、</verse>
				<verse number="15">與樂者同樂、與哭者同哭、</verse>
				<verse number="16">彼此當意念相同、勿志於高大、當降心於卑微之人、勿以己為智、</verse>
				<verse number="17">勿以惡報惡、眾人所善者、則專心行之、</verse>
				<verse number="18">若能行、則當盡力與眾和、</verse>
				<verse number="19">愛友乎、勿伸己冤、寧待主怒、蓋經有云、主曰、伸冤在我、我必報之、</verse>
				<verse number="20">故爾之敵若飢、則與之食、渴、則與之飲、如此行、乃集炭火於其首、</verse>
				<verse number="21">爾勿為惡所勝、當以善勝惡、</verse>
			</chapter>
			<chapter number="13">
				<verse number="1">在上有權者、眾當服之、蓋未有權而不出於上帝也、凡有權者、皆上帝所命、</verse>
				<verse number="2">故敵有權者、乃逆上帝命、且逆者必被定罪、</verse>
				<verse number="3">有司非使行善者畏、使行惡者畏耳、爾欲不畏有權者乎、惟行善、則得其褒獎矣、</verse>
				<verse number="4">有權者、上帝僕也、原以益爾、爾若行惡當畏之、彼非徒然操刀、因其為上帝僕、以刑加於作惡之人、</verse>
				<verse number="5">故當服之、非但因畏刑、亦因良心使然也、</verse>
				<verse number="6">是以爾亦當納稅、蓋有權者、乃上帝之執事、常理此事、</verse>
				<verse number="7">所當與人者則與之、稅當納則納之、糧當完則完之、當畏者畏之、當敬者敬之、○</verse>
				<verse number="8">凡事皆勿虧欠人、惟愛人則以為虧欠、愛人者盡律法、</verse>
				<verse number="9">誡曰、勿淫、勿殺、勿竊、勿妄證、勿貪、至於他誡、一言以蔽之、曰、愛鄰如己、</verse>
				<verse number="10">夫愛不為害於鄰、故愛即盡律法也、</verse>
				<verse number="11">此皆當行、因知斯時、即爾宜睡醒之時也、蓋我等得救、今較初信之時更近矣、</verse>
				<verse number="12">夜已深、晝將近、故我等當脫暗昧之行、衣光明之甲、</verse>
				<verse number="13">當作事端正、如在晝行、勿貪食醉酒、勿姦淫邪蕩、勿爭鬥嫉妒、</verse>
				<verse number="14">惟主耶穌基督、是佩是服、勿為肉體思念、以縱其慾也、</verse>
			</chapter>
			<chapter number="14">
				<verse number="1">信未堅者、爾當納之、但非欲辯論所疑惑之事、</verse>
				<verse number="2">信堅者以為百物皆可食、惟信未堅者乃食蔬、</verse>
				<verse number="3">食者勿藐視不食者、不食者勿擬議食者、蓋上帝已納之矣、</verse>
				<verse number="4">爾為誰、敢擬議他人僕、其或立或跌、自有其主在、但彼必立、因上帝能使之立也、</verse>
				<verse number="5">有人以為此日勝於彼日、有人以為日日相同、各當堅定於己心、</verse>
				<verse number="6">守日者乃為主而守、不守日者亦為主而不守、食者乃為主而食、感謝上帝、不食者乃為主而不食、亦感謝上帝也、</verse>
				<verse number="7">我等無人為己而生、亦無人為己而死、</verse>
				<verse number="8">蓋我等或生、則為主而生、或死、則為主而死、故或生或死、我等皆屬於主、</verse>
				<verse number="9">基督死而復生、乃欲使其為生者死者之主也、</verse>
				<verse number="10">爾為何擬議爾兄弟乎、為何藐視爾兄弟乎、我眾皆必立於基督審判臺前、</verse>
				<verse number="11">蓋經有云、主曰、我指己永生而誓、萬膝必跪我、萬口必讚我、</verse>
				<verse number="12">如是、我等各必以己之事、陳於上帝前、○</verse>
				<verse number="13">故我等勿復相擬議、寧定意不以跌人礙人之物、置於兄弟前、</verse>
				<verse number="14">我宗主耶穌而深知、凡物原無不潔、若人以之為不潔、在彼則為不潔矣、</verse>
				<verse number="15">若爾因所食、使兄弟憂、則不合乎愛而行也、且基督為之死、爾勿以所食使其滅亡、</verse>
				<verse number="16">勿使爾之善被人毀謗、</verse>
				<verse number="17">蓋上帝國不在飲食、乃在公義、和平、與聖神所賜之喜樂也、</verse>
				<verse number="18">以此而事基督者、為上帝所悅、為世人所稱、</verse>
				<verse number="19">是以與人和睦、及彼此建德之事、我等當追求之、</verse>
				<verse number="20">勿因所食、敗壞上帝之工、凡物原皆潔、但因食而使人傾跌、則惡矣、</verse>
				<verse number="21">寧可不食肉、不飲酒、不作何事、致爾兄弟或見跌、或被礙、或信不堅也、</verse>
				<verse number="22">爾有信乎、當存之於上帝前、人自以為可行之事、無有可自責、則福矣、</verse>
				<verse number="23">心疑而食者見罪、為其不由信而食也、凡事不由信而行、罪也、</verse>
			</chapter>
			<chapter number="15">
				<verse number="1">我等堅固者、當容不堅固者之軟弱、不求悅己、</verse>
				<verse number="2">各當悅其鄰、使其建德而獲益、</verse>
				<verse number="3">蓋基督不悅己、如經云、人謗爾之言、皆歸於我身、</verse>
				<verse number="4">昔經所書者、皆為訓我等而書、使我等因經所載忍耐安慰之言而得望、</verse>
				<verse number="5">願賜忍耐安慰之上帝、賜爾彼此同心、效基督耶穌也、</verse>
				<verse number="6">使爾眾一心一口讚上帝、我主耶穌基督之父、</verse>
				<verse number="7">故爾當相納、如基督納爾然、以榮上帝、</verse>
				<verse number="8">我曰、耶穌基督為上帝之真理、作受割禮者之執事、欲應上帝所許列祖之言、</verse>
				<verse number="9">亦使異邦人因上帝之憐恤而讚之、如經云、我在異邦人之中、必因此讚美爾、歌頌爾名也、</verse>
				<verse number="10">又云、爾異邦人當與以色列民同樂、</verse>
				<verse number="11">又云、爾異邦人當讚主、萬民當頌主、</verse>
				<verse number="12">又以賽亞云、將有耶西之根、即起而治異邦人者、異邦人賴之、</verse>
				<verse number="13">願賜人有望之上帝、使爾以信而得滿心喜樂平安、賴聖神之大能、獲望有餘也、○</verse>
				<verse number="14">兄弟乎、我深知爾滿於仁慈、充於智慧、亦能相勸、</verse>
				<verse number="15">我毅然以書寄爾、略使爾記憶、蓋上帝已賜我大恩、</verse>
				<verse number="16">令我為異邦人作耶穌基督之執事、作上帝福音之祭司、使所獻之異邦人、既賴聖神成為聖潔、可蒙悅納、</verse>
				<verse number="17">論上帝之事、我賴耶穌基督有以自誇、</verse>
				<verse number="20">我久立志傳福音、不在基督已被稱之處、免建於他人基上、</verse>
				<verse number="21">如經云、未蒙示者必將見、未得聞者必將悟、</verse>
				<verse number="22">因此事、我屢被阻、不得就爾、</verse>
				<verse number="23">但今在此境內、我無他處傳道、且數年來、我甚願就爾、</verse>
				<verse number="24">待我往士班雅時、必就爾、蓋我望經過之時見爾、既偕爾而心得稍足、後則蒙爾送行也、</verse>
				<verse number="25">今我往耶路撒冷、供聖徒之缺乏、</verse>
				<verse number="26">蓋馬其頓、亞該亞兄弟已樂意捐銀、濟耶路撒冷聖徒之貧者、</verse>
				<verse number="27">彼等固樂意行此、然於猶太聖徒前、彼亦如負債者、因異邦人既同受猶太人救靈魂之益、自當以養肉身之財奉之、</verse>
				<verse number="28">我完此事、而交付此善果、則將由爾處往士班雅、</verse>
				<verse number="29">我知就爾之時、必以基督福音之厚恩而至、○</verse>
				<verse number="30">我因我主耶穌基督、亦因聖神所賜之愛、勸兄弟同我而為我竭力祈禱上帝、</verse>
				<verse number="31">使我得脫猶太不信服之人、亦使我為耶路撒冷所攜之捐貲、見納於聖徒、</verse>
				<verse number="32">使我遵上帝之旨、歡然就爾、與爾同得安息、</verse>
				<verse number="33">願賜平康之上帝、常偕爾眾、亞門、</verse>
			</chapter>
			<chapter number="16">
				<verse number="1">我薦教中之姊妹非比與爾、彼為堅革哩教會中之執事也、</verse>
				<verse number="2">爾當以之為宗主者而納之、如聖徒所宜行也、若有所需於爾、則助之、蓋彼曾助多人、亦助我也、○</verse>
				<verse number="3">問安百基拉、亞居拉、乃宗耶穌基督與我同勞者、</verse>
				<verse number="4">亦為我命以頸冒刃、故不但我謝之、即在異邦諸教會亦然、又問安集於其家之教會、</verse>
				<verse number="5">問安我之愛友以拜尼土、乃在亞該亞首先宗基督者、</verse>
				<verse number="6">問安馬利亞、彼為我等多有勞苦、</verse>
				<verse number="7">問安我親戚安多尼古、猶尼亞、曾與我同囚、有名於使徒中、且在我之先而宗基督、</verse>
				<verse number="8">問安宗主而為我愛友暗伯利、</verse>
				<verse number="9">問安宗基督而與我同勞者耳巴伮、及我所愛之士大古、</verse>
				<verse number="10">問安亞比利、宗基督而見試練者、問安亞利多布家中人、</verse>
				<verse number="11">問安我親戚希羅天、及拿其數家中宗主者、</verse>
				<verse number="12">問安土非拿氏、及土富撒氏、宗主而服勞者、問安可愛之彼息氏、宗主而多勞者、</verse>
				<verse number="13">問安魯孚、宗主而見選者、並問安其母、其母亦我母也、</verse>
				<verse number="14">問安亞遜其土、弗勒干、黑馬、八羅巴、黑米、及偕彼之諸兄弟、</verse>
				<verse number="15">問安非羅羅古、及猶利亞、尼利亞、與其姊妹、問安阿林巴、與偕彼之諸聖徒、</verse>
				<verse number="16">爾當以清潔接吻、互相問安、基督諸教會皆問爾安、○</verse>
				<verse number="17">在爾中、有人以異爾所學之道而離間爾、妨礙爾、我勸兄弟審視之、且避之也、</verse>
				<verse number="18">蓋如此之人、不事我主耶穌基督、惟事其口腹、以巧言媚語、誘惑誠實者之心、</verse>
				<verse number="19">爾之順服、已傳揚於眾、我故為爾喜、願爾於善則智、於惡則愚、</verse>
				<verse number="20">賜平康之上帝、必速使撒但被踐於爾足下、願我主耶穌基督恩、常在爾中、○</verse>
				<verse number="21">與我同勞提摩太、及我之親戚路求、耶孫、鎖西把德、問爾安、</verse>
				<verse number="22">我德丟、代筆此書者、宗主而問爾安、</verse>
				<verse number="23">我之寓主、亦全會之寓主迦猶、問爾安、城中司庫者以拉都、及兄弟括土、問爾安、</verse>
				<verse number="24">願我主耶穌基督恩、常在爾眾中、○</verse>
				<verse number="25">惟有上帝、能按我福音、及所傳耶穌基督之道、堅定爾、斯道、乃按上帝、以自上古未言之奧妙顯明而傳之、</verse>
				<verse number="26">今此奧妙昭然矣、且遵永生上帝之命、以先知書而示萬民知之、使其由信而服、</verse>
				<verse number="27">願榮光、因耶穌基督、歸於獨一有智之上帝、至於世世、亞門、</verse>
			</chapter>
		</book>
		<book number="46">
			<chapter number="1">
				<verse number="1">遵上帝旨、奉召為耶穌基督使徒保羅、與兄弟所提尼、</verse>
				<verse number="2">書寄上帝教會、在哥林多者、即於基督耶穌內成聖、蒙召為聖徒、及各處籲我主耶穌基督名之人、基督乃彼等之主、亦我等之主也、</verse>
				<verse number="3">願爾由上帝我父、及主耶穌基督、得恩寵平康、○</verse>
				<verse number="4">我常為爾謝我之上帝、因爾於耶穌基督內、而蒙上帝恩寵也、</verse>
				<verse number="5">亦因爾於其內、諸事得豐盛、大有口才智慧、</verse>
				<verse number="6">如是、我為基督耶穌所作之證、在爾中得堅立不移、</verse>
				<verse number="7">故爾於諸恩賜、一無缺乏、候望我主耶穌基督顯現、</verse>
				<verse number="8">上帝亦必堅立爾至終、使爾在我主耶穌基督之日無可責、</verse>
				<verse number="9">上帝曾召爾、得與其子我主耶穌連屬、終不失信也、○</verse>
				<verse number="10">兄弟乎、我賴我主耶穌基督之名、勸爾言歸於一、爾中勿紛爭、當一心一意、而彼此聯合、</verse>
				<verse number="11">蓋革來氏之家人、向我言及爾兄弟、曰、爾中有所爭、</verse>
				<verse number="12">我所言者、即爾各人云、我乃屬保羅者、我乃屬亞波羅者、我乃屬磯法者、我乃屬基督者、</verse>
				<verse number="13">基督似此分之矣、保羅為爾釘十字架乎、爾受洗歸於保羅之名乎、</verse>
				<verse number="14">我謝上帝、除基士部及迦猶以外、我未與爾中之一人施洗、</verse>
				<verse number="15">免人云爾受洗歸於保羅之名也、</verse>
				<verse number="16">我亦施洗士提反家人、其餘施洗、或有或無、我則忘之矣、</verse>
				<verse number="17">蓋基督遣我、非以施洗、乃以傳福音、不用智慧之言、免基督之十字架歸於虛也、</verse>
				<verse number="18">因十字架之道、在彼滅亡者、以為愚、惟在我等得救者、則以為上帝之大能、</verse>
				<verse number="19">經云、我將滅智慧人之智慧、棄聰明人之聰明、</verse>
				<verse number="20">智者何在、士子何在、此世之辯士何在、上帝豈非使此世之智成為愚乎、</verse>
				<verse number="21">世人既恃己之智、不知上帝、故上帝喜以人視為愚之道、救諸信者、此為上帝之智慧也、</verse>
				<verse number="22">猶太人尋求異跡、希利尼人尋求智慧、</verse>
				<verse number="23">惟我等傳釘十字架之基督、猶太人以為可厭、希利尼人以為愚、</verse>
				<verse number="24">惟蒙召者、無論猶太人、希利尼人、皆以基督為上帝之大能、上帝之智慧也、</verse>
				<verse number="25">蓋上帝之愚、亦智於人、上帝之弱、亦強於人、○</verse>
				<verse number="26">兄弟乎、可觀爾之蒙召、按世俗為智者、為能者、為貴者、不多蒙召、</verse>
				<verse number="27">上帝選世之愚者、以愧智者、選世之弱者、以愧強者、</verse>
				<verse number="28">上帝又選世之卑賤者、人所藐視者、及人以為無有者、欲廢世之有者、</verse>
				<verse number="29">致無人得自誇於上帝前、</verse>
				<verse number="30">爾由上帝得與基督耶穌聯合、耶穌乃上帝所遣、使我等由之得以成智、與義、與聖、且由之而見贖焉、</verse>
				<verse number="31">如經云、誇者當以主而誇也、</verse>
			</chapter>
			<chapter number="2">
				<verse number="1">兄弟乎、我昔就爾、不用高言大智傳道、為上帝作證、</verse>
				<verse number="2">蓋我定意、在爾中別無所知、惟知耶穌基督、並其釘十字架、</verse>
				<verse number="3">我居於爾中、又柔弱、又畏懼、甚是戰兢、</verse>
				<verse number="4">且我言論傳道、非以世人智慧之婉詞、乃以聖神及大能之明證、</verse>
				<verse number="5">使爾之信、不賴人之智慧、惟賴上帝之大能、○</verse>
				<verse number="6">然我等與全備之人、仍言智慧、但非此世之智慧、亦非此世有權位終必廢者之智慧也、</verse>
				<verse number="7">我等以上帝之智慧為奧妙而言之、乃在昔所隱藏者、上帝於萬世以前預定之、使我等得榮也、</verse>
				<verse number="8">此智慧、今世之有權位者、無一知之、彼若知、必不以榮光之主釘十字架矣、</verse>
				<verse number="9">如經云、上帝為愛之者所備之事、目未見、耳未聞、人心亦未念及也、</verse>
				<verse number="10">惟上帝以聖神顯明之於我等、蓋聖神通達萬事、亦通達上帝之深奧、</verse>
				<verse number="11">人之情、除在人內之神、誰能知之、如此、上帝之情、除上帝之神、亦無能知之矣、</verse>
				<verse number="12">我等所受者、非此世之神、乃由上帝之神、使我能知上帝所恩賜我者、</verse>
				<verse number="13">且我等言論此事、非以人之智慧所教之言、乃以聖神所教之言、以聖神之事、講解與屬聖神之人、</verse>
				<verse number="14">然非屬聖神者、不受上帝之神之事、反以為愚、且不能知、因此事、人必感於聖神乃可知、</verse>
				<verse number="15">惟屬聖神者、能忖度萬事、而自不被人忖度、</verse>
				<verse number="16">誰知主心得教之乎、我等有基督之心也、</verse>
			</chapter>
			<chapter number="3">
				<verse number="1">兄弟乎、我昔教爾、不能以爾為屬聖神者、惟以爾為屬情欲、宗基督而為嬰孩者、</verse>
				<verse number="2">我乃哺爾以乳、不飼爾以糧、蓋其時爾不能食、今仍不能、</verse>
				<verse number="3">因爾尚為屬情欲者、在爾中有娼嫉、爭鬥、釁隙、豈非爾屬情欲、而徇世人所行乎、</verse>
				<verse number="4">有言我乃屬保羅者、有言我乃屬亞波羅者、豈非爾屬情欲乎、</verse>
				<verse number="5">保羅為誰、亞波羅為誰、無非執事、導爾信主、隨主所賜各人之恩也、</verse>
				<verse number="6">我種之、亞波羅灌之、惟上帝長之、</verse>
				<verse number="7">如是、種之者、灌之者、皆不重、全在長之之上帝耳、</verse>
				<verse number="8">種者、灌者、一也、各按己工、必得其賞、</verse>
				<verse number="9">蓋我等與上帝為同工者、爾乃上帝所耕之田、上帝所建之屋、○</verse>
				<verse number="10">按上帝所賜之恩、我如賢工師、已置基、而他人建於其上、然各宜慎、如何建於其上也、</verse>
				<verse number="11">蓋所置之基、即耶穌基督、此外無人能別置一基矣、</verse>
				<verse number="12">若有人以金銀寶石、草木禾稿、建於此基上、</verse>
				<verse number="13">各人之工必顯、因其日以火現、而彰明之、火必試各人之工如何、</verse>
				<verse number="14">若其所建之工仍存、則必受賞、</verse>
				<verse number="15">若其工見焚、則必受虧、但己終得救、雖得救、亦如出自火中矣、○</verse>
				<verse number="16">豈不知爾乃上帝殿、上帝之神居爾中乎、</verse>
				<verse number="17">倘人毀上帝殿、上帝必毀其人、蓋上帝之殿聖、此殿即爾等也、○</verse>
				<verse number="18">勿自欺、若爾中有人自以為智於此世、當變為愚、使其成為有智者、</verse>
				<verse number="19">蓋此世之智、上帝視為愚、如經云、主令智者自中其詭計、</verse>
				<verse number="20">又云、主知智者之意念皆徒然、</verse>
				<verse number="21">故勿以人而誇、蓋萬物全屬爾、</verse>
				<verse number="22">或保羅、或亞波羅、或磯法、或世界、或生、或死、或今時之事、或將來之事、全屬爾也、</verse>
				<verse number="23">且爾屬基督、基督屬上帝、</verse>
			</chapter>
			<chapter number="4">
				<verse number="1">人當以我等為基督之執事、司上帝奧妙之家宰、</verse>
				<verse number="2">所求於家宰者、惟欲其有忠心、</verse>
				<verse number="3">我見論斷於爾、或於他人、我皆以為細事、即我亦不自論斷也、</verse>
				<verse number="4">我不覺有自責者、然亦不因此而得稱為義、判斷我者、主也、</verse>
				<verse number="5">故時未至、凡事皆勿論斷、待主降臨、彼必光照黑暗之隱情、顯明心中之意念、其時、各人必由上帝得所應得之稱頌也、○</verse>
				<verse number="6">兄弟乎、我為爾故、以此事比己與亞波羅、使爾因我二人學而知、度人勿過聖經所言、勿自高大、而重此輕彼、</verse>
				<verse number="7">使爾與人不同者為誰、爾所有者、有非受者乎、既為受者、為何自誇、似非受者乎、</verse>
				<verse number="8">爾已飽足、已豐富、我等不在爾處、爾自為王、我亦誠願爾為王、使我等可同為王、</verse>
				<verse number="9">我思上帝使我等使徒、身居微末、如擬死之囚、蓋我等已如當場演戲者、被世界與天使及眾人觀也、</verse>
				<verse number="10">我等因基督而愚、爾等宗基督而智、我等弱、爾等強、爾等為尊、我等為卑也、</verse>
				<verse number="11">至於今、我等飢渴、赤身、被撻、居無定所、</verse>
				<verse number="12">且勞苦、親手作工、被詬則祝、逼迫則忍、被毀謗則善勸、</verse>
				<verse number="13">人視我等如世界之污穢、萬物之塵垢、以至於今、○</verse>
				<verse number="14">我書此、非欲愧爾、乃欲勸爾、如我所愛之子女也、</verse>
				<verse number="15">爾宗基督雖有萬師、無有多父、因我宗基督耶穌以福音生爾、</verse>
				<verse number="16">故勸爾效我、</verse>
				<verse number="17">因此我遣提摩太、即我愛子、忠心宗主者就爾、彼必使爾記憶我宗基督之所行、乃我於各教會、隨所在、如何訓誨焉、</verse>
				<verse number="18">有人妄自高大、以為我不就爾、</verse>
				<verse number="19">然主若許我、我必速來、其時我所欲知者、非妄自高大之人之言語、乃其權能也、</verse>
				<verse number="20">蓋上帝國不在言語、惟在權能耳、</verse>
				<verse number="21">爾何所願乎、願我就爾以杖杖爾乎、或以仁慈及溫柔之心就爾乎、</verse>
			</chapter>
			<chapter number="5">
				<verse number="1">聞爾中有淫亂、乃異邦人所未有者、即有人佔其後母也、</verse>
				<verse number="2">爾仍妄自高大、而不痛哭、使行此事之人見除於爾中、</verse>
				<verse number="3">我身雖不在爾處、心在焉、我如與爾同在、已審斷行此事者、</verse>
				<verse number="4">即爾會集之時、我心亦偕、奉我主耶穌基督之名、託我主耶穌基督之權能、</verse>
				<verse number="5">交此人與撒但、以敗其肉體、使其靈魂於我主耶穌之日得救、○</verse>
				<verse number="6">爾等自誇、非善也、豈不知些須之酵、能發全團之麪乎、故當淨除舊酵、得成新團、因爾乃如無酵之麪也、</verse>
				<verse number="7">蓋基督、我等之逾越節羔、已為我等見殺獻祭矣、</verse>
				<verse number="8">是以我等守此節、不當用舊酵、亦不當用暴很惡毒之酵、惟用至誠真實、如無酵之餅也、○</verse>
				<verse number="9">我曾以書寄爾、勸爾勿與行淫者交、</verse>
				<verse number="10">但我所言、非概不與此世之行淫者、或貪婪者、或勒索者、或拜偶像者交、若然、爾必離世乃可、</verse>
				<verse number="11">今我寄書勸爾、若有稱為兄弟者而行淫、或貪婪、或拜偶像、或詬罵、或醉酒、或勒索、如此之人、即與之共食亦不可也、</verse>
				<verse number="12">蓋審判會外者、與我何干、會內者、非爾分當審判乎、</verse>
				<verse number="13">會外者、上帝審判之、此作惡之人、當除之於爾中也、</verse>
			</chapter>
			<chapter number="6">
				<verse number="1">爾中有相爭之事、何敢於不義者之前求審、不於聖徒前求審乎、</verse>
				<verse number="2">豈不知聖徒將審判世界乎、世界既被爾審判、至小之事、爾不配審判乎、</verse>
				<verse number="3">豈不知我等將審判天使乎、況世事乎、</verse>
				<verse number="4">故爾若有世事當審、則使會中至微者審之耳、</verse>
				<verse number="5">我言此以愧爾、爾中竟無一智者、能審斷兄弟之事乎、</verse>
				<verse number="6">兄弟何與兄弟相訟、且於不信主者之前乎、</verse>
				<verse number="7">爾中有相訟之事、此已為爾之大過也、何不轉而受欺乎、何不轉而受虧乎、</verse>
				<verse number="8">但爾則欺人、虧人、且所欺者、所虧者、即兄弟、</verse>
				<verse number="9">豈不知不義之人、必不得上帝國乎、勿自欺、凡行淫者、拜偶像者、姦人婦者、為孌童者、親男色者、</verse>
				<verse number="10">偷竊者、貪婪者、醉酒者、詬罵者、勒索者、皆不得上帝國也、</verse>
				<verse number="11">爾中有人素亦如此、今賴主耶穌基督之名、及我上帝之神、已洗成聖、得稱為義也、○</verse>
				<verse number="12">物於我無不可、但非皆有益、物於我無不可、但無論何物、我皆不受其挾制、</verse>
				<verse number="13">食為腹、腹為食、惟此二者上帝必敗之、身非為行淫、乃為事主、主亦為身、使其得救也、</verse>
				<verse number="14">上帝已使主復生、亦必以己之大能、使我等復生、</verse>
				<verse number="15">豈不知爾身乃基督之肢體乎、我以基督之肢體為娼妓之肢體可乎、決不可也、</verse>
				<verse number="16">豈不知與娼妓聯合者、乃與之為一體乎、如經云、二者成為一體、</verse>
				<verse number="17">但與主聯合者、乃與主為一神也、</verse>
				<verse number="18">當遠避淫行、人凡所犯之罪、皆在身外、惟行淫者、乃犯己身之罪也、</verse>
				<verse number="19">豈不知爾身即聖神之殿乎、聖神居爾中、乃上帝所賜也、</verse>
				<verse number="20">且爾非屬己、蓋爾為以價所贖者、則身與魂皆屬上帝、當以身以魂榮上帝也、</verse>
			</chapter>
			<chapter number="7">
				<verse number="1">論及爾書所問之言、我答云、男不近女為妙、</verse>
				<verse number="2">惟欲免淫、男當各有己婦、女亦當各有己夫、</verse>
				<verse number="3">夫當以所宜之分給婦、婦給夫亦然、</verse>
				<verse number="4">婦不得自主其身、乃夫主之、夫亦不能自主其身、乃婦主之、</verse>
				<verse number="5">夫婦勿相虧負、惟彼此悅意、暫時分房、因欲專務禁食祈禱則可、後仍相聚、免撒但乘爾情不自禁、誘爾也、</verse>
				<verse number="6">我言此、乃准爾、非命爾也、</verse>
				<verse number="7">我願爾眾若我然、但人得恩賜於上帝、各有不同、一如此、一如彼焉、○</verse>
				<verse number="8">我向未嫁娶者及孀婦云、若恆如我、則與彼有益、</verse>
				<verse number="9">若不能自禁、嫁娶可也、與其慾火焚熾、不如嫁娶為妙、</verse>
				<verse number="10">我命已嫁娶者、原非我、乃主命之、曰、婦勿離夫、</verse>
				<verse number="11">若離之、則勿再嫁、或仍與夫和焉、夫亦勿棄婦、</verse>
				<verse number="12">向其餘之人、我有一言、非主言、乃我言也、若兄弟有不信主之婦、婦願與夫同居、則勿棄之、</verse>
				<verse number="13">婦有不信主之夫、夫願與婦同居、則勿離之、</verse>
				<verse number="14">不信主之夫、因信主之婦、為聖、且不信主之婦、因信主之夫、為聖、不然、爾之子女不潔、但今俱潔矣、</verse>
				<verse number="15">倘不信者欲自離、則聽其離、或兄弟、或姊妹、遇如此之事、皆無所強、上帝召我等乃欲相和也、</verse>
				<verse number="16">婦乎、爾焉知不能救夫乎、夫乎、爾焉知不能救婦乎、</verse>
				<verse number="17">惟當按上帝所賜各人者、及主所召各人者而行、我命諸教會亦如是、</verse>
				<verse number="18">有人已受割禮而蒙召乎、則勿廢割禮、有人未受割禮而蒙召乎、則勿受割禮、</verse>
				<verse number="19">受割禮與不受割禮皆不重、惟守上帝之誡命而已、</verse>
				<verse number="20">人蒙召時、居於何等、當仍守此分、</verse>
				<verse number="21">爾為奴而蒙召、勿以為慮、若能得釋為妙、</verse>
				<verse number="22">蓋為人奴、宗主而蒙召、乃主所釋者、不為人奴而蒙召、乃基督之奴也、</verse>
				<verse number="23">爾為以價所贖者、勿為人之奴、</verse>
				<verse number="24">兄弟乎、各人蒙召之時、居於何等、當仍守此分於上帝前、○</verse>
				<verse number="25">論及童身、我未奉主命、但我既蒙主恩、能為忠心之人、即以己之意見告爾也、</verse>
				<verse number="26">我因今時之艱難、以為守素安常、乃與人有益者、</verse>
				<verse number="27">爾有婦乎、則勿思離、爾無婦乎、則勿思娶、</verse>
				<verse number="28">爾若娶、非犯罪、童女若嫁、亦非犯罪、但如此之人、身必受難、我願使爾免後難也、</verse>
				<verse number="29">兄弟乎、我尚有言、所餘之時短矣、故有妻者、當如無妻、</verse>
				<verse number="30">哭者、當如無哭、喜者、當如無喜、買者、當如無得、</verse>
				<verse number="31">世物者、當勿用之過度、蓋此世之形狀、正在變遷也、</verse>
				<verse number="32">我願爾無所慮、無妻者、慮主之事、如何悅主、</verse>
				<verse number="33">有妻者、慮世之事、如何悅妻、</verse>
				<verse number="34">婦與童女亦有別、無夫者、慮主之事、欲其身與魂皆成聖、有夫者、慮世之事、如何悅夫、</verse>
				<verse number="35">我言此、為爾益、非欲絆束爾、乃欲使爾行合理之事、且殷勤事主、心無紛擾也、</verse>
				<verse number="36">人有女、年已及當嫁之時、若思不使之嫁、乃不合理待之、事出於不得已、則隨意而行、嫁之無罪、二人成婚可也、</verse>
				<verse number="37">倘父堅心、無不得已之事、且能自主、定意留女不嫁、如是而行為美也、</verse>
				<verse number="38">由此觀之、嫁其女、美、不嫁其女、更美矣、</verse>
				<verse number="39">夫在、婦為法所繫、夫死、婦得自由、隨其意而嫁、惟宗主者乃可、</verse>
				<verse number="40">然按我之意見、若常守節、更為有福、我思我亦感於上帝之神也、</verse>
			</chapter>
			<chapter number="8">
				<verse number="1">論及祭偶像之物、我等知我眾皆有知識、但知識使人自大、惟愛乃建德、</verse>
				<verse number="2">若人自以為有知識、此人按真知識、乃一無所知也、</verse>
				<verse number="3">倘人愛上帝、此人乃上帝所知者、</verse>
				<verse number="4">論及食祭偶像之物、我等知在世間、偶像皆虛而無實、亦知上帝獨一無他、</verse>
				<verse number="5">雖有稱為神者、或在天、或在地、且所稱者、雖原有多神多主、</verse>
				<verse number="6">然我等惟有一上帝、即父也、萬物本之、我等歸之、又有一主耶穌基督、萬物賴之而造、我等亦賴之、</verse>
				<verse number="7">然人不皆有此知識、有人至今尚以偶像為實、彼食祭物、即覺為祭偶像之物、良心既暗弱、則見污矣、</verse>
				<verse number="8">但我等不能因食物蒙上帝悅納、蓋我等若食、無所益、不食、無所損也、</verse>
				<verse number="9">惟當慎、恐爾之自由、為跌軟弱者之石、</verse>
				<verse number="10">良心暗弱之人、見爾有知識者席坐於偶像之廟、彼豈不因此放瞻、食祭偶像之物乎、</verse>
				<verse number="11">且軟弱之兄弟、即基督為之死者、因爾之知識而沉淪矣、</verse>
				<verse number="12">如是、爾得罪兄弟、傷其暗弱之良心、乃得罪基督、</verse>
				<verse number="13">故食物若使兄弟傾跌、我則永不食肉、免我使我兄弟傾跌也、</verse>
			</chapter>
			<chapter number="9">
				<verse number="1">我非得自由者乎、我非使徒乎、我非曾見我主耶穌基督乎、</verse>
				<verse number="2">爾等奉教、非我宗主所作之工乎、倘他人不以我為使徒、爾當以我為使徒、因爾宗主、乃我為使徒之印證也、</verse>
				<verse number="3">有人詰問我、即以此答之耳、</verse>
				<verse number="4">我等豈無權使諸教會供飲食乎、</verse>
				<verse number="5">我等豈無權娶教會中姊妹為妻、攜之同行、如他使徒、及主之兄弟、並磯法乎、</verse>
				<verse number="6">豈惟我與巴拿巴、不得不作工者乎、</verse>
				<verse number="7">誰當兵、用己之糧、誰種葡萄園、不食園中之果、誰牧羊群、不食羊群之乳乎、</verse>
				<verse number="8">我言此、豈按人之意見、律法不亦如是言乎、</verse>
				<verse number="9">蓋摩西之律法載云、碾穀之牛、勿籠其口、上帝豈為牛慮乎、</verse>
				<verse number="10">此非特為我等言乎、固為我等言之、因耕者、當存望得穀而耕、打穀者、亦存得穀之望而打穀、</verse>
				<verse number="11">我等既傳與爾救靈魂之道、如撒種然、則由爾得養身之物、如收穀然、豈為大事乎、</verse>
				<verse number="12">他人尚操權使爾供食、況我等乎、然我等未用此權、寧凡事忍耐、免阻基督之福音、</verse>
				<verse number="13">爾豈不知理聖事者、賴殿而食乎、侍祭壇者、在祭壇有分乎、</verse>
				<verse number="14">主亦如是命傳福音者、賴福音以養身、</verse>
				<verse number="15">但此諸權、我全未曾用、且我書此、非欲使爾如是待我、蓋我寧死、不可使我所自誇者歸於虛也、</verse>
				<verse number="16">我傳福音、原無可誇、乃不得已、若不傳福音、我即有禍矣、</verse>
				<verse number="17">我若甘心行此、則必得賞、若不甘心、究其任已託於我、</verse>
				<verse number="18">然則我之賞、何也、即我傳福音、使人不費財而得基督之福音、如此、能不全用我在福音所有之權矣、</verse>
				<verse number="19">蓋我於眾前、雖得自由、然而我甘心為眾之奴、為欲多得人耳、</verse>
				<verse number="20">在猶太人中、我則為猶太人、為欲得猶太人、在屬律法人中、我則為屬律法人、為欲得屬律法人、</verse>
				<verse number="21">在無律法人中、我則為無律法人、為欲得無律法人、然我在上帝前非無律法、乃在基督律法之下、</verse>
				<verse number="22">在軟弱人中、我則為軟弱人、為欲得軟弱人、在無論何如人中、我則為何如人、為欲以多方拯救數人也、</verse>
				<verse number="23">我為福音行此、欲與人同得福音所許之恩賜、</verse>
				<verse number="24">豈不知當場賽走者、皆走、而得賞者惟一、爾當如是賽走、使爾得賞也、</verse>
				<verse number="25">凡較力爭勝者、諸事當修持謹守、彼等如此行、乃欲得易壞之冠冕、但我等如此行、乃欲得不能壞之冠冕、</verse>
				<verse number="26">我賽走、非如無定向、我鬥拳、非如擊虛空、</verse>
				<verse number="27">我攻克己身、使之折服、恐我教他人之後、己反見棄也、</verse>
			</chapter>
			<chapter number="10">
				<verse number="1">兄弟乎、我不欲爾不知我列祖、昔皆在雲下、皆於海中經過、</verse>
				<verse number="2">皆在雲及海中受洗以歸摩西、</verse>
				<verse number="3">皆食靈食、</verse>
				<verse number="4">皆飲靈水、所飲者、乃由隨彼等之靈磐流出、此磐即基督也、</verse>
				<verse number="5">但其中多人為上帝不悅、其屍見橫遍野、</verse>
				<verse number="6">此諸事皆為我等之鑑戒、使我等勿嗜惡、如彼所嗜焉、</verse>
				<verse number="7">亦勿為拜偶像之人、如彼中拜之者然、經云、民坐而飲食、起而跳舞、</verse>
				<verse number="8">亦勿行淫、如彼中有人行、一日死二萬三千、</verse>
				<verse number="9">亦勿試基督、如彼中有試之者、而為蛇所滅、</verse>
				<verse number="10">亦勿有怨言、如彼中有人怨言、而見滅於滅命者、</verse>
				<verse number="11">彼等遇此諸事、皆以為鑑戒、且筆之於書、以警我末世之人、</verse>
				<verse number="12">然則自以為立者、當慎、免傾跌也、</verse>
				<verse number="13">爾所遇之試煉、無非人之常事、但上帝不失信、必不忍爾被試煉、過於爾力所能當者、而被試煉之時、必為爾開一出路、使爾能當之也、○</verse>
				<verse number="14">我所愛者乎、爾當避拜偶像之事、</verse>
				<verse number="15">我向智者言此、爾當審我言、</verse>
				<verse number="16">我等所祝之盃、豈非共享基督之血乎、我等所擘之餅、豈非共享基督之身乎、</verse>
				<verse number="17">餅既為一、我等雖多、乃一身、因共分受此一餅也、</verse>
				<verse number="18">試觀以色列族、食祭物者、非與祭壇有分乎、</verse>
				<verse number="19">然則我所言何也、豈言偶像乃實乎、或言祭偶像之物異於他物乎、</verse>
				<verse number="20">惟言異邦人所獻之祭、祭諸鬼也、非祭上帝也、我不欲爾與鬼相交、</verse>
				<verse number="21">爾不能飲主之盃、又飲鬼之盃、不能共主之席、又共鬼之席、</verse>
				<verse number="22">我等可激主之怒乎、我等豈勝於主乎、○</verse>
				<verse number="23">物於我無不可、但非皆有益、物於我無不可、但不皆建德、</verse>
				<verse number="24">勿求己之益、各當求他人之益、</verse>
				<verse number="25">凡於市所賣之物、不問而食之、免良心有虧、</verse>
				<verse number="26">蓋地及地上所有之物全屬主也、</verse>
				<verse number="27">倘有不信者請爾、而爾欲往、凡陳於爾前之食物、不問而食之、免良心有虧、</verse>
				<verse number="28">若有人告爾云、此乃祭偶像之物、因告爾者勿食、免良心有虧、蓋地及地上所有之物全屬主也、</verse>
				<verse number="29">我所言之良心、非爾之良心、乃彼之良心也、我之自由、為何被他人之良心議論乎、</verse>
				<verse number="30">我既感恩食之、為何因我感恩而食之物、被人毀謗乎、</verse>
				<verse number="31">故爾或飲或食、隨爾之所為、皆當為榮上帝而行、</verse>
				<verse number="32">無論猶太人、或希利尼人、或上帝之教會、爾皆勿使其傾跌、</verse>
				<verse number="33">如我凡事使眾人喜悅、不求己之益、惟求眾之益、使之得救也、</verse>
			</chapter>
			<chapter number="11">
				<verse number="1">爾當效我、如我效基督焉、</verse>
				<verse number="2">兄弟乎、我讚爾、因爾凡事記憶我、且守我所授與爾之規、</verse>
				<verse number="3">我欲爾知、基督乃各人之首、男乃女之首、上帝乃基督之首、</verse>
				<verse number="4">凡男或祈禱、或傳道、若蒙首、則辱其首、</verse>
				<verse number="5">凡女或祈禱、或傳道、若不蒙首、亦辱其首、蓋與剃髮無異也、</verse>
				<verse number="6">女若不蒙首、則當剪髮、女若以剪髮剃髮為辱、則當蒙首矣、</verse>
				<verse number="7">男為上帝之像與榮、故不當蒙首、但女為男之榮焉、</verse>
				<verse number="8">蓋原始、男非由女有者、女乃由男有者、</verse>
				<verse number="9">且男非為女造者、女乃為男造者、</verse>
				<verse number="10">是以女因使者之故、當蒙帕於首、</verse>
				<verse number="11">然宗主、非有男而無女、亦非有女而無男、</verse>
				<verse number="12">因女乃由男而有者、男亦賴女而有者、但一切皆由上帝而有者也、</verse>
				<verse number="13">爾自思之、女祈禱上帝、不蒙首、宜乎、</verse>
				<verse number="14">爾豈不知、按天然之理、男有長髮、即為辱乎、</verse>
				<verse number="15">但女有長髮即為榮、蓋髮乃賜女為帕者、</verse>
				<verse number="16">若有人欲爭辯、當知我等無此規、上帝之諸教會亦無有也、○</verse>
				<verse number="17">我今命爾之言、非讚爾、蓋爾等會集、非受益、乃招損也、</verse>
				<verse number="18">第一我聞之曰、爾集於會中、彼此紛爭、我亦畧信之、</verse>
				<verse number="19">爾中必有分門結黨之事、使爾中心正之人顯然、</verse>
				<verse number="20">爾集一處、不能食主之餐、</verse>
				<verse number="21">蓋食之時、各先取己之餐而食、則飢者有之、醉者亦有之、</verse>
				<verse number="22">爾欲飲食、豈無家乎、或爾藐視上帝之教會、使窮乏者羞愧乎、我則何言乎、因此讚爾乎、我不讚爾也、○</verse>
				<verse number="23">我由主所受者、曾授爾、即主耶穌被賣之夜、取餅、</verse>
				<verse number="24">祝謝而擘之、曰、爾取食之、此乃我之身、為爾擘者、爾當行此、以憶我也、</verse>
				<verse number="25">餐後、亦如此取盃、曰、此盃乃新約、以我血而立、每飲之時、當行此、以憶我也、</verse>
				<verse number="26">蓋爾每食此餅、飲此盃、乃表明主死、直至主臨之日、</verse>
				<verse number="27">故凡不合理而食此餅飲此盃者、則有辜負主身主血之罪矣、</verse>
				<verse number="28">人當自省、然後食此餅飲此盃、</verse>
				<verse number="29">蓋不合理而飲食者、即以飲食取罪、因其不辯主之身也、</verse>
				<verse number="30">是故在爾中、有多軟弱者、患病者、死者亦不少、</verse>
				<verse number="31">我等若先自審、則不被審、</verse>
				<verse number="32">然被審時、乃主懲戒我等、免與世人同定罪也、</verse>
				<verse number="33">我兄弟乎、爾聚食之時、當彼此等待、</verse>
				<verse number="34">若有飢者、在家可食、免爾會集以取罪也、其餘之事、我來則教爾、</verse>
			</chapter>
			<chapter number="12">
				<verse number="1">論及聖神之恩賜、我不欲兄弟不知、</verse>
				<verse number="2">爾為異邦人之時、隨人引誘、事啞口之偶像、此乃爾所知者、</verse>
				<verse number="3">我故告爾、感於上帝之神而言者、云耶穌可詛、未之有也、不感於聖神、而能稱耶穌為主、亦未之有也、○</verse>
				<verse number="4">恩賜有別、惟一聖神、</verse>
				<verse number="5">職事有別、惟一主、</verse>
				<verse number="6">所行之事有別、惟一上帝、使諸事行於眾中者也、</verse>
				<verse number="7">聖神在各人所顯之恩賜、乃為使眾有益、</verse>
				<verse number="8">有人由此聖神得言有智慧之言、有人由此聖神得言有知識之言、</verse>
				<verse number="9">有人由此聖神得深信以行異跡、有人由此聖神得醫病之恩、</verse>
				<verse number="10">有人得行異能、有人得為先知傳道、有人得辨別感神之真偽、有人得言方言、有人得譯方言、</verse>
				<verse number="11">此諸事、皆為此一聖神所行、隨己意分賜各人焉、○</verse>
				<verse number="12">譬身為一、有多肢體、且肢體雖多、究為一身、基督亦如是、</verse>
				<verse number="13">蓋我眾、無論猶太人、希利尼人、為奴者、自主者、皆受洗於一聖神、以歸一身、又皆同飲一聖神也、</verse>
				<verse number="14">身不止一肢體、乃多肢體、</verse>
				<verse number="15">倘足云、我非手、故不屬身、則果不屬身乎、</verse>
				<verse number="16">倘耳云、我非目、故不屬身、則果不屬身乎、</verse>
				<verse number="17">若全身為目、何由能聽乎、若全身為耳、何由能臭乎、</verse>
				<verse number="18">但上帝隨己意、以肢體各置於身、</verse>
				<verse number="19">若皆為肢體、則身何在、</verse>
				<verse number="20">今肢體雖多、身惟一、</verse>
				<verse number="21">目不能向手云、我不需爾、首亦不能向足云、我不需爾、</verse>
				<verse number="22">但身中之肢體、視為軟弱者、其用更要、</verse>
				<verse number="23">身中之肢體、人視為卑賤者、我等更尊待之、且不美秀之肢體、更得美秀之妝飾、</verse>
				<verse number="24">蓋美秀之肢體、不需妝飾矣、惟上帝調和人身、更以尊貴加於尊貴不足之肢體、</verse>
				<verse number="25">免在身有紛爭、亦使肢體互相顧念、</verse>
				<verse number="26">倘一肢體受苦、諸肢體同受苦、倘一肢體得榮、諸肢體同樂也、</verse>
				<verse number="27">爾乃基督之身、而各為一肢體、</verse>
				<verse number="28">上帝所立於教會者、第一乃使徒、第二乃先知、第三乃教師、後乃行異能者、後乃得醫病之恩者、與佐事者、治理者、言方言者、</verse>
				<verse number="29">豈皆為使徒乎、豈皆為先知乎、豈皆為教師乎、豈皆為行異能者乎、</verse>
				<verse number="30">豈皆得醫病之恩乎、豈皆言方言乎、豈皆譯方言乎、</verse>
				<verse number="31">爾當熱心求至大之恩賜、我今以更妙之道路示爾也、</verse>
			</chapter>
			<chapter number="13">
				<verse number="1">我雖能言萬人之方言、及天使之言、若無愛、我則如鳴鑼響鈸、</verse>
				<verse number="2">我雖有先知傳道之能、亦明諸奧妙、得諸知識、且有深信、使我能移山、若無愛、我則無益、</verse>
				<verse number="3">我雖盡出所有以濟貧、又捨己身被焚、若無愛、則於我無益、</verse>
				<verse number="4">愛乃寛忍、慈悲、</verse>
				<verse number="5">愛、不嫉妒、不矜誇、不張狂、不妄為、不求利己、不暴怒、不記憶人之惡、</verse>
				<verse number="6">不喜非義、乃喜真理、</verse>
				<verse number="7">凡事包容、凡事懷信、凡事存望、凡事忍耐、</verse>
				<verse number="8">愛、永不墮廢、但先知傳道之能必歸無有、言方言之能必停息、知識亦必歸無有、</verse>
				<verse number="9">我等今所知者未全、我為先知、所傳者亦未全、</verse>
				<verse number="10">待全者至、不全者即必歸無有矣、</verse>
				<verse number="11">我為幼孩之時、言語乃幼孩之言語、心思乃幼孩之心思、意見乃幼孩之意見、既成人、幼孩之事則棄之、</verse>
				<verse number="12">我等今如對鏡而視、昏然不明、至彼時、則互相覿面、我今所知未全、至彼時、則深知、如主知我然、</verse>
				<verse number="13">今有信、有望、有愛、此三者常存、其中至大者愛也、</verse>
			</chapter>
			<chapter number="14">
				<verse number="1">爾當追求者、愛也、且慕聖神之諸恩賜、更當慕者、乃為先知傳道、</verse>
				<verse number="2">彼言方言者、非與人言、乃與上帝言耳、蓋無人會悟也、然而彼乃感於聖神而言奧妙、</verse>
				<verse number="3">為先知傳道者、乃與人言、以建德、勸勉、安慰、</verse>
				<verse number="4">言方言者、乃建己之德、為先知傳道者、乃建教會之德、</verse>
				<verse number="5">我願爾皆言方言、然更當為先知傳道、蓋言方言者、若不譯之、使教會建德、則為先知傳道者、較彼為大矣、</verse>
				<verse number="6">兄弟乎、若我就爾、惟言方言、而不以默示、或知識、或預言、或教訓、傳爾、則於爾何益乎、</verse>
				<verse number="7">彼無生氣之物、如簫如琴、若不別音而發、則焉知所吹所彈者何乎、</verse>
				<verse number="8">若角不發一定之聲、誰備戰乎、</verse>
				<verse number="9">爾亦如是、若以舌出不明之言、焉知所言者何乎、豈非向空而言乎、</verse>
				<verse number="10">世之方言雖多、無一不有其義、</verse>
				<verse number="11">我若不知其義、則言者必以我為夷、我亦必以彼為夷矣、</verse>
				<verse number="12">如此、爾既慕聖神之恩賜、則當為建教會之德、求多恩賜也、</verse>
				<verse number="13">故言方言者、當求能譯焉、</verse>
				<verse number="14">蓋我若用方言祈禱、乃我之靈祈禱、但我之智無有結果、</verse>
				<verse number="15">然則何言也、我必用靈祈禱、亦必用智祈禱、必用靈歌頌、亦必用智歌頌也、</verse>
				<verse number="16">不然、爾用靈祝謝、彼不識方言者、既不明爾之言、焉能於爾感謝之時、答言亞門乎、</verse>
				<verse number="17">爾之感謝固善、然彼無所建德、</verse>
				<verse number="18">我謝上帝、我言方言、多於爾眾、</verse>
				<verse number="19">但在教會中、與其用方言言萬句、寧用我之智言五句、可訓他人也、</verse>
				<verse number="20">兄弟乎、於心志勿似幼孩、於惡事當似嬰孩、於心志當似成人、</verse>
				<verse number="21">律法載云、主曰、我用異言異音訓此民、彼仍不聽我、</verse>
				<verse number="22">由此觀之、言方言為證、非為信者、乃為不信者、然為先知傳道為證、非為不信者、乃為信者、</verse>
				<verse number="23">故全教會集一處、若皆言方言、或有不識方言者、或有不信者入、豈不云爾狂乎、</verse>
				<verse number="24">若皆為先知傳道、或有不信者、或有不識方言者入、則覺被眾所責、被眾所審、</verse>
				<verse number="25">如是、其心之隱事顯明、即伏地拜上帝、言上帝誠在爾中矣、○</verse>
				<verse number="26">兄弟乎、事當若何、爾集時、各人或歌頌、或教訓、或言方言、或傳默示、或譯方言、皆當為建德而行、</verse>
				<verse number="27">若有言方言者、惟二人言、至多三人、依次而言、亦必有一人譯、</verse>
				<verse number="28">若無人譯、言方言者、當靜默於教會中、惟向己及向上帝言耳、</verse>
				<verse number="29">至於為先知傳道者、亦惟二人、或三人言、其餘當辨別、</verse>
				<verse number="30">若旁坐者得默示、則先言者當靜默、</verse>
				<verse number="31">蓋爾眾皆能依次為先知傳道、致眾受教、致眾得勸、</verse>
				<verse number="32">且先知之心神、雖感於上帝之神、而其心神仍服於先知、</verse>
				<verse number="33">蓋上帝非使人亂、乃使人和、在聖徒之諸教會皆然、○</verse>
				<verse number="34">爾之婦女、在教會中當靜默、不許言、彼當順服、律法亦如是云、</verse>
				<verse number="35">婦女若有所欲學者、可在家問己之夫、蓋婦女在教會中而言、恥也、</verse>
				<verse number="36">上帝之道、豈由爾出乎、豈獨臨於爾乎、</verse>
				<verse number="37">若有人以己為先知、或以己為感於聖神者、則當知我書寄爾者、乃主之命也、</verse>
				<verse number="38">若有不知者、則聽其不知、</verse>
				<verse number="39">是以我兄弟、當慕為先知傳道、即言方言、亦勿禁之、</verse>
				<verse number="40">凡事皆當依序合理而行、</verse>
			</chapter>
			<chapter number="15">
				<verse number="1">兄弟乎、我前所傳與爾之福音、即爾所受者、且賴之而立、今我又以此福音告爾知、</verse>
				<verse number="2">爾若守我所傳與爾者、又若爾信不至徒然、則以福音得救矣、</verse>
				<verse number="3">當日我以所受者授爾、其最要者、則基督應經所言、為我等之罪死、</verse>
				<verse number="4">且葬、第三日復生、亦應經所言也、</verse>
				<verse number="5">先現於磯法、後現於十二使徒、</verse>
				<verse number="6">又後同時現於五百餘兄弟、其中大半至今尚存、然有已寢者、</verse>
				<verse number="7">後現於雅各、又後現於諸使徒、</verse>
				<verse number="8">末則現於我、我如未及產期而生者然、</verse>
				<verse number="9">我乃使徒中至微者、不堪稱為使徒、因我曾逼迫上帝之教會也、</verse>
				<verse number="10">然我今日成何如人、乃賴上帝之恩而成者、且所賜我之恩非徒然、我較諸使徒更勤勞、但非我、乃上帝之恩助我焉、</verse>
				<verse number="11">無論我勞、或彼勞、我等如此傳、爾等亦如此信耳、○</verse>
				<verse number="12">既傳基督由死復生、何爾中、有人云無死而復生之理乎、</verse>
				<verse number="13">若無死而復生之理、基督則未復生矣、</verse>
				<verse number="14">若基督未復生、則我等為徒傳、爾等亦徒信、</verse>
				<verse number="15">且顯明我等為上帝妄證、蓋我等證上帝使基督復生也、然而死者若不復生、上帝則未使基督復生、</verse>
				<verse number="16">死者若不復生、則基督亦未復生矣、</verse>
				<verse number="17">基督若未復生、則爾之信為徒然、爾仍在爾罪中、</verse>
				<verse number="18">且宗基督而寢者、亦皆滅沒焉、</verse>
				<verse number="19">我等宗基督、若惟在今生有望、則於眾人之中、我等最苦、○</verse>
				<verse number="20">但基督誠然由死復生、為諸寢而起者之首果也、</verse>
				<verse number="21">既因人而有死、亦因人而有死者復生、</verse>
				<verse number="22">蓋屬亞當而眾死、如此、屬基督而皆必得生、</verse>
				<verse number="23">但各人復生、乃按己之次序、基督為首果、後於其降臨時、屬基督者皆復生、</verse>
				<verse number="24">又後末期至、基督既滅諸執政者、掌權者、有能者、則以國交於父上帝、</verse>
				<verse number="25">基督必操權、待置諸敵於其足下、</verse>
				<verse number="26">最後被滅之敵、死也、</verse>
				<verse number="27">蓋上帝使萬物服其足下、然云使萬物服之、則使萬物服之者、不在其中、明矣、</verse>
				<verse number="28">萬物既服之、則子亦必自服於使萬物服之者、致上帝在萬有之上、為萬有之主、○</verse>
				<verse number="29">若死者不復生、則為死者而受洗之人、其意何也、彼為死者而受洗何故也、</verse>
				<verse number="30">且我等為何常冒險乎、</verse>
				<verse number="31">我宗我主基督耶穌而為爾有所誇、則指此以誓、我每日冒死、</verse>
				<verse number="32">若死者不復生、我當日惟似常人、在以弗所城、與野獸戰鬥、有何益乎、莫若飲食、因明日死矣、</verse>
				<verse number="33">勿自欺、濫交敗德、</verse>
				<verse number="34">當醒悟以行義、勿犯罪、蓋有人不知上帝、我言此以愧爾、○</verse>
				<verse number="35">或有人問、死者如何復生乎、得如何之體乎、</verse>
				<verse number="36">無知者乎、爾所種者若不先死、則不得生、</verse>
				<verse number="37">且爾所種者、非將來之體、所種者或麥或他穀、粒而已、</verse>
				<verse number="38">上帝隨己之意賜之以體、且賜所有之種、各類各得其體、</verse>
				<verse number="39">肉體非一、有人有獸、有魚有鳥之不同、</verse>
				<verse number="40">有在天者之體、有在地者之體、在天者之體之榮、異於在地者之體之榮、</verse>
				<verse number="41">日有日之榮、月有月之榮、星有星之榮、此星與彼星之榮又異矣、</verse>
				<verse number="42">死者復生、亦如是、所種者無不壞、復生者永不壞、</verse>
				<verse number="43">所種者屬辱、復生者屬榮、所種者屬弱、復生者屬強、</verse>
				<verse number="44">所種者乃血氣之體、復生者乃神靈之體、既有血氣之體、亦必有神靈之體、</verse>
				<verse number="45">經亦如是云、前之亞當、受造為血氣之人、後之亞當、為賜生命之神、</verse>
				<verse number="46">但屬神者不在先、屬血氣者在先、屬神者在後、</verse>
				<verse number="47">首一人由地而出、乃屬地、第二人由天而出、即主也、</verse>
				<verse number="48">屬地者如何、凡屬地者皆如何、屬天者如何、凡屬天者皆如何、</verse>
				<verse number="49">我等既有屬地者之形狀、後亦必有屬天者之形狀也、○</verse>
				<verse number="50">兄弟乎、我以此言告爾、血氣之體、不能得上帝國、可壞者、不能得永不壞、</verse>
				<verse number="51">我今以奧妙告爾、我等不俱寢、而皆必化、</verse>
				<verse number="52">即於頃刻、一轉眼間、末次角吹響之時也、因角必響、死者復生、而永不可壞、且我等必化矣、</verse>
				<verse number="53">蓋此可壞者、將加以不壞、此可死者、將加以不死、</verse>
				<verse number="54">可壞者既加以不壞、可死者既加以不死、則經所言、已得大勝、而死被消滅、應矣、</verse>
				<verse number="55">死之為害何在、陰府之勝我何在、</verse>
				<verse number="56">死之為害者、罪也、罪之權勢者、律法也、</verse>
				<verse number="57">謝上帝、使我賴我主耶穌基督而得勝、</verse>
				<verse number="58">是以我所愛之兄弟乎、爾當堅固不搖、常務主事、蓋知宗主而勞、非徒然也、</verse>
			</chapter>
			<chapter number="16">
				<verse number="1">論及為聖徒捐銀之事、我前如何命加拉太之諸教會、爾亦當如此行、</verse>
				<verse number="2">每七日之首日、各當按主佑爾所得之利、積蓄在家、免我來時始捐也、</verse>
				<verse number="3">我來時、即書遣爾所選之人、以爾之捐貲、送至耶路撒冷、</verse>
				<verse number="4">若我亦當往、彼可與我偕行也、</verse>
				<verse number="5">我有意經過馬其頓、既經過、我必就爾、</verse>
				<verse number="6">或者與爾居、或者過冬、後為爾所送至我欲往之地、</verse>
				<verse number="7">此時、我不願途間見爾、主若許我、我望與爾偕居幾時、</verse>
				<verse number="8">今我必居於以弗所、至五旬節、</verse>
				<verse number="9">因有廣大且見功效之門、開於我前、而敵者亦多也、○</verse>
				<verse number="10">若提摩太至、爾當慎、使彼於爾中無所懼、蓋彼務主之事、如我然、</verse>
				<verse number="11">故勿藐視之、當為之祝平安、而送之前行、使可就我、我候彼與別兄弟偕來、</verse>
				<verse number="12">至於兄弟亞波羅、我甚勸彼偕諸兄弟就爾、但此時彼不欲往、便時必至矣、○</verse>
				<verse number="13">爾當儆醒、堅立於信、為大丈夫、且當剛健、</verse>
				<verse number="14">凡爾所行者、當以愛而行、○</verse>
				<verse number="15">爾知士提反家、乃亞該亞首先宗主者、且曾獻己以事兄弟、</verse>
				<verse number="16">我勸兄弟服如此之人、亦服與之同作同勞者、</verse>
				<verse number="17">士提反、福徒納、亞該古來此、我甚喜、因其補爾之不及、</verse>
				<verse number="18">彼慰我與爾之心、如此之人、故當敬之、○</verse>
				<verse number="19">亞西亞諸教會問爾安、亞居拉與百基拉、並在其家之教會、宗主而切問爾安、</verse>
				<verse number="20">諸兄弟問爾安、爾當以清潔接吻、互相問安、</verse>
				<verse number="21">我保羅親筆問爾安、</verse>
				<verse number="22">若有不愛我主耶穌基督者、當被詛矣、主必降臨、</verse>
				<verse number="23">願我主耶穌基督恩、常在爾中、</verse>
				<verse number="24">我宗主基督耶穌、常愛爾眾、亞門、</verse>
			</chapter>
		</book>
		<book number="47">
			<chapter number="1">
				<verse number="1">遵上帝旨、為耶穌基督使徒保羅、與兄弟提摩太、書寄上帝教會、在哥林多者、及遍亞該亞之諸聖徒、</verse>
				<verse number="2">願爾由上帝我父、及主耶穌基督、得恩寵平康、○</verse>
				<verse number="3">頌美上帝、我主耶穌基督之父、乃憐憫之父、且賜諸安慰之上帝也、</verse>
				<verse number="4">我遇諸患難時、彼即安慰我、使我能以上帝安慰我之安慰、安慰遇諸患難之人、</verse>
				<verse number="5">我既多受基督之苦難、亦賴基督多得安慰、</verse>
				<verse number="6">我或受苦難、乃為爾得安慰得救、使爾能忍耐我所受之苦難、我或得安慰、亦為爾得安慰得救、</verse>
				<verse number="7">我為爾而望者、堅定矣、因知爾同受苦難、亦必同得安慰也、</verse>
				<verse number="8">我不欲兄弟不知、我在亞西亞遇苦難、被壓實甚、勢不可當、至生命之望已絕矣、</verse>
				<verse number="9">我自擬必死、致我不恃己、惟恃使死者復生之上帝、</verse>
				<verse number="10">彼曾救我於若是之死亡、今仍救我、且望其後亦救我也、</verse>
				<verse number="11">爾以祈禱助我、致有多人為我謝恩、即我因多人所求而得之恩焉、○</verse>
				<verse number="12">我之良心證我、我非賴人之智、乃賴上帝之恩、用上帝所賜之赤心誠意、於此世而為人、在爾中更如是、此乃我所誇者也、</verse>
				<verse number="13">我所書之言、無他、惟爾所見者、所知者、我望爾至終知之、</verse>
				<verse number="14">如爾中有人知我、以為在我主耶穌基督之日、爾可為我而誇、如我為爾而誇然、○</verse>
				<verse number="15">我既深知此、故昔欲就爾、使爾再得益、</verse>
				<verse number="16">欲由爾處經過、往馬其頓、復由馬其頓至爾處、使爾送我往猶太、</verse>
				<verse number="17">我有此意、豈浮而不實乎、或我所定之意、豈徇私欲而定、致在我有今是後非乎、</verse>
				<verse number="18">上帝不失信、我向爾所傳之道、亦無今是後非、</verse>
				<verse number="19">蓋我與西拉及提摩太、在爾中所傳上帝之子耶穌基督、無有今是後非、在基督惟有是耳、</verse>
				<verse number="20">上帝凡所許者、在基督皆為是、在基督皆為一定、使我等歸榮於上帝也、</verse>
				<verse number="21">堅固我與爾同信基督、且以膏膏我眾者、即上帝、</verse>
				<verse number="22">又以印印我眾、並賜聖神為質於我眾之心、○</verse>
				<verse number="23">我籲上帝為我心作證、我不至哥林多、惟因寛容爾也、</verse>
				<verse number="24">我言此、非言我有權、轄爾之信、我惟助爾之樂者也、蓋爾以信而立焉、</verse>
			</chapter>
			<chapter number="2">
				<verse number="1">我已定意、再就爾、必彼此無憂、</verse>
				<verse number="2">倘我使爾憂、則我所使憂者之外、誰使我樂乎、</verse>
				<verse number="3">昔我以書寄爾、恐我至之時、當使我樂之人、轉使我憂、蓋我深知、爾眾以我之樂為爾之樂、</verse>
				<verse number="4">昔我哀痛迫切、多流淚、書寄爾、非欲使爾憂、乃欲使爾知我愛爾甚也、○</verse>
				<verse number="5">爾中若有使人憂者、彼不但使我憂、亦略使爾眾憂、我言此、惟恐責爾過甚、</verse>
				<verse number="6">此人受罰於會眾、已足矣、</verse>
				<verse number="7">故爾寧赦免之、安慰之、免彼過憂、以至淹沒、</verse>
				<verse number="8">我故勸爾、以爾之愛顯於彼、</verse>
				<verse number="9">我為此、書寄爾、欲試爾、凡事順否、</verse>
				<verse number="10">爾若赦免誰、我亦赦免誰、我赦免之、乃於基督前、為爾赦免之、</verse>
				<verse number="11">免撒但計勝我等、因我等非不知其詭謀也、○</verse>
				<verse number="12">昔我至特羅亞、傳基督之福音、主為我開門、</verse>
				<verse number="13">因不遇我兄弟提多、我心不安、遂別彼處之人、往馬其頓、</verse>
				<verse number="14">謝上帝、常使我宗基督而凱旋、且用我隨在揚其道之馨香、</verse>
				<verse number="15">蓋我於上帝前、為基督之馨香、無論於得救者之中、於沉淪者之中、</verse>
				<verse number="16">在沉淪者、則為死之臭、使其死、在得救者、則為生之臭、使其生、此事誰堪任之乎、</verse>
				<verse number="17">蓋我不似多人、為利而混上帝之道、乃由誠實、奉上帝命、在上帝前、宗基督而言也、</verse>
			</chapter>
			<chapter number="3">
				<verse number="1">我豈復自薦乎、我豈似他人、需人之薦書與爾、或需爾之薦書與人乎、</verse>
				<verse number="2">我之薦書即爾、書於我心、為眾所知所讀者、</verse>
				<verse number="3">爾明顯為基督之書、我攜與眾觀、非以墨書之、乃以永生上帝之神而書、亦非刻於石板之上、乃以人心為板、刻於其上也、</verse>
				<verse number="4">此乃我賴基督、在上帝前、所深信者、</verse>
				<verse number="5">我言此、非言我憑己、能思何事、我之能乃由上帝也、</verse>
				<verse number="6">上帝使我能作新約之執事、非按儀文、乃按聖神、蓋儀文使人死、聖神使人生、</verse>
				<verse number="7">昔摩西面有暫現之榮、以色列人不能注目視之、</verse>
				<verse number="8">若刻於石上、用儀文使人死之法、尚有此榮、況聖神之法、豈不更有榮乎、</verse>
				<verse number="9">若定罪之法有榮、則稱義之法、榮更甚矣、</verse>
				<verse number="10">昔有榮者、因此更大之榮、即不足為榮、</verse>
				<verse number="11">若暫現者有榮、則長存者更有榮矣、○</verse>
				<verse number="12">我既有如是之望、則毅然而言、</verse>
				<verse number="13">不似摩西蒙帕於其面、使以色列人不得窺暫現者之結局、</verse>
				<verse number="14">但以色列人之心剛硬、讀舊約書、其帕尚存、至於今日未除、此帕基督已廢之矣、</verse>
				<verse number="15">然彼等至今、讀摩西書之時、帕仍蒙其心、</verse>
				<verse number="16">待其歸主時、帕則除矣、</verse>
				<verse number="17">我所言之聖神、即主也、主之神在何處、何處則得自由、</verse>
				<verse number="18">惟我眾之面除帕、皆得見主之榮、如在明鏡而見之、則變為主之形狀、榮而又榮、乃由主、即聖神、所化者也、</verse>
			</chapter>
			<chapter number="4">
				<verse number="1">我既蒙主恩、受此職、故不倦、</verse>
				<verse number="2">凡暗昧可恥之事全棄、不行詭詐、不混上帝道、惟顯真理、使眾人之良心、在上帝前、以我為是、</verse>
				<verse number="3">若我之福音不明、惟在沉淪者不明、</verse>
				<verse number="4">此等不信之人、被此世之神惑其心、故基督雖為上帝真像、其榮耀之福音之光、亦不照於彼矣、</verse>
				<verse number="5">我所傳者非己也、乃傳基督耶穌為主、惟己因耶穌而為爾僕、</verse>
				<verse number="6">昔上帝命光由暗而照、今已照於我心、欲我照人、使其知上帝之榮、此榮即在耶穌基督之面而顯也、</verse>
				<verse number="7">但我有此寶、置於土器、使人知此莫大之能非由我、乃由上帝也、</verse>
				<verse number="8">我在四方遇患難、而不困窮、遇顛沛、而不失望、</verse>
				<verse number="9">遭逼迫、而不見棄、被擊跌、而不至死亡、</verse>
				<verse number="10">我身常帶主耶穌基督之死、使耶穌之生亦顯在我身、</verse>
				<verse number="11">蓋我生、常為耶穌冒死、使耶穌之生、在我易朽之身而顯、</verse>
				<verse number="12">如此、死之力、則於我顯之、生之力、則於爾顯之、</verse>
				<verse number="13">經云、我因信、故言也、我既有此信心、亦因信而言、</verse>
				<verse number="14">蓋知使主耶穌復生之上帝、亦必使我與耶穌復生、且使我與爾同立也、</verse>
				<verse number="15">萬事皆為爾益、使上帝之榮、因受其鴻恩、而感謝者多、則更顯、○</verse>
				<verse number="16">我故不倦、外體雖壞、而內心日新、</verse>
				<verse number="17">蓋我所受暫而輕之苦、原為我成就至大永遠之榮、</verse>
				<verse number="18">我所顧念者、非可見之事、乃不可見之事、蓋可見者暫、不可見者永也、</verse>
			</chapter>
			<chapter number="5">
				<verse number="1">我知我在地之幕屋若壞、必得上帝所造、非人手所造、永遠在天之屋、</verse>
				<verse number="2">我在此幕屋嘆息、深欲得自天而降之屋、遮身如衣、</verse>
				<verse number="3">既衣此衣、則不至於赤身矣、</verse>
				<verse number="4">我在此幕屋、勞而嘆息、非欲離之、如脫衣然、乃欲得在天之屋、如衣衣然、使死亡消滅於永生之中也、</verse>
				<verse number="5">成就我得此福者即上帝、又賜聖神與我為質、</verse>
				<verse number="6">是以我之心常安、且知我居於身內之時、則不與主同居、</verse>
				<verse number="7">蓋我於世、非憑目見、惟憑信而行、</verse>
				<verse number="8">是以心安、願離身、與主同居、</verse>
				<verse number="9">因此、無論居於身、或離於身、我甚慕為主所悅、</verse>
				<verse number="10">蓋我眾皆必於基督臺前顯明、使各接己身之所為、或善或惡而受報、○</verse>
				<verse number="11">我既知主之威嚴、則勸人、惟我顯明於上帝前、亦望顯明於爾良心之內、</verse>
				<verse number="12">我非復自薦與爾、乃使爾因我有可誇、得向彼憑外貌不憑內心而誇之人、有言可答、</verse>
				<verse number="13">我若狂、乃為上帝、我若拘謹、乃為爾、</verse>
				<verse number="14">基督之愛、勉我焉、因我思、一人既代眾死、眾則死矣、</verse>
				<verse number="15">彼代眾死、欲使生者不為己而生、乃為代其死而復生者生也、</verse>
				<verse number="16">因此、我後不以外貌認人、雖曾以外貌認基督、今復不如此認之矣、</verse>
				<verse number="17">故凡於基督內者、則為新造之人、舊事已過、一切更新、</verse>
				<verse number="18">萬事皆由上帝而有、上帝藉耶穌基督使我與己復和、又以訓人與上帝復和之職授我焉、</verse>
				<verse number="19">蓋上帝在基督內、使世人與之復和、不以其罪歸於其身、且以復和之道託我矣、</verse>
				<verse number="20">故此、我為基督之使者、如上帝用我而勸爾、我代基督求爾與上帝復和、</verse>
				<verse number="21">上帝使彼無罪者、代我等成為罪、使我等於其內、得成為上帝之義、</verse>
			</chapter>
			<chapter number="6">
				<verse number="1">我與上帝同工者、勸爾勿徒受其恩、</verse>
				<verse number="2">上帝曰、於可納之時、我已聽爾、於拯救之日、我已佑爾、今乃可納之時、今乃拯救之日也、</verse>
				<verse number="3">我凡事不使人有妨礙、免此職受謗、</verse>
				<verse number="4">乃於諸事表明己為上帝之僕、即於多忍、患難、窮乏、困苦、</verse>
				<verse number="5">杖責、監獄、遭亂、勤勞、警醒不睡、禁口不食、</verse>
				<verse number="6">廉節、智慧、寛忍、仁慈、聖神之感、無偽之愛、真實之道、上帝之能、皆是也、</verse>
				<verse number="7">藉義之干戈、在左在右、</verse>
				<verse number="8">或榮或辱、或惡名、或美名亦是也、</verse>
				<verse number="9">似惑人者而誠實、似不為人知而眾知、似將死而尚生、似受責而不至死、</verse>
				<verse number="10">似憂而常樂、似貧而使多人富、似一無所有而無一不有、○</verse>
				<verse number="11">哥林多人乎、我向爾口則啟、心則廣、</verse>
				<verse number="12">非我狹心待爾、乃爾心自狹也、</verse>
				<verse number="13">我向爾而言、如向己子言然、爾當以廣心報我、○</verse>
				<verse number="14">勿與不信者耦、蓋義與不義、有何相同乎、光與暗、有何相交乎、</verse>
				<verse number="15">基督與彼列、何相合乎、信主者與不信主者、有何相干乎、</verse>
				<verse number="16">上帝之殿與偶像、有何相類乎、爾乃永生上帝之殿也、如上帝曰、我將居於彼中、行於彼中、我將為彼之上帝、彼將為我之民、</verse>
				<verse number="17">又曰、爾當出於其中、與之有別、勿近穢物、我則納爾、</verse>
				<verse number="18">且我為爾父、爾為我子女、此乃全能之主言之矣、</verse>
			</chapter>
			<chapter number="7">
				<verse number="1">愛友乎、我等既得此諸許、則當潔己、除身與心之污、畏上帝以成聖、</verse>
				<verse number="2">當廣爾之心納我、我未嘗待人不公、未嘗損人、未嘗詭取人財、</verse>
				<verse number="3">我言此、非欲罪爾、爾無時不在我心、願同生同死、我曾言之矣、</verse>
				<verse number="4">我向爾毅然而言、我為爾多有可誇、我在患難中、充滿於安慰與喜樂也、</verse>
				<verse number="5">我前至馬其頓、身不得安、常遭患難、外有爭、內有懼、</verse>
				<verse number="6">惟安慰謙卑人之上帝、因提多來而安慰我、</verse>
				<verse number="7">不但因彼來、亦因彼所受於爾之安慰、使我得安慰、蓋彼以爾思慕、憂傷、及向我之熱心告我、使我喜而又喜、</verse>
				<verse number="8">我前寄書使爾憂、後我雖悔、今不悔矣、因知此書使爾暫憂也、</verse>
				<verse number="9">今我喜、非因爾憂、乃為爾由憂生悔改、蓋爾憂、乃遵上帝之旨而憂、免爾受虧於我、</verse>
				<verse number="10">遵上帝旨而憂、則生悔改以得救、此悔改乃無後悔者也、順世俗而憂、則致死矣、</verse>
				<verse number="11">試觀爾遵上帝之旨而憂、此憂生何如之殷勤、自訴、怨恨、恐懼、思慕、熱心、自責、凡此皆表明爾於此事乃潔、</verse>
				<verse number="12">我前寄書與爾、非為彼虧人者、亦非為彼受虧者、乃欲在上帝前、顯明我顧爾之熱心、</verse>
				<verse number="13">故此、我因爾之安慰得安慰、且提多之心被爾眾舒之、因其喜、我則更喜矣、</verse>
				<verse number="14">我若曾誇爾於提多前、今無愧焉、我告爾之言皆真、在提多前誇爾之言亦真、</verse>
				<verse number="15">提多記憶爾眾順服、恐懼戰兢以接、則更愛爾矣、</verse>
				<verse number="16">今我凡事為爾心安、則喜焉、</verse>
			</chapter>
			<chapter number="8">
				<verse number="1">兄弟乎、我以上帝所賜馬其頓諸教會之恩告爾知、</verse>
				<verse number="2">即在患難中被試之時、其樂仍甚、雖極貧、而更顯其捐助之厚、</verse>
				<verse number="3">我證其量力、亦過其力、甘心捐助、</verse>
				<verse number="4">殷勤求我納其為供聖徒所捐之銀、</verse>
				<verse number="5">彼不但如此行、且先獻己於主、後遵上帝旨而歸從我、此乃出我望外者、</verse>
				<verse number="6">是以我勸提多、既在爾中首勸捐、則當畢此事、</verse>
				<verse number="7">爾既盛於諸事、如信主、傳道、智慧、殷勤、愛我、亦當盛於捐助也、</verse>
				<verse number="8">我言此、非命爾、乃因他人之殷勤、亦欲試爾仁愛之誠實、</verse>
				<verse number="9">爾知我主耶穌基督之恩、彼原富厚、為爾致貧、使爾因其貧而得為富、</verse>
				<verse number="10">我以己之意告爾、乃為爾有益、蓋爾捐銀、不但先行此事、亦先有願行之心、已一年矣、</verse>
				<verse number="11">今當成此事、爾既有願行之心、則當按爾所有者成之、</verse>
				<verse number="12">人若有願行之心、則見納、乃循其所有、非循其所無、</verse>
				<verse number="13">我言此、非欲彼安而爾苦</verse>
				<verse number="14">乃欲均平、今以爾之有餘、補彼之不足、則後以彼之有餘、補爾之不足、此即均平矣、</verse>
				<verse number="15">如經云、多收者無餘、少收者不缺、○</verse>
				<verse number="16">我謝上帝、因感提多之心、使其為爾殷勤、與我無異、</verse>
				<verse number="17">彼固受我勸、但彼亦甚殷勤、故甘心就爾、</verse>
				<verse number="18">我遣一兄弟與提多偕往、此人傳福音、而為眾教會所稱讚者、</verse>
				<verse number="19">不但此也、亦為眾教會所選、使之與我同行、取我所收之捐銀攜往、以彰主之榮、乃表爾樂捐之心、</verse>
				<verse number="20">我遣之同往、免人因我所收之多銀而謗我、</verse>
				<verse number="21">我留心行善、不但在主前、在人前亦若是、</verse>
				<verse number="22">我又遣一兄弟同往、此人我於諸事屢試、而知其為殷勤者、今彼因深信爾等、更殷勤矣、</verse>
				<verse number="23">論及提多、乃我之同伴、為爾而同勞、論及此二兄弟、乃眾教會之使者、榮基督之人也、</verse>
				<verse number="24">故爾在彼及諸教會前、當表明爾之愛、證我所誇爾之言、</verse>
			</chapter>
			<chapter number="9">
				<verse number="1">論及捐助聖徒之事、我不必丁寧爾、</verse>
				<verse number="2">蓋我知爾樂捐之心、曾誇爾於馬其頓人前、言亞該亞人、一年前已有備矣、且爾之熱心、鼓舞多人也、</verse>
				<verse number="3">但我遣數兄弟、使爾有備、如我所言、免我於此事誇爾之言歸於虛、</verse>
				<verse number="4">又恐馬其頓人與我同來、見爾無備、則使我因切實誇爾有愧矣、爾之愧更不必言、</verse>
				<verse number="5">我故思、當請彼數兄弟先至爾處、取前所許之捐銀、預備以待、則見爾所捐之銀、乃樂助、非吝惜焉、</verse>
				<verse number="6">少種少收、多種多收、此乃我所言者、</verse>
				<verse number="7">各當隨心所願、勿憂勿強、蓋上帝之所愛、乃樂施者、</verse>
				<verse number="8">上帝能以諸恩、多加與爾、使爾凡事常足、而多行諸善、</verse>
				<verse number="9">如經云、彼曾散財、彼曾濟貧、其義永存矣、</verse>
				<verse number="10">賜種與種者、賜糧與食者、即上帝、今願以所播之種、多加與爾、又使爾行義之效加增、</verse>
				<verse number="11">令爾凡事富足得以博施、我積而散之、使受之者謝上帝、</verse>
				<verse number="12">此捐助之事、不但補聖徒缺乏、亦令多人謝上帝、</verse>
				<verse number="13">彼由此捐助之事得證據、知爾乃誠服基督之福音、又多捐銀施彼及眾、則歸榮上帝、</verse>
				<verse number="14">彼亦因上帝賜爾厚恩、即深慕爾等、為爾祈禱焉、</verse>
				<verse number="15">感謝上帝、因其非言所能盡之恩賜也、</verse>
			</chapter>
			<chapter number="10">
				<verse number="1">我保羅、即與爾覿面為謙卑、與爾暌違為勇敢者、今念基督之溫柔和順勸爾、</verse>
				<verse number="2">有人以為我乃按血氣而行者、我亦以為必用勇敢待此人、求爾勿使我就爾之時、有如此之勇敢、</verse>
				<verse number="3">我雖有血氣、但非按血氣而戰、</verse>
				<verse number="4">蓋我戰陳之器、非屬血氣、乃在上帝前為有能、破諸堅壘、</verse>
				<verse number="5">以諸計謀、諸驕慢、自大而逆上帝道者、皆敗之、且以人所有之心志奪回、使之服基督、</verse>
				<verse number="6">我已設備、在爾順服之時、欲罰諸違逆者、</verse>
				<verse number="7">爾獨觀外貌乎、倘有人自信為屬基督者、則當復思、如彼為屬基督者、我亦為屬基督者矣、</verse>
				<verse number="8">主賜我之權、非以敗壞爾、乃以建造爾、我即以此多誇、亦無愧焉、</verse>
				<verse number="9">我言此、免爾以為我寄書欲驚爾、</verse>
				<verse number="10">有人言我書嚴厲、及覿面、身柔、言鄙、</verse>
				<verse number="11">然彼當思暌違之時、我書言如何、則覿面之日、所行亦必若是、</verse>
				<verse number="12">有自薦者、我不敢與之同、與之較、彼等以己度己、以己較己、乃不智也、</verse>
				<verse number="13">但我不願在分外之事自誇、惟欲遵上帝分定與我之限制、使我傳福音至爾處、</verse>
				<verse number="14">我已至爾處、傳基督之福音、則不為過分、蓋爾非在限制以外也、</verse>
				<verse number="17">誇者當以主而誇、</verse>
				<verse number="18">蓋非自薦者見納、乃主所薦者見納焉、</verse>
			</chapter>
			<chapter number="11">
				<verse number="1">我雖狂、求爾少容我、其實爾原容我也、</verse>
				<verse number="2">我熱心以事上帝、待爾亦如此熱心、蓋我曾將爾許配一夫、使我得將爾如貞潔童女獻與基督、</verse>
				<verse number="3">昔蛇用詭詐誘惑夏娃、我懼爾之心亦如此偏邪、失去信基督之誠實、</verse>
				<verse number="4">倘有人來、別傳一耶穌、異於我所傳者、或爾今別受一聖神、異於昔所受者、或爾今別承一福音、異於昔所承者、則聽其人可也、</verse>
				<verse number="5">我思我凡事皆不在至大使徒之下、</verse>
				<verse number="6">我之言語雖粗、我之知識不粗、我凡事皆顯明於爾中、</verse>
				<verse number="7">我不傷爾財、傳上帝之福音與爾、自居卑微、使爾高舉、此為罪乎、</verse>
				<verse number="8">我取工費於他教會、得為爾之執事、</verse>
				<verse number="9">我在爾中用度不足、我未累一人、蓋自馬其頓來之兄弟補我之缺乏、我凡事謹守、免致累爾、且終必如是謹守焉、</verse>
				<verse number="10">我在亞該亞全地、必無人得阻我如此自誇、此言乃我效基督誠實而言者、</verse>
				<verse number="11">此何故、因我不愛爾乎、上帝知我愛爾、</verse>
				<verse number="12">但我今所行者、後亦必行之、為欲絕彼尋機會者之機會、使其在自誇之事、與我無異、</verse>
				<verse number="13">彼乃偽使徒、行事詭詐、貌為基督使徒、</verse>
				<verse number="14">此亦不足為奇、蓋撒但亦貌為光明之天使、</verse>
				<verse number="15">故其役貌為公義之役、亦不足為奇、其結局必按其所行之事也、○</verse>
				<verse number="16">我又言、人不可以我為狂、若以我為狂、亦當納我如納狂者、使我可略自誇焉、</verse>
				<verse number="17">今我之所言、非奉主之命而言、乃似狂者放瞻自誇、</verse>
				<verse number="18">既有多人按外貌自誇、則我亦自誇矣、</verse>
				<verse number="19">爾既為智者、則甘容狂人、</verse>
				<verse number="20">若人使爾為奴、侵吞爾、強取爾、自驕而慢爾、擊爾之面、爾乃容之、</verse>
				<verse number="21">我卑己而言之、我昔在爾中、可視為懦弱、然彼等有所放瞻、我亦可放瞻、我之言似狂矣、</verse>
				<verse number="22">彼為希伯來人乎、我亦是也、彼為以色列人乎、我亦是也、彼為亞伯拉罕之後裔乎、我亦是也、</verse>
				<verse number="23">彼為基督之執事乎、我更是也、我言此似狂、我較彼多受勞苦、多受鞭扑、繫獄者屢矣、臨死者屢矣、</verse>
				<verse number="24">被猶太人鞭五次、每次四十而減一、</verse>
				<verse number="25">又被杖三次、石擊一次、遇船壞三次、一晝一夜在深海中、</verse>
				<verse number="26">我常行遠路、遭江河之危險、賊盜之危險、同族之危險、異邦人之危險、城內之危險、曠野之危險、海中之危險、偽兄弟之危險、</verse>
				<verse number="27">受勞受苦、屢不寢、又飢又渴、常禁食、遇寒冷而赤身、</verse>
				<verse number="28">此外事也、除此尚有每日積於我心之事、即為諸教會而慮焉、</verse>
				<verse number="29">誰弱、而我不與之同弱乎、誰被傾跌、而我心不似火焚乎、</verse>
				<verse number="30">我若必自誇、則以我之弱而誇耳、</verse>
				<verse number="31">我主耶穌基督之父、永遠可頌之上帝、知我不言謊、</verse>
				<verse number="32">在大馬色、亞哩達王之邑宰守城、欲執我、</verse>
				<verse number="33">但我由窗中、在筐內、自城上而縋、得脫其手焉、</verse>
			</chapter>
			<chapter number="12">
				<verse number="1">我自誇、固與我無益、今惟言主之顯現默示、</verse>
				<verse number="2">我識一宗基督者、彼於十四年前、被引至三層天、其時、魂附體、我不知、魂不附體、我亦不知、惟上帝知之、</verse>
				<verse number="3">我知其人被引至樂園、聞隱秘之言、人所不可言者、</verse>
				<verse number="4">其時、魂附體、我不知、魂不附體、我亦不知、惟上帝知之、</verse>
				<verse number="5">我為如此之人而誇、不為己而誇、我惟誇我之弱耳、</verse>
				<verse number="6">若欲自誇、亦不為狂、蓋我言乃真、然我禁止不言、恐有人以為我高出其所見於我、所聞於我也、</verse>
				<verse number="7">又恐我因得默示甚多而自驕、故以一刺加我之體、即撒但之役、使其擊我、免我自驕、</verse>
				<verse number="8">我為此三次求主、使此刺離我、</verse>
				<verse number="9">主曰、我恩賜爾足矣、蓋我之能、於人之弱益顯、是以我保羅更喜誇己之弱、使基督之能庇我、</verse>
				<verse number="10">我為基督以軟弱、凌辱、災害、逼迫、困苦、皆為喜、蓋我弱時反強矣、○</verse>
				<verse number="11">我自誇而成為狂人、乃爾強逼我者、蓋我當為爾所薦、我雖無才、凡事亦不在至大使徒之下、</verse>
				<verse number="12">我在爾中、以多忍耐、作使徒之證據、行異跡、奇事、妙用、</verse>
				<verse number="13">我昔不累爾、此事之外、爾又有何事不及他教會乎、此不公之處、請爾恕我也、</verse>
				<verse number="14">今我第三次欲就爾、亦必不累爾、蓋我所求者乃爾、非爾所有者、子女不為父母積財、乃父母為子女積財焉、</verse>
				<verse number="15">雖我愈愛爾、愈不見爾愛我、我仍歡然為爾之靈魂費財盡己、</verse>
				<verse number="16">或有人云、我雖不累爾、乃為詭詐者、以計取爾也、</verse>
				<verse number="17">然我遣人就爾、藉誰曾取爾財乎、</verse>
				<verse number="18">我請提多就爾、又遣一兄弟偕之、提多曾得爾財乎、我眾非同一心、且同一足跡而行乎、○</verse>
				<verse number="19">爾尚思、我乃向爾申訴乎、但我宗基督在上帝前而言也、愛友乎、凡我所作者、皆為建爾德、</verse>
				<verse number="20">我恐我來時、見爾不如我所望者、爾見我亦不如爾所望者、又恐有爭鬥、嫉妒、忿怒、結黨、毀謗、讒言、妄誇、混亂、</verse>
				<verse number="21">又恐我再來時、上帝使我於爾中羞愧、且有憂痛、因見多人已犯罪、而未悔其所行之污穢、姦淫、邪侈也、</verse>
			</chapter>
			<chapter number="13">
				<verse number="1">此第三次我將至爾處、憑二三人之口為證、則言言可定、</verse>
				<verse number="2">我昔預言之、今亦預言之、如我第二次與爾覿面時所言、今與爾暌違復如是言、乃告彼犯罪者、及其餘之人云、我若再來、必不寛容、</verse>
				<verse number="3">爾既求基督託我言之據、我則不寛容、蓋基督在爾中非弱也、乃有能也、</verse>
				<verse number="4">彼雖由弱而被釘十字架、但今由上帝之能而仍生、我宗基督亦弱、惟由上帝在爾中所顯之能、亦必與基督同生、</verse>
				<verse number="5">爾當自省、信主否、亦當自試、爾若非見棄者、耶穌基督誠在爾心、爾豈不知乎、</verse>
				<verse number="6">我望爾知我非見棄者、</verse>
				<verse number="7">我求上帝使爾不行惡、非欲顯明我乃見納者、惟欲爾行善、即有人視我如見棄者、亦可、</verse>
				<verse number="8">蓋我不能逆真理、乃助真理、</verse>
				<verse number="9">我弱爾強、我則喜、我所願者、即爾作完人、</verse>
				<verse number="10">是以我今與爾暌違、以此言書寄爾、使我與爾覿面時、可不按主所賜我之權而用嚴法、此權主賜我、非以敗壞人、乃以建造人也、</verse>
				<verse number="11">今而後、願諸兄弟皆安、當作完人、且受慰、且同心、且和睦、則賜仁愛和平之上帝、必偕爾焉、</verse>
				<verse number="12">當以清潔接吻、互相問安、</verse>
				<verse number="13">諸聖徒皆問爾安、</verse>
				<verse number="14">願主耶穌基督之恩、上帝之愛、聖神之感動、常在爾眾中、亞門、</verse>
			</chapter>
		</book>
		<book number="48">
			<chapter number="1">
				<verse number="1">我保羅為使徒、非人所遣、亦非藉人而立、乃藉耶穌基督、及使之由死復生之父上帝而立也、</verse>
				<verse number="2">我與偕我諸兄弟、書寄加拉太眾教會、</verse>
				<verse number="3">願父上帝、及我主耶穌基督、賜爾恩寵平康、</verse>
				<verse number="4">基督為我等之罪捨己、救我等脫此惡世、遵我父上帝之旨也、</verse>
				<verse number="5">願榮光歸之、至於世世、亞門、○</verse>
				<verse number="6">昔以基督恩召爾者、爾如是離之速、而從他福音、此我所奇異、</verse>
				<verse number="7">其他福音、非福音也、惟有數人擾爾、欲更變基督之福音、</verse>
				<verse number="8">無論我等、或天使、傳福音與爾、異於我所傳爾者、則當被詛、</verse>
				<verse number="9">我已言之、今復言之、若有人傳福音與爾、異於爾所受者、則當被詛、</verse>
				<verse number="10">我今乃欲得人之心乎、或欲得上帝之心乎、我豈求人之喜悅乎、若仍求人之喜悅、則非基督之僕矣、○</verse>
				<verse number="11">兄弟乎、我告爾、我所傳之福音、非按人之意、</verse>
				<verse number="12">蓋我未受之於人、亦未學之於人、乃耶穌基督默示我者也、</verse>
				<verse number="13">爾聞我昔在猶太教所行之事、即逼迫上帝教會實甚、而殘害之、</verse>
				<verse number="14">且我在猶太教中、較我本國年歲相同之多人、更有進、因我守列祖之遺傳、較彼更熱心、</verse>
				<verse number="15">然上帝自我母胎選定我、且以恩召我、</verse>
				<verse number="16">悅以其子顯在我心內、使我傳之於異邦人中、其時、我遂不與世人謀、</verse>
				<verse number="17">亦不上耶路撒冷、見先我為使徒者、乃往亞喇伯、後返大馬色、</verse>
				<verse number="18">過三年、則上耶路撒冷見彼得、與之同居十五日、</verse>
				<verse number="19">其餘使徒、除主之弟雅各、我皆未見、</verse>
				<verse number="20">我所書者無謊也、此言我在上帝前而言之、</verse>
				<verse number="21">後、我往敘利亞、及基利家地、</verse>
				<verse number="22">其時、猶太宗基督之諸教會、尚未識我面、</verse>
				<verse number="23">惟聞昔逼迫我等者、今傳其昔所殘害之道、</verse>
				<verse number="24">則因我之故、而歸榮於上帝、</verse>
			</chapter>
			<chapter number="2">
				<verse number="1">十四年後、我與巴拿巴復上耶路撒冷、亦同帶提多、</verse>
				<verse number="2">我乃得默示、而往、以我在異邦所傳之福音告彼等、惟私語其中有名者、免我前後所行歸於徒勞、</verse>
				<verse number="3">偕我之提多、雖希利尼人、亦未有逼之受割禮、</verse>
				<verse number="4">如是待之、乃因私入教會之偽兄弟、彼私來、以窺我等宗基督耶穌而得之自由、欲使我等為奴、</verse>
				<verse number="5">我未嘗一時服彼、乃為使福音之真理常存於爾中、</verse>
				<verse number="6">至於有名者、不論何人、皆與我無干、上帝不以貌取人、彼有名者、於我無所增益、</verse>
				<verse number="7">反見主託我傳福音、與未受割禮者、如託彼得傳福音、與已受割禮者、</verse>
				<verse number="8">蓋主感彼得為使徒、以教受割禮者、亦感我為使徒、以教異邦人、</verse>
				<verse number="9">雅各、磯法、約翰、人以為教會之柱石者、彼三人既知主以此恩賜我、則施其右手與我及巴拿巴、行相交之禮、使我及巴拿巴往就異邦人、而彼往就受割禮者、</verse>
				<verse number="10">惟欲我等記念猶太之貧人、此亦我殷勤而行也、○</verse>
				<verse number="11">後、彼得至安提阿、因其有可責處、我面戒之、</verse>
				<verse number="12">蓋雅各所遣之人尚未至、彼得與異邦人同食、及至、彼得畏受割禮者、則退、而與異邦人隔別矣、</verse>
				<verse number="13">其餘之猶太人亦同作偽、即巴拿巴亦被其誘而作偽焉、</verse>
				<verse number="14">我見其行不正、不遵福音真理、我於眾前向彼得曰、爾乃猶太人、既從異邦之風俗、不守猶太之規矩、為何強異邦人學猶太人乎、</verse>
				<verse number="15">我等生為猶太人、非異邦罪人、</verse>
				<verse number="16">然我等亦知、人非由遵行律法得稱為義、乃由信耶穌基督也、是以我等亦信耶穌基督、欲由信基督得稱為義、不由遵行律法、蓋無一人由遵行律法得稱為義也、</verse>
				<verse number="17">我等若與耶穌聯合、求得稱為義、而仍為罪人、則基督豈非助人犯罪乎、非也、</verse>
				<verse number="18">我素所毀者、今復建之、此乃證己為罪人、</verse>
				<verse number="19">我因律法、而脫律法若死然、得生以事上帝、</verse>
				<verse number="20">我與基督同釘十字架、而我仍生、但非我生、乃基督在我內而生、且今我在肉體而生、乃由信上帝子而生、彼曾愛我、而為我捨己者也、</verse>
				<verse number="21">我不棄上帝之恩、若恃律法得為義、則基督之死徒然矣、</verse>
			</chapter>
			<chapter number="3">
				<verse number="1">無知哉、加拉太人乎、曾於爾目前、似有耶穌基督明釘在十字架、誰惑爾、使爾不從真理乎、</verse>
				<verse number="2">我但問爾、爾受聖神、乃由遵行律法乎、或由聽信福音乎、</verse>
				<verse number="3">爾既受聖神入門、今乃以儀文成全乎、爾竟如此無知乎、</verse>
				<verse number="4">爾徒然受多苦乎、豈果徒然乎、</verse>
				<verse number="5">賜爾以聖神、且行異能於爾中者、乃由遵行律法乎、或由聽信福音乎、</verse>
				<verse number="6">即如亞伯拉罕信上帝、其信得為其義、</verse>
				<verse number="7">如是、爾可知凡信主者、乃亞伯拉罕之裔也、</verse>
				<verse number="8">按經所載、上帝預知、後必使異邦人由信得稱為義、則先傳福音與亞伯拉罕、曰、萬國必藉爾得福、</verse>
				<verse number="9">可見信主者、與信主之亞伯拉罕同得福焉、</verse>
				<verse number="10">凡恃行律法之功者皆被詛、蓋經云、凡不恆遵律法書所載、而全行之者、則必被詛、</verse>
				<verse number="11">經云、義人由信得生、則知無人恃律法、在上帝前、得稱為義、明矣、</verse>
				<verse number="12">律法不本乎信、惟言人若行此、則因之得生、</verse>
				<verse number="13">基督為我而被詛、贖我脫律法之詛、蓋經云、凡懸於木者、皆被詛也、</verse>
				<verse number="14">使亞伯拉罕之福、因基督耶穌臨及異邦人、致我眾由信而得所許之聖神焉、○</verse>
				<verse number="15">兄弟乎、我今按人之言言之、人之約書既定、則無得而廢之加之、</verse>
				<verse number="16">所許之言、乃向亞伯拉罕及其裔而許者、非言眾裔、指多人、乃指其裔一人、即基督也、</verse>
				<verse number="17">我言、上帝指基督所預定之約、非四百三十年後之律法所能廢之、使所許者歸於虛也、</verse>
				<verse number="18">蓋嗣業若由律法、則非由許、但上帝施恩、許賜之與亞伯拉罕、○</verse>
				<verse number="19">然則律法何用乎、曰、為罪而設、待受許之裔至、且律法乃託天使傳授、由中保之手、</verse>
				<verse number="20">中保設於二者之間、原非為一而立、但上帝乃一也、</verse>
				<verse number="21">然則律法與上帝之許相反乎、非也、若有能使人得生之律法、則人由律法得為義矣、</verse>
				<verse number="22">但經將眾人皆圍於罪中、使所許之福、由信耶穌基督、可賜與信者、</verse>
				<verse number="23">信主之道尚未顯、我等被律法拘閉、待信主之道顯、</verse>
				<verse number="24">如是、律法為我等啟蒙之師、引我就基督、使我由信得稱為義、</verse>
				<verse number="25">信主之道既顯、我等不復在蒙師之下、</verse>
				<verse number="26">蓋爾由信基督耶穌、而皆為上帝子、</verse>
				<verse number="27">因凡受洗以歸於基督者、皆以基督是佩是服、</verse>
				<verse number="28">無分猶太人與希利尼人、自主者與為奴者、男與女、蓋爾於基督耶穌內、皆一也、</verse>
				<verse number="29">爾若屬基督、則為亞伯拉罕之裔、且按所許而為嗣子矣、</verse>
			</chapter>
			<chapter number="4">
				<verse number="1">我言嗣子、雖為全業之主、尚在童蒙之時、無異於僕、</verse>
				<verse number="2">乃服於司教者、理事者、待其父所定之時至焉、</verse>
				<verse number="3">我等尚在童蒙之時、被此世小學束縛、亦如是、</verse>
				<verse number="4">及時滿足、上帝遣其子、由女而生、服於律法之下、</verse>
				<verse number="5">欲贖在律法之下者、使我等得為子之名分、</verse>
				<verse number="6">爾既得為子、上帝則遣其子之神於爾心、呼阿爸父也、</verse>
				<verse number="7">如此、爾不復為奴、乃為子矣、既為子、則賴基督而為上帝之嗣子、○</verse>
				<verse number="8">爾昔不識上帝、所服事之神、原非上帝、</verse>
				<verse number="9">爾今識上帝、實為上帝所識、爾為何反向軟弱卑狹之小學、而欲復為其奴乎、</verse>
				<verse number="10">爾謹守日月節年、</verse>
				<verse number="11">我為爾懼、恐我為爾勞者徒然矣、○</verse>
				<verse number="12">兄弟乎、我願爾如我、蓋我如爾、爾未有所虧我、</verse>
				<verse number="13">昔我身軟弱、傳福音與爾、此乃爾所知、</verse>
				<verse number="14">爾亦未因我身之艱難、而藐視厭棄我、反接我如上帝之使者、如基督耶穌、</verse>
				<verse number="15">爾彼時之福何在乎、彼時爾若能行、我證爾、即以己之目挖與我、亦必挖之矣、</verse>
				<verse number="16">我以真理告爾、反成爾之仇人乎、</verse>
				<verse number="17">彼等熱心待爾、實非善意、惟欲離間爾、使爾熱心待彼也、</verse>
				<verse number="18">為善事而常用熱心、原善、即我不在爾中、亦當如是、</verse>
				<verse number="19">小子乎、我復為爾受劬勞之苦、待基督之形狀成於爾心、</verse>
				<verse number="20">我願今偕爾、以婉言曲導、蓋我心難決於爾焉、○</verse>
				<verse number="21">爾欲服律法之人、請告我、爾不聽律法乎、</verse>
				<verse number="22">蓋經云、亞伯拉罕有二子、一婢生、一自主之婦生、</verse>
				<verse number="23">其由婢生者、乃按血氣而生、其由自主之婦生者、乃因許而生、</verse>
				<verse number="24">此皆可為譬、二婦譬二約、一約乃由西乃山所傳、使人為奴、即夏甲、</verse>
				<verse number="25">此夏甲乃指亞喇伯之西乃山、與今之耶路撒冷同等、彼及其子女皆為奴也、</verse>
				<verse number="26">但在上之耶路撒冷為自主、乃我眾之母也、</verse>
				<verse number="27">蓋經云、不妊不生之婦、當喜樂、未經劬勞者、當歡聲而呼、蓋無夫者、較有夫者更有多子女焉、</verse>
				<verse number="28">兄弟乎、我等如以撒、乃因許而為子女、</verse>
				<verse number="29">當時、按血氣所生者、逼迫按聖神所生者、今亦如是、</verse>
				<verse number="30">然經何云乎、曰、將婢及其子逐出、蓋婢之子不得與自主之婦之子共嗣業也、</verse>
				<verse number="31">由此觀之、兄弟乎、我等非婢之子女、乃自主之婦之子女矣、</verse>
			</chapter>
			<chapter number="5">
				<verse number="1">我等既被基督釋、以得自由、則當立定、不再被人挾制為奴、</verse>
				<verse number="2">我保羅告爾、若受割禮、基督即與爾無益、</verse>
				<verse number="3">我復切告凡受割禮者、彼當守全律法、</verse>
				<verse number="4">爾欲恃律法得稱為義、則與基督無干、而已絕於恩矣、</verse>
				<verse number="5">蓋我等賴聖神、而由信候所望得為義之福、</verse>
				<verse number="6">在基督耶穌內、受割禮無益、不受割禮亦無益、惟使人行仁愛之信德、乃有益也、</verse>
				<verse number="7">爾初行甚善、誰阻爾、使爾不順真理乎、</verse>
				<verse number="8">爾今所受之勸、非出於召爾者、</verse>
				<verse number="9">些須之酵、能發全團之麪、</verse>
				<verse number="10">我因主而信爾必不懷異心、但擾爾者、無論為誰、必受其刑、</verse>
				<verse number="11">兄弟乎、我若仍傳割禮、何至尚受逼迫乎、若傳割禮、十字架之道、則不被人厭棄矣、</verse>
				<verse number="12">惟願擾爾者自絕於爾也、○</verse>
				<verse number="13">兄弟乎、爾蒙召以得自由、然勿以爾之自由、為縱欲之機會、惟當以愛互相服事、</verse>
				<verse number="14">蓋全律法、一言以蔽之、曰、愛鄰如己、</verse>
				<verse number="15">爾若互相吞噬、恐彼此消滅矣、</verse>
				<verse number="16">我言、爾當遵聖神而行、則必不縱肉體之慾、</verse>
				<verse number="17">蓋情欲與聖神爭、聖神與情欲爭、二者相敵、致爾不能為所欲為、</verse>
				<verse number="18">若被聖神導爾、則不屬律法所管、</verse>
				<verse number="19">情欲之事、皆顯而易見、即姦淫、苟合、污穢、邪蕩、</verse>
				<verse number="20">拜偶像、巫術、仇恨、爭鬥、嫉妒、忿怒、結黨、釁隙、異端、</verse>
				<verse number="21">媢嫉、兇殺、醉酒、貪食之類、我昔告爾、今又告爾、凡如是行者、必不得上帝之國、</verse>
				<verse number="22">聖神所結之果、即仁愛、喜樂、和平、忍耐、慈悲、良善、忠信、</verse>
				<verse number="23">溫柔、節制、如此諸事、無律法禁之、</verse>
				<verse number="24">凡屬基督之人、已以肉體之情與慾、釘於十字架、</verse>
				<verse number="25">我等若賴聖神而生、則當遵聖神而行、</verse>
				<verse number="26">勿慕虛榮、勿相激怒、勿相嫉妒、</verse>
			</chapter>
			<chapter number="6">
				<verse number="1">兄弟乎、若遇人有過、爾屬聖神者、則當以溫柔之心規正之、又當自慎、恐亦被惑、</verse>
				<verse number="2">爾等之擔、當互相擔之、如此、則盡基督之律法、</verse>
				<verse number="3">人若無有、自以為有、乃自欺也、</verse>
				<verse number="4">各當察己之所行、如是、其所誇者、乃由實己所有、非由比較他人、</verse>
				<verse number="5">蓋各必擔己之擔焉、○</verse>
				<verse number="6">學道者、當以一切之需用、供傳道者、</verse>
				<verse number="7">勿自欺、上帝不可侮慢也、人所種者何、所收者亦何、</verse>
				<verse number="8">為情欲而種者、必由情欲收敗壞、為聖神而種者、必由聖神收永生、</verse>
				<verse number="9">我等行善、不可倦也、若力不中廢、則屆期必收矣、</verse>
				<verse number="10">遇有機會、則當向眾人行善、向信主全家之人、更若是、○</verse>
				<verse number="11">爾視我親手作書寄爾、字何其大也、</verse>
				<verse number="12">凡欲以外貌而鋪張者、皆強爾受割禮、恐為基督之十字架被人逼迫也、</verse>
				<verse number="13">蓋彼等受割禮、竟不守律法、惟願爾受割禮、欲因爾之外貌有可誇、</verse>
				<verse number="14">但我所誇者、必無他、惟誇我主基督耶穌之十字架、賴此、我視世已釘十字架、世視我亦釘十字架、</verse>
				<verse number="15">在基督耶穌內、受割禮不受割禮、皆無關緊要、最要者、惟作新造之人、</verse>
				<verse number="16">凡遵此道而行者、願平康矜恤加之、亦加上帝之以色列民、○</verse>
				<verse number="17">今而後、人皆勿擾我、蓋我身帶主耶穌之印記焉、</verse>
				<verse number="18">兄弟乎、願我主耶穌基督恩、常在爾心、亞門、</verse>
			</chapter>
		</book>
		<book number="49">
			<chapter number="1">
				<verse number="1">遵上帝旨、為耶穌基督使徒保羅、書寄在以弗所之聖徒、信基督耶穌者、</verse>
				<verse number="2">願爾由上帝我父、及主耶穌基督、得恩寵平康、○</verse>
				<verse number="3">頌美上帝、我主耶穌基督之父、曾使我等、於基督內、受聖神所賜之諸福在天、</verse>
				<verse number="4">乃按上帝自創世之先、於基督內、選擇我等、欲使我等在其前、聖潔無可指摘、</verse>
				<verse number="5">又按己之善意、施仁愛預定我等、賴耶穌基督為其子以歸己、</verse>
				<verse number="6">使其恩之榮得稱頌、即在其愛子內所賜我等之恩也、</verse>
				<verse number="7">我等按上帝恩寵之豐盛、於愛子內、得蒙救贖、即罪赦免、賴其流血而然、</verse>
				<verse number="8">此恩寵、乃上帝以諸智慧知識、多加與我等、</verse>
				<verse number="9">使我等知其旨之奧妙、按其所定之善意、</verse>
				<verse number="10">欲在期滿之時、使萬物於基督內歸一、或在天或在地者皆然、</verse>
				<verse number="11">我等亦於其內、成為上帝之民、蓋隨己意行萬事者、又按己之旨、預定我等也、</verse>
				<verse number="12">欲上帝之榮、因我等先賴基督者、得稱頌焉、</verse>
				<verse number="13">爾等既聞真理、即救爾之福音、亦信基督、既信之、則於其內受所許之聖神、為印以印爾、</verse>
				<verse number="14">欲使屬上帝之民全見贖、而上帝之榮得稱頌也、此聖神、乃我等得嗣業之質、○</verse>
				<verse number="15">是以我既聞爾信主耶穌、愛諸聖徒、</verse>
				<verse number="16">則為爾謝上帝不息、祈禱之時思念爾、</verse>
				<verse number="17">求我主耶穌基督之上帝、榮光之父、賜爾以智慧默示之聖神、使爾深知上帝、</verse>
				<verse number="18">且賜爾心之目得明、使爾知由上帝之召所生之盼望何如、且上帝於聖徒中所賜之業、其榮光之豐盛何如、</verse>
				<verse number="19">又向我等信者所顯之能力、其浩大何如、</verse>
				<verse number="20">即如上帝在基督身所顯之大能大力、由死復生之、使其在天坐於己右、</verse>
				<verse number="21">超一切執政者、掌權者、有能者、主治者、及凡有名者之上、不惟在今世、亦在來世也、</verse>
				<verse number="22">又以萬物服於其足下、使其為萬物首、而賜與教會為元首、</verse>
				<verse number="23">教會即其身、乃以萬物充滿宇宙之主所充滿者也、</verse>
			</chapter>
			<chapter number="2">
				<verse number="1">昔爾在罪惡中、與死人無異、</verse>
				<verse number="2">所行乃從今世之俗、順服空中掌權之君、即今惑不信從福音者之神、</verse>
				<verse number="3">昔我等亦在其中、縱肉體之慾、隨身心之欲而行、本為上帝所怒、與他人無異、</verse>
				<verse number="4">然上帝之憐恤、甚為豐盛、其愛我等已極、</verse>
				<verse number="5">故我等在罪惡中、與死人無異之時、上帝使我等與基督同生、爾以恩得救矣、</verse>
				<verse number="6">上帝又使我等與基督耶穌聯合、而與之同復生、同坐於天、</verse>
				<verse number="7">欲於基督耶穌內、以己向我等所施之仁慈、並其恩寵莫大之豐盛、顯與後之世代皆知、</verse>
				<verse number="8">蓋爾以恩得救、且由於信、此亦非由己、乃上帝所賜也、</verse>
				<verse number="9">非由功、免人自誇、</verse>
				<verse number="10">因我等為上帝所造、於基督耶穌內被造者、得行善事乃上帝預定我等所當行者也、○</verse>
				<verse number="11">故爾當記憶、爾昔按本身為異邦人、彼身曾受人手所行之割禮者、譏爾為未曾受割禮者、</verse>
				<verse number="12">當時、爾無有基督、乃以色列國外之人、與應許之諸約無干、無有所望、處世而無有上帝、</verse>
				<verse number="13">爾昔則遠離、今於基督耶穌內得近矣、賴其流血而然、</verse>
				<verse number="14">我等惟由基督得和、彼以二者合而為一、拆毀中隔之藩籬、</verse>
				<verse number="15">又在其被釘之身、廢冤仇之因由、即講儀文之律法、欲使二者於己身、成為一新造之人、如是使和、</verse>
				<verse number="16">又欲以其十字架、聯二者為一體、使之與上帝復和、蓋其在十字架消滅冤仇矣、</verse>
				<verse number="17">且來傳和平之福音、與爾在遠者、及與近者、</verse>
				<verse number="18">因我等二者、被一聖神所感、賴基督而得至天父前、</verse>
				<verse number="19">如此、爾等不復為外人、不復為客旅、乃與聖徒一國、為上帝一家之人矣、</verse>
				<verse number="20">且爾等被建造、於使徒及先知之基、耶穌基督為屋角之要石、</verse>
				<verse number="21">全屋於其內得聯絡、漸成主之聖殿、</verse>
				<verse number="22">爾等亦於其內同被建造、成為上帝所居之室、藉聖神而居焉、</verse>
			</chapter>
			<chapter number="3">
				<verse number="1">因此、我為耶穌基督、並為爾異邦人、被囚者保羅、屈膝為爾祈禱、</verse>
				<verse number="2">爾曾聞上帝為爾之故、所託我之職、欲我以其恩分賜與爾也、</verse>
				<verse number="3">彼以默示、使我知福音之奧妙、如我前已略書之、</verse>
				<verse number="4">爾讀之、可知我明悟基督之奧妙、</verse>
				<verse number="5">此奧妙、在前代未使人知、今以聖神顯示其聖使徒及先知者、</verse>
				<verse number="6">此奧妙、即異邦人、在基督內、同為嗣子、同為一體、同享所許之福、賴福音而然、</verse>
				<verse number="7">我蒙上帝所賜之恩、得為此福音之執事、乃按其大力感動而賜我也、</verse>
				<verse number="8">我在諸聖徒中為至微者、上帝尚賜我此恩、以基督不可測之豐富、傳與異邦人、</verse>
				<verse number="9">使眾皆知歷世所藏之奧妙、即藏在以耶穌基督創造萬物之上帝心內之奧妙、</verse>
				<verse number="10">得藉教會、而使在天執政者、掌權者、皆知上帝無窮之智慧、</verse>
				<verse number="11">乃按上帝、於我主基督耶穌內、所永定之旨也、</verse>
				<verse number="12">我等信耶穌、則於其內得毅然至天父前、</verse>
				<verse number="13">是以我求爾、勿因我為爾所受之患難而怯、此實爾之榮也、○</verse>
				<verse number="14">因此、我屈膝於我主耶穌基督父前、</verse>
				<verse number="15">在天在地之全家、由彼而得名焉、</verse>
				<verse number="16">我求父按其榮之豐盛、藉其聖神、使爾心中得其力而剛健、</verse>
				<verse number="17">使基督藉爾信而居爾心、</verse>
				<verse number="18">如是、爾既於仁愛根深址固、則能與諸聖徒共識其長闊高深、</verse>
				<verse number="19">且知基督不可測之愛、使爾得充滿如上帝之充滿焉、○</verse>
				<verse number="20">上帝按其感動我等之大力、能為我等成一切、超乎我等所求所思、</verse>
				<verse number="21">願於教會中、即於基督耶穌內、榮光歸之、至於世世、無有窮盡、亞門、</verse>
			</chapter>
			<chapter number="4">
				<verse number="1">我為主被囚者勸爾、既蒙召、行事則當與蒙召之恩相稱、</verse>
				<verse number="2">凡事謙讓、溫柔、忍耐、以仁愛互相寛恕、</verse>
				<verse number="3">以和平彼此聯絡、當竭力保守聖神所賜合而為一之心、</verse>
				<verse number="4">體一、聖神一、誠如爾蒙召、所望者亦惟一、</verse>
				<verse number="5">主一、信一、洗禮一、</verse>
				<verse number="6">上帝一、即眾人之父、宰萬有、貫萬有、亦在爾眾中、</verse>
				<verse number="7">我等各皆按基督所賜之分量蒙恩、</verse>
				<verse number="8">如經云、彼升上之時、擄仇敵、以諸恩賜與世人、</verse>
				<verse number="9">既云升上、豈非先降於地之下乎、</verse>
				<verse number="10">降下者與升上者原為一、其升上高於諸天、使其充滿萬物、</verse>
				<verse number="11">其所賜者、有使徒、有先知、有傳福音者、有牧師與教師、</verse>
				<verse number="12">為欲治理教事、建造基督之體、而使聖徒得成全、</verse>
				<verse number="13">待我眾同一信、深知上帝子、成為完人、得有分量、如基督充滿之分量然、</verse>
				<verse number="14">使我等不再為嬰孩、中人之詭計、及欺詐之法術、而隨諸異端、如被風波搖蕩、</verse>
				<verse number="15">當以愛而執守真理、日得漸長、凡事效為元首者、即基督也、</verse>
				<verse number="16">全體皆賴之聯絡堅固、百節各按其分量、力行輔助、使體漸長、得以愛而自建焉、</verse>
				<verse number="17">我故宗主勸爾、勿再任虛妄之心而行、如異邦人、</verse>
				<verse number="18">彼等之心剛硬、己無知識、則思念蒙昧、而棄上帝所賜之生命也、</verse>
				<verse number="19">良心既喪盡、則任己邪蕩、以行諸污穢、貪戀無止、</verse>
				<verse number="20">但爾學基督不若是、</verse>
				<verse number="21">蓋爾已聞基督耶穌之言、且宗之而受教、按在耶穌內之真理也、</verse>
				<verse number="22">言及爾之前行、當脫去舊人、此舊人受惑從慾而日壞也、</verse>
				<verse number="23">又當心感於聖神、而更變一新、</verse>
				<verse number="24">且當有新人之形式、此新人乃按上帝之像而造、以真理之義與潔所造者也、○</verse>
				<verse number="25">當去謊言、彼此言實、蓋我等互相為肢體也、</verse>
				<verse number="26">怒則不可犯罪、勿含怒至日落、</verse>
				<verse number="27">勿以間使魔鬼乘之、</verse>
				<verse number="28">竊者勿復竊、寧服勞、手力正業、得以濟貧乏者、</verse>
				<verse number="29">非禮之言、皆勿出口、惟按所需而言建德之言、使聽者有益、</verse>
				<verse number="30">勿使上帝之聖神憂、上帝以聖神印爾、至於爾得贖之日、</verse>
				<verse number="31">毒惡、怨恨、忿怒、喧爭、毀謗、並一切暴很、皆當去於爾中、</verse>
				<verse number="32">當彼此慈愛憐憫、互相赦罪、如上帝在基督內赦爾罪也、</verse>
			</chapter>
			<chapter number="5">
				<verse number="1">爾為上帝所愛之子女、當效上帝、</verse>
				<verse number="2">當以愛而行、如基督愛我等、為我等捨己、獻己與上帝為馨香之祭、</verse>
				<verse number="3">但姦淫及凡污穢貪婪之事、在爾中皆不可言、乃聖徒所宜然、</verse>
				<verse number="4">淫詞、妄言、戲謔、皆非所宜、莫如稱謝主恩、</verse>
				<verse number="5">蓋爾知凡姦淫者、污穢者、貪婪者、在基督及上帝之國皆無分、貪婪者與拜偶像者無異、</verse>
				<verse number="6">勿被人以虛言誘爾、蓋上帝之怒、因此諸事、必臨於不信從之人、</verse>
				<verse number="7">故勿與之同群、</verse>
				<verse number="11">暗昧無益之事、爾勿與人同行、惟當責之、</verse>
				<verse number="12">因彼等所行於隱者、言之可恥、</verse>
				<verse number="13">凡事受責之時、乃被光顯之、蓋凡被顯者、亦成為光也、</verse>
				<verse number="14">故上帝云、睡者當醒、由死復生、基督則必光照爾矣、○</verse>
				<verse number="15">慎爾所行、勿效無智者、乃效智者、</verse>
				<verse number="16">因今之時世既惡、當愛惜光陰、</verse>
				<verse number="17">故此勿為愚人、當明主之旨、</verse>
				<verse number="18">勿醉酒、酒使人放恣亂行、當被聖神充滿也、</verse>
				<verse number="19">當以詩章、頌詞、及感聖神而作之歌、彼此對語、口唱心和而讚美主、</verse>
				<verse number="20">凡事當以我主耶穌基督之名恆謝上帝、即父也、</verse>
				<verse number="21">亦當畏上帝而彼此順服、○</verse>
				<verse number="22">為婦者、當服夫、如服主、</verse>
				<verse number="23">蓋夫為婦之首、如基督為教會之首、又為教會全體之救主、</verse>
				<verse number="24">教會服基督、婦亦當如是凡事服夫、</verse>
				<verse number="25">為夫者、當愛婦、如基督愛教會、而為教會捨己、</verse>
				<verse number="26">欲使之成聖、以水之洗、及以道而潔之也、</verse>
				<verse number="27">得立之於己前、為榮耀之教會、無瑕疵皺紋之類、乃聖潔無可指摘也、</verse>
				<verse number="28">夫當愛婦、如愛己身、愛婦者即愛己也、</verse>
				<verse number="29">從未有人惡己身、乃保之養之、如主保養教會然、</verse>
				<verse number="30">蓋我等乃其身之肢體、即其骨其肉也、</verse>
				<verse number="31">故人必離其父母、膠漆其妻、二人成為一體、</verse>
				<verse number="32">此妙意深矣、我指基督並教會而言、</verse>
				<verse number="33">然爾各當愛其婦如己、婦亦當敬其夫、</verse>
			</chapter>
			<chapter number="6">
				<verse number="1">為子女者、當宗主而順父母、此為所宜也、</verse>
				<verse number="4">為父者、勿激子女之怒、當以主之懲治警戒而教養之、</verse>
				<verse number="5">為僕者、當畏懼戰慄、存心誠實、順按肉體為主之人、如順基督然、</verse>
				<verse number="6">勿效取悅於人者、惟在目前服役、當如基督之僕、由心而行上帝之旨、</verse>
				<verse number="7">甘心事奉、以為事主、非事人也、</verse>
				<verse number="8">蓋爾知各人所行之善、無論為奴者、自主者、皆必按其所行、得賞於主、</verse>
				<verse number="9">為主者、待僕當同此一理、勿恐喝之、因知爾與彼之主在天、且主不以貌取人也、○</verse>
				<verse number="10">兄弟乎、今而後、爾當於主內、賴其大力、而剛健、</verse>
				<verse number="11">當衣上帝所賜之全身甲胄、使爾能敵魔鬼之詭計、</verse>
				<verse number="12">蓋我等所與戰者非有血氣之人、乃執政者、掌權者、此暗世之君、及在天際之惡神、</verse>
				<verse number="13">故當取上帝所賜之全身甲胄、使爾遇難之日、能抵拒仇敵、且成諸事後、能立而不動、</verse>
				<verse number="14">故當堅立、腰束以誠、胸護以義、</verse>
				<verse number="15">以和平福音為履以備戰、</verse>
				<verse number="16">此外、當以信為盾、滅盡惡者之箭、</verse>
				<verse number="17">且當以拯救為盔、手執聖神之劍、即上帝之道也、</verse>
				<verse number="18">又感於聖神、而常禱、用多方祈禱懇求、並為此儆醒不倦、</verse>
				<verse number="19">為眾聖徒求、亦為我求、欲主賜我啟口之時、有言傳道、得毅然以福音之奧妙示人、</verse>
				<verse number="20">我為此奧妙為使者、而被繫以鐵鏈、爾當求主、使我以此奧妙、毅然而言、如我所當言也、○</verse>
				<verse number="21">推基古乃宗主而為可愛之兄弟、忠信之僕、彼必以我之事皆告爾、</verse>
				<verse number="22">我為此特遣之就爾、欲使爾知我等之事、且慰爾心、</verse>
				<verse number="23">願諸兄弟、由父上帝及主耶穌基督、而得平康仁愛與信也、</verse>
				<verse number="24">願凡以永不壞之愛、愛主耶穌基督者、皆得恩也、亞門、</verse>
			</chapter>
		</book>
		<book number="50">
			<chapter number="1">
				<verse number="1">耶穌基督之僕保羅、提摩太、書寄在腓力比宗基督耶穌之諸聖徒、及諸監督、諸執事、</verse>
				<verse number="2">願爾由上帝我父、及主耶穌基督、得恩寵平康、○</verse>
				<verse number="3">我每思念爾、則謝我上帝、</verse>
				<verse number="4">每祈禱時、常為爾眾歡然而求、</verse>
				<verse number="5">因自始至今、爾有同心助福音、</verse>
				<verse number="6">我深信、在爾心始作善工之主、必完此善工、直至耶穌基督之日、</verse>
				<verse number="7">我為爾眾有此意念、宜也、蓋爾常在我心、我無論陷於縲絏、或明辯而質證福音、爾乃與我同受恩者、</verse>
				<verse number="8">我體耶穌基督之慈心、切慕爾眾、此乃上帝為我作證者、</verse>
				<verse number="9">我所祈禱者、即欲爾之仁愛在知識智慧內、日見廣大、</verse>
				<verse number="10">使爾可辨異同、而為純潔無過者、以待基督之日、</verse>
				<verse number="11">賴耶穌基督得充滿以義之果、使榮光稱頌歸於上帝、○</verse>
				<verse number="12">我欲兄弟知我所遇之事、乃使福音更廣布、</verse>
				<verse number="13">是以我為基督陷於縲絏、在御營及在他處、人皆知之、</verse>
				<verse number="14">宗主之兄弟中、有多人因我陷於縲絏、更毅然傳道、無所畏懼、</verse>
				<verse number="15">但傳基督、為嫉妒分爭者有之、為善意者亦有之、</verse>
				<verse number="16">彼傳基督、為結黨、非誠心、欲加苦於我之縲絏耳、</verse>
				<verse number="17">此傳基督、乃出於愛心、知我為明辯福音被主所立者、</verse>
				<verse number="18">然則何傷乎、無論如何、或假意、或誠心、所傳者乃基督、我故喜樂、且必終喜樂也、</verse>
				<verse number="19">蓋我知此事、賴爾之祈禱、及耶穌基督之神之助、終必使我得救、</verse>
				<verse number="20">我切望、萬事無愧、惟毅然如常、今或生活死、必使基督於我身得榮焉、</verse>
				<verse number="21">蓋我生乃為基督、死即與我有益、</verse>
				<verse number="22">我若在肉身而生、則可成就我之功果、是以當何擇、我不知也、</verse>
				<verse number="23">我在兩難之間、願離世與基督同在、為更美、</verse>
				<verse number="24">然我在肉身而生、為爾之故、更為要、</verse>
				<verse number="25">我既深信此事、即知我必存於世、與爾眾同在、使爾增信、且因信而喜樂、</verse>
				<verse number="26">致爾宗耶穌基督而有所誇者、藉我則可更增、因我復就爾也、</verse>
				<verse number="27">惟欲爾行事、與基督之福音稱、使我或來見爾、或與爾相離、聞爾之事、可知爾眾一心堅立、為福音之道同心協力、</verse>
				<verse number="28">凡事不被敵驚懼、此乃彼等沉淪之據、亦爾得救之據、皆由上帝而來也、</verse>
				<verse number="29">蓋上帝所賜爾者、不但信基督、且為基督受苦、</verse>
				<verse number="30">爾與敵爭、乃如昔所見於我、今所聞於我者也、</verse>
			</chapter>
			<chapter number="2">
				<verse number="1">宗基督若有何勸勉、若有何仁愛之撫慰、若有何共享聖神之感動、若有何仁慈憐憫、</verse>
				<verse number="2">爾則當意見相同、同一愛、同一心、同一念、以滿我樂焉、</verse>
				<verse number="3">凡事勿結黨、勿貪虛榮、惟當存謙遜之心、視他人勝於己、</verse>
				<verse number="4">爾各勿顧己之事、亦當顧他人之事、</verse>
				<verse number="5">爾當以基督耶穌之心為心、</verse>
				<verse number="6">彼原有上帝之形式、以己與上帝同等、亦不以為僭、</verse>
				<verse number="7">然仍虛己、有奴僕之形式、成人之形狀、</verse>
				<verse number="8">既有人之形狀、則自卑順命致死、即死於十字架也、</verse>
				<verse number="9">為此、上帝曾升之為至高、賜之以名、超乎萬名之上、</verse>
				<verse number="10">使凡在天者、在地者、在地下者、聞耶穌名無膝不屈、</verse>
				<verse number="11">無口不稱耶穌基督為主、歸榮於父上帝、○</verse>
				<verse number="12">我所愛者乎、爾常順命、當不惟我在爾處之時、即今不在爾處、更當畏懼戰慄、作成爾求救之工、</verse>
				<verse number="13">蓋爾或立志、或行事、皆為上帝行於爾內、欲成其善意也、</verse>
				<verse number="14">爾行事皆勿怨言、勿爭論、</verse>
				<verse number="15">爾則純潔、無可指責、在此邪惡悖逆之世代、為上帝之子女、無瑕疵、爾在此世如光現於世人之中、</verse>
				<verse number="16">以生命之道發明、使我在基督之日有可誇、因我非徒行徒勞也、</verse>
				<verse number="17">若以爾之信為祭而獻之、則以我之血灌奠於其上、我亦樂之、且與爾眾同樂、</verse>
				<verse number="18">爾亦當為此而樂、且與我同樂也、○</verse>
				<verse number="19">我賴主耶穌、望速遣提摩太就爾、使我知爾之事、而慰我心、</verse>
				<verse number="20">蓋我無他與我同心、誠以爾等之事為慮、</verse>
				<verse number="21">因眾皆求己事、不求耶穌基督之事、</verse>
				<verse number="22">爾知提摩太如何被試、其與我同勞、如子之於父、以傳福音、</verse>
				<verse number="23">我觀我事如何結局、則立遣之、</verse>
				<verse number="24">且我賴主、而信我亦可速就爾、</verse>
				<verse number="25">今我思、當先遣我兄弟以巴弗提就爾、彼與我同勞者、同戰者、亦為爾之使、供我之所需、</verse>
				<verse number="26">彼切慕爾眾、且心甚憂、因爾聞其患病、</verse>
				<verse number="27">彼真患病幾至死、惟上帝憐恤之、不惟憐恤彼、亦憐恤我、免我憂上加憂、</verse>
				<verse number="28">我故遣之更切、使爾復見彼而可喜、我憂亦少解矣、</verse>
				<verse number="29">爾當以之為宗主者、而喜納之、凡如彼之人、亦當尊之、</verse>
				<verse number="30">蓋彼作基督之工幾至死、不顧己命、欲補爾事我之不足、</verse>
			</chapter>
			<chapter number="3">
				<verse number="1">兄弟乎、今而後當宗主而樂、我書此寄爾、我無煩難、爾得安固、</verse>
				<verse number="2">當防犬類、防行惡者、防損割者、</verse>
				<verse number="3">蓋我等以內心事上帝、以基督耶穌而誇、不恃外貌、乃真受割禮者、</verse>
				<verse number="4">雖然、我亦可恃外貌、若他人以為可恃外貌、我更可恃矣、</verse>
				<verse number="5">我生八日、即受割禮、乃以色列族之人、屬便雅憫之支派、為希伯來人所生之希伯來人、</verse>
				<verse number="6">以律法言、我乃法利賽人、以熱心言、乃逼迫教會者、以守律法之義言、乃無可指責者、</verse>
				<verse number="7">惟我前以為與我有益之事、今因基督皆以之為損、</verse>
				<verse number="8">且我以萬事為損、因皆莫如得知我主耶穌基督為美也、我因彼曾損一切、視為糞土、惟欲得基督、</verse>
				<verse number="9">而顯我乃屬基督者、有義者、非由守律法之義、乃藉信基督而有之義、即由上帝來之義、因信而賜者也、</verse>
				<verse number="10">欲知基督與其復生之大能、且知共受其苦、而效其死、</verse>
				<verse number="11">或我可得由死復生、</verse>
				<verse number="12">我非言已得、亦非言已全、我惟追求、或可得之、基督耶穌得我即為此故也、</verse>
				<verse number="13">兄弟乎、我不自以為已得、我惟有一事、乃不顧其後、努力而前、</verse>
				<verse number="14">向標竿直趨、欲得賞、即上帝因基督耶穌、由上召我以得之賞也、</verse>
				<verse number="15">凡我中之完人、皆當懷此意、若有異意者、上帝亦必以此示爾、</verse>
				<verse number="16">然我等在所至之地、當遵一法度、存一意見、○</verse>
				<verse number="17">兄弟乎、爾當效我、亦當視從我模楷而行者、</verse>
				<verse number="18">有多人行事、我屢告爾、今又流淚告爾、彼等與基督之十字架為敵、</verse>
				<verse number="19">其結局乃沉淪也、彼以口腹為念、以己之辱為榮、專心世務、</verse>
				<verse number="20">我等之國在天、我等由彼處望救主耶穌基督降臨、</verse>
				<verse number="21">彼必以其服萬物於己之大能、化我卑賤之體、得與其榮耀之體無異、</verse>
			</chapter>
			<chapter number="4">
				<verse number="1">我所愛所慕之兄弟乎、爾乃我之喜樂、我之冠冕、我所愛者乎、爾當宗主而堅立、</verse>
				<verse number="2">我勸友阿爹 循都基二婦、宗主而意見相同、</verse>
				<verse number="3">我亦求爾真為同伴者、助二婦、因彼與我同勞傳福音、尚有革利免、及他人與我同勞、其人之名、錄在生命之書矣、</verse>
				<verse number="4">爾當常宗主而樂、我再言、爾當樂焉、</verse>
				<verse number="5">當使眾知爾之溫良、主已近矣、</verse>
				<verse number="6">又當無有所慮、凡事當祈禱感恩、以爾之所求者告上帝、</verse>
				<verse number="7">則上帝所賜之平康、人意所不能及者、必保守爾之心與念、即在基督耶穌內而然也、○</verse>
				<verse number="8">兄弟乎、今而後、凡真實者、凡可敬者、凡公義者、凡清潔者、凡可愛者、凡可稱者、有何德、有何譽、此諸事、爾當思之、</verse>
				<verse number="9">凡爾所學、所受、所聞、所見於我者、皆當行之、則賜平康之上帝、必偕爾焉、○</verse>
				<verse number="10">我宗主甚樂、因爾念我之心意復萌、爾素念我、惟未得機會也、</verse>
				<verse number="11">我非因有缺乏而言此、我無論處何境遇、莫不知足、此乃我所習練者、</verse>
				<verse number="12">我知如何處貧窮、亦知如何處豐富、隨事隨在、或飽或飢、或有餘或缺乏、我皆諳練矣、</verse>
				<verse number="13">我與基督聯合、彼使我有力、凡事皆能為、</verse>
				<verse number="14">雖然、爾供我於患難之時、亦美事也、</verse>
				<verse number="15">腓力比人乎、爾知我初傳福音、離馬其頓之時、論及授受之事、爾外、無他教會供我矣、</verse>
				<verse number="16">即我在帖撒羅尼迦之時、爾再三遣人供我之所需、</verse>
				<verse number="17">我言此、非求人之贈、惟求爾多結使爾得益之果、</verse>
				<verse number="18">我今諸物全有、且有餘、蓋我由以巴弗提之手、受爾之贈、為極美之馨香、為上帝嘉納所喜悅之祭、故充足也、</verse>
				<verse number="19">我之上帝、必按其豐富、在榮光之中、補爾凡所需者、即在基督耶穌內而然也、</verse>
				<verse number="20">願榮光歸於我父上帝、至於世世、亞門、○</verse>
				<verse number="21">問諸宗基督耶穌之聖徒安、偕我諸兄弟問爾安、</verse>
				<verse number="22">諸聖徒問爾安、該撒家內之人特問安、</verse>
				<verse number="23">願我主耶穌基督之恩、常在爾眾中、亞門、</verse>
			</chapter>
		</book>
		<book number="51">
			<chapter number="1">
				<verse number="1">遵上帝旨、為耶穌基督使徒保羅、與兄弟提摩太、</verse>
				<verse number="2">書寄在哥羅西宗基督之聖徒、忠信之兄弟、願爾由上帝我父、及主耶穌基督、得恩寵平康、○</verse>
				<verse number="5">蓋爾有所望之福存於天、乃爾昔在福音真道所聞者、</verse>
				<verse number="6">此福音傳至爾、亦傳至天下、且結果、如在爾中、自爾聞福音、而真知上帝恩寵之日結果同也、</verse>
				<verse number="7">此道乃爾學於我所愛之同事以巴弗、彼為爾為基督忠信之僕、</verse>
				<verse number="8">亦以爾感於聖神而懷仁愛告我、○</verse>
				<verse number="9">因此、我等自聞之日、即為爾祈禱不息、願爾得聖神所賜之一切智慧悟性、而盡知上帝之旨、</verse>
				<verse number="10">使爾所行合乎主、凡事皆蒙主喜悅、在於眾善結果、深知上帝而日有所長、</verse>
				<verse number="11">又願爾按其榮光之權能、得諸大力、致爾凡事忍耐、寛容、而喜樂也、</verse>
				<verse number="12">且謝父、因其使我等能與諸聖徒有分、同得光明中之業、</verse>
				<verse number="13">又救我等脫黑暗之權勢、而遷我等入其愛子之國、</verse>
				<verse number="14">我等於愛子內得蒙救贖、即罪赦免、賴其流血而然、</verse>
				<verse number="15">彼乃不能見之上帝之像、乃首生者、在萬物之先、</verse>
				<verse number="16">蓋萬物於其內而造、不論在天者、在地者、有形者、無形者、有位者、主治者、執政者、掌權者、皆以之而造、亦為之而造也、</verse>
				<verse number="17">彼在萬物之先、萬物於其內而立、</verse>
				<verse number="18">教會譬其體、彼乃元首、又為元始、乃首先由死復生者、使其於凡事居首矣、</verse>
				<verse number="19">蓋父喜以一切之盛德、恆存於彼內、</verse>
				<verse number="20">又因彼在十字架流血、成就和平、遂使萬物、無論在天者、在地者、皆賴彼而與己復和矣、</verse>
				<verse number="21">爾昔行惡、遠離上帝、心中與之為敵、</verse>
				<verse number="22">今上帝賴基督肉身受死、使爾與己復和、欲令爾成聖潔、無有瑕疵、無有可責、而立於上帝前、</verse>
				<verse number="23">惟爾必恆心以信、立於基上、堅定不移、不失福音之盼望、此福音即爾所曾聞者、亦傳與天下萬人者、我保羅為此福音之執事焉、○</verse>
				<verse number="24">我今為爾受苦、反以為喜、且為基督之身、即教會、在我身補滿基督未曾受盡之患難、</verse>
				<verse number="25">我按上帝為爾所賜我之職、得為教會之執事、欲遍傳上帝之道、</verse>
				<verse number="26">此道乃歷世歷代所藏之奧妙、然今已顯明於其聖徒矣、</verse>
				<verse number="27">上帝欲使聖徒知此奧妙、顯於異邦人中、有何如榮光之豐盛、此奧妙即基督在爾異邦人中、使爾有得榮光之望也、</verse>
				<verse number="28">我等傳基督、以諸智慧、勸戒各人、教訓各人、欲使各人於基督內得成全、而立於上帝前也、</verse>
				<verse number="29">為此、我亦服勞、乃按主在我心運用之大能而竭力者、</verse>
			</chapter>
			<chapter number="2">
				<verse number="1">我欲爾知、我為爾、及老底嘉人、並一切未見我面者、多竭心思焉、</verse>
				<verse number="2">欲使爾心受慰、且以愛而互相聯絡、致爾大有頴悟、篤信無疑、深知父上帝及基督之奧妙、</verse>
				<verse number="3">所有一切之智慧知識、皆積蓄隱藏於基督內、</verse>
				<verse number="4">我言此、免人以巧言惑爾、</verse>
				<verse number="5">我身雖不在爾處、而心則與爾偕、見爾有次序、且堅信基督、我則喜焉、</verse>
				<verse number="6">爾既惟主基督耶穌是承、則當遵之而行、</verse>
				<verse number="7">於其內、得根深、而日被建造、又當按爾所習學之道、堅信不移、且信更增長、而感恩焉、○</verse>
				<verse number="8">爾當慎、恐有人以曲學空言奪爾、此皆遵人之遺傳、世之小學耳、非遵基督也、</verse>
				<verse number="9">蓋基督成人身、而上帝一切之盛德、皆恆存於彼內、</verse>
				<verse number="10">基督為諸執政掌權者之首、爾於其內得充滿焉、</verse>
				<verse number="11">且於其內、已受非人手所行之割禮、乃受基督之割禮、而脫肉體一切之罪惡、</verse>
				<verse number="12">爾受洗、與基督同葬、爾受洗、亦與之同復生、乃由信上帝使基督由死復生之大能而然也、</verse>
				<verse number="13">爾昔未受克己之割禮、在罪惡中、與死人無異、今上帝使爾與基督同生、已赦爾眾罪、</verse>
				<verse number="14">塗抹講儀文之律法、即拘束我等、而敵我等者、且除之、釘之於十字架、</verse>
				<verse number="15">敗一切執政者、掌權者、擄之使來、明示於眾、而凱旋、○</verse>
				<verse number="16">是以爾勿因飲食、節期、月朔、安息日、被人擬議、</verse>
				<verse number="17">此皆為後事之影、其形即基督、</verse>
				<verse number="18">勿被人奪爾之賞、彼等故作謙卑、崇拜天使、窺未經見之事、其心屬情欲、而使之妄自高大、</verse>
				<verse number="19">不愛戴元首、此元首、原為全體所賴者、以筋與節輔助聯絡、能按上帝所賜之長而日長也、○</verse>
				<verse number="22">此皆按人所命所教者、所禁之物、用之之時、皆必敗壞、</verse>
				<verse number="23">其儀文使人行分外之崇事、故作謙卑、不惜己身、名雖有智慧、實則全無益、不能禁人縱其情欲也、</verse>
			</chapter>
			<chapter number="3">
				<verse number="1">爾既與基督同復生、則當求在上之事、基督在彼、坐上帝右、</verse>
				<verse number="2">當以在上之事為念、勿以在地之事為念、</verse>
				<verse number="3">蓋爾已死、爾之生命與基督同藏於上帝、</verse>
				<verse number="4">基督乃我等之生命、其顯現之時、爾亦必在榮光中與之同顯也、</verse>
				<verse number="5">故當滅絕爾在地之肢體所犯之罪、即姦淫、污穢、色慾、邪情、貪婪、貪婪與拜偶像無異、</verse>
				<verse number="6">因此諸事、上帝之怒臨於不信從之人、</verse>
				<verse number="7">爾昔活於此罪惡之中、亦曾行之、</verse>
				<verse number="8">今當以此諸事、及忿怒、怨恨、暴很、毀謗、並口中愧恥之言、皆去之、</verse>
				<verse number="9">勿彼此謊言、蓋爾已脫去舊人、與其所行、</verse>
				<verse number="10">而有新人之形式也、此新人、即按造之者之像而日新、以得全智慧、</verse>
				<verse number="11">若此之人、無有希利尼 猶太、受割禮未受割禮、化外夷狄、為奴自主之分、惟基督維繫乎眾、而居於眾中、○</verse>
				<verse number="12">故爾既為上帝所選、聖潔蒙愛之人、則當存憐憫之心、慈悲、謙讓、溫柔、忍耐、</verse>
				<verse number="13">倘兄弟待兄弟有可責之處、則當相容相赦、基督已赦爾、爾亦當如是焉、</verse>
				<verse number="14">此外、當存仁愛、仁愛乃眾善之維繫、</verse>
				<verse number="15">當以上帝所賜之平安、在爾心為主、爾眾蒙召、成為一體、原為得此平安、爾亦當感恩、</verse>
				<verse number="16">當以基督之道、滿存爾心、凡事皆有智慧、亦當以詩章、頌詞、及感聖神而作之歌、彼此教訓勸勉、心中感恩、而稱頌主、</verse>
				<verse number="17">爾凡所言所行、皆必以主耶穌名而為之、且賴彼謝父上帝也、○</verse>
				<verse number="18">為婦者、當服其夫、此乃宗主者所宜、</verse>
				<verse number="19">為夫者、當愛其婦、勿待之以苦、</verse>
				<verse number="20">為子女者、當凡事順父母、此乃主所悅、</verse>
				<verse number="21">為父者、勿激子之怒、恐其失志、</verse>
				<verse number="22">為僕者、當凡事順按肉體為主之人、勿效取悅於人者、惟在目前服役、當存心誠實、畏懼上帝、</verse>
				<verse number="23">凡所為者、皆當由心而為之、以為事主、非事人也、</verse>
				<verse number="24">蓋知爾由主必得嗣業之賞、爾所事者、乃主基督也、</verse>
				<verse number="25">但行非義者、必受其非義之報、主不以貌取人也、</verse>
			</chapter>
			<chapter number="4">
				<verse number="1">為主者、當以公平待僕、知爾亦有主在天、○</verse>
				<verse number="2">當恆祈禱、祈禱之時、務必儆醒而感恩、亦當為我等祈禱、求上帝為我等開傳道之門、得言基督之奧妙、</verse>
				<verse number="3">我為此奧妙、亦陷於縲絏之中、</verse>
				<verse number="4">且當為我求上帝、使我能用所當言之言、發明此奧妙、</verse>
				<verse number="5">爾當以智慧與外人交往、愛惜光陰、</verse>
				<verse number="6">爾之言、當常以溫厚、如以鹽調和、則知當如何對答各人矣、○</verse>
				<verse number="7">推基古必以我之事皆告爾、彼乃宗主而為可愛之兄弟、忠信之僕、與我同事者也、</verse>
				<verse number="8">我遣之就爾、欲彼知爾之事、慰爾之心、</verse>
				<verse number="9">亦遣爾之同邑忠心可愛之兄弟阿尼西母、與之偕行、彼二人必以此處之事皆告爾、○</verse>
				<verse number="10">與我同囚者亞里達古、問爾安、巴拿巴之甥馬可、亦問爾安、為馬可爾曾受命矣、彼若來、當接納、</verse>
				<verse number="11">耶數又名猶士都、亦問爾安、此三人、乃受割禮者、受割禮者、惟此三人、為上帝國與我同勞、誠慰我之人也、</verse>
				<verse number="12">爾同邑基督僕以巴弗、問爾安、此人常為爾竭力祈禱、願爾全備充足、穩立無疑、凡事合上帝之旨、</verse>
				<verse number="13">彼為爾、及老底嘉、並希拉波立之人、甚是殷勤、我可為證、</verse>
				<verse number="14">可愛之醫士路加、及底馬、問爾安、</verse>
				<verse number="15">煩爾代問老底嘉之兄弟、與寧法、及在其家之教會安、</verse>
				<verse number="16">爾既讀此書、即交老底嘉之教會、使彼亦得讀、爾亦當讀由老底嘉來之書也、</verse>
				<verse number="17">請告亞基布云、當慎、爾宗主所受之職、務宜盡之、</verse>
				<verse number="18">我保羅親筆問爾安、當念我縲絏、願恩寵常在爾中、亞門、</verse>
			</chapter>
		</book>
		<book number="52">
			<chapter number="1">
				<verse number="1">保羅、西拉、提摩太、書寄在帖撒羅尼迦、宗父上帝、及主耶穌基督之教會、願爾由上帝我父、及主耶穌基督、得恩寵平康、○</verse>
				<verse number="2">我等常為爾眾謝上帝、祈禱之時、思念爾不息、</verse>
				<verse number="3">念爾在我父上帝前、因信而作之工、因愛而受之勞苦、因望我主耶穌基督而存之忍耐、</verse>
				<verse number="4">知爾為上帝所愛之兄弟、乃已蒙選擇者、</verse>
				<verse number="5">蓋我等昔在爾中傳福音、不但以言、亦以權能、以聖神、以堅信而傅、爾亦知我等在爾中、為爾乃何如為人、</verse>
				<verse number="6">且爾效我等、亦效主、於大難中、感於聖神而樂受真道、</verse>
				<verse number="7">如是、爾則為馬其頓、亞該亞、所有信主者之模楷、</verse>
				<verse number="8">主道由爾中宣傳、爾信上帝、此一事、不但在馬其頓、亞該亞、即在各處、亦被傳聞、故不須我等有所言、</verse>
				<verse number="9">蓋彼眾自言我等如何入爾中、爾如何棄偶像歸上帝、欲事真實且永生之上帝、</verse>
				<verse number="10">亦欲候其子自天降臨、即耶穌、上帝使之由死復生、彼乃拯救我眾、免將來之怒者也、</verse>
			</chapter>
			<chapter number="2">
				<verse number="1">兄弟乎、爾原知我入爾中、非徒然、</verse>
				<verse number="2">我等前在腓力比、受害見辱、乃爾所知者、然我等賴上帝、仍得毅然、努力傳上帝福音與爾、</verse>
				<verse number="3">蓋我等所勸勉之言、非出於迷誤、不出於污穢、亦非用詭詐、</verse>
				<verse number="4">我等既為上帝所允、可受福音之託、則如是而言、非欲求人之喜悅、乃求察我心之上帝之喜悅也、</verse>
				<verse number="5">我等從未用諂言、此乃爾所知者、亦未偽為廉潔、以藏貪婪、此乃上帝可作證者、</verse>
				<verse number="6">我等為基督之使徒、雖可令人尊重、然未求榮於于、或於爾、或於他人、</verse>
				<verse number="7">我等在爾中惟柔和、如乳母撫養己之嬰孩、</verse>
				<verse number="8">我等亦如此愛慕爾、不但願以上帝福音賜爾、並願以己之生命賜爾、因爾為我等所愛者、</verse>
				<verse number="9">兄弟乎、爾固念我等之勞與苦、當日我等傳上帝之福音與爾、晝夜作工、欲不累爾一人、</verse>
				<verse number="10">我等在爾信者之中、乃如何聖潔、公義、無可指責、有爾作證、亦有上帝作證、</verse>
				<verse number="11">爾亦知我等勸勉安慰爾各人、如父之於子、</verse>
				<verse number="12">丁寧爾、行事當合乎上帝、即召爾入其國、得其榮之上帝也、○</verse>
				<verse number="13">我等謝上帝不息、因爾由我等而聞上帝之道之時、則不以為世人之道而受之、乃以為上帝之道、此道誠為上帝之道、力行於爾諸信者中也、</verse>
				<verse number="14">兄弟乎、爾曾效上帝之諸教會、在猶太宗基督耶穌者、蓋爾受同國人之害、與彼受猶太人之害無異、</verse>
				<verse number="15">猶太人殺主耶穌、及己之先知、又逐我等、彼不見悅於上帝、且與眾人為敵、</verse>
				<verse number="16">禁阻我等訓異邦人使之得救、彼常如是盈其罪、但極大之怒已臨其身、○</verse>
				<verse number="17">兄弟乎、我等暫時離爾、身雖離、心不離、則急切殷勤欲見爾面、</verse>
				<verse number="18">故我等欲就爾、我保羅一而再、欲就爾矣、惟撒但阻我等也、</verse>
				<verse number="19">我等所望者、所樂者、及所誇之冠冕、何哉、豈非爾在我主耶穌基督前、於其降臨之日乎、</verse>
				<verse number="20">蓋爾乃我等之榮與樂也、</verse>
			</chapter>
			<chapter number="3">
				<verse number="1">我等因不能再忍、則決意獨留在雅典、</verse>
				<verse number="2">遣我兄弟提摩太、即上帝之僕、與我同勞、傳基督之福音者、欲堅定爾、勸勉爾、使爾信更深、</verse>
				<verse number="3">免爾有人被此諸患難搖動、蓋爾自知、我等宗主之人受患難、原為分定者、</verse>
				<verse number="4">我等偕爾時、預言必將受患難、後果如是、此爾所知、</verse>
				<verse number="5">因此我不能再忍、即遣人就爾、欲知爾信主如何、恐試者惑爾、而我等之勞歸於徒然、</verse>
				<verse number="6">今提摩太由爾返、報我嘉音、言爾有信有愛、又言爾常念我等、切欲見我等、如我等欲見爾然、</verse>
				<verse number="7">故我等在多艱難急迫之中、因兄弟信主、則為爾受慰、</verse>
				<verse number="8">若爾宗主而豎立、我等則如得生命矣、</verse>
				<verse number="9">我等在我上帝前因爾而甚樂、能為爾以何感謝歸於上帝乎、</verse>
				<verse number="10">我等晝夜切求、欲見爾之面、補爾信主之不足、○</verse>
				<verse number="11">願我父上帝、及我主耶穌基督、賜我坦途就爾、</verse>
				<verse number="12">又願主使爾之愛充足有餘、能彼此相愛、且愛眾人、如我愛爾然、</verse>
				<verse number="13">使爾心堅定、至我主耶穌基督、偕其諸聖者降臨之日、得在我父上帝前為聖潔、無可指責也、</verse>
			</chapter>
			<chapter number="4">
				<verse number="1">兄弟乎、今而後、我等宗主耶穌求爾勸爾、爾既受我等之教、得知當如何行、而見悅於上帝、則宜多求進益焉、</verse>
				<verse number="2">蓋爾知、我等賴主耶穌以何誡命授爾、</verse>
				<verse number="3">上帝之旨、乃欲爾聖潔戒淫、</verse>
				<verse number="4">欲爾各知以聖潔尊貴守己之身、</verse>
				<verse number="5">勿縱慾、如彼不知上帝之異邦人、</verse>
				<verse number="6">不可縱慾、而於此事欺害兄弟、凡如此之事、主必伸冤、此乃我等昔向爾而明言、且丁寧告爾、</verse>
				<verse number="7">蓋上帝召我等、乃欲我等成聖潔、非行污穢之事、</verse>
				<verse number="8">故拒者、非拒人、乃拒上帝、即以聖神賜我等之上帝也、○</verse>
				<verse number="9">論及兄弟相愛、不須我書寄爾、蓋爾親蒙上帝之訓、當彼此相愛、</verse>
				<verse number="10">爾向馬其頓全地之諸兄弟果如此行、兄弟乎、勸爾更求進益、</verse>
				<verse number="11">又當立志為安靜之人、各行己事、親手作工、皆按我昔所命爾者、</verse>
				<verse number="12">如是、爾則可待會外之人、行事端正、而己亦無所缺乏矣、○</verse>
				<verse number="13">兄弟乎、論及已寢者、我不欲爾不知、恐爾憂傷、如會外無所盼望者、</verse>
				<verse number="14">我等若信耶穌、死而復生、亦當信上帝必使宗耶穌而已寢者、與耶穌同來、</verse>
				<verse number="15">我奉主之言告爾、我等尚活、而存至主降臨之日、必不先乎已寢者、</verse>
				<verse number="16">蓋主必親由天降、有號令大呼、天使長之聲發出、上帝之角吹響、宗基督而死者、必先復生、</verse>
				<verse number="17">後我等尚活而存者、必與彼眾、同被接入雲內、在空中迎主、如是、我等則與主永偕、</verse>
				<verse number="18">爾當以此言相慰焉、</verse>
			</chapter>
			<chapter number="5">
				<verse number="1">兄弟乎、論及時日、不須我書寄爾、</verse>
				<verse number="2">蓋爾自明知、主之日至、如夜間之盜然、</verse>
				<verse number="3">人正言平康穩固之時、禍忽臨之、如產難臨於妊婦、不得免焉、</verse>
				<verse number="4">兄弟乎、爾不在暗中、其日不能如盜臨爾、</verse>
				<verse number="5">爾皆為光明之人、白晝之人、我等非屬於夜、亦非屬於暗、</verse>
				<verse number="6">故我等不當寢若他人、當儆醒謹守、</verse>
				<verse number="7">蓋寢者乃夜寢、醉者乃夜醉也、</verse>
				<verse number="8">惟我等既屬白晝、則當謹守、以信與愛為護胸衣之、以得救之望為盔戴之、</verse>
				<verse number="9">蓋上帝非預定我等遭怒、乃預定我等賴我主耶穌基督得救、</verse>
				<verse number="10">耶穌代我等死、使我等或醒或寢、皆與彼同活、</verse>
				<verse number="11">故當彼此勸勉、互相建德、如爾素所行者、○</verse>
				<verse number="12">兄弟乎、我求爾顧念在爾中服勞之人、即宗主而治爾訓爾者、</verse>
				<verse number="13">當因其所作之工、厚愛之、而尊貴之、爾亦當彼此和睦、</verse>
				<verse number="14">又勸兄弟、妄為者當儆戒之、心灰者當安慰之、懦弱者當扶助之、向眾人當寛忍、</verse>
				<verse number="15">當慎、勿以惡報惡、或彼此相交、或待眾人、當恆追善如不及、</verse>
				<verse number="19">勿銷滅聖神之感動、</verse>
				<verse number="20">勿藐視先知傳道、</verse>
				<verse number="21">當凡事省察、惟善則持之、</verse>
				<verse number="22">諸端之惡當去之、</verse>
				<verse number="23">願賜平安之上帝、使爾聖潔無疵、又保守爾之神與魂與身、至我主耶穌基督降臨之日、皆得完全、無可指責、</verse>
				<verse number="24">召爾者終不失信、必成此事也、○</verse>
				<verse number="25">兄弟乎、當為我等祈禱、</verse>
				<verse number="26">當以清潔接吻而問諸兄弟安、</verse>
				<verse number="27">我賴主、命爾讀此書與諸聖兄弟聽、</verse>
				<verse number="28">願我主耶穌基督之恩、常在爾中、亞門、</verse>
			</chapter>
		</book>
		<book number="53">
			<chapter number="1">
				<verse number="1">保羅、西拉、提摩太、書寄在帖撒羅尼迦、宗我父上帝、及主耶穌基督之教會、</verse>
				<verse number="2">願爾由上帝我父、及主耶穌基督、得恩寵平康、○</verse>
				<verse number="3">兄弟乎、我等須為爾常謝上帝、理所宜也、因爾之信更增長、彼此相愛亦更充足、</verse>
				<verse number="4">故我等為爾在上帝之諸教會中而誇焉、因爾於諸逼迫患難間、仍存忍耐篤信、</verse>
				<verse number="5">此乃彰明上帝公義之審判、使爾今為上帝國受苦、後必配入此國、</verse>
				<verse number="6">以患難報加患難於爾之人、</verse>
				<verse number="7">又以平安報爾受此患難者、與我等共享、上帝視此為公義也、即在主耶穌偕其大能之天使、由天而現之時、</verse>
				<verse number="8">以火燄而現、欲罰不知上帝、不服我主耶穌福音之人、</verse>
				<verse number="9">彼必受刑、永遠沉淪、離主之面、及其大能之榮、</verse>
				<verse number="10">當日、主必降臨、在諸聖徒身而得榮、在諸信者身而得頌讚、我等在爾中所證之言、爾亦信之、因此、</verse>
				<verse number="11">我等常為爾祈禱、求我上帝視爾為配當其召、且以大能、在爾心中成其所喜悅之善良、及信主之功效、</verse>
				<verse number="12">使我主耶穌基督之名、按我上帝、及主耶穌基督之恩、因爾得榮、爾亦因彼得榮、</verse>
			</chapter>
			<chapter number="2">
				<verse number="1">論及我主耶穌基督降臨、及我等會集於其前、</verse>
				<verse number="2">我求兄弟、或有神、或有語、或有冒我名之手書、言基督之日已至、勿易動心、亦勿驚亂、</verse>
				<verse number="3">人無論以何法、皆勿被其所誘、蓋其日之先、必有離道背教之事、且有一大罪人、即沉淪之子、顯出、</verse>
				<verse number="4">此人叛逆主、妄自尊大、超於凡稱為上帝者、凡受人崇拜者之上、甚至彼坐上帝殿內、仿彿上帝、且自示為上帝、</verse>
				<verse number="5">我尚在爾處之時、曾以此言告爾、爾不憶乎、</verse>
				<verse number="6">爾知今所阻彼者何、使彼之時至、方顯耳、</verse>
				<verse number="7">蓋不法之隱意已萌、惟今有阻之者、仍阻之、待阻之者被除、</verse>
				<verse number="8">其時、此不法之人顯出、主以其口中之氣滅之、以其降臨之榮顯廢之、</verse>
				<verse number="9">此人來、乃按撒但所行、以各虛偽之妙用、異跡、奇事、</verse>
				<verse number="10">及以諸詭詐助成不義之事、皆行於沉淪者之中、蓋彼等不愛受真理、以致得救焉、</verse>
				<verse number="11">因此、上帝使之深入迷誤、而信誑言、</verse>
				<verse number="12">使凡不信真理、反悅不義者、皆被定罪、○</verse>
				<verse number="13">主所愛之兄弟乎、我等須常為爾謝上帝、蓋上帝自始則選爾、欲爾信真理、被感於聖神成聖、而得救、</verse>
				<verse number="14">上帝以我之福音召爾享此福、使爾得我主耶穌基督之榮、</verse>
				<verse number="15">是以兄弟當豎立、爾所學於我之道、無論口傳、無論筆書、皆當固守、○</verse>
			</chapter>
			<chapter number="3">
				<verse number="1">兄弟乎、今而後、當為我等祈禱、欲主之道通行而得榮、如在爾中然、</verse>
				<verse number="2">亦欲我等免見害於無理惡人、蓋人非皆信主者也、</verse>
				<verse number="3">惟主不失信、必堅定爾、保守爾、得免於惡、</verse>
				<verse number="4">我等賴主、深信爾今必遵我之命而行、後亦必遵我之命而行、</verse>
				<verse number="5">願主導爾心、使爾愛上帝、且效基督之忍耐、○</verse>
				<verse number="6">兄弟乎、我以主耶穌基督之名命爾、凡有兄弟妄行、不遵其由我等所受之道、則遠之、</verse>
				<verse number="7">爾自知、當如何效我等、蓋我等在爾中無妄行、</verse>
				<verse number="8">亦未素餐、惟勞與苦、晝夜作工、免累爾一人、</verse>
				<verse number="9">我等如此、非因無權令爾供我、乃欲以己為爾模楷、使爾效我等焉、</verse>
				<verse number="10">我等昔在爾中、曾命爾云、不願作工者、不當食也、</verse>
				<verse number="11">我聞爾中有人妄行、全不作工、專理閒事、</verse>
				<verse number="12">如此之人、我等宗主耶穌基督、命之勸之、皆當安靜作工、食己之食、</verse>
				<verse number="13">兄弟乎、行善當無倦、</verse>
				<verse number="14">若有人不從我於此書之所言、則當將其人指出、勿與之交、使其覺愧、</verse>
				<verse number="15">然勿以之為仇、當勸之如兄弟、</verse>
				<verse number="16">願賜平康之主、隨時隨事、賜爾平康、願主偕爾眾、○</verse>
				<verse number="17">我保羅親筆問爾安、在諸書皆有此為記、我筆所書如此焉、</verse>
				<verse number="18">願我主耶穌基督之恩、常在爾眾中、亞門、</verse>
			</chapter>
		</book>
		<book number="54">
			<chapter number="1">
				<verse number="1">奉我救主上帝、及我所望之耶穌基督之命、為耶穌基督使徒保羅、</verse>
				<verse number="2">書寄提摩太、即在主道為我真子者、願爾由上帝我父、及我主耶穌基督、得恩寵矜恤平康、○</verse>
				<verse number="3">我昔往馬其頓時、曾勸爾仍居以弗所、命人勿傳異教、</verse>
				<verse number="4">勿聽虛誕之詞、及無窮之家譜、此惟多生辯論、不能彰明上帝以信建德之道、我今亦勸爾如此行、</verse>
				<verse number="5">誡命之大旨、愛是也、此愛乃由清潔之心、無虧之良心、無偽之信而生者、</verse>
				<verse number="6">有人棄此、轉求虛妄之言、</verse>
				<verse number="7">欲為教法師、而不自明所言、及所論定者、</verse>
				<verse number="8">我等知律法本善、惟當善用之、</verse>
				<verse number="9">且知律法非為義人而設、乃為不法而不服者、不虔敬而作惡者、心不潔而妄行者、弒父而弒母者、殺人者、</verse>
				<verse number="10">行淫者、親男色者、拐奪人者、言謊言者、背誓者、及凡逆正理之事而設也、</verse>
				<verse number="11">此乃按所託我之福音言之、即可讚之上帝之榮耀福音、○</verse>
				<verse number="12">我謝賜我有力者、我主基督耶穌、因其視我為忠、立我為其執事、</verse>
				<verse number="13">我昔為毀謗者、逼迫者、傲慢者、轉蒙矜恤、蓋我乃在不信之時、無知而作也、</verse>
				<verse number="14">我主之恩最顯、使我有愛有信、此恩因在基督耶穌內也、</verse>
				<verse number="15">基督耶穌降世、欲救罪人、此言可信、人皆當納者、在罪人中、我乃元惡也、</verse>
				<verse number="16">然我蒙矜恤、因耶穌基督、欲先在我身顯其一切之恆忍、使後信主望永生之人、得我為模楷、</verse>
				<verse number="17">願尊榮歸於永世之君、不可壞、不可見、獨一有智之上帝、至於世世、亞門、○</verse>
				<verse number="18">我子提摩太乎、我按昔所指爾之預言命爾、當念此預言而作善戰、</verse>
				<verse number="19">當固守信與無虧之良心、有人棄此良心、則失信、如船破沉水然、</verse>
				<verse number="20">其中有許米乃、亞力山大、我曾交彼於撒但懲責之、使其勿毀謗、</verse>
			</chapter>
			<chapter number="2">
				<verse number="1">我勸爾最先者、當為眾人籲告、祈禱、懇求、感謝、</verse>
				<verse number="2">亦為諸王及凡在位者求、使我等可虔敬端莊平安度日、</verse>
				<verse number="3">此為美、可見納於我救主上帝前、</verse>
				<verse number="4">蓋上帝欲眾人得救、而深知真理、</verse>
				<verse number="5">且上帝惟一、上帝與世人之間、中保亦惟一、此中保亦人也、基督耶穌是、</verse>
				<verse number="6">彼捨己贖眾、時至、此道則被證明、</verse>
				<verse number="7">我為證此道、而蒙主立為傳道者、為使徒、為異邦人之師、訓彼信主學真理、此我宗基督言真而無謊、○</verse>
				<verse number="8">我欲人無忿怒、無爭論、舉聖潔之手、隨在祈禱、</verse>
				<verse number="9">亦欲婦女衣雅淡之衣、有廉恥、能自守、不以編髮金珠、及尊貴之衣為妝飾、</verse>
				<verse number="10">惟以善行為妝飾、此乃自稱敬主之婦女所宜也、</verse>
				<verse number="11">婦女當凡事順服、沉靜學道、</verse>
				<verse number="12">我不許婦女授教、不許僭越丈夫、惟當沉靜、</verse>
				<verse number="13">蓋受造之時、乃亞當在先、夏娃在後、</verse>
				<verse number="14">且非亞當被誘、乃婦被誘、而陷於罪中、</verse>
				<verse number="15">然婦若恆存信、行仁、聖潔、自守、則雖產育劬勞、亦必得救焉、</verse>
			</chapter>
			<chapter number="3">
				<verse number="1">人若慕監督之職、乃願作善工、誠哉是言、</verse>
				<verse number="2">為監督者、當無可指責、惟一婦之夫、謹慎、自守、方正、歡待遠人、善於施教、</verse>
				<verse number="3">不好酒、不好毆擊、不圖非義之利、當溫良、不爭競、不貪婪、</verse>
				<verse number="4">亦當善於治己之家、使其子女端莊而順服、</verse>
				<verse number="5">人若不知治己之家、何能理上帝之教會乎、</verse>
				<verse number="6">初入教者、不可為監督、恐其自驕、而陷於魔鬼所受之刑、</verse>
				<verse number="7">監督亦當有美稱於教會之外、恐被人誹謗、而陷於魔鬼之網、</verse>
				<verse number="8">為執事者、亦當端莊、勿一口兩舌、勿嗜酒、勿圖非義之利、</verse>
				<verse number="9">且以清潔之良心、守其所信之奧妙、</verse>
				<verse number="10">如是之人、亦必先試之、若無可責、後可為執事矣、</verse>
				<verse number="11">會中之婦、亦當端莊、勿好讒言、亦當謹慎、凡事忠信、</verse>
				<verse number="12">為執事者、當為一婦之夫、善於治其子女及其家、</verse>
				<verse number="13">善為執事者、必得美級、且因信基督耶穌得毅然無懼、○</verse>
				<verse number="14">我望速就爾、先以此諸事書寄爾、</verse>
				<verse number="15">我若有遲延、爾亦可知在上帝家當如何行事、此家乃永生上帝之教會、真理之柱與基也、</verse>
				<verse number="16">大哉、敬虔之奧妙、無不以為然、上帝藉人身而顯現、被聖神稱義、被天使見、被傳於異邦、被信於世、而升於榮光之中、</verse>
			</chapter>
			<chapter number="4">
				<verse number="1">聖神明言、在末世必有人背主道、從惑人之邪神、及魔鬼之道、</verse>
				<verse number="2">彼等偽為善而言謊言、其良心如肉見烙然、</verse>
				<verse number="3">禁止嫁娶、且命戒葷、然葷乃上帝所造、欲信主明真理之人感恩而食、</verse>
				<verse number="4">蓋上帝所造之物皆為美、人若感恩而受、則無可棄者、</verse>
				<verse number="5">此物賴上帝之言及祈禱、則潔矣、○</verse>
				<verse number="6">爾若以此訓兄弟、即為耶穌基督之好執事、在主道、及爾至今所從之善教、日有所長焉、</verse>
				<verse number="7">當棄妄言、及老婦之奇談、惟行敬虔、爾當練習、</verse>
				<verse number="8">蓋練習身體、其益少、至於敬虔、則凡事皆有益、得今生及來生所許之福也、</verse>
				<verse number="9">此言乃可信者、亦人皆當納者、</verse>
				<verse number="10">我等服勞受謗、正為此耳、蓋我等仰賴永生上帝、上帝乃萬人之救主、更為信者之救主也、</verse>
				<verse number="11">此爾當命者、當訓者、</verse>
				<verse number="12">勿因爾之年幼、為人藐視、當以言語、行為、情性、仁愛、篤信、聖潔、為信主者之模楷、</verse>
				<verse number="13">務讀聖經、勸勉人、教訓人、以待我來、</verse>
				<verse number="14">爾所得之恩賜、即昔賴預言、及長老之按手而賜者、切勿輕忽、</verse>
				<verse number="15">當以此而思念之、專務之、使爾上達、明顯於眾、</verse>
				<verse number="16">爾當慎己、亦慎爾訓、且當於此有恆、如是而行、則可救己、亦救聽爾者矣、</verse>
			</chapter>
			<chapter number="5">
				<verse number="1">勿斥耆老、惟當勸之如父、勸幼者如兄弟、</verse>
				<verse number="2">勸老婦如母、勸少女如姊妹、惟潔是宜、</verse>
				<verse number="3">真為寡婦者、當敬之、</verse>
				<verse number="4">寡婦有子或孫、當訓其在家先行孝道以報親、蓋此為美、可見納於上帝前、</verse>
				<verse number="5">真為寡婦者、獨居無倚、惟仰賴上帝、晝夜恆於祈禱、</verse>
				<verse number="6">寡婦若好宴樂、雖生猶死、</verse>
				<verse number="7">爾當以此言命之、使其無可指責也、</verse>
				<verse number="8">人若不顧念親族、即棄主道、較不信者惡矣、況不顧念家人乎、</verse>
				<verse number="9">寡婦載於册、年必六十、素為一夫之妻、</verse>
				<verse number="10">又當有為善之稱、如撫育子女、接待遠人、洗聖徒之足、濟受難之人、從諸善事、</verse>
				<verse number="11">但年幼之寡婦不可載於册、蓋彼圖宴樂、離基督之時、必欲再嫁、</verse>
				<verse number="12">則背前日之誓願、而自取罪也、</verse>
				<verse number="13">且彼好閒、遊遍鄰舍、不但好閒、亦妄論他人、專理閒事、言所不當言、</verse>
				<verse number="14">我故欲年幼之寡婦再嫁、生子治家、免敵得詬辱之機會、</verse>
				<verse number="15">蓋彼中已有轉從撒但者、</verse>
				<verse number="16">信主之人、無論男女、若家有寡婦、則當濟之、勿累教會、使教會得濟真為寡婦者、○</verse>
				<verse number="17">善治教會之長老、當倍加尊敬、其勞於傳教訓人、敬之當更切、</verse>
				<verse number="18">經云、碾穀之牛、勿籠其口、又曰、工得其值、宜也、○</verse>
				<verse number="19">有訟長老、若無二三證者、勿聽之、</verse>
				<verse number="20">人有罪、當於眾前責之、使他人亦有所懼、</verse>
				<verse number="21">我於上帝及主耶穌基督、並被選之天使前、命爾守此言、勿先有成見、凡事勿偏視人、○</verse>
				<verse number="22">勿輕為人行按手之禮、勿與人共罪、己必守潔、</verse>
				<verse number="23">勿常飲水、可少飲酒、為爾脾弱及身多病之故也、</verse>
				<verse number="24">有人犯罪、其罪明顯、如先至案前受審判、有人犯罪、其罪如在後隨之者、</verse>
				<verse number="25">人之善事亦然、有善事明顯者、其不明顯者、亦終不能隱、</verse>
			</chapter>
			<chapter number="6">
				<verse number="1">凡服役為奴、須以其主人為諸事當受恭敬者、免上帝之名與教被人毀謗、</verse>
				<verse number="2">奴僕若有信道之主人、不可因其為兄弟而藐視之、當更服事之、蓋受益之人、乃信主道者、亦蒙愛者、爾當以此訓人勸人、○</verse>
				<verse number="3">若有人傳異教、不從我主耶穌基督之正言、及敬虔之訓誨、</verse>
				<verse number="4">彼乃自驕、一無所知、專好辯論、為言詞起爭端、由此則生嫉妒、分爭、毀謗、妄疑、</verse>
				<verse number="5">並壞心術喪真理者無益之爭辯、彼等思敬虔足以獲利、如此之人、爾當遠之、</verse>
				<verse number="6">然敬虔若有知足之心、實為大利也、</verse>
				<verse number="7">我等出世無所攜來、離世亦無所攜去、此理明矣、</verse>
				<verse number="8">故有衣食、即當知足、</verse>
				<verse number="9">圖豐富者、常陷於誘惑、入於羅網、落於無理有害之慾中、即溺人於沉淪滅亡者、</verse>
				<verse number="10">好利為萬惡之根、有人慕之、則迷失主道、以多苦自刺、○</verse>
				<verse number="11">惟爾事上帝之人、當避此諸事、追求義、虔、信、愛、忍、謙、</verse>
				<verse number="12">當為主道作善戰、持定永生、爾為此而蒙召、且在多證者之前、已明認真道矣、</verse>
				<verse number="13">我於上帝前、即賜萬物有生命者、亦於基督耶穌前、即向本丟彼拉多為真道善作證者、諭爾、</verse>
				<verse number="14">當守此誡命、無瑕疵、無指責、待我主耶穌基督顯現、</verse>
				<verse number="15">時至、上帝必使之顯現、上帝乃可讚、獨一有權者、萬王之王、萬主之主、</verse>
				<verse number="16">惟彼永生、居於眾不能至之光明中、乃人所未見、亦不能見者、願尊貴及永遠之權能皆歸之、亞門、○</verse>
				<verse number="17">當命此世之富者、勿心高、勿仰賴無定之財、惟仰賴永生上帝、即厚賜我眾百物以享之者也、</verse>
				<verse number="18">故命富者、善待人、累積美事、喜於施捨、樂於供眾、</verse>
				<verse number="19">如是、為己厚築善基、預備後時、而得永生也、○</verse>
				<verse number="20">提摩太乎、爾當守所託爾者、避妄語虛詞、及偽學之辯論、</verse>
				<verse number="21">此偽學已有人從之、而棄主道矣、願爾得恩焉、亞門、</verse>
			</chapter>
		</book>
		<book number="55">
			<chapter number="1">
				<verse number="1">奉上帝旨、為耶穌基督之使徒保羅、為欲使人得上帝所許之生命、此生命即在耶穌基督內也、</verse>
				<verse number="2">書寄我之愛子提摩太、願爾由父上帝、及主基督耶穌、得恩寵矜恤平康、○</verse>
				<verse number="3">感謝我以清心所事之上帝、即我祖所事之上帝也、我晝夜祈禱、思念爾不息、</verse>
				<verse number="4">我憶爾之眼淚、而甚欲見爾、使我滿心喜悅、</verse>
				<verse number="5">我念爾有無偽之信、則更欲見爾、昔爾外祖母羅以、爾母友尼基、有此信、我深知爾亦有此信、</verse>
				<verse number="6">因此、我使爾追憶、欲爾以上帝之恩賜、即賴我按手而賞爾者、再激發焉、</verse>
				<verse number="7">蓋上帝賜我等非畏懼之心、乃剛強仁愛自守之心、</verse>
				<verse number="8">故爾勿以證見主道為恥、亦勿以我因主被囚為恥、當賴上帝之能、為福音、與我共受苦、</verse>
				<verse number="9">上帝救我等、召我等為聖潔、非按我之工、乃按己之旨及恩寵、此恩寵在萬古之先、於基督耶穌內、賜我等者、</verse>
				<verse number="10">今藉我救主耶穌基督降世而顯明矣、耶穌使死滅絕、以福音光顯永不壞之生命、</verse>
				<verse number="11">我為此福音、蒙主立為傳道者、為使徒、為異邦人之師、</verse>
				<verse number="12">我為此、受若是之苦、而不以為恥、蓋我知我所信者為誰、亦深知我所託之者、彼能保守至於其日、</verse>
				<verse number="13">爾當以信愛基督耶穌之心、而守爾所聞於我正言之模範、</verse>
				<verse number="14">昔所託爾之善事、當賴居於我眾中之聖神守之、○</verse>
				<verse number="15">爾知在亞西亞者已皆背我、其中有腓吉路、黑摩其尼、</verse>
				<verse number="16">願主矜恤阿尼色弗家、</verse>
				<verse number="17">蓋彼屢慰我、不以我縲絏為恥、彼在羅馬時、殷勤尋我、且尋見我、</verse>
				<verse number="18">願主使彼於其日、蒙主矜恤、彼在以弗所多端事我、乃爾明知者、</verse>
			</chapter>
			<chapter number="2">
				<verse number="1">我子乎、爾在基督耶穌恩中當剛健、</verse>
				<verse number="2">爾在多證者之前、凡所聞於我者、當轉託忠信能訓眾之人、</verse>
				<verse number="3">亦當耐苦、如耶穌基督之精兵、</verse>
				<verse number="4">凡為兵者不以世務累身、致可見悅於募己者、</verse>
				<verse number="5">爭強較力者、若不循規矩、則不得冠冕、</verse>
				<verse number="6">勞苦之農夫、先得糧食、宜也、</verse>
				<verse number="7">我所言、爾當思、願主賜爾明於萬事、</verse>
				<verse number="8">當憶大闢之裔、耶穌基督、乃按我之福音、由死復生、</verse>
				<verse number="9">我為此福音、受苦見繫、如犯法者、然上帝之道不見繫焉、</verse>
				<verse number="10">是以我為選民、凡事忍耐、使彼賴基督耶穌得救、亦得永榮、</verse>
				<verse number="11">有一言可信、我等若與基督同死、亦必與基督同生、</verse>
				<verse number="12">若同忍耐、亦必同王、若我不認主、主必不認我、</verse>
				<verse number="13">我即不信、主仍無不可信、必不能不認己之言也、○</verse>
				<verse number="14">爾當以此使人憶之、在主前諭眾、勿為言詞起爭端、此不但無益、反足以敗壞聽者、</verse>
				<verse number="15">爾當殷勤、欲見悅於上帝前、為無愧之工人、善頒真理、</verse>
				<verse number="16">當棄妄語虛詞、蓋有人言如此之言、不虔之事則漸增益、</verse>
				<verse number="17">蓋彼等之言如毒瘡、日見潰爛、其中有許米乃、腓理徒、</verse>
				<verse number="18">彼等曾棄真理、言復生之事已過、致傾覆數人之信、</verse>
				<verse number="19">雖然、上帝所立之堅基仍立、上有印記云、主識己之民、又云、稱基督之名者、當遠不義之事、</verse>
				<verse number="20">大屋之中、不但有金器銀器、亦有木器瓦器、有為貴用、有為賤用者、</verse>
				<verse number="21">人若潔己、而離此卑賤者、則為貴用之器、聖潔、且合主用、預備作諸善事也、</verse>
				<verse number="22">爾當戒幼年之欲、追求義與信與愛、並求與清心籲主者相睦、</verse>
				<verse number="23">愚魯無學之辯論、當棄之、蓋知爭競由是而生也、</verse>
				<verse number="24">凡為主之僕者、不可爭競、當以柔和待眾、善於施教、忍受欺侮、</verse>
				<verse number="25">悖逆之人、當以溫柔懲責之、或者上帝賜以悔心、使之深知真理、</verse>
				<verse number="26">亦使之醒悟、脫魔鬼之網、被上帝之僕得之、欲使之循上帝之旨也、</verse>
			</chapter>
			<chapter number="3">
				<verse number="1">爾當知、末世必有危日、</verse>
				<verse number="2">其時、人必惟知顧己、好利、自誇、驕縱、毀謗、違逆父母、辜恩、心不潔、</verse>
				<verse number="3">無親情、不解怨、好讒言、縱欲、殘忍、惡善良、</verse>
				<verse number="4">外忠內奸、任意妄為、自驕、愛宴樂、不愛上帝、</verse>
				<verse number="5">有敬虔之外貌、棄敬虔之實意、如此者、當遠之、</verse>
				<verse number="6">蓋暗入人室、網羅愚女、即此類之人、</verse>
				<verse number="7">此女負重罪、為多欲所誘、雖常學道、而終不能深知真理也、</verse>
				<verse number="8">昔雅尼、佯庇、敵摩西、此類之人、亦如是敵真理、彼等壞心術、揆以主道、乃被棄者、</verse>
				<verse number="9">然不能久敵、蓋其愚魯必露於眾前、如彼二人然、</verse>
				<verse number="10">惟爾已從我之訓誨、品行、心志、篤信、寛容、仁愛、忍耐、</verse>
				<verse number="11">及我遇之逼迫、苦難、如我在安提阿、以哥念、路士得、所遇者、我遇如此之逼迫、主皆救我於其中、</verse>
				<verse number="12">凡立志宗基督耶穌敬虔度日者、必受逼迫、</verse>
				<verse number="13">但行惡者、及惑人者、必一日惡勝一日、欺人而自亦被人欺、</verse>
				<verse number="14">惟爾所學者、所信者、當恆守之、蓋爾知爾乃從誰學之也、</verse>
				<verse number="15">且爾自幼明聖經、聖經能使爾由信基督耶穌、有智慧以致得救、</verse>
				<verse number="16">聖經皆上帝所默示者、有益於訓誨、督責、正己、及教人學義、</verse>
				<verse number="17">使事上帝之人無不練達、能行各善事也、</verse>
			</chapter>
			<chapter number="4">
				<verse number="1">我在上帝前、及主耶穌基督前諭爾、基督在顯現而成其國時、必審判生者死者、</verse>
				<verse number="2">爾當傳道、無論得時不得時、必專務之、且以諸寛容訓誨、而督責人、儆戒人、勸勉人、</verse>
				<verse number="3">蓋後有時、人必厭聞正理、愛聽順耳之言、狥其私欲而多其師傅、</verse>
				<verse number="4">又掩耳不聽真理、轉向虛誕之詞、</verse>
				<verse number="5">惟爾當凡事謹守、耐苦、作傳道者之工、盡爾之職、</verse>
				<verse number="6">今我如酒灌奠、我離世之日至矣、</verse>
				<verse number="7">我已作善戰、已盡我程、已守主道、</verse>
				<verse number="8">今而後、有義人當得之冠冕、為我備焉、至於其日、主、即按公義審判者、必以之賜我、不但賜我、亦賜凡慕主顯現之人、○</verse>
				<verse number="9">爾務速就我、</verse>
				<verse number="10">蓋底馬貪戀此世而離我、彼往帖撒羅尼迦、革勒士往加拉太、提多往撻馬太、</verse>
				<verse number="11">惟路加偕我、爾來則領馬可至、蓋彼於傳道之事、與我有益也、</verse>
				<verse number="12">我已遣推基古往以弗所、</verse>
				<verse number="13">我在特羅亞 加布家所留之外服、爾來時可攜至、亦攜書册、羊皮之書卷為更要、</verse>
				<verse number="14">金工亞力山大多方害我、願主按其所行而報之、</verse>
				<verse number="15">爾亦當謹防之、因其多敵我道也、</verse>
				<verse number="16">我首次申訴己事之時、無人庇我、眾反離我、願上帝勿以此罪歸之、</verse>
				<verse number="17">惟主在我左右、剛健我、使我傳盡福音、致異邦人皆聞之、我得救出於獅口、</verse>
				<verse number="18">主亦必救我脫諸惡事、且必佑我得入其天國、願榮光歸之、至於世世、亞門、○</verse>
				<verse number="19">問百基拉、亞居拉安、亦問阿尼色弗家安、</verse>
				<verse number="20">以拉都尚居於哥林多、特羅非摩患病、我留彼在米利都、</verse>
				<verse number="21">爾務在冬前就我、友布羅、布田、利奴、革老爹、及諸兄弟皆問爾安、</verse>
				<verse number="22">願主耶穌基督常在爾心、願恩寵常在爾眾中、亞門、</verse>
			</chapter>
		</book>
		<book number="56">
			<chapter number="1">
				<verse number="1">上帝僕、耶穌基督使徒保羅、為欲助上帝選民之信、及使其深知敬虔之真理、</verse>
				<verse number="2">盼望永生、即無謊之上帝、在萬古之先所許者、</verse>
				<verse number="3">時至、上帝用傳福音顯明其道、我遵我救主上帝之命亦見託、得傳此福音、</verse>
				<verse number="4">書寄提多、即按所共信之主道為我真子者、願爾由父上帝、及我主耶穌基督、得恩寵矜恤平康、○</verse>
				<verse number="5">昔我留爾在革哩底、為欲爾將未完之事、皆整齊之、亦按我所命爾者、在各城立長老、</verse>
				<verse number="6">若有人無可責、為一婦之夫、且其子女信主、無放恣亂行、及不服約束之事、被人議論、則可將此職與之、</verse>
				<verse number="7">監督為上帝之家宰、當無可責、不偏執己見、不輕怒、不好酒、不好毆擊、不圖非義之利、</verse>
				<verse number="8">當歡待遠人、愛善良、自守、公義、聖潔、節制、</verse>
				<verse number="9">恆守所學之真道、使其能以正理勸勉人、且折服諸辯駁者、○</verse>
				<verse number="10">蓋有多人不服約束、言虛妄之言、行欺詐之事、而受割禮者為更甚、</verse>
				<verse number="11">其口須塞之、彼等因圖不義之利、則傳不當傳之教、傾覆人之全家、</verse>
				<verse number="12">革哩底人中、有同族之先知云、革哩底人常言謊言、情如惡獸、且腹飽身懶、</verse>
				<verse number="13">此證確然、故爾當嚴責之、使其守主道純全無疵、</verse>
				<verse number="14">不聽猶太人虛誕之詞、不從背真理者之條規、</verse>
				<verse number="15">凡物於潔者、無有不潔、於不潔及不信者、一無所潔、即其知識之心與良心、亦已污矣、</verse>
				<verse number="16">彼自言識上帝、行則拒之、為可厭惡者、為違逆者、為絕於諸善者也、</verse>
			</chapter>
			<chapter number="2">
				<verse number="1">惟爾所言者、須合正理、</verse>
				<verse number="2">勸為耆老者謹慎、端莊、自守、至於信、愛、忍、皆當純全無疵、</verse>
				<verse number="3">勸老婦所為、亦當虔敬、勿好讒言、勿嗜酒、當以善教人、</verse>
				<verse number="4">亦當訓幼婦愛夫愛子女、</verse>
				<verse number="5">自守、貞潔、安分治內、善良、順服其夫、免上帝之道被人毀謗、</verse>
				<verse number="6">亦當勸幼男自守、</verse>
				<verse number="7">爾當於凡事顯己、為善行之模楷、於傳道顯無邪僻、端莊無偽、</verse>
				<verse number="8">所言當正、無可指責、使敵者無從論爾之惡、自覺愧恥、</verse>
				<verse number="9">爾當勸僕順服其主、凡事悅之、勿以言逆之、</verse>
				<verse number="10">勿竊取、當竭其忠誠、以致凡事尊榮我救主上帝之道、</verse>
				<verse number="11">蓋上帝之恩已顯、賜救與眾、</verse>
				<verse number="12">訓我等除諸不虔敬、及世俗之情欲、得以自守、公義、敬虔、在此世度日、</verse>
				<verse number="13">候所望之福、亦候至大上帝、我救主耶穌基督之榮之顯現、</verse>
				<verse number="14">彼為我等捨己、乃欲贖我等出於諸罪、亦欲潔我等為屬己之民、而熱心為善、</verse>
				<verse number="15">爾當以此訓人勸人、且以諸權督責人、勿為人所輕視、</verse>
			</chapter>
			<chapter number="3">
				<verse number="1">爾須使眾記憶、當順服執政者、掌權者、隨時備行諸善事、</verse>
				<verse number="2">無論何人勿毀謗之、勿爭競、當溫良、且以柔和顯於眾、</verse>
				<verse number="3">我等昔亦無知、違逆、被誘從多慾、好諸宴樂、常行暴很嫉妒之事、且為可惡之人、而互相惡焉、</verse>
				<verse number="6">聖神、即上帝藉我救主耶穌基督、厚賜與我等者、</verse>
				<verse number="7">使我等賴其恩而稱義、得為嗣子、盼望永生、</verse>
				<verse number="8">此言乃可信者、我欲爾以此諸事切切言之、使信上帝之人盡心行善、此皆為美、亦與人有益、</verse>
				<verse number="9">惟愚魯之辯論、家譜之虛談、及分爭、且因律法而起之爭競、此皆為虛妄無益者、當遠之、</verse>
				<verse number="10">從異端者、即警之一而再、則棄之、</verse>
				<verse number="11">蓋如此之人、背道已極、雖自覺其罪而仍犯之、○</verse>
				<verse number="12">我遣亞提馬、或推基古、就爾之時、爾務速至尼哥波立見我、蓋我決意在彼過冬、</verse>
				<verse number="13">爾當殷勤贈教法師西納及亞波羅程儀、使其無缺乏、</verse>
				<verse number="14">凡我教會中人、皆當學行善、以供人之所需、免不結果焉、</verse>
				<verse number="15">偕我者皆問爾安、煩代問宗主道而愛我者安、願恩寵常在爾眾中、亞門、</verse>
			</chapter>
		</book>
		<book number="57">
			<chapter number="1">
				<verse number="1">為耶穌基督被囚者保羅、及兄弟提摩太、書寄我等所愛者同勞者腓利門、</verse>
				<verse number="2">與所愛之亞腓亞氏、並同戰者亞基布、及在爾家之教會、</verse>
				<verse number="3">願爾由上帝我父、及主耶穌基督、得恩寵平康、○</verse>
				<verse number="4">我祈禱之時、思念爾、而常謝我上帝、</verse>
				<verse number="5">蓋聞爾有愛、且向主耶穌基督、向眾聖徒、有信、</verse>
				<verse number="6">願爾所顯於聖徒之信、得功效、使其深知爾所有之各善、歸榮於耶穌基督、</verse>
				<verse number="7">兄弟乎、我因爾之愛、大有喜樂慰藉、蓋聖徒之心、賴爾而得安矣、○</verse>
				<verse number="8">我宗基督、雖能毅然以所宜者命爾、</verse>
				<verse number="9">然因愛之故、寧求爾、今我年邁之保羅、且因耶穌基督被囚者、</verse>
				<verse number="10">為我在縲絏中所得之弟子、阿尼西母求爾、</verse>
				<verse number="11">彼昔無益於爾、今爾我同得其益、</verse>
				<verse number="12">我遣之歸、望爾納之、彼乃我所痛愛者、</verse>
				<verse number="13">我為福音守縲絏、原欲留之偕居、代爾事我、</verse>
				<verse number="14">但未之爾意、我不願如此行、使爾之為善、非出於勉強、乃出於甘心、</verse>
				<verse number="15">彼暫時與爾相離、焉知非欲使爾永遠得之乎、</verse>
				<verse number="16">非復如僕、乃較僕為大、為可愛之兄弟、我甚愛之、況彼為爾之家人、又為宗主者、爾不更愛之乎、</verse>
				<verse number="17">爾若以我為友、則納之、如納我然、</verse>
				<verse number="18">彼若有虧爾負爾者、可歸之於我、</verse>
				<verse number="19">我保羅親手書之、我必償焉、爾負我者不止此、尚欠我之身債、但我今不與爾言之、</verse>
				<verse number="20">兄弟乎、求爾宗主使我由爾得喜樂、且使我心得安慰、</verse>
				<verse number="21">我寄此書與爾、蓋深信爾順服、亦知爾之所行、必勝於我之所言、</verse>
				<verse number="22">賴爾之祈禱、我望得就爾、求爾為我備館舍、○</verse>
				<verse number="23">宗基督耶穌與我同囚者以巴弗、問爾安、</verse>
				<verse number="24">與我同勞者馬可、亞利達古、底馬、路加、亦皆問爾安、</verse>
				<verse number="25">願主耶穌基督恩、常在爾心、亞門、</verse>
			</chapter>
		</book>
		<book number="58">
			<chapter number="1">
				<verse number="1">上帝在古時、託諸先知、以多方屢訓列祖、</verse>
				<verse number="2">在此末世、託其子訓我等、上帝曾立其子為萬物之主、且以之而造諸世界、</verse>
				<verse number="3">子乃上帝之榮所發之光、即上帝本體之真像、以其大能之命令、扶持萬物、既捨己淨贖我等之罪、則在上、坐至大者之右、</verse>
				<verse number="4">其所得之名、既較諸天使之名更尊、則超出諸天使遠矣、</verse>
				<verse number="5">所有之天使、上帝曾向誰云、爾乃我子、我今日生爾、又指誰云、我必為其父、彼必為我子、</verse>
				<verse number="6">且上帝使長子入世之時、曰、上帝之諸使者皆當拜之、</verse>
				<verse number="7">言及天使、則曰、上帝用其使者如風、其役者如火、</verse>
				<verse number="8">言及其子、則曰、上帝乎、爾之寶座世世永存、爾之國柄則合乎義、</verse>
				<verse number="9">爾好善惡惡、故上帝即爾之上帝、以喜樂之膏膏爾、使爾得尊過於諸侶、</verse>
				<verse number="10">又曰、主乎、爾元始立地之基、天亦為爾手所造、</verse>
				<verse number="11">天地必滅亡、惟爾恆存、天地必漸舊如衣然、</verse>
				<verse number="12">爾必將天地捲之如衣、皆必變易、惟爾永不變易、爾壽無疆、</verse>
				<verse number="13">所有之天使、上帝曾向誰云、爾坐我右、待我使爾之敵為爾之足凳、</verse>
				<verse number="14">天使豈非皆為服役之神、奉遣以事得救之人乎、</verse>
			</chapter>
			<chapter number="2">
				<verse number="1">故我等當更慎於所聞之道、恐或遺之、</verse>
				<verse number="2">蓋藉天使所傳之言既確定、凡干犯背逆者、無不得應得之報、</verse>
				<verse number="3">我等若輕親如此救人之大道、何能逃罪乎、此道乃主始言之、而聞者明證之於我等、</verse>
				<verse number="4">且上帝按己旨、以異跡奇事、及諸異能、並聖神之恩賜、共證此道、○</verse>
				<verse number="5">上帝未以我等所言之來世、歸天使治理、</verse>
				<verse number="6">有人於經內證云、世人為誰、爾竟垂念之、人子為誰、爾竟眷顧之、</verse>
				<verse number="7">爾使其較天使略小、又冠之以尊榮、以爾手所造者、皆歸其治理、</verse>
				<verse number="8">使萬物皆服其足下、既使萬物皆服之、則無一物不服之矣、但今我等尚未見萬物皆服之、</verse>
				<verse number="9">惟見耶穌、較天使略小、因受死而冠以尊榮、使其由上帝之恩、為眾人而嘗死味也、</verse>
				<verse number="10">為萬物所本、為萬物所歸之上帝、欲引眾子入榮光中、則使救彼等之君受苦難、得以完全、宜也、</verse>
				<verse number="11">蓋使成聖者、及得成聖者、皆出於一、故彼稱之為兄弟不以為恥、</verse>
				<verse number="12">彼曰、我以爾之名宣與我之兄弟、在會中頌揚爾、</verse>
				<verse number="13">又曰、我必賴上帝、又曰、我與上帝所賜我之子、俱在此、</verse>
				<verse number="14">眾子既皆有血肉之身、故彼亦有之、得以死而廢有死之權者、即魔鬼也、</verse>
				<verse number="15">且以一生畏死而屈服者、皆釋焉、</verse>
				<verse number="16">彼不助天使、乃助亞伯拉罕之裔、</verse>
				<verse number="17">故彼於諸事、當與眾兄弟同、得於上帝之事中、為矜恤忠信之祭司長、以贖民罪、</verse>
				<verse number="18">蓋彼既被試而受難、則能助凡被試者、</verse>
			</chapter>
			<chapter number="3">
				<verse number="1">聖潔兄弟、共蒙天召、爾當深思我等所信奉為使者、及為祭司長者、即基督耶穌、</verse>
				<verse number="2">耶穌在立彼之上帝前盡忠、如摩西在上帝全家盡忠然、</verse>
				<verse number="3">彼當受榮過於摩西、如創立家者、較家貴重也、</verse>
				<verse number="4">蓋凡家必有創立之者、惟創立萬物者、上帝也、</verse>
				<verse number="5">摩西為僕、在上帝全家果忠、欲預證後必言之事、</verse>
				<verse number="6">但基督為子、治理己家、我等若以篤信之心、及我等由望而有所誇者、堅持至終、則皆為其家矣、</verse>
				<verse number="7">故如聖神云、爾今日若聽其言、則勿剛硬爾心、</verse>
				<verse number="8">如在激主怒之日、即在曠野試主之時也、</verse>
				<verse number="9">其時爾列祖試我探我、觀我之所為、歷四十年矣、</verse>
				<verse number="10">我故怒彼世代之人、曰、彼常迷於心、不識我途、</verse>
				<verse number="11">我故怒而誓曰、彼必不得入我之安息、</verse>
				<verse number="12">兄弟乎、爾當慎、恐爾中有人懷不信之惡心、背永生之上帝、</verse>
				<verse number="13">爾當乘尚有今日、彼此日日勸勉、免爾中有人為罪惡所迷、而其心剛硬也、</verse>
				<verse number="14">蓋我等若以起始所有篤信之心、堅持至終、則必於基督之恩有分矣、</verse>
				<verse number="15">經云、爾今日若聽其言、則勿剛硬爾心、如在激主怒之日也、</verse>
				<verse number="16">其時、聞而激怒者為誰、非從摩西出埃及之眾乎、</verse>
				<verse number="17">上帝四十年所怒者為誰、非犯罪而屍仆於曠野者乎、</verse>
				<verse number="18">又向誰誓、彼必不得入其安息、非向不信從者乎、</verse>
				<verse number="19">由是觀之、彼不能入其安息、乃因不信之故耳、</verse>
			</chapter>
			<chapter number="4">
				<verse number="1">既蒙上帝許入其安息、則當畏懼、免爾中或有不得入之者、</verse>
				<verse number="2">蓋有福音傅於我等、如於彼眾然、但所聞之道、與彼無益、因聞之者、不以信與道融洽也、</verse>
				<verse number="3">惟我等已信者皆入安息、即如上帝云、我怒而誓、彼必不得入我之安息、其寶造物之工、自創世以來、皆已成矣、</verse>
				<verse number="4">蓋論及第七日、經有云、上帝於第七日、已畢其諸工而安息、</verse>
				<verse number="5">上所引之經又云、彼必不得入我之安息、</verse>
				<verse number="6">如是、必尚有得入安息者、但先聞福音之人、因不信從、故不得入、</verse>
				<verse number="7">歷多年、又於大闢書、定一日期云、爾今日若聽其言、則勿剛硬爾心、</verse>
				<verse number="8">倘約書亞果以安息賜民、則上帝後必不復言他日矣、</verse>
				<verse number="9">由是觀之、必尚有安息、為上帝之民而存焉、</verse>
				<verse number="10">蓋入其安息者、彼已畢其工而安息、如上帝畢其工而安息然、</verse>
				<verse number="11">故我等當奮勉以入此安息、恐有人效彼等、而陷於不信從之罪、</verse>
				<verse number="12">蓋上帝之言、活潑者、有力者、利於雨刃之劍、神魂骨髓無不剖刺、心之意念無不鑒察、</verse>
				<verse number="13">且無物得隱於上帝前、乃豁然顯露、皆為審我之主所視焉、</verse>
				<verse number="14">我等既有大祭司長、上帝子耶穌、已升於天者、則當固守我所奉之教、</verse>
				<verse number="15">蓋我等之祭司長、非不能體恤我之軟弱、彼曾於凡事被試、如我等然、惟彼無罪耳、</verse>
				<verse number="16">故我等當毅然至沾恩之寶座前、以得矜恤、且受恩寵、隨時佑助矣、</verse>
			</chapter>
			<chapter number="5">
				<verse number="1">凡由人間所選之祭司長、皆於上帝之事中為人而立、使其獻禮物及贖罪之祭、</verse>
				<verse number="2">彼能體恤愚昧迷罔之人、因已亦多軟弱也、</verse>
				<verse number="3">是以彼當為己獻贖罪之祭、如為民獻贖罪之祭然、</verse>
				<verse number="4">且祭司長之尊位、無人可自取、惟蒙召於上帝者、與亞倫同、</verse>
				<verse number="5">如是基督亦未嘗自尊為祭司長、乃向彼言、爾乃我子、我今日生爾者、立彼為祭司長也、</verse>
				<verse number="6">即如經又有云、爾永為祭司、按麥基洗德之班次、</verse>
				<verse number="7">基督在世為人之時、大聲哀哭、祈禱墾求能救彼免死者、彼因有敬畏之心、得蒙允聽、</verse>
				<verse number="8">雖為子亦由所受之苦而學順服、</verse>
				<verse number="9">及其完全、則為凡順服彼之人、成為永救之原、</verse>
				<verse number="10">乃上帝所立為祭司長、按麥基洗德之班次也、○</verse>
				<verse number="11">論及麥基洗德、我有多言、難以講明、因爾聽之懵然故也、</verse>
				<verse number="12">爾學之久矣、故當為師、然今尚需人以上帝道小學之始、訓爾、且爾已成為需乳者、不需肉食、</verse>
				<verse number="13">凡食乳者、不達於義之道、因其為嬰孩也、</verse>
				<verse number="14">惟成人、則肉食、其心因習練而明通、能別善惡矣、</verse>
			</chapter>
			<chapter number="6">
				<verse number="1">我等今當離基督道之始、而進我完全、不再立基、若悔改惡行、信從上帝、</verse>
				<verse number="2">洗禮按手、死者復活、永遠審判、諸道是也、</verse>
				<verse number="3">倘上帝許、我等必行此、</verse>
				<verse number="4">凡人已蒙光照、受天之賞賜、共享聖神、</verse>
				<verse number="5">己嘗上帝善道之味、又覺悟來世之權能、</verse>
				<verse number="6">後竟背教、則再不能悔改自新矣、因其以上帝子復釘於十字架、而顯辱之、</verse>
				<verse number="7">譬地土、屢得雨潤、生長百物、供耕種者之用、上帝必以福降此地土也、</verse>
				<verse number="8">若生荊棘蒺藜、則見棄、乃近於詛、終被火焚、</verse>
				<verse number="9">愛友乎、我雖如此言、然深信爾不至如此、亦必得救、</verse>
				<verse number="10">蓋上帝非不義、必不忘爾之工、及爾為其名所顯之仁愛、素供事聖徒、今亦供事之、</verse>
				<verse number="11">我願爾各人皆顯此殷勤、得至終有確望焉、</verse>
				<verse number="12">且勿惰、當效彼篤信恆忍而得所許之福者、○</verse>
				<verse number="13">上帝昔許亞伯拉罕之時、因無有大於己者、可指而誓、則指己誓云、</verse>
				<verse number="14">我必賜福爾、必使爾子孫眾多、</verse>
				<verse number="15">如是、亞伯拉罕既恆於忍、則得所許、</verse>
				<verse number="16">人有誓、皆指大於己者而誓、且凡有爭辯之事、誓則定之、</verse>
				<verse number="17">上帝欲使將得所許之福之人、確知其旨無有變易、故實之以誓、</verse>
				<verse number="18">既有此永不變易之二事、上帝於此事不能謊言、我等避難欲執所望之福者、則大有勉勵、</verse>
				<verse number="19">我等有此望、如心之有錨、入於幔內、安固不移、</verse>
				<verse number="20">耶穌為先路者、為我等已入幔內、永為祭司長、按麥基洗德之班次也、</verse>
			</chapter>
			<chapter number="7">
				<verse number="1">此麥基洗德、即撒冷王、又為至高上帝之祭司、亞伯拉罕戰敗諸王、回時、麥基洗德遇之、為之祝福、</verse>
				<verse number="2">亞伯拉罕以己所獲者、十取一以供之、麥基洗德譯即義王、又名撒冷王、譯即平康王、</verse>
				<verse number="3">彼無父無母、無族譜、無生之始、無命之終、乃如上帝之子、永為祭司、</verse>
				<verse number="4">爾試思之、祖亞伯拉罕、取戰時所獲十分一、供麥基洗德、則其人之尊為何如、</verse>
				<verse number="5">受祭司職之利未子孫、雖民皆為亞伯拉罕之裔、與己同為兄弟、仍奉命按律、以民所有之物、十取其一、</verse>
				<verse number="6">惟麥基洗德、雖不入彼等之族譜、而於亞伯拉罕所獲者十取其一、且為蒙應許之亞伯拉罕祝福、</verse>
				<verse number="7">為人祝者、其位尊、受人祝者、其位卑、此乃不能駁之理也、</verse>
				<verse number="8">又於此受十分之一者、乃必死之人、惟於彼受十分之一之麥基洗德、經證之云、彼乃生也、</verse>
				<verse number="9">且可云、受十分之一之利未、亦同亞伯拉罕、以十分之一供麥基洗德、</verse>
				<verse number="10">蓋麥基洗德遇亞伯拉罕之時、利未尚在祖之體中、○</verse>
				<verse number="11">民受律法、即利未子孫得祭司職之時、人若賴此職能得完全、則何用別立一祭司、按麥基洗德之班次、而不稱為亞倫之班次乎、</verse>
				<verse number="12">祭司之職既變易、則律法亦必變易、</verse>
				<verse number="13">蓋此言所指之人、乃別支派者、彼支派中、從未有人在壇獻祭、</verse>
				<verse number="14">我主由猶大出、明矣、此支派、摩西未以祭司職命之、</verse>
				<verse number="15">既別有一祭司起、仿佛麥基洗德、我之所言、則更昭然也、</verse>
				<verse number="16">彼立為祭司、非按變易之法度、乃按永生之大能、</verse>
				<verse number="17">蓋其被證云、爾永為祭司、按麥基洗德之班次也、</verse>
				<verse number="18">前之法度軟弱無益、故廢之、因律法未成全一事也、</verse>
				<verse number="19">又賜更美之望、我等賴之而近上帝前、</verse>
				<verse number="20">且耶穌為祭司、非不以誓而立、</verse>
				<verse number="21">彼等為祭司、皆不以誓而立、惟耶穌則以誓而立之、立之者向之曰、我誓而不改、爾永為祭司、按麥基洗德之班次、</verse>
				<verse number="22">如是、耶穌則為更美之約之中保矣、</verse>
				<verse number="23">又彼等為祭司者固甚眾、因有死、不能永為祭司、</verse>
				<verse number="24">惟耶穌、既永存、則其祭司職亦永不更易、</verse>
				<verse number="25">故凡賴之而就上帝者、彼必能全救之、蓋彼乃永活、為之祈禱也、○</verse>
				<verse number="26">如此之祭司長、原為我等之所需、乃聖潔、誠寶、無玷污、亦遠乎罪人、成為高於諸天者、</verse>
				<verse number="27">不似他祭司長、每日須獻祭、先為己之罪、後為民之罪、蓋耶穌惟一次為民罪獻祭、即其獻己為祭之時也、</verse>
				<verse number="28">律法立軟弱之人為祭司長、惟律法後之誓、乃立子為祭司長、永遠完全、</verse>
			</chapter>
			<chapter number="8">
				<verse number="1">我等所言之大要、即我等有如此之祭司長、在天座於至大者寶坐之右、</verse>
				<verse number="2">為執事於聖所及真幕、非人所設之幕、乃主所設者也、</verse>
				<verse number="3">凡祭司長、乃為獻禮物祭祀而立、是以此祭司長、亦當有所獻、</verse>
				<verse number="4">耶穌若在地、則不得為祭司、蓋在地、已有按律法而獻禮物之祭司、</verse>
				<verse number="5">彼等所用以奉事上帝之物、即為在天者之影與像、如摩西始欲造幕之時、得上帝默示曰、爾當慎、造諸物、必皆按在山所示爾之式、</verse>
				<verse number="6">今所立之約更美、其立約也、所許之福亦更美、耶穌既為此約之中保、則其所得之祭司職為更尊矣、</verse>
				<verse number="7">前約若無欠缺、則無處立後約、</verse>
				<verse number="8">惟主視彼有缺、故曰、日將至、我必與以色列族與猶太族立新約、</verse>
				<verse number="9">此約不似我與其祖所立之約、在我執其手、領之出埃及之時也、蓋彼等不恆守我之約、我則不眷顧之、此乃主之言、</verse>
				<verse number="10">主又曰、此日之後、我必與以色列族立約、即我以我之律法置於其意、銘於其心、我必為其上帝、彼必為我民、</verse>
				<verse number="11">彼亦不復各教其兄弟鄰里云、爾當識主、蓋無論大小、皆必識我也、</verse>
				<verse number="12">蓋我必恕其不義、不再記憶其罪惡、</verse>
				<verse number="13">上帝既稱之為新約、則以前約為舊、惟凡舊而漸衰微者、必速歸無有、</verse>
			</chapter>
			<chapter number="9">
				<verse number="1">前約有崇事之例、及在地之聖所、</verse>
				<verse number="2">蓋有所備之幕、其前者稱為聖所、內有燈臺、几案、及陳設之餅、</verse>
				<verse number="3">第二幔後、又有幕、稱為至聖所、</verse>
				<verse number="4">內有焚香之金爐、四面包金之約櫃、櫃內有盛嗎嗱之金壺、亞倫之萌芽杖、與約碑二、</verse>
				<verse number="5">櫃上有榮耀之［囗基］［囗路］咪、覆翼於贖罪之所、此數端、我且不必細言、</verse>
				<verse number="6">此諸物、既如是齊備、則眾祭司常入前幕、以行其事、</verse>
				<verse number="7">言及內幕、惟祭司長入之、一年一次、無不攜血、為己及為民過而獻也、</verse>
				<verse number="8">聖神以此明示、前約之幕尚存之時、則入聖所之路未顯明、</verse>
				<verse number="9">其幕乃為今時之預像、按此獻禮物祭祀、皆不能使崇事之人完全、心中安然、</verse>
				<verse number="10">僅在於飲食、及諸洗濯之規矩、並肉體之各儀文、此皆為設至振與時、則止者也、○</verse>
				<verse number="11">今基督已至、為將來美事之祭司長、經過更大更全之幕、其幕非人手所造、不屬此世、</verse>
				<verse number="12">且不用牛羊之血、惟用己血、一次入聖所、則成永遠贖罪之事矣、</verse>
				<verse number="13">若牛羊之血、及焚牝犢之灰、灑於不潔者、尚能潔其身、</verse>
				<verse number="14">何況基督、賴永遠之神、自無瑕疵、而獻己與上帝、其血能洗爾心、去惡行、使爾崇事永生之上帝乎、</verse>
				<verse number="15">因此、彼為新約之中保、受死以贖人在前約時所犯之罪、使蒙召者得所許之永業、</verse>
				<verse number="16">蓋凡遺命、必待遺命之人死、然後遵之、</verse>
				<verse number="17">蓋遺命之人死、遺命方可行、若遺命之人尚未死、其遺命無用、</verse>
				<verse number="18">故前約亦非不以血而立、</verse>
				<verse number="19">當日摩西、按律法以各誡命傳與民、則取牛羊之血和以水、且以絳色綿與牛膝草、灑血於其書及眾民、</verse>
				<verse number="20">曰、此乃上帝為爾所立之約之血、</verse>
				<verse number="21">又以血灑於幕、及奉事之諸禮器、</verse>
				<verse number="22">按律法、諸物幾皆以血而潔、若無流血、則無赦免、○</verse>
				<verse number="23">按天上物之形式而作之物、須用如此祭祀潔之、惟天上之本物、則當用更美之祭祀潔之矣、</verse>
				<verse number="24">蓋基督非入人手所造之聖所、即真聖所之影像、乃入於天、今為我等立上帝前、</verse>
				<verse number="25">不須多次獻己、如彼祭司長、每年以非己之血入聖所、</verse>
				<verse number="26">若然、則基督自創世以來、必多次受苦矣、惟今於末世、顯現一次、獻己為祭、以除罪焉、</verse>
				<verse number="27">按定命、人必一次死、而死後有審判、</verse>
				<verse number="28">如是、基督既一次獻己、擔眾人之罪、後必以無罪而再顯現、賜望其來之人觀之、使彼等得救、</verse>
			</chapter>
			<chapter number="10">
				<verse number="1">律法既為將來美事之影、非本物之真形、故不能以每年所常獻之祭、而使前來之人得完全、</verse>
				<verse number="2">若其能之、則獻祭之事豈不止乎、蓋崇事者一潔其心、不再覺有罪矣、</verse>
				<verse number="3">但獻此祭、使每年憶罪耳、</verse>
				<verse number="4">蓋牛羊之血、必不除罪也、</verse>
				<verse number="5">故基督臨世之時、曰、主乎、祭祀與禮物、爾不欲之、乃曾為我備身焉、</verse>
				<verse number="6">燔祭與贖罪祭、爾不悅之、</verse>
				<verse number="7">我則曰、上帝乎、我至、以行爾旨、即按書卷指我之言、</verse>
				<verse number="8">上既言祭祀與禮物、燔祭與贖罪祭、爾不欲之、不悅之、此皆按律法而獻者、</verse>
				<verse number="9">後則云、上帝乎、我至以行爾旨、如是而觀、彼乃除其先者、使可立其後者也、</verse>
				<verse number="10">我等由此旨、賴耶穌基督一次獻己身、而得成聖焉、○</verse>
				<verse number="11">且凡為祭司者、每日立而奉事、多次獻相同之祭物、此祭物必不能除罪、</verse>
				<verse number="12">惟基督、既一次獻永遠贖罪之祭、則坐於上帝右、</verse>
				<verse number="13">待至諸敵者為其足凳、</verse>
				<verse number="14">因彼以一獻、使成聖之人永遠完全、</verse>
				<verse number="15">聖神亦作證於我等、</verse>
				<verse number="16">蓋彼既云、主曰、此日之後、我必與彼等立約、即我以我之律法置於其意、銘於其心、</verse>
				<verse number="17">則又云、我不再記憶其罪惡、</verse>
				<verse number="18">罪惡既赦免、則不復為罪獻祭、○</verse>
				<verse number="19">兄弟乎、我等既賴基督之血、得毅然入至聖所、</verse>
				<verse number="20">即由其為我等所開之新且永生之路、自幔而過、幔乃其肉體也、</verse>
				<verse number="21">且既有大祭司、理上帝家、</verse>
				<verse number="22">我等則當心已被灑去惡、身已被洗以清水、誠心篤信、而至上帝前、</verse>
				<verse number="23">又當固守我等所奉使我有望之道、決不移焉、蓋許我等之上帝不失信也、</verse>
				<verse number="24">又當相顧、欲彼此激勵行仁為善、</verse>
				<verse number="25">勿停止會集、效彼停止之人、惟當互相勸勉、見其日已近、則更當如是、</verse>
				<verse number="26">蓋我等得知真理之後、若故犯罪、則再無有贖罪之祭矣、</verse>
				<verse number="27">惟有戰兢以候審判、及將焚滅諸敵之烈火、</verse>
				<verse number="28">有犯摩西之法者、若二三人作證、必殺之無恤、</verse>
				<verse number="29">況踐踏上帝之子、以使人成聖之約之血為不潔、又侮慢施恩之聖神、爾思其人應受之刑、當如何重乎、</verse>
				<verse number="30">經云、主日、伸冤在我、我必報之、言此言者、我等知之、又云、主必審判其民、</verse>
				<verse number="31">受永生上帝之刑、可畏也已、○</verse>
				<verse number="32">當憶前日、爾蒙光照之後、忍受多難、譬之戰爭、</verse>
				<verse number="33">或已被誹謗、遭患難、仿佛在戲場受辱者、被眾人觀之、或有人受如此之苦、亦與之同苦、</verse>
				<verse number="34">蓋我在縲絏之中、爾曾體恤我也、且人奪爾之業、爾受之而喜、因自知在天有更美恆存之業、</verse>
				<verse number="35">故勿棄爾毅然之心、蓋此心必得大賞、</verse>
				<verse number="36">爾須忍耐、使爾能行上帝之旨、得上帝所許之福、</verse>
				<verse number="37">蓋復片時、而來者必至、決不遲延、</verse>
				<verse number="38">義人必由信得生、若退後、我心不悅之、</verse>
				<verse number="39">然我等非退後入沉淪之人、乃信主以得救靈魂者也、</verse>
			</chapter>
			<chapter number="11">
				<verse number="1">信也者、乃使人以所望之事為實、作未見之事之憑、</verse>
				<verse number="2">古人因有信而得美稱、</verse>
				<verse number="3">我等有信、則知諸世界、乃以上帝之命而造、如是、所見之萬物、非由有形者而造也、</verse>
				<verse number="4">亞伯有信、則獻祭與上帝、較該隱更美、故蒙上帝嘉其禮物、而證其為義、是以亞伯雖死尚言、</verse>
				<verse number="5">以諾有信、得不死而被接於天、上帝既接之、人則不復見之、其未被接之先、已得證為見悅於上帝者、</verse>
				<verse number="6">人若無信、必不能見悅於上帝、蓋就上帝之人、必當信有上帝、且信其必賞凡求之者也、</verse>
				<verse number="7">挪亞有信、既蒙默示以未顯之事、則敬畏上帝、而造方舟、使其家得救、於是挪亞以其信而罪世、且得由信之義焉、</verse>
				<verse number="8">亞伯拉罕起有信、既受命、則遵命而出、至後得以為業之地、但出之時、不知所往、</verse>
				<verse number="9">彼有信、而客於上帝所許之地、如在異邦、居於幕、偕以撒 雅各、即與彼共得應許者、</verse>
				<verse number="10">蓋亞伯拉罕望有基之城、經營之者、建造之者、上帝也、</verse>
				<verse number="11">撒拉有信、雖過生育之時、尚能懷妊生子、蓋彼以應許之主為可信也、</verse>
				<verse number="12">故由一人、衰老仿佛已死、生出後裔、如天上之星眾多、海邊之沙無數、</verse>
				<verse number="13">此諸人皆存信至死、而未得所許者、惟遠望之而喜、又自認在世為客、乃寄居者、</verse>
				<verse number="14">凡自言如是者、表明其欲得家鄉也、</verse>
				<verse number="15">彼等若念所出之家鄉、尚有可回之機會、</verse>
				<verse number="16">但其所慕之家鄉為更美、即在天者、故上帝稱為彼之上帝、不以為恥、蓋曾為之備城焉、○</verse>
				<verse number="17">亞伯拉罕有信、被試時、獻以撒、乃會蒙許者、獻其獨生子、</verse>
				<verse number="18">上帝雖向之曰、出自以撒者、為爾之裔、而亞伯拉罕亦獻之、</verse>
				<verse number="19">蓋彼以為上帝能使人由死復生、亦如由死中得其子回也、</verse>
				<verse number="20">以撒有信、則以將來之事為雅各 以掃祝福、</verse>
				<verse number="21">雅各有信、臨死之時、為約瑟之二子祝福、扶其杖而拜上帝、</verse>
				<verse number="22">約瑟有信、臨終之時、預言以色列族必出埃及、且以己之骸骨囑之焉、</verse>
				<verse number="23">摩西生時、其殳母有信、見其為俊美之子、則藏之三月、不畏王之禁令、</verse>
				<verse number="24">摩西有信、既長、不願稱為法老女之子、</verse>
				<verse number="25">願與上帝之民同受苦難、不願暫享罪惡之樂、</verse>
				<verse number="26">自以為為基督受辱、較埃及所有之貨財更貴重、蓋彼望將來之賞也、</verse>
				<verse number="27">彼有信、則離埃及、不畏王怒、因其恆心、如見人所不能見之上帝、</verse>
				<verse number="28">彼有信、則守逾越節、與灑血之禮、免減長子者臨於以色列之民、</verse>
				<verse number="29">以色列民有信、則過紅海、如行陸地、埃及人試行之、而沉溺焉、</verse>
				<verse number="30">以色列民有信、則耶利哥城被遶七日、城遂傾圮、</verse>
				<verse number="31">妓喇合有信、接偵者以平安、故不與不信從者偕亡、</verse>
				<verse number="32">我又何必盡言乎、若言及其田、巴勒、參孫、耶弗大、大闢、撒母耳、與諸先知、則時不足以言之也、</verse>
				<verse number="33">彼眾有信、則服敵國、行公義、得所許之福、箝獅口、</verse>
				<verse number="34">滅烈火之勢燄、避刀劍之鋒刃、由弱而成強、於戰而為勇、攻退異邦之隊伍、</verse>
				<verse number="35">有婦得見其死者復生、又有人受酷刑、而不苟免、為欲得更美之復生、</verse>
				<verse number="36">又有人受戲弄、鞭扑、縲絏、監禁之試、</verse>
				<verse number="37">被石擊、鋸解、受試探、被刀殺、衣綿羊山羊之皮、各處奔走、受窮乏、患難、困苦、</verse>
				<verse number="38">在曠野、山嶺、山洞、地穴、轉徙流離、若此之人、乃世不配有者、</verse>
				<verse number="39">此皆由信而得美稱、仍未得上帝所許、</verse>
				<verse number="40">蓋上帝為我等備更美之福、使彼若非與我同得、則不能完全也、</verse>
			</chapter>
			<chapter number="12">
				<verse number="1">故我等既有如此多作證之人、雲集圍我、則當去諸重擔、及易遲累我之罪、而恆忍以趨所命我之前途、</verse>
				<verse number="2">仰望耶穌、即為我等之信、立始成終者也、彼因後必得之樂、而忍十字架之苦、不顧其辱、今坐於上帝寶座之右、</verse>
				<verse number="3">耶穌忍受惡人如此之橫逆、爾當思之、免爾疲倦喪膽、</verse>
				<verse number="4">爾與惡相敵、尚未爭拒至於流血、</verse>
				<verse number="5">又爾已忘勸爾如勸子之言曰、我子乎、主懲爾、爾忽輕視、主責爾、爾勿喪膽、</verse>
				<verse number="6">蓋主必懲其所愛者、且扑其所納之子、</verse>
				<verse number="7">爾若被懲、乃上帝待爾如子矣、焉有子而父不懲之者乎、</verse>
				<verse number="8">既者被懲、爾若不被懲、則為私出之子、非為嫡子也、</verse>
				<verse number="9">又我等有生身之父懲我、而我敬之、況萬靈之父、豈不更當服之、而得永生乎、</verse>
				<verse number="10">生身之父、乃暫時任己意懲我、惟萬靈之父懲我、乃為我之益、使我成為聖潔、與彼同、</verse>
				<verse number="11">凡懲、在懲時、不為樂、乃為憂、然由懲而練達者、後必得其所結公義平康之果也、</verse>
				<verse number="12">是以手之疲倦者、膝之軟弱者、爾當健之、</verse>
				<verse number="13">當為爾足平直其路、免跛者彎曲而行、且使之得痊焉、</verse>
				<verse number="14">當求與眾和睦、且求聖潔、凡不聖潔者、皆不能見主也、</verse>
				<verse number="15">而當謹慎、恐有失上帝之恩者、恐有毒根生出以擾爾、而使多人染污也、</verse>
				<verse number="16">恐有行淫者、或妄為者、如以掃、彼為一餐而賣長子之業、</verse>
				<verse number="17">後欲得其父所祝之福、竟被棄絕、雖號哭以求之、父仍不回其志、此乃爾所知也、○</verse>
				<verse number="18">爾所至者、非可捫之山、在彼有火燄、密雲、黑暗、暴風、</verse>
				<verse number="19">號角之音、言語之聲、凡聞此聲者、求不復與之言、</verse>
				<verse number="20">蓋有命彼等之言曰、近山者、雖走獸、亦擊以石、或射以箭、其命、彼等不能忍也、</verse>
				<verse number="21">所見者極可畏、甚至摩西云、我恐懼戰慄、</verse>
				<verse number="22">但爾所至者、乃邭山、永生上帝之城、天上之耶路撒冷、在彼有萬千天使會集、</verse>
				<verse number="23">有錄名於天之諸長子之會、有審判眾人之上帝、有凡得成全之義人之靈魂、</verse>
				<verse number="24">有新約之中保耶穌、及所灑之血、此血所言、較亞伯之血所言為更善、</verse>
				<verse number="25">爾當慎、勿違與爾言者、蓋彼等違在地訓示者、若不得免刑、況我等背由天而訓示者、更不得免刑矣、</verse>
				<verse number="26">當時、其聲震地、然今又告云、再一次、我不但震地、亦震天、</verse>
				<verse number="27">此再一次之言、乃明示可震者必廢、如受造之物、使不可震者恆存矣、</verse>
				<verse number="28">故我等既受不可震之國、當存感恩之心、虔誠敬畏以事上帝、按上帝所悅者、</verse>
				<verse number="29">蓋我等之上帝、如烈火然、</verse>
			</chapter>
			<chapter number="13">
				<verse number="1">爾當常存兄弟相愛之心、</verse>
				<verse number="2">勿忘接待遠客、蓋曾有如是行者、接天使而已不覺焉、</verse>
				<verse number="3">當念被囚者、如己與之同囚、念受苦者、因爾亦在於身、</verse>
				<verse number="4">眾當以婚姻為貴、床勿玷污、惟苟合行淫之人、上帝必審之、</verse>
				<verse number="5">爾行事、當絕貪婪、以己所有者為足、蓋上帝曾云、我必不棄爾、亦不離爾也、</verse>
				<verse number="6">故我等可毅然曰、主乃助我者、我無所畏、人能加何害於我乎、○</verse>
				<verse number="7">導爾之師、傳上帝之道於爾者、爾當念之、思其所行之結果、而效其信焉、</verse>
				<verse number="8">耶穌基督、自昔至今、以至永遠、不變、</verse>
				<verse number="9">爾勿被諸異端搖蕩、蓋心堅以主恩、非以飲食、乃善也、言及辨別飲食之事、行之者從未得益、</verse>
				<verse number="10">我等有祭壇、其上之祭物、在幕中奉事者不可食、</verse>
				<verse number="11">祭司長以所殺之犧牲之血、奉入聖所、為罪而獻、其體被焚於營外、</verse>
				<verse number="12">如是、耶穌欲以己血、使民聖潔、則受苦於城門之外、</verse>
				<verse number="13">故我等當出營外就之、受其所受之辱、</verse>
				<verse number="14">蓋我等在此無恆存之邑、惟求將來之邑、</verse>
				<verse number="15">是以我等當賴耶穌、而常以讚美上帝及稱謝上帝之名之言、為祭以獻之、</verse>
				<verse number="16">至於行善、並供人之所需、爾勿忘之、此乃上帝所悅之祭、</verse>
				<verse number="17">導爾之師、爾當信從順服之、蓋彼等為爾靈魂儆醒、知後必被審、當使彼樂且無憂以為之、憂、則無益於爾矣、○</verse>
				<verse number="18">請為我等祈禱、蓋我等深信己素有良心、欲凡事按正道而行、</verse>
				<verse number="19">我更請為我祈禱、使我復就爾、得尤速也、○</verse>
				<verse number="20">賜平康之上帝、曾使群羊之大牧、我主耶穌、因永約之血、由死復生、</verse>
				<verse number="21">願上帝、藉耶穌基督、行其所悅於爾內、在各善事成全爾、使爾得行其旨、願榮光歸之、至於世世、亞門、</verse>
				<verse number="22">兄弟乎、我今略書寄爾、請聽我勸勉之言、</verse>
				<verse number="23">爾可知、兄弟提摩太已被釋、彼若速至、我必偕之見爾、</verse>
				<verse number="24">煩代問諸導爾之師、及諸聖徒安、以大利人問爾安、</verse>
				<verse number="25">願恩寵常在爾眾中、亞門、</verse>
			</chapter>
		</book>
		<book number="59">
			<chapter number="1">
				<verse number="1">上帝及主耶穌基督之僕雅各、請散處十二支派之人安、</verse>
				<verse number="2">兄弟乎、爾遇諸事之艱、當皆以為喜、</verse>
				<verse number="3">因知試爾信之試、能生忍耐、</verse>
				<verse number="4">惟當使忍耐成功、致爾完全、無疵無缺、</verse>
				<verse number="5">爾中若有人智慧不足、當求厚賜與眾、不加指責人之上帝、則必賜焉、</verse>
				<verse number="6">但求之時、當信無疑、蓋疑者譬海浪、被風搖動翻騰、</verse>
				<verse number="7">如此之人、勿思有所得於主、</verse>
				<verse number="8">懷二心者、於凡事無定、</verse>
				<verse number="9">卑微之兄弟、升為高、則當樂、</verse>
				<verse number="10">富厚之兄弟、降為卑、則當樂、蓋彼必逝、如草花然、</verse>
				<verse number="11">日出暑熱、草則枯、而花落矣、其容之美亡矣、富厚者、於其所行之事、必如是衰殘、○</verse>
				<verse number="12">忍受試之艱者有福、蓋其被試練後、必受永生之冕、即主所許與愛之者也、</verse>
				<verse number="13">人見誘、勿言我為上帝所誘、蓋上帝不為惡所誘、亦不誘人、</verse>
				<verse number="14">凡見誘、乃被己之慾牽引迷惑也、</verse>
				<verse number="15">慾動則生罪惡、罪惡既成、則生死亡、</verse>
				<verse number="16">我所愛之兄弟乎、勿謬誤、</verse>
				<verse number="17">諸美善之恩施、完全之賞賜、皆有上出、由光明之父而來、父無變易、亦無轉動之影、</verse>
				<verse number="18">彼按己旨、以真道生我等、使我等於其所造之萬物內、為初熟之穀實、</verse>
				<verse number="19">我所愛之兄弟乎、因此爾各當速聽、緩言、緩怒、</verse>
				<verse number="20">蓋人怒、不成就上帝之義、</verse>
				<verse number="21">故當去諸污穢、諸惡毒、且以溫柔受所種於人心之道、即能救爾靈魂之道也、</verse>
				<verse number="22">爾當行道、不但聞道、勿自欺、</verse>
				<verse number="23">蓋聞道而不行者、譬人觀己本來之面目於鏡、</verse>
				<verse number="24">既觀而往、遂忘其相貌如何矣、</verse>
				<verse number="25">人若詳察全備之律法、即使人自由之律法、而常目在之、非為聞而遂忘者、乃為遵而行者、此人在其所行之事必得福矣、</verse>
				<verse number="26">爾中若有人自以為虔敬、而不制其舌、自欺其心、此人之虔敬徒然也、</verse>
				<verse number="27">在父上帝前、清潔無玷污之虔敬、即眷顧孤寡於其患難間、且自謹守、不為世所染也、</verse>
			</chapter>
			<chapter number="2">
				<verse number="1">我兄弟乎、爾在榮光之主、我主耶穌基督之道中、勿以貌取人、</verse>
				<verse number="2">若有人帶金戒指、衣美服、入爾會堂、亦有貧人、衣敝衣而入、</verse>
				<verse number="3">爾顧衣美服者、曰、坐此上位、向貧人曰、爾立在彼、或坐在此、我之足凳下也、</verse>
				<verse number="4">則爾心內豈非偏視、而以惡念判別乎、</verse>
				<verse number="5">我所愛之兄弟乎、請聽、上帝非選此世之貧人、欲彼信主而豐富、且得上帝所許愛己者之國乎、</verse>
				<verse number="6">爾等反辱貧人、富者非挾製爾、拽爾至公堂乎、</verse>
				<verse number="7">彼非毀謗爾所奉之美名乎、</verse>
				<verse number="8">爾若遵守經所載愛鄰如己之至法、則善矣、</verse>
				<verse number="9">爾若以貌取人、則作惡、律法擬爾為犯罪者、</verse>
				<verse number="10">人若守全法、惟犯一誡、即與犯眾誡無異、</verse>
				<verse number="11">蓋言勿淫者、亦言勿殺、則爾雖無淫而有殺、亦為犯律法者、</verse>
				<verse number="12">爾或言或行、當念必將按使人自由之律法受審判、</verse>
				<verse number="13">不憐恤人者、於被審判之時、亦不見憐恤、惟憐恤勝審判焉、○</verse>
				<verse number="14">兄弟乎、人自言有信、若無行、何益之有、此信能救之乎、</verse>
				<verse number="15">若兄弟姊妹赤身、無日用之飲食、</verse>
				<verse number="16">爾中有人向之曰、安然以往、願爾飽暖、而不以其身所需之物與之、何益之有、</verse>
				<verse number="17">如是、信若無行、乃死也、</verse>
				<verse number="18">必有人云、爾有信、我有行、請以爾無行之信使我觀之、我用我之行顯我之信、使爾觀之、</verse>
				<verse number="19">爾信上帝惟一、爾信之、固善矣、群鬼亦信之而戰慄、</verse>
				<verse number="20">虛誕之人乎、爾欲知無行之信乃死乎、</verse>
				<verse number="21">我祖亞伯拉罕、獻其子以撒於壇、非由行而得稱為義乎、</verse>
				<verse number="22">可見其信乃與其行並發、且信由行而得成全也、</verse>
				<verse number="23">如是、應經所云、亞伯拉罕信上帝、而其信得為其義、且彼被稱為上帝之友、</verse>
				<verse number="24">可見人得稱為義、乃由行、不但由信也、</verse>
				<verse number="25">妓喇合接使者、後由他途遣之歸、非由行得稱為義乎、</verse>
				<verse number="26">身無魂乃死、信無行亦死矣、</verse>
			</chapter>
			<chapter number="3">
				<verse number="1">我兄弟乎、爾中勿多為師、因知我等為師者、受審必更嚴焉、</verse>
				<verse number="2">蓋我眾多有過失、若言語無過、則為完人、能約束全身、</verse>
				<verse number="3">人若置勒於馬口、使之順服、則能調動其全身、</verse>
				<verse number="4">又船雖大、被狂風動蕩、惟以小舵亦得運轉、隨舵工之意、</verse>
				<verse number="5">如是、舌為小體、而能誇大、薪甚多、微火可燃、</verse>
				<verse number="6">舌即火、其惡大於世界、舌在百體中玷污全身、能燃輪轉之萬物、至於己、乃由地獄而燃也、</verse>
				<verse number="7">各類之走獸、飛禽、昆蟲、鱗介、皆可制、亦已被人制、</verse>
				<verse number="8">惟舌、人莫能制、乃為不可制之惡物、滿於殺人之毒者、</verse>
				<verse number="9">我等以舌祝上帝、即父也、又以舌詛人、即上帝按己像所造者、</verse>
				<verse number="10">祝與詛皆出於一口、我兄弟乎、此非所宜、</verse>
				<verse number="11">源泉豈由一穴而出甘與苦之水乎、</verse>
				<verse number="12">我兄弟乎、無花果樹能生橄欖乎、或葡萄樹能生無花果乎、如是、則一源泉不能出鹹淡二水矣、○</verse>
				<verse number="13">爾中誰為有智慧有見識者、當以智慧之溫柔、而由其善行、顯其所為也、</verse>
				<verse number="14">爾心中若懷很毒之嫉妒、與結黨、則勿誇勿謊以敵真理、</verse>
				<verse number="15">如此之智慧、非由上而來、乃屬地者、屬血氣者、屬魔鬼者、</verse>
				<verse number="16">蓋在何處有嫉妒結黨、即在何處有擾亂及諸惡事也、</verse>
				<verse number="17">惟由上之智慧、先清潔、後和平、溫良、柔順、滿於憐恤與善果、不偏視、不偽為、</verse>
				<verse number="18">行和平者、乃和平而種義之果也、</verse>
			</chapter>
			<chapter number="4">
				<verse number="1">爾中戰鬥爭競、從何而來、非由戰於爾百體中之慾乎、</verse>
				<verse number="2">爾慾而無所得、爾殺戮嫉妒而不能得、爾戰鬥爭競矣、</verse>
				<verse number="3">爾無所得、因爾不求、爾求而不得、因爾妄求、欲以所求者縱爾之慾也、</verse>
				<verse number="4">淫亂之男女乎、豈不知與世為友、乃敵上帝乎、故凡欲與世為友者、即與上帝為敵也、</verse>
				<verse number="5">爾思經所言乃徒然乎、居於我內之聖神、乃懷慾以致嫉妒乎、</verse>
				<verse number="6">惟彼以更大之恩、賜我等也、故曰、上帝拒驕傲者、賜恩於謙卑者、</verse>
				<verse number="7">是以爾當服上帝也、當拒魔鬼、則魔鬼必離爾、</verse>
				<verse number="8">當近上帝、則上帝亦必近爾、有罪之人乎、當潔手、懷二心之人乎、當潔心、</verse>
				<verse number="9">當自苦、哀痛、哭泣、爾之笑當易之以哀、爾之樂當易之以憂、</verse>
				<verse number="10">當自卑於主前、則主必舉爾、○</verse>
				<verse number="11">兄弟乎、勿彼此毀謗、謗兄弟議兄弟者、即謗律法議律法也、爾若議律法、則非守律法者、乃自為士師也、</verse>
				<verse number="12">立律法者惟一、彼能救能滅焉、爾為誰、而議他人乎、○</verse>
				<verse number="13">爾言、或今日、或明日、我往某城、居彼一年、貿易獲利、</verse>
				<verse number="14">其實明日如何、爾且不知、爾之生命為何、雲霧耳、現出少時、遂不見矣、</verse>
				<verse number="15">惟爾當云、若主旨如此、則可活、或行此、或行彼焉、</verse>
				<verse number="16">今爾以自誇為樂、凡如此之樂、皆非善、</verse>
				<verse number="17">知行善、而不行之者、罪也、</verse>
			</chapter>
			<chapter number="5">
				<verse number="1">富者乎、當因將臨爾之苦難、哀泣號哭、</verse>
				<verse number="2">爾之財壞矣、爾之衣蛀矣、</verse>
				<verse number="3">爾之金銀銹矣、此銹即爾作惡之證、且必蝕爾之肉如火焚、爾在此末日、惟知積財、</verse>
				<verse number="4">僱工者為爾割穀、爾所未付之工貲籲呼、且割穀者之怨聲、已入萬有之主之耳矣、</verse>
				<verse number="5">爾在世奢侈晏樂、如牲在被宰之日、尚快心志、</verse>
				<verse number="6">爾定義人有罪、而殺之、彼任爾而行、○</verse>
				<verse number="7">兄弟乎、爾當恆忍、待主降臨、試觀農夫、望得地產嘉穀、而恆忍以待、待及得前後之雨也、</verse>
				<verse number="8">爾亦當恆忍、堅固爾心、蓋主降臨之日近矣、</verse>
				<verse number="9">兄弟乎、勿相怨、免爾受審判、審判之主已立門前矣、</verse>
				<verse number="10">我兄弟乎、託主名而傳道之諸先知、能受苦、能恆忍、爾當以之為式、</verse>
				<verse number="11">能忍耐者、我等以之為福、爾曾聞約百之忍耐、亦知主賜其結局如何、蓋主乃最憐憫與矜恤人者也、○</verse>
				<verse number="12">我兄弟乎、最要者乃勿誓、勿指天而誓、勿指地而誓、無論何物、皆勿指之而誓、爾之言、是則云是、否則云否、免爾陷於罪中、○</verse>
				<verse number="13">爾中有受苦者、則當祈禱、有喜樂者、則當歌詩、</verse>
				<verse number="14">爾中有人患病、則請教會之長老、彼當託主名以膏膏之、為之祈禱、</verse>
				<verse number="15">由信而出之祈禱、可救病者、主必起之、彼若犯罪、亦必見赦、</verse>
				<verse number="16">爾當彼此對面認過、互相祈禱、使爾可得醫治、蓋義人之切心祈禱、大有力也、</verse>
				<verse number="17">以利亞為人、與我等同情、彼切求不雨、則不雨於地、歷三年有六月、</verse>
				<verse number="18">後又求、則天降雨、地遂有出產矣、○</verse>
				<verse number="19">兄弟乎、爾中若有迷失真道者、又有人使之反正、</verse>
				<verse number="20">此人當知、使一罪人離迷路而反正、乃救一人之靈魂不死、亦掩多罪焉、</verse>
			</chapter>
		</book>
		<book number="60">
			<chapter number="1">
				<verse number="1">耶穌基督使徒彼得、書寄散處於本都、加拉太、伽帕多家、亞西亞、比推尼之客旅、</verse>
				<verse number="2">即按父上帝預知而蒙選、被感於聖神成聖、致順從真理、且得灑以耶穌基督之血者、願恩寵平康多加與爾、○</verse>
				<verse number="3">我主耶穌基督之父上帝、可頌者也、彼按其鴻慈、賜我等重生、使我等因耶穌基督之由死復生、而有永生之盼望、</verse>
				<verse number="4">得不壞不玷不衰之嗣業、存於天以待爾、</verse>
				<verse number="5">即藉信而被上帝大力保守以得拯救之人、此拯救必顯之於末世也、</verse>
				<verse number="6">因此、則爾喜樂、雖今或必受諸試之艱而暫憂、</verse>
				<verse number="7">使爾之信被試煉、則較曾經火煉必壞之金更顯寶貴、而得稱讚尊貴榮光在耶穌基督顯現之日、</verse>
				<verse number="8">爾雖未曾見耶穌、而愛之、今雖不見、而信之、因而有言不盡之樂、極其榮光也、</verse>
				<verse number="9">且得爾之信之實效、救爾靈魂是也、</verse>
				<verse number="10">昔預言爾所必得之恩之諸先知、亦曾尋求考察此救道、</verse>
				<verse number="11">基督之神在先知心中、預證明基督受苦難、後得榮光、彼等考察神所指者、乃何時、乃如何之時、</verse>
				<verse number="12">先知得默示、知所傳講之事、非為己、乃為我等、此事、即賴自天遣之聖神而傳福音者所告爾也、天使亦願詳察此事焉、○</verse>
				<verse number="13">故當束爾心如束腰然、謹守、至終盼望於耶穌基督顯現時所賜爾之恩、</verse>
				<verse number="14">爾既為順命之子、則不可效昔蒙昧時放縱私欲、</verse>
				<verse number="15">召爾者乃聖、爾當效之、於凡所行者皆聖也、</verse>
				<verse number="16">蓋經云、我聖矣、爾亦當聖焉、</verse>
				<verse number="17">爾既稱不偏視人、而按各人之所行、審判人者為父、則當戰競度爾在世為客之時日、</verse>
				<verse number="18">因爾知爾得贖、脫於爾列祖所傳之妄行、非以金銀能壞之物而得贖、</verse>
				<verse number="19">乃以基督之寶血、如無玷無疵之羔之血也、</verse>
				<verse number="20">基督在創世之先、已被立定、在此末世、則為爾顯現、</verse>
				<verse number="21">爾賴基督、而得信、使基督由死復生、又以榮賜之之上帝、致爾向上帝有信有望也、</verse>
				<verse number="22">爾既賴聖神、順從真理而潔爾心、能愛兄弟無偽、則當由清潔之心、彼此切愛、</verse>
				<verse number="23">蓋爾重生、非由可壞之種、乃由不可壞之種、即賴上帝永生常存之道也、</verse>
				<verse number="24">如經云、世人如草、其諸榮如草花、草枯花落、</verse>
				<verse number="25">惟主當永存、傳與爾之福音、即此道也、</verse>
			</chapter>
			<chapter number="2">
				<verse number="1">故爾當去諸暴很、詭詐、偽善、嫉妒、與一切毀謗之言、</verse>
				<verse number="2">當切慕純淨之道、如初生之嬰慕乳然、可由之而漸長、</verse>
				<verse number="3">爾若果蒙主之恩、則當如是、</verse>
				<verse number="4">主如活石、為人所棄、但為上帝所選所寶者、</verse>
				<verse number="5">爾當就之、亦如活石、被建造為靈宮、與為聖潔之祭司、賴耶穌基督而獻上帝所悅納之靈祭、</verse>
				<verse number="6">如經云、我以所選所寶之石、置於邭城、為屋角要石、凡信之者、必不至於羞愧也、</verse>
				<verse number="7">故彼在爾信者中、則為寶、在不信者中、則工師所棄之石、成為屋角首石、</verse>
				<verse number="8">亦為跌石礙磐、蓋彼因不順道而跌焉、此上帝所預定者、</verse>
				<verse number="9">惟爾乃被選之族、為王、而兼為祭司、為聖潔之國、為屬主之民、欲爾宣揚召爾出幽暗、入其奇妙之光明者之美德、</verse>
				<verse number="10">爾昔非為民、今為上帝之民、昔未得憐恤、今已得憐恤矣、○</verse>
				<verse number="11">愛友乎、我勸爾、既為客旅、為寄居者、則當去肉體之慾、即攻擊靈魂者也、</verse>
				<verse number="12">當在異邦人中行為端正、彼雖素謗爾為行惡者、今見爾之善行、則在眷顧之日、歸榮於上帝○</verse>
				<verse number="13">爾當因主而服人間凡掌權者、或在上為王者、</verse>
				<verse number="14">或王所遣以懲罰惡人、誇獎善人之臣宰、</verse>
				<verse number="15">上帝之旨、乃欲爾行善、以止無知者之妄言、</verse>
				<verse number="16">爾雖得自由、勿藉此而掩惡、惟當念己為上帝僕也、</verse>
				<verse number="17">當敬眾人、愛諸兄弟、畏上帝、尊君王、○</verse>
				<verse number="18">為僕者、凡事當存畏懼之心服爾主、不但服善良柔和之主、亦當服乖僻之主、</verse>
				<verse number="19">人若受不當受之苦、因上帝而忍之、此乃可讚也、</verse>
				<verse number="20">爾有過、見撻而忍受之、有何可誇、若爾行善、受苦而能忍、此乃在上帝前為可讚、</verse>
				<verse number="21">爾蒙召、乃欲爾受苦、蓋基督亦為爾受苦、遺式於爾、使爾踐其跡而行、</verse>
				<verse number="22">彼未作惡、口亦無詭詐、</verse>
				<verse number="23">被罵不回口、受害不出威嚇之言、惟以己託公義審判之上帝、</verse>
				<verse number="24">其被懸於木、親身擔我等之罪、使我等既脫罪若死然、則得生以行義、賴彼受鞭扑、而爾得醫、</verse>
				<verse number="25">蓋爾昔如迷路之羊、今已歸於爾靈魂之牧師監督矣、</verse>
			</chapter>
			<chapter number="3">
				<verse number="1">為婦者、當服其夫、如是、倘有不信道之夫、雖無人向之傳道、見其婦之所為、亦得歸道、</verse>
				<verse number="2">蓋觀婦之敬畏與貞潔之行也、</verse>
				<verse number="3">爾不當以在外之妝飾、如編髮、戴金、衣美衣、為妝飾、</verse>
				<verse number="4">惟當以心中所藏、不可壞之善德、即溫柔安靜之性情、為妝飾、此在上帝前為至寶也、</verse>
				<verse number="5">古昔仰賴上帝之聖潔婦女、亦以此自飾、服於其夫、</verse>
				<verse number="6">如撒拉服亞伯拉罕、稱之為主、爾若行善、而不畏難、則為撒拉之女、○</verse>
				<verse number="7">為夫者、亦當按情理與婦同居、念其為較爾更弱之器、亦與爾為共享永生之恩者而敬之、使爾之祈禱無所阻也、○</verse>
				<verse number="8">總之、爾皆當同心、彼此體恤、相愛如兄弟、憐憫、謙卑、</verse>
				<verse number="9">勿以惡報惡、以詬報詬、轉為之求福、知爾被召、為欲爾得福也、</verse>
				<verse number="10">如經云、凡願得生命而平安度日者、當禁舌勿惡言、口不出詭詐之言、</verse>
				<verse number="11">當避惡行善、求和睦而追尋之、</verse>
				<verse number="12">蓋主之目常顧義人、主之耳聽其所求、惟行惡者、主則怒面以向之、○</verse>
				<verse number="13">爾若效善行、誰害爾乎、</verse>
				<verse number="14">爾若為義受苦、則有福、有人威嚇爾、勿懼勿憂、</verse>
				<verse number="15">惟當心中尊主上帝為聖、有人詰問爾心盼望之緣由、爾當預備、可溫柔畏懼以答之、</verse>
				<verse number="16">當懷無虧之良心、使謗爾為行惡、讟爾宗基督而有之善行者、自覺羞愧、</verse>
				<verse number="17">若上帝之旨、使爾因行善受苦、較勝因行惡受苦矣、</verse>
				<verse number="18">蓋基督亦曾一次為人之罪受苦、乃義者代不義者、欲引我等至上帝前、言及其身乃受死、言及其神乃得生、</verse>
				<verse number="19">基督亦藉其神而去傳道、使在獄之靈魂聽、</verse>
				<verse number="20">彼昔在挪亞造方舟、上帝忍以待之之時、而不信從、其時入方舟、由水得救者無多、惟八人耳、</verse>
				<verse number="21">此水所表之洗禮、賴耶穌基督之復生、救我等、此洗禮、不在去肉體之污穢、乃在用無虧之良心尋求上帝、</verse>
				<verse number="22">耶穌已升天、今在上帝右、諸天使、及有權者、皆服於其下、</verse>
			</chapter>
			<chapter number="4">
				<verse number="1">基督既為我等而身受苦、爾亦當以此心志為鎧甲、蓋凡身受苦難者、已脫離罪惡矣、</verse>
				<verse number="2">當存此心、使爾今而後、在世度所餘之光陰、不從人慾、惟順上帝之旨、</verse>
				<verse number="3">我等從異邦人之心意、已往之時日已足矣、即邪侈、惡慾、放飲、貪食、荒宴、並有拜偶像可惡之事、</verse>
				<verse number="4">彼見爾不與之相同、放恣亂行、則以之為異而謗爾、</verse>
				<verse number="5">彼必在將審判生者死者之主前受審判</verse>
				<verse number="6">福音亦曾傳與死者、為欲使其身雖按人而受審、其魂則與上帝同生、○</verse>
				<verse number="7">萬物之結局近矣、故當自守、儆醒、而祈禱、</verse>
				<verse number="8">最要者、即當彼此切愛、蓋愛能掩多罪也、</verse>
				<verse number="9">爾當互相接待、勿吝嗇、</verse>
				<verse number="10">各當按己所得之恩賜、互相施之、如忠信家宰、司上帝之多恩賜者、</verse>
				<verse number="11">若有人傳道、當顯出乃傳上帝所默示之道、若作執事、當顯出乃賴上帝所賜之力、使上帝於凡事、因耶穌基督而得榮、願榮光權能歸之、至於世世、亞門、○</verse>
				<verse number="12">愛友乎、爾今遇試爾之火煉、勿異之、以為遇非常之事、</verse>
				<verse number="13">惟爾當樂、因與基督共受苦、致爾於其榮光顯現之時、亦可歡欣踴躍矣、</verse>
				<verse number="14">爾若為基督名被詬罵、則有福、蓋榮光之神、即上帝之神、降臨爾上、基督被彼等毀謗、被爾等稱讚、</verse>
				<verse number="15">爾中勿因兇殺、偷竊、作惡好事、而受苦、</verse>
				<verse number="16">然若為作基督之門徒受苦、則無羞愧、惟當因此歸榮上帝、</verse>
				<verse number="17">蓋時已至、上帝家內之人、首先被審、若我等首先被審、則不信從上帝之福音者、其結局當何如乎、</verse>
				<verse number="18">若義者僅得救而已、則不虔敬與犯罪者、將立於何所乎、</verse>
				<verse number="19">故按上帝之旨而受苦者、則當行善、而以己之靈魂託創造主、主終不失信也、</verse>
			</chapter>
			<chapter number="5">
				<verse number="1">我為長老、作基督受苦之證、且共享後所顯之榮、今勸爾中與我同為長老之人、</verse>
				<verse number="2">當牧上帝之群羊、在爾處者、且監督之、非由勉強、乃出於甘心、非因圖不義之利、乃出於樂意、</verse>
				<verse number="3">非為上帝民之主、乃為一群之模楷、</verse>
				<verse number="4">則牧長顯現之時、爾必得榮光之冠冕、永不壞者也、</verse>
				<verse number="5">幼者當服長老、且爾皆當相服、而以謙卑為衣衣之、蓋上帝拒驕傲者、賜恩與謙卑者、</verse>
				<verse number="6">故當自卑、服於上帝大能之手、使其屆期舉爾、</verse>
				<verse number="7">當以凡所憂慮者、皆託上帝、蓋上帝常眷顧爾、</verse>
				<verse number="8">當自守、儆醒、因爾之敵者魔鬼、如吼獅遍行、尋可吞噬之人、</verse>
				<verse number="9">爾當以堅信拒之、知爾在世之諸兄弟、亦受此苦難、</verse>
				<verse number="10">施諸恩之上帝、曾召我等於耶穌基督內得享其永榮、願上帝在爾暫受苦之後、成全爾、堅定爾、賜爾有力、使爾根深址固、</verse>
				<verse number="11">願榮光權能歸之、至於世世、亞門、○</verse>
				<verse number="12">我以西拉為忠心之兄弟、我畧寫此書託彼寄書、特勸勉爾、且證此恩乃上帝之真恩、爾當穩立於其中也、</verse>
				<verse number="13">在巴比倫與爾共蒙選之教會、問爾安、我子馬可亦問爾安、</verse>
				<verse number="14">爾當以仁愛接吻彼此問安、願爾宗耶穌基督者、皆得平康、亞門、</verse>
			</chapter>
		</book>
		<book number="61">
			<chapter number="1">
				<verse number="1">耶穌基督之僕及使徒西門 彼得、書寄凡賴上帝、我救主耶穌基督之義、而與我等共得此信之實者、</verse>
				<verse number="2">願爾深知上帝及我主耶穌基督、致恩寵平康多加與爾、</verse>
				<verse number="3">上帝以己之榮與德召我等、使我等深知之、而得其神能所賜我等屬永生屬敬虔之諸恩、</verse>
				<verse number="4">又由其榮與德、曾賜我等至大至寶之應許、使爾賴此、能脫世間由情慾而生之敗壞、得與上帝同性、</verse>
				<verse number="5">因此、爾又當凡事殷勤、既有信、又當有德、既有德、又當有知識、</verse>
				<verse number="6">既有知識、又當有節制、既有節制、又當有忍耐、既有忍耐、又當有敬虔、</verse>
				<verse number="7">既有敬虔、又當愛兄弟、既愛兄弟、又當愛眾人、</verse>
				<verse number="8">爾若有此而充足之、則必使爾無怠無荒、而得深知我主耶穌基督矣、</verse>
				<verse number="9">若無此者、則如瞽目近視之人、忘其舊罪已潔、</verse>
				<verse number="10">是以兄弟當更殷勤、使爾所蒙之召所蒙之選得堅固不移、爾若行此諸事、則永不至於傾跌、</verse>
				<verse number="11">如是、爾則必充足蒙恩、得入我主、救主耶穌基督永遠之國、○</verse>
				<verse number="12">故爾雖知此諸事、且堅定在爾今所有之真理、然我必常以此諸事使爾憶之、</verse>
				<verse number="13">我尚在此幕之時、勉勵爾、使爾憶此諸事、我以為宜、</verse>
				<verse number="14">蓋我知必速脫離此幕、按我主耶穌基督所指示我者、</verse>
				<verse number="15">我又必殷勤、使爾在我離世之後、常憶此諸事、</verse>
				<verse number="16">我等素以我主耶穌基督之大能、及其降臨之事告爾、非由巧飾虛誕、乃親見其大榮也、</verse>
				<verse number="17">因彼由父上帝而得尊榮、其時、自極大之榮光中、有聲臨之、曰、此乃我愛子、我所喜悅者、</verse>
				<verse number="18">此自天來之聲、我等偕彼在聖山之時聞之、</verse>
				<verse number="19">因此、我等以先知預言為更確、此預言如照於暗處之燈、爾當常顧之、至日始旦、而明星起耀爾心也、</verse>
				<verse number="20">首先當知、經所有之預言無可私解、</verse>
				<verse number="21">蓋預言素非由人意而來者、乃上帝所選之聖人、感於聖神而言也、</verse>
			</chapter>
			<chapter number="2">
				<verse number="1">昔民間有偽先知、如爾中將必有偽師、私傳陷害人之異端、不認贖彼等之主、自取速亡、</verse>
				<verse number="2">必有多人從其邪僻之行、致真道因之而受謗、</verse>
				<verse number="3">偽師因貪婪、用造作之言、欲取利於爾、彼之刑罰早被判定、決不遲延、彼之沉淪不寢也、</verse>
				<verse number="4">即天使犯罪、上帝亦未寛容、曾將彼投入地獄、付於幽暗之縲絏、被守以待審判、</verse>
				<verse number="5">上帝亦未寛容先古之世、曾以洪水淹沒不敬虔之世、惟救傳義道之挪亞、及其眷屬七人、</verse>
				<verse number="6">又判定將所多馬 蛾摩拉二城傾覆、焚為灰燼、使其為後世不敬虔者之鑑戒、</verse>
				<verse number="7">但拯義人羅得、羅得因惡人邪僻之行而深憂、</verse>
				<verse number="8">蓋此義人居於彼中、見之聞之、日日因彼不法之行、傷其義心、</verse>
				<verse number="9">惟主知拯救敬虔者脫離磨難、而留不義之人、待審判之日受刑、</verse>
				<verse number="10">至於從肉體之慾、行污穢之事、藐視執政者、必受刑更重、此等人驕泰、固執己見、毀謗在尊位者而不畏、</verse>
				<verse number="11">即天使、雖權勢較彼更大、尚不用謗言在主前罪之、</verse>
				<verse number="12">但此等人、如本性無知之禽獸、生之、特為人所執而殺者、彼等謗所不知之事、必在敗壞他人之中、自取敗壞、而受行惡之報、</verse>
				<verse number="13">彼喜如白晝宴樂、為瑕為垢、與爾同筵、以其詭詐而自樂也、</verse>
				<verse number="14">其目滿於淫色、犯罪不息、又迷惑不堅者之心、至於己之心則慣貪婪、乃可詛之人、</verse>
				<verse number="15">彼等離正道、入迷途、從破朔子巴蘭之所行、巴蘭貪不義之利、</verse>
				<verse number="16">為己之惡而受責、有不能言之驢、用人言、禁此先知之狂妄、</verse>
				<verse number="17">彼等乃無水之井、乃狂風所飄之雲、有永遠之幽暗為彼存留、</verse>
				<verse number="18">彼出矜誇虛誕之言、用肉體之慾、邪淫之事、迷惑已脫妄行之人、</verse>
				<verse number="19">彼以自由許他人、而己為罪惡之奴、蓋人被誰制服、即為誰之奴也、</verse>
				<verse number="20">彼既因深知主、救主耶穌基督、而得脫世污、若復被世污纏擾制服、則其後患更大於前矣、</verse>
				<verse number="21">既知義道、仍棄所受之聖命、不如不知之為美也、</verse>
				<verse number="22">俗言誠然、云、犬轉食其所吐、豬既潔、復臥於泥中、此等人正若是、</verse>
			</chapter>
			<chapter number="3">
				<verse number="1">愛友乎、我今以此後書寄爾、我在此二書使爾記憶、以勉勵爾之清心、</verse>
				<verse number="2">欲爾憶聖先知之預言、及我等之命令、我等乃主救主之使徒也、</verse>
				<verse number="3">首先當知在末世、必有好戲謔者出、從己之慾而行、曰、主必降臨之許何在、</verse>
				<verse number="4">自列祖寢後、萬物仍與創造之時無異、</verse>
				<verse number="5">彼等故意忘太初賴上帝之命而有天、又有地由水出、立於水中、</verse>
				<verse number="6">當時之世、被淹以由天由地來之水而沒矣、</verse>
				<verse number="7">但今之天地、亦賴上帝之命存留、待惡人受審判沉淪之日、以火焚之、</verse>
				<verse number="8">愛友乎、主視一日如千年、千年如一日、爾勿忘之、</verse>
				<verse number="9">主所許者、尚未成、有人以為主遲延、其實主非遲延、乃恆忍我等、願人皆悔改、不願有一人沉淪、</verse>
				<verse number="10">但主之日至、必如夜間之盜然、當時、天必大響而逝、凡所有之體質、皆被烈火焚化、地與地中造作之物、亦被焚燬、</verse>
				<verse number="11">萬物既皆必消滅、則爾之行、當如何聖潔、當如何敬虔、</verse>
				<verse number="12">盼望而切慕上帝之日至、其日、天必被火焚燬、凡所有之體質、皆被烈火銷化、</verse>
				<verse number="13">但我等按其所許者、盼望新天新地、義處乎中、○</verse>
				<verse number="14">愛友乎、爾既盼望此事、則當殷勤、使己無瑕疵、無可指責、安然見主、</verse>
				<verse number="15">又當思主恆忍我等、乃拯救我等、如我所愛之兄保羅、按其所得之智慧、已書寄爾、</verse>
				<verse number="16">其諸書皆論此事、其書中有難明之處、而不學不堅者強解之、其強解諸經、自取沉淪也、</verse>
				<verse number="17">愛友乎、爾既預知此諸事、則當慎、恐爾被誘於惡人之謬誤、而失爾之堅定、</verse>
				<verse number="18">爾當求深我主、救主耶穌基督、而多得其所賜之恩、願榮光歸之、自今以至永世、亞門、</verse>
			</chapter>
		</book>
		<book number="62">
			<chapter number="1">
				<verse number="1">元始所有生命之道、我等所聞所觀、親目所見、親手所捫者、</verse>
				<verse number="2">此生命已顯現、我等曾見之、今為之作證、而以此生命、即永生、傳與爾、此生命原與父同在、而顯現於我等者也、</verse>
				<verse number="3">我等以所見所聞者傳與爾、使爾與我等心交、我等乃與父心交、及其子耶穌基督也、</verse>
				<verse number="4">我以此書寄爾、使爾之喜樂充滿焉、○</verse>
				<verse number="5">上帝乃光毫無黑暗、此我等所聞於彼、而傳與爾之示諭、</verse>
				<verse number="6">我等若言己與上帝心交、而仍行於暗中、則言謊也、不遵真理、</verse>
				<verse number="7">我等若行於光中、如上帝在光中然、則彼此心交、且上帝之子耶穌基督之血、潔除我之諸罪、</verse>
				<verse number="8">若言己無罪、則自欺、而真理不在我內、</verse>
				<verse number="9">若認己罪、上帝公義、不失信、必赦我罪、而潔我之諸不義、</verse>
				<verse number="10">若言己未犯罪、則以上帝為言謊者、其道亦不在我內也、</verse>
			</chapter>
			<chapter number="2">
				<verse number="1">我小子乎、我以此書寄爾、使爾不犯罪、若有人犯罪、則於父前有保惠師、即義人耶穌基督也、</verse>
				<verse number="2">彼為我等之罪、作挽回之祭、不但為我等之罪、亦為舉世之罪焉、</verse>
				<verse number="3">我等若守其誡、則我自知我識主、</verse>
				<verse number="4">人言己識主、而不守其誡、則為言謊者、真理不在彼之內矣、</verse>
				<verse number="5">凡守其道者、上帝之愛在彼之內實得成全、由此、我等可自知我在主內也、</verse>
				<verse number="6">人若言己在主內、則當按主之所行而行、○</verse>
				<verse number="7">兄弟乎、我書以寄爾者非新誡、乃爾自始所受之舊誡、此舊誡乃爾自始所聞之道也、</verse>
				<verse number="8">再者、我書以寄爾之誡、即新誡、在主乃真、在爾亦真、蓋黑暗已過、真光今耀也、</verse>
				<verse number="9">人言己居於光中、而惡其兄弟、此人尚居於暗中矣、</verse>
				<verse number="10">愛兄弟者、乃居於光中、其中無傾跌之由、</verse>
				<verse number="11">惟惡兄弟者、乃居於暗中、且行於暗中、不知所往、因黑暗盲其目焉、○</verse>
				<verse number="12">小子乎、我書寄爾、因爾之罪、賴主名而見赦矣、</verse>
				<verse number="13">父老乎、我書寄爾、因爾識自始即有之基督、少者乎、我書寄爾、因爾已勝彼惡者矣、孺子乎、我書寄爾、因爾識父、</verse>
				<verse number="14">父老乎、我曾書寄爾、因爾識自始即有之基督、少者乎、我曾書寄爾、因爾剛健、且上帝之道存於爾內、而爾已勝彼惡者矣、</verse>
				<verse number="15">勿愛此世、及世間之物、人若愛世、則愛父之愛不在其內、</verse>
				<verse number="16">蓋凡在世、如肉體之慾、眼目之慾、並隨時隨勢而起之虛誇、皆非由父而來、乃由世而來者、</verse>
				<verse number="17">此世及此世之慾、皆將過矣、惟遵行上帝之旨者乃永存焉、○</verse>
				<verse number="18">小子乎、今乃末世矣、爾曾聞、後敵基督者必至、今已多有敵基督者、由此、我等可知今乃末世也、</verse>
				<verse number="19">彼離我等而出、但非屬我等者、若屬我等、則必恆偕我焉、彼出、乃欲顯明非皆為屬我等者、</verse>
				<verse number="20">爾既受膏於聖主、則無不知、</verse>
				<verse number="21">我書寄爾、非因爾不知真理、乃因爾知之、且知一切虛謊、非由真理而出、</verse>
				<verse number="22">誰為言謊者、非不認耶穌為基督者乎、不認父與子者、此乃敵基督者也、</verse>
				<verse number="23">凡不認子者、則無有父也、惟認子者、亦有父矣、</verse>
				<verse number="24">爾自始所聞者、當常在爾內、若自始所聞者常在爾內、爾則常在子內及父內矣、</verse>
				<verse number="25">主所許我等者即永生、</verse>
				<verse number="26">我書此寄爾、乃指誘惑爾之人而言、</verse>
				<verse number="27">爾所受於聖主之膏常在爾內、故不須有人教爾、凡事有此膏教爾、且為真而不為偽、爾當按此膏所教爾者常在主內、</verse>
				<verse number="28">小子乎、爾當常在主內、使我等至主顯現、得毅然無懼、在主降臨之時、可不愧於其前、</verse>
				<verse number="29">爾既知上帝乃公義、則知凡行公義者、皆由上帝而生也、</verse>
			</chapter>
			<chapter number="3">
				<verse number="1">觀父賜我等何如之愛、使我等得稱為上帝子、世不識我等、因不識父也、</verse>
				<verse number="2">愛友乎、我等今為上帝之子、後、我等如何、尚未顯明、惟知彼顯現之時、我等必似之、蓋必見其真體也、</verse>
				<verse number="3">凡心中有此望者必潔己、如主潔然、</verse>
				<verse number="4">人犯罪則違法、違法即罪也、</verse>
				<verse number="5">爾知主顯現為欲除我等之罪、而彼無罪也、</verse>
				<verse number="6">凡常在主內者、不犯罪、凡犯罪者、未曾見主、亦未曾識主、○</verse>
				<verse number="7">小子乎、勿被人誘、行義者乃義、如主焉、</verse>
				<verse number="8">凡犯罪者屬魔鬼、蓋魔鬼自始即犯罪、上帝子顯現、特欲毀魔鬼所行之事、</verse>
				<verse number="9">凡由上帝而生者不犯罪、蓋上帝之種存於其內、彼亦不能犯罪、因其由上帝而生也、○</verse>
				<verse number="10">上帝之子、魔鬼之子、由此明辨、凡不行義者、不愛兄弟者、皆非由上帝出、</verse>
				<verse number="11">我等當相愛、此乃爾自始所聞之命、</verse>
				<verse number="12">勿似該隱、該隱乃屬彼惡者、而殺其弟、何為殺之乎、因己之行乃惡、其弟之行乃善、</verse>
				<verse number="13">兄弟乎、世若惡爾、勿以為奇、</verse>
				<verse number="14">我等愛兄弟、則自知我曾出死入生、不愛兄弟者、則仍在死中、</verse>
				<verse number="15">凡惡兄弟、即為殺人者、爾知凡殺人者、無永生存於其內也、</verse>
				<verse number="16">主為我等捨命、我等由此可知何為愛、我等亦當為兄弟捨命、</verse>
				<verse number="17">人若有世之貲財、見兄弟窮乏、而不憐恤之、則上帝之愛豈存於其內乎、</verse>
				<verse number="18">我小子乎、我等相愛、勿以言、勿以舌、當以行以實也、</verse>
				<verse number="19">由此、我等知我屬真理、且我心在主前可安然、</verse>
				<verse number="20">若我心責我、上帝大於我心、而無所不知也、</verse>
				<verse number="21">愛友乎、若我心不責我、則可在上帝前毅然無懼、</verse>
				<verse number="22">且凡我所求者必得於彼、因我守其誡、而行其所悅者也、</verse>
				<verse number="23">此即其誡、當信其子耶穌基督名、且按主所命我等、而互相愛焉、</verse>
				<verse number="24">守上帝之誡者、常在上帝內、上帝亦常在其內、上帝以聖神賜我等、我等則由此而知上帝常在我內也、</verse>
			</chapter>
			<chapter number="4">
				<verse number="1">愛友乎、有人自言感於神、爾勿皆信、當試之、其神乃出於上帝否、蓋多有偽先知出而入世矣、</verse>
				<verse number="2">上帝之神由此可知、凡神、認耶穌基督已成人身而降臨、乃由上帝出者也、</verse>
				<verse number="3">凡神、不認耶穌基督已成人身而降臨、則非由上帝出、此乃敵基督者也、爾曾聞其神必至、今已在世矣、</verse>
				<verse number="4">小子乎、爾乃屬上帝、又勝彼等、蓋在爾心內者、較在世人心內者更大、</verse>
				<verse number="5">彼等乃屬世、故所言者、皆世事、世人亦聽焉、</verse>
				<verse number="6">我等屬上帝、識上帝者聽我等、不屬上帝者不聽我等、由此可明辨誰為真理之神、誰為謬誤之神、○</verse>
				<verse number="7">愛友乎、我等當相愛、蓋愛乃由上帝而來、凡愛者皆由上帝而生、且識上帝、</verse>
				<verse number="8">不愛者不識上帝、因上帝即愛也、</verse>
				<verse number="9">上帝遣其獨生子降世、使我等賴之而生、上帝愛我等之愛、於此而顯明矣、</verse>
				<verse number="10">非我等愛上帝、乃上帝愛我等、遣其子、為我罪作挽回之祭、愛即在此也、</verse>
				<verse number="11">愛友乎、上帝既如此愛我、則我等亦當相愛、</verse>
				<verse number="12">從未有人見上帝、若我等相愛、則上帝常在我內、而其愛於我心、得成全焉、</verse>
				<verse number="13">上帝既以其神賜我、則我由此而知、我常在上帝內、上帝亦常在我內、</verse>
				<verse number="14">父遣其子為世之救主、我等曾見之、今亦為之證、</verse>
				<verse number="15">凡認耶穌為上帝之子者、則上帝常在其內、彼亦常在上帝內、</verse>
				<verse number="16">上帝愛我等之愛、我等已知且信、上帝即愛也、凡恆愛者、則常在上帝內、上帝亦常在其內、</verse>
				<verse number="17">由是我等之愛得成全、使我等至審判之日、可毅然無懼、蓋主如何、我等在世亦如何、</verse>
				<verse number="18">愛中無畏懼、愛既成全、則去畏懼、有懼則有憂、凡畏懼之人、其愛未得成全也、</verse>
				<verse number="19">我等愛上帝、因上帝先愛我等、</verse>
				<verse number="20">人若自言、我愛上帝、而惡兄弟、乃為言謊者、不愛其所見之兄弟、何能愛未見之上帝乎、</verse>
				<verse number="21">愛上帝者、亦當愛兄弟、此乃我由主所受之誡也、</verse>
			</chapter>
			<chapter number="5">
				<verse number="1">凡信耶穌為基督者、乃由上帝而生也、凡愛生之者、亦必愛其所生者也、</verse>
				<verse number="2">我等愛上帝而守其誡、由此、可知我等愛上帝之子女、</verse>
				<verse number="3">守上帝之誡、此即愛上帝、其誡非難守者也、</verse>
				<verse number="4">蓋凡由上帝而生者勝世、使我等能勝世、即我之信、</verse>
				<verse number="5">誰勝世乎、非信耶穌為上帝之子者乎、○</verse>
				<verse number="6">此上帝子耶穌基督臨世、以水以血、不但以水、乃以水又以血、作證乃聖神、因聖神真實也、</verse>
				<verse number="7">在天作證者三、父也、道也、聖神也、此三者乃一也、</verse>
				<verse number="8">在地作證者三、聖神也、水也、血也、此三者亦歸於一也、</verse>
				<verse number="9">此乃上帝為其子所作之證、人所作之證、我等尚納之、上帝所作之證更大矣、</verse>
				<verse number="10">信上帝之子者、其心有此證、不信上帝者、則以上帝為言謊者矣、因其不信上帝為其子所作之證也、</verse>
				<verse number="11">上帝賜我等永生、且此永生在其子內、此乃上帝所作之證、</verse>
				<verse number="12">凡有上帝之子者、則有生命、凡無有上帝之子者、則無有生命、○</verse>
				<verse number="13">我書此寄爾、即信上帝子之名者、使爾知爾有永生、亦使爾恆信上帝子之名、</verse>
				<verse number="14">我等若依其旨而有所求、彼必聽我、此乃我等於其前所篤信者也、</verse>
				<verse number="15">既知我凡所求彼必聽我、則知我所曾求於彼者、無不得矣、</verse>
				<verse number="16">人若見兄弟犯不至於死之罪、則當為之求、而上帝必賜生命與犯不至於死之罪者、有至於死之罪、我不言當為之求也、</verse>
				<verse number="17">凡不義之事皆罪、亦有不至於死之罪、○</verse>
				<verse number="18">我等知、凡由上帝而生者不犯罪、由上帝而生者乃自守、彼惡者不能近之、</verse>
				<verse number="19">我等乃屬上帝、而舉世服於彼惡者、</verse>
				<verse number="20">又知上帝子已至、賜我等智慧、使我等識真者、我等亦在於真者之內、即在於其子耶穌基督之內也、此乃真上帝、亦永生也、</verse>
				<verse number="21">小子乎、爾當慎、遠避偶像、亞門、</verse>
			</chapter>
		</book>
		<book number="63">
			<chapter number="1">
				<verse number="1">為長老者書寄蒙選女徒具哩亞及其子女、乃我誠心所愛者、不但為我所愛、亦為凡識真理者所愛也、</verse>
				<verse number="2">愛爾、乃為真理、即存於我等之心、永不離我等之真理也、</verse>
				<verse number="3">願爾眾、由父上帝、及父之子我主耶穌基督、有誠實仁愛、而得恩寵矜恤平康、○</verse>
				<verse number="4">我見爾之子女有按我所受於父之命、遵行真理者、則喜甚、</verse>
				<verse number="5">具哩亞乎、我今勸爾、為欲我等相愛、我書寄爾、非新誡、乃我等自始所受之誡、</verse>
				<verse number="6">我等遵主之誡而行、此即愛也、按爾自始所聞者而行、此即誡也、</verse>
				<verse number="7">蓋多有惑人者出而入世、不認耶穌基督成人身而降臨、此乃惑人者、敵基督者也、</verse>
				<verse number="8">爾當自慎、使我等不至失去勤勞之所得、反可蒙全賞矣、</verse>
				<verse number="9">凡犯罪、不恆居於基督之道者、彼無有上帝、恆居於基督之道者、彼有父及子矣、</verse>
				<verse number="10">若有人就爾、所傳者非此道、爾勿接至爾家、勿問其安、</verse>
				<verse number="11">蓋問其安者、即為與之同行惡也、○</verse>
				<verse number="12">我尚有多端欲書寄爾、不願形於紙墨、惟望至爾處對面言之、使我等之喜樂充滿焉、</verse>
				<verse number="13">爾蒙選姊妹之子女、皆問爾安、亞門、</verse>
			</chapter>
		</book>
		<book number="64">
			<chapter number="1">
				<verse number="1">為長老者書寄愛友迦猶、即我誠心所愛者、</verse>
				<verse number="2">愛友乎、我願爾凡事順暢、身亦強健、如爾靈魂順暢然、</verse>
				<verse number="3">有兄弟來、證爾之誠實、若何按真理而行、我則喜甚、</verse>
				<verse number="4">我聞我子按真理而行、我之樂莫大於此矣、○</verse>
				<verse number="5">愛友乎、爾凡向兄弟向客旅所行者、皆按忠信而行、</verse>
				<verse number="6">彼等在教會前、證爾之仁愛、爾若合乎上帝、而贈彼等之程儀、乃為善也、</verse>
				<verse number="7">因彼為主名而出、不取資於異邦人、</verse>
				<verse number="8">若此者、我等當接之、使我等得與之為真理而同勞矣、○</verse>
				<verse number="9">我曾書寄教會、但丟特腓在教會中好居首位、不接我等、</verse>
				<verse number="10">是以我若來、必使眾記憶彼所行之事、彼以惡言妄論我等、且以此為未足、又不接兄弟、有人欲接之、彼亦禁阻、並逐接兄弟之人於會外、</verse>
				<verse number="11">愛友乎、勿效惡、當效善、行善者屬上帝、行惡者未見上帝也、</verse>
				<verse number="12">底米丟行善、為眾所證、真理又證之、我等亦證之、爾之我等之證乃真、○</verse>
				<verse number="13">我又有多端欲書寄爾、不願形於筆墨、</verse>
				<verse number="14">惟望速見爾、對面而言、</verse>
				<verse number="15">願爾得平康、諸友皆問爾安、煩代按名問諸友安、</verse>
			</chapter>
		</book>
		<book number="65">
			<chapter number="1">
				<verse number="1">耶穌基督之僕、雅各之兄弟猶大、書寄蒙召者、即賴父上帝成聖、為耶穌基督而得保存之人、</verse>
				<verse number="2">願矜恤平康仁愛多加於爾也、○</verse>
				<verse number="3">愛友乎、我既殷勤書寄爾、向爾論我等所共得之拯救、則必須寄書勸爾、當為昔於一次所授聖徒之道、盡心辯論、</verse>
				<verse number="4">蓋有私入教會者數人、乃不敬虔者、以我上帝之恩、反為邪侈之緣由、且不認獨一主上帝、及我主耶穌基督、彼等昔被預定受刑矣、○</verse>
				<verse number="5">當日、主既救民出埃及、後、滅諸不信者、此事爾雖已知之、我仍欲使爾記憶、</verse>
				<verse number="6">且不守本位、離其所居之處之天使、主用鏈、將彼永禁於黑暗中、以待大日之審判、</verse>
				<verse number="7">所多馬、蛾摩拉、與周圍數城、亦彷佛彼等行淫、且從逆理之慾、則受永火之刑、以為鑑戒、</verse>
				<verse number="8">雖然、此等人如在夢中、污穢其身、藐視執政、毀謗在尊位者、</verse>
				<verse number="9">天使長米加勒、為摩西屍、與魔鬼爭、尚不敢用謗言以罪之、惟曰、主責爾矣、</verse>
				<verse number="10">但此等人謗其所不知者、其本性所知、與無靈性之禽獸所知無異、在此事彼自敗壞矣、</verse>
				<verse number="11">彼等有禍、蓋彼行該隱之途、從巴蘭之謬誤、為利奔馳、效哥喇之違逆、而皆滅亡、</verse>
				<verse number="12">彼在爾親愛之筵席上為瑕疵、與爾共食、惟知自飽、無所畏懼、彼乃無雨之雲、為風所飄者、乃無果之秋樹、死而又死、根株見拔者、</verse>
				<verse number="13">乃海中狂浪、吐己可羞之沫者、乃流蕩之星、有永遠之黑暗、為彼存留焉、</verse>
				<verse number="14">亞當七世孫以諾、曾指此等人預言、云、主必偕萬聖降臨、</verse>
				<verse number="15">欲審判眾人、且責其中凡不敬虔者、因其以不敬虔之心行不敬虔之事、且責不敬虔之罪人、因其所發之妄言以攻主也、</verse>
				<verse number="16">此等人常出怨言、自不知足、從其慾而行、其口言矜誇之言、為利而以貌重人、○</verse>
				<verse number="17">愛友乎、爾當憶我主耶穌基督之使徒昔所言之言、</verse>
				<verse number="18">彼曾告爾曰、末世必有好戲謔者、從己之慾、行不敬虔之事、</verse>
				<verse number="19">此等人為離教結黨者、乃屬血氣、而不感於聖神、</verse>
				<verse number="20">愛友乎、爾當以至聖之道自建、且感於聖神而祈禱、</verse>
				<verse number="21">爾當守己於上帝之愛內、候望我主耶穌基督之憐恤、使爾得永生、</verse>
				<verse number="22">於彼中爾須辨別之、或有爾當憐恤之者、</verse>
				<verse number="23">或有爾當以畏懼之心救之者、而拔之於火、但為肉體之慾所污、即其衣、亦當惡之也、○</verse>
				<verse number="24">有能保爾不傾跌、使爾無瑕疵、歡然而立其榮耀前、</verse>
				<verse number="25">獨一有智之上帝、我等之救主、願榮光、威嚴、大能、大權、歸之、自今以後、至於世世、亞門、</verse>
			</chapter>
		</book>
		<book number="66">
			<chapter number="1">
				<verse number="1">耶穌基督之默示、即上帝所賜彼者、欲以速成之事、告其眾僕、耶穌乃遣其使者、示其僕約翰、</verse>
				<verse number="2">約翰以上帝之道、與耶穌基督之證、即其凡所見者、皆為之作證、</verse>
				<verse number="3">此書所錄之預言、凡讀者、凡聞而守之者、有福矣、蓋其時近也、○</verse>
				<verse number="4">約翰書寄在亞西亞之七教會、願爾由今在、昔在、後永在之上帝、亦由在其寶座前之七神、</verse>
				<verse number="5">又由為信實之證者、首先由死復生者、為世王之元首者、耶穌基督、得恩寵平康、</verse>
				<verse number="6">耶穌愛我等、以其血洗除我等之罪、使我等為王、為祭司、事其父上帝、願榮光權能歸之、至於世世、亞門、</verse>
				<verse number="7">觀彼駕雲而臨、眾目必見之、刺之者亦必見之、且世之萬族必為之哀哭、此言誠然、亞門、○</verse>
				<verse number="8">主曰、我乃啞唎𠵽、乃啊咪咖乃始乃終、今在、昔在、後永在者、無所不能者也、○</verse>
				<verse number="9">我約翰、即爾兄弟、與爾同受患難、同在耶穌基督之國、同有其忍耐、為傳上帝之道、及為作耶穌基督之證、曾被放於海島、島名拔摩、</verse>
				<verse number="10">遇主日、我感於聖神、聞在我後、有大聲如吹角、</verse>
				<verse number="11">曰、我乃啞唎𠵽、乃啊咪咖、乃首先者、乃末後者、凡爾之所見、當筆之於書、寄在亞西亞之以弗所、士每拿、別伽摩、推雅推喇、撒狄、非拉鐵非、老底嘉、七教會、</verse>
				<verse number="12">我轉身、欲見與我言之聲、既轉身、則見金燈臺七、</verse>
				<verse number="13">七燈臺間、有似人子者、身衣長衣、胸束金帶、</verse>
				<verse number="14">首與髮皆白、如羊毛如雪、目如火燄、</verse>
				<verse number="15">足如鑪中煆煉之精銅、聲如大水之波濤、</verse>
				<verse number="16">右手執七星、口出兩刃之利劍、其面如日、輝光大顯、</verse>
				<verse number="17">我見之則仆於其足前、如死然、彼以右手按我、曰、勿懼、我乃首先者、我乃末後者、我乃永生者、</verse>
				<verse number="18">且我曾死、今又生、至於世世、亞門、我執陰府及死亡之鑰、</verse>
				<verse number="19">爾當以所見者、與今所有之事、及後所必成之事、筆之於書、</verse>
				<verse number="20">爾見我右手所執之七星、與金燈臺七、皆有奧意焉、七星、即七教會之使者、七燈臺、即七教會也、</verse>
			</chapter>
			<chapter number="2">
				<verse number="1">爾當書寄以弗所教會之使者、云、右手執七星、行於金燈臺間者、曰、</verse>
				<verse number="2">我知爾之所為、爾之勤勞、爾之忍耐、亦知爾不能容惡人、自稱為使徒、而實非使徒者、爾曾試之、知其為偽也、</verse>
				<verse number="3">又知爾包容含忍、且為我名勞而不倦、</verse>
				<verse number="4">然爾尚有可責之處、蓋爾失初時之愛矣、</verse>
				<verse number="5">爾當憶從何傾跌、又宜悔改、而行初時所行之事、爾若不悔改、我必速臨爾、以爾燈臺、自其原處遷移、</verse>
				<verse number="6">惟爾尚有一可取之事、我惡尼哥臘黨之所行、爾亦惡之、</verse>
				<verse number="7">聖神向眾教會所言之言、凡有耳者、皆宜聽焉、得勝者、我必以上帝樂園生命樹之果、賜彼食之、○</verse>
				<verse number="8">爾當書寄士每拿教會之使者、云、為首先者、為末後者、曾死而復生者、曰、</verse>
				<verse number="9">我知爾之所為、爾之患難、爾之窮乏、雖言窮乏、而實富厚、自稱為猶太人、而實非猶太人、乃撒但一黨之人、其所言毀謗之言、我亦知之、</verse>
				<verse number="10">爾必將受苦、但勿懼、魔鬼必以爾中數人下於監、使爾被試、爾必受難十日、當盡忠至死、則我必以永生之冕賜爾、</verse>
				<verse number="11">聖神向眾教會所言之言、凡有耳者、皆宜聽焉、得勝者、必不受第二次死之害、○</verse>
				<verse number="12">爾當書寄別伽摩教會之使者、云、有兩刃之利劍者、曰、</verse>
				<verse number="13">我知爾之所為、亦知爾居之處、即有撒但座位之處、昔為我作忠信之證者安提帕、見殺在爾中、即撒但所居之處、當時、爾堅奉我名、不拒我之道、我亦知之、</verse>
				<verse number="14">然爾尚有可責者數事、蓋爾中有受巴蘭之教者、昔巴蘭訓巴力誘以色列人、使之食祭偶像之物、且行淫也、</verse>
				<verse number="15">爾中亦有人受尼哥臘黨之教、此教乃我所惡者、</verse>
				<verse number="16">爾宜悔改、不然、我必速臨爾、以我口之劍攻擊之、</verse>
				<verse number="17">聖神向眾教會所言之言、凡有耳者、皆宜聽焉、得勝者、我必以所藏之嗎嗱賜之食、又以白石賜之、石上書以新名、惟受之者識之、此外則無識之者、○</verse>
				<verse number="18">爾當書寄推雅推喇教會之使者、云、上帝之子、目如火燄、足如精銅者、曰、</verse>
				<verse number="19">我知爾之所為、爾之仁愛、爾之服勞、爾之篤信、爾之忍耐、又知爾後所為之善事、較前所為者更多、</verse>
				<verse number="20">然爾尚有可責者數事、蓋有婦耶洗別、自稱為先知、訓且誘我之僕人行淫、食祭偶像之物、爾竟容之、</verse>
				<verse number="21">我曾以悔改淫行之機會賜之、彼仍不悔改、</verse>
				<verse number="22">我必使之病臥在床、與之行淫者、若不悔改其所為、我必降大災於彼眾、</verse>
				<verse number="23">耶洗別之黨類、我必盡殺之、使諸教會知我乃監察人心腹腎腸者、必按爾各人所為而報之、</verse>
				<verse number="24">至其餘在推雅推喇之人、即未受此邪教、亦未識彼等所稱撒但之奧妙者、我告爾、我不以他任任爾、</verse>
				<verse number="25">惟爾所有者、當固守之、待我至焉、</verse>
				<verse number="26">得勝者、且至終守我之所為者、我必賜之權、治理列邦、</verse>
				<verse number="27">彼必以鐵杖制之、列邦必如瓦器而被毀、如我受權於我父然、</verse>
				<verse number="28">我又以明朗之晨星賜之、</verse>
				<verse number="29">聖神向眾教會所言之言、凡有耳者、皆宜聽焉、</verse>
			</chapter>
			<chapter number="3">
				<verse number="1">爾當書寄撒狄教會之使者、云、有上帝之七神、又有七星者、曰、我知爾之所為、爾名則生、其實則死、</verse>
				<verse number="2">爾當儆醒、堅固其餘將衰之德、蓋我見爾之所為、不全備於上帝前、</verse>
				<verse number="3">故爾當憶所受者、所聞者、又當守之而悔改、若不儆醒、我必臨爾、如盜至然、爾不能知我何時臨爾也、</verse>
				<verse number="4">然在撒狄、尚有數名、未污其衣、彼必衣白衣、與我同行、蓋此乃彼所當得、</verse>
				<verse number="5">得勝者、必衣白衣、其名在於生命書、我必不塗抹、且必在我父前、及我父諸使者前、認其名、</verse>
				<verse number="6">聖神向眾教會所言之言、凡有耳者、皆宜聽焉、○</verse>
				<verse number="7">爾當書寄非拉鐵非教會之使者、云、為聖潔者、為誠實者、執大闢之鑰、開則無人能關、關則無人能開者、曰、</verse>
				<verse number="8">我知爾之所為、我開門於爾前、無人能關、蓋爾畧有力、已守我道、未拒我名、</verse>
				<verse number="9">彼撒但一黨者、自稱為猶太人、而實非猶太人、乃言謊也、我必使之來、俯伏於爾足前、且使彼知我愛爾、</verse>
				<verse number="10">爾既遵守我忍耐之道、我亦必保守爾於試煉之時、此時必臨全世、以試凡居於此地之人也、</verse>
				<verse number="11">我必速至、爾所有者、當固守之、免人奪爾之冕、</verse>
				<verse number="12">得勝者、我必使之在我上帝殿為柱、彼永不出於外、且必以我上帝之名、及我上帝之城之名、並我之新名、書於其上、上帝之城、即自我上帝自天而降之新耶路撒冷是也、</verse>
				<verse number="13">聖神向眾教會所言之言、凡有耳者、皆宜聽焉、○</verse>
				<verse number="14">爾當書寄老底嘉教會之使者、云、為亞門者、為信實真誠之證者、為上帝之造化之元始者、曰、</verse>
				<verse number="15">我知爾之所為、爾不冷不熱、我願爾或冷或熱、</verse>
				<verse number="16">爾既不冷不熱、我故自我口中吐爾出矣、</verse>
				<verse number="17">爾自言、我乃富有、已有資財、無所缺乏、而爾不知爾乃困苦、可憐、貧窮、瞽目、赤身、</verse>
				<verse number="18">我勸爾向我買火煉之金、則可致富、又買白衣衣之、則可免赤身之恥、又買膏膏爾目、則得見、</verse>
				<verse number="19">凡我所愛者、我必責之懲之、故爾當熱心、又當悔改、</verse>
				<verse number="20">我立於門前叩門、若有聞我聲而開門者、我必入就之、則我偕彼、彼偕我、同坐席矣、</verse>
				<verse number="21">得勝者、我必賜之偕我坐於我之寶座、如我得勝、而在我父之寶座偕我父坐然、</verse>
				<verse number="22">聖神向眾教會所言之言、凡有耳者、皆宜聽焉、</verse>
			</chapter>
			<chapter number="4">
				<verse number="1">此後、我觀、而見天有門開矣、我昔聞與我言如吹角之聲者、向我曰、爾上此處來、我以日後必成之事示爾、</verse>
				<verse number="2">我即感於聖神、見在天有一寶座設焉、座上有一坐之者、</verse>
				<verse number="3">坐之者、貌如金剛石、黃寶石、寶座有虹繞之、色如綠寶石、</verse>
				<verse number="4">寶座之四圍、又有二十四座位、二十四長老坐於其上、身衣白衣、首戴金冕、</verse>
				<verse number="5">有電閃、雷轟、及多聲、自寶座中出、寶座前、有七燈燃焉、此七燈即上帝之七神、</verse>
				<verse number="6">寶座前有玻璃海、如水晶、寶座下、及寶座四圍、有四靈物、前後遍體有目、</verse>
				<verse number="7">其一靈物如獅、其二如犢、其三有貌如人、其四如飛鷹、</verse>
				<verse number="8">四靈物各有六翼、翼內外遍處有目、晝夜不息而言、曰、聖哉、聖哉、聖哉、全能之主上帝、昔在、今在、後永在這、</verse>
				<verse number="9">四靈物以榮光、尊貴、感謝、歸坐於寶座者、永生之主、</verse>
				<verse number="10">時二十四長老伏於坐寶座者之前、崇拜永生之主、又脫其冕、置於寶座前、曰、</verse>
				<verse number="11">榮光、尊貴、威權、當歸於主也、蓋主造萬物、萬物被造而有者、皆由主之旨、</verse>
			</chapter>
			<chapter number="5">
				<verse number="1">我見坐寶座者、右手執卷、內外皆有字、有七印印於其上、</verse>
				<verse number="2">又見有大力之天使、大聲呼曰、誰配開卷而揭其印乎、</verse>
				<verse number="3">在天上、在地上、及在地下、無有能開此卷、或觀此卷者、</verse>
				<verse number="4">既無有配開配讀配觀此卷者、我則痛哭、</verse>
				<verse number="5">長老中有一告我曰、勿哭、猶大支派之獅、大闢之根所生者、已得勝、能開此卷、而揭其七印、</verse>
				<verse number="6">我又觀、見寶座、及四靈物、並諸長老中、有羔立焉、似曾被殺者、有七角七目、此七目、即上帝之七神、奉遣於全地者、</verse>
				<verse number="7">羔進前、由坐寶座者之右手取卷、</verse>
				<verse number="8">既取卷、則四靈物、及二十四長老皆伏於羔前、各執琴與金鼎、金鼎滿以香、此香即諸聖徒之祈禱、</verse>
				<verse number="9">乃歌新詩、曰、爾配取卷而揭其印、蓋爾曾被殺、以己之血贖我等於各族各方各民各國之中、而歸於上帝、</verse>
				<verse number="10">又使我等在我上帝前為王、為祭司、我等在地必掌王之權、</verse>
				<verse number="11">我又觀、見寶座及靈物並長老之四圍、有多天使、其數萬萬千千、</verse>
				<verse number="12">聞彼眾大聲曰、被殺之羔、當得威權、富厚、智慧、能力、尊貴、榮光、頌讚也、</verse>
				<verse number="13">我聞在天上、在地上、在地下、在海上、並在其中之萬物曰、願頌讚、尊貴、榮光、權能、皆歸坐寶座者及羔、至於世世、</verse>
				<verse number="14">於是四靈物曰、亞門、二十四長老伏而拜永生之主、</verse>
			</chapter>
			<chapter number="6">
				<verse number="1">我見羔揭第一印、彼時、我聞四靈物之一、其聲如雷曰、來觀、</verse>
				<verse number="2">我則觀、見有白馬、騎馬者執弓、且賜之以冕、乃出、常勝而又勝、○</verse>
				<verse number="3">揭第二印之時、我聞第二靈物曰、來觀、</verse>
				<verse number="4">則有紅馬出、騎馬者得權、可使世不和平、致人相殺、且授之以大刀、○</verse>
				<verse number="5">揭第三印時、我聞第三靈物曰、來觀、我則觀、見黑馬、騎馬者手執天平、</verse>
				<verse number="6">我聞在四靈物間有聲曰、銀一錢得麥一升、銀一錢得大麥三升、油與酒勿傷壞之、○</verse>
				<verse number="7">揭第四印之時、我聞第四靈物曰、來觀、</verse>
				<verse number="8">我則觀、見灰色馬、騎馬者之名曰死、陰府隨其後、又賜之權、能用刀劍、饑荒、瘟疫、野獸、殺世人四分之一、○</verse>
				<verse number="9">揭第五印之時、我見祭壇下、有為上帝之道、並為作證而被殺者之靈魂、</verse>
				<verse number="10">大聲呼曰、聖誠之主乎、爾不審判居於地之人、不為我等伸流血之冤、至何時乎、</verse>
				<verse number="11">則以白衣賜與各人、囑之曰、仍可少安、待同事之兄弟、亦如彼眾見殺、以滿其數焉、○</verse>
				<verse number="12">揭第六印之時、我觀、見地大震、日變黑如毛布、月變紅如血、</verse>
				<verse number="13">天星隕地、如無花果樹、為大風所搖、而落未熟之果、</verse>
				<verse number="14">天如卷軸被捲而逝去、凡山與島皆被遷移、離其原處、</verse>
				<verse number="15">且世之諸王、大夫、富人、將軍、掌權者、自主者、為奴者、皆自藏於山洞及山之巖、</verse>
				<verse number="16">籲呼山及巖曰、求爾墮我上、掩我、可避坐寶座者之面、及羔之怒焉、</verse>
				<verse number="17">蓋其怒之大日已至矣、誰能當之、</verse>
			</chapter>
			<chapter number="7">
				<verse number="1">此後、我見四天使立於地之四角、掌地上四方之風、使風不吹於地於海、於樹、</verse>
				<verse number="2">又見一天使自東而上、執永生上帝之印、向受權得傷地與海之四天使、大聲呼曰、</verse>
				<verse number="3">地與海與樹、爾勿傷之、待我印我上帝之僕之額、</verse>
				<verse number="4">我聞受印者之數、以色列諸支派、共有十四萬四千、</verse>
				<verse number="5">猶大支派、受印者一萬二千、流便支派、受印者一萬二千、伽得支派、受印者一萬二千、</verse>
				<verse number="6">亞涉支派、受印者一萬二千、納大利支派、受印者一萬二千、馬拿西支派、受印者一萬二千、</verse>
				<verse number="7">西面支派、受印者一萬二千、利未支派、受印者一萬二千、以薩伽支派、受印者一萬二千、</verse>
				<verse number="8">西布倫支派、受印者一萬二千、約瑟支派、受印者一萬二千、便雅憫支派、受印者一萬二千、○</verse>
				<verse number="9">此後、我觀、而見群眾、無人能數之、乃由各國各族各方而來者、立於寶座及羔前、身衣白衣、手執棗枝、</verse>
				<verse number="10">大聲呼曰、我等得救、實賴坐寶座之上帝及羔、</verse>
				<verse number="11">天使皆立於寶座諸長老四靈物之四圍、伏寶座前、崇拜上帝、</verse>
				<verse number="12">曰亞門、願頌讚、榮光、智慧、尊貴、威權、能力、皆歸於我上帝、至於世世、亞門、</verse>
				<verse number="13">時長老之一、問我曰、此衣白衣者為誰、由何處而來、</verse>
				<verse number="14">我對曰、我主乎、爾知之、長老曰、此乃由大難而來者、曾以羔血洗其衣、至於潔白、</verse>
				<verse number="15">故彼在上帝寶座前、且在其殿、晝夜事之、坐寶座者必居於彼中、</verse>
				<verse number="16">彼必不復飢、不復渴、日與烈火皆不得而傷之、</verse>
				<verse number="17">蓋在寶座中之羔必牧之、引之至活水之泉源、上帝必盡拭其目之淚矣、</verse>
			</chapter>
			<chapter number="8">
				<verse number="1">羔揭第七印時、天即靜默約二刻、</verse>
				<verse number="2">我見七天使、侍立於上帝前、授之以七角、</verse>
				<verse number="3">又有一天使執金香鑪、來侍於祭壇側、又賜之以多香、可與眾聖徒之祈禱、同獻於寶座前之金壇、</verse>
				<verse number="4">香之煙、與聖徒之祈禱、由天使之手、同升至上帝前、</verse>
				<verse number="5">天使乃取香鑪、以壇上之火滿之、傾於地、遂有多聲雷轟、電閃、地震、○</verse>
				<verse number="6">執七角之七天使、則預備吹角、○</verse>
				<verse number="7">第一天使吹角、即有雹與火、攙以血而落於地、凡樹三分之一被焚、各種青草皆被焚矣、○</verse>
				<verse number="8">第二天使吹角、即有彷彿火焚之大山見投於海、海三分之一變為血、</verse>
				<verse number="9">海中有生之物、三分死其一、船三分壞其一、○</verse>
				<verse number="10">第三天使吹角、即有大星、光燄如已燃之炬、自天而隕、落於江河三分之一、及諸水泉、</verse>
				<verse number="11">此星名茵蔯、水三分之一變苦如茵蔯、因水苦、則死多人焉、○</verse>
				<verse number="12">第四天使吹角、日三分之一、月三分之一、星三分之一、即被擊、致其三分之一皆黑暗、晝三分之一無光、夜亦如是、○</verse>
				<verse number="13">我又觀、見一天使飛於天中、聞其大聲曰、尚有三天使、將吹角而發響、地上之諸民禍哉、禍哉、禍哉、</verse>
			</chapter>
			<chapter number="9">
				<verse number="1">五天使吹角、我即見一星、自天隕地、且授之以無底坑之鑰、</verse>
				<verse number="2">彼開無底坑、遂有烟如洪鑪之烟、由坑而出、日與穹蒼、為坑之烟所暗、</verse>
				<verse number="3">有蝗由烟出、飛於地、且賜之權、如地之蝎之有權然、</verse>
				<verse number="4">蝗又奉命、凡地之菜蔬草木皆不可傷、惟傷額上無上帝印記之人、</verse>
				<verse number="5">又命其不可殺彼等、但使彼受苦五月、彼之苦、如人被蝎螫之苦然、</verse>
				<verse number="6">此時、人求死而不得、欲死而死避之也、</verse>
				<verse number="7">蝗之形狀、如備以臨戰之馬、其首如戴金冕、面如男子之面、</verse>
				<verse number="8">有髮如女人之髮、牙如獅之牙、</verse>
				<verse number="9">又有護胸之甲如鐵甲、其翼之聲、如多車馬奔馳上陣之聲、</verse>
				<verse number="10">有尾如蝎之尾、尾有毒鈎、蝗得權傷人五月、</verse>
				<verse number="11">蝗有王、即無底坑之使者、希伯來音、名亞巴頓、希利尼音、多亞波淪、○</verse>
				<verse number="12">一禍往矣、尚有二禍將至焉、○</verse>
				<verse number="13">第六天使吹角、我聞有聲、由上帝前金壇之四角而出、</verse>
				<verse number="14">向執角之第六天使曰、百辣大河中所繫之四使者當釋之、</verse>
				<verse number="15">四使者即被釋、彼乃上帝所備、屆其年月日時、殺人三分之一、</verse>
				<verse number="16">其馬軍之數、不下二萬萬、此數我曾聞之、</verse>
				<verse number="17">我於異像中、見彼之馬、又見騎馬者、有火色紫色硫磺色護胸之甲、馬首如獅首、有火與烟與硫磺自其口出、</verse>
				<verse number="18">馬口所出之火與烟與硫磺、此三者、殺人三分之一、</verse>
				<verse number="19">此馬之力在口在尾、蓋其尾如蛇、而有首、可以之殺人、</verse>
				<verse number="20">其餘之人、未死於此災者、不悔改其所行、仍拜諸鬼、與金銀銅木石、不能見、不能聞、不能走之偶像、</verse>
				<verse number="21">又不悔改其兇殺、巫術、姦淫、竊盜之事、</verse>
			</chapter>
			<chapter number="10">
				<verse number="1">我又見有能之天使、自天而降、衣以雲、首上有虹、面如日、足如火柱、</verse>
				<verse number="2">手執已展之小卷、右足立於海、左足立於地、</verse>
				<verse number="3">大聲而呼、如獅吼然、呼後、即有七雷發聲、</verse>
				<verse number="4">七雷發聲之後、我將筆之於書、則聞自天有聲向我云、七雷所言者、爾當隱秘、勿筆之於書、</verse>
				<verse number="5">我所見立海立地之天使、舉手向天、</verse>
				<verse number="6">指永生上帝、即造天及其中之物、地及其中之物、海及其中之物者、而誓曰、後必不再遲延、</verse>
				<verse number="7">惟於第七天使吹角日、其將吹之時、上帝奧妙之事則必成全、如上帝已示其僕、即諸先知者、</verse>
				<verse number="8">我所聞自天之聲、又向我云、立海立地之天使、手執已展之小卷、爾往取之、</verse>
				<verse number="9">我遂就天使、曰、請以小卷與我、天使云、爾取而食之、在爾口中則甘如蜜、但必使爾腹覺苦焉、</verse>
				<verse number="10">我遂由天使手、接小卷而食之、在口果甘如蜜、食之後、我腹即覺苦矣、</verse>
				<verse number="11">天使向我曰、爾必指多民多國多方多王、而復言未來之事、</verse>
			</chapter>
			<chapter number="11">
				<verse number="1">又授我以竿如杖然、天使立而曰、起、量上帝之殿與祭壇、及殿中崇拜者、</verse>
				<verse number="2">惟殿外之院、舍之勿量、蓋此已賜異邦人、彼必踐踏聖城四十二月、</verse>
				<verse number="3">我將使我之二證者、衣麻衣而傳道、凡一千二百六十日、</verse>
				<verse number="4">彼即二橄欖樹、及二燈臺、立於全地之上帝前、</verse>
				<verse number="5">若有人欲害之、則有火自口出、而滅其敵、凡欲害之者、必如是見殺、</verse>
				<verse number="6">彼有權、能使天閉塞、致天在其傳道之日不雨、亦有權、能使水變為血、且無論何時、可任意以請災擊地、</verse>
				<verse number="7">彼既畢其證、由無底坑而上之獸、則與之戰、勝而殺之、</verse>
				<verse number="8">其屍仆於大城之街中、此城可譬為所多馬與埃及、即我主釘十字架之處、</verse>
				<verse number="9">從諸國諸族諸方諸民、有多人、三日半、觀其屍、且不許葬其屍於墓、</verse>
				<verse number="10">居於地之人、見此二先知死、則欣喜歡樂、相贈禮物、蓋此二先知曾苦居於地之人也、</verse>
				<verse number="11">三日半後、有生氣由上帝而來、入於二先知、彼即起立、觀彼之人皆甚懼、</verse>
				<verse number="12">二先知聞自天有大聲曰、爾上此處來、彼即駕雲升天、其敵亦皆見之、</verse>
				<verse number="13">當時、地大震、城傾十分之一、因地震而死者、有七千人、其餘之人皆驚懼、歸榮於天上之上帝、○</verse>
				<verse number="14">第二禍往矣、第三禍速至焉、○</verse>
				<verse number="15">第七天使吹角、即有多且大之聲於天曰、世之諸國、皆已歸我主、並歸於主之基督、彼必為王、至於世世、</verse>
				<verse number="16">時、在上帝前、坐於座位之二十四長老、乃伏而崇拜上帝、曰、</verse>
				<verse number="17">全能之主上帝、今在、昔在、後永在者、我感謝爾、因爾已執己之大權、而為王、</verse>
				<verse number="18">異邦忿怒、但主之怒亦臨、審判死者之時已至矣、爾必賞爾之僕眾先知、與諸聖徒、及凡敬畏爾名者、無論大小、且必敗壞彼敗壞世者也、○</verse>
				<verse number="19">其時、上帝之殿在天開矣、殿中現上帝之約櫃、又有電閃、多聲、雷轟、地震、大雹、</verse>
			</chapter>
			<chapter number="12">
				<verse number="1">大異象現於天、有一婦、身衣日、月在其足下、首戴十二星為冕、</verse>
				<verse number="2">婦懷孕、劬勞痛苦、號呼將產、</verse>
				<verse number="3">又有異象現於天、有一大赤龍、七首、十角、七首戴七冕、</verse>
				<verse number="4">其尾拽天星三分之一、投之於地、龍立於將產之婦前、待產後欲吞其嬰、</verse>
				<verse number="5">婦生男子、乃後以鐵杖治萬民者、其子被接至上帝寶座前、</verse>
				<verse number="6">婦逃至曠野、在彼有上帝為之所備之地、育之一千二百六十日、○</verse>
				<verse number="7">在天有戰、米加勒率其使者與龍戰、龍亦率其使者來戰、</verse>
				<verse number="8">龍不得勝、則彼及彼之使者不得再居於天、</verse>
				<verse number="9">於是大龍、即古蛇、稱魔鬼與撒但、誘惑全世者、皆被逐至地、其諸使者亦同被逐焉、</verse>
				<verse number="10">我聞在天有大聲曰、我上帝之拯救、大能、與其國、及其基督之權、今皆顯明矣、蓋於我上帝前、晝夜讒毀我兄弟者、今已被逐、</verse>
				<verse number="11">惟諸兄弟、因羔之血、及己所證之道而勝之、彼乃不貪生命而冒死者也、</verse>
				<verse number="12">是以天與居於天者皆當樂、但居於地與海者有禍矣、因魔鬼自知時日無幾、故彼甚怒以臨爾也、○</verse>
				<verse number="13">龍見己被逐至地、則逼迫生男子之婦、</verse>
				<verse number="14">於是婦得大鷹之二翼、能飛於曠野、至己之地以避蛇、在彼蒙養一載二載半載、</verse>
				<verse number="15">蛇在婦後、自其口吐水如河、欲將婦沖去、</verse>
				<verse number="16">惟地助婦、開其口、吞龍口所吐之水、</verse>
				<verse number="17">龍乃怒婦、往、與婦所別有之子戰、即守上帝之誡、為耶穌基督作證者、</verse>
			</chapter>
			<chapter number="13">
				<verse number="1">我立於海沙、見一獸由海出、七首十角、角戴十冕、僭妄之號書於其首、</verse>
				<verse number="2">我所見之獸、形如豹、足如熊足、口如獅口、且龍以己之能力、座位、大權、賜之、</verse>
				<verse number="3">我見獸七首之一、受傷幾死、其幾死之傷得愈、舉世之人皆奇異而從獸、</verse>
				<verse number="4">乃拜以權賜獸之龍、又拜獸、曰、誰能比此獸、誰能與之戰、</verse>
				<verse number="5">又以口賜獸、能言誇大僭妄之言、又賜之權、可任意行事、四十二月、</verse>
				<verse number="6">獸開口、向上帝言僭妄之言、謗上帝之名、又謗上帝之殿、及凡居於天者、</verse>
				<verse number="7">彼又得能力、與聖徒戰而勝之、又得權、可治諸族諸方諸民、</verse>
				<verse number="8">凡居於地之人、名未記於自創世時見殺之羔之生命書者、皆必拜此獸、</verse>
				<verse number="9">凡有耳者、皆宜聽焉、</verse>
				<verse number="10">擄掠者亦被擄掠、以刀殺人者必被刀殺、聖徒之恆忍與篤信於此可見矣、○</verse>
				<verse number="11">我又見一獸、由地出、有二角如羊、其言如龍、</verse>
				<verse number="12">此獸在於海獸之前、掌海獸之權、使凡居於地之人拜海獸、即受傷幾死而得愈者、</verse>
				<verse number="13">彼行大異跡、在人前使火自天降地、</verse>
				<verse number="14">彼得權、在獸前行異跡、以此惑居於地之人、且命居地之人、作被刀傷而尚活之獸之像、</verse>
				<verse number="15">彼亦有權、賜生氣與獸像、使獸像能言、又能使不拜獸像者皆被殺、</verse>
				<verse number="16">彼又使眾、或大或小、或貧或富、或自主者、或為奴者、皆在其右手、或在其額、受印記、</verse>
				<verse number="17">人若不受印記、即獸之名或獸之名數、彼使之皆不得貿易、</verse>
				<verse number="18">獸名之數、有智者可記算之、乃人之數也、其數六百六十六、知此者、則有智慧矣、</verse>
			</chapter>
			<chapter number="14">
				<verse number="1">我又觀、見羔立於邭山、偕之者有十四萬四千人、皆有羔與父之名、書於額、</verse>
				<verse number="2">我聞自天有聲、如眾水之聲、如大雷之聲、又聞彈琴者、彈其琴之聲、</verse>
				<verse number="3">彼眾在寶座及四靈物與諸長老前、歌詩、所歌者彷彿新詩、除由地上被贖之十四萬四千人、無人能學此詩、</verse>
				<verse number="4">彼乃終身清潔、不與婦女苟合污己之身、羔無論何往、彼皆從這、彼乃由人中被贖、得為獻於上帝及羔之首果、</verse>
				<verse number="5">其口無謊言、在上帝寶座前、無可指責也、○</verse>
				<verse number="6">我又見一天使、飛於天中、彼有永遠之福音、欲傳與居地之人、即諸國諸族諸方諸民、</verse>
				<verse number="7">大聲曰、爾當敬畏上帝、以榮光歸之、蓋其審判之時己至、當崇拜造天地海及眾水泉者、</verse>
				<verse number="8">又有一天使隨其後、曰、大城巴比倫、已傾矣、已傾矣、因彼使萬國飲其淫亂之毒酒也、○</verse>
				<verse number="9">又有第三天使隨彼後、大聲曰、若有拜獸與獸像、且受印記於額或於手者、</verse>
				<verse number="10">彼必飲上帝盛怒之酒、乃無所雜之酒、斟於上帝盛怒之盃中者、又必在諸聖天使及羔前、受苦於火與硫磺、</verse>
				<verse number="11">其受苦之烟上騰、至於世世、凡拜獸與獸像、及凡受其名之印記者、晝夜不得安然、</verse>
				<verse number="12">聖徒之忍耐於此可見矣、彼乃守上帝之誡、且信耶穌者也、○</verse>
				<verse number="13">我聞自天有聲、向我曰、爾當筆之於書、自今以後、宗主而死之人有福矣、聖神曰、然、蓋必息其勞苦、而其功亦隨之、○</verse>
				<verse number="14">我又觀、見有白雲、坐雲上者彷彿人子、首戴金冕、手執利鐮、</verse>
				<verse number="15">又有天使自殿出、向坐雲上者大聲呼曰、地上之百穀已熟、收割之時已至、可用爾之鐮收割矣、</verse>
				<verse number="16">坐雲上者、即將鐮擲於地、地上之百穀皆被收割、○</verse>
				<verse number="17">又有一天使、由在天之殿而出、手亦執利鐮、</verse>
				<verse number="18">又有一掌火之天使、自祭壇出、大聲向執利鐮者呼曰、地上之葡萄已熟、可用爾之利鐮割之、</verse>
				<verse number="19">天使將鐮擲於地、地上之葡萄皆收割矣、投入上帝盛怒之大酒醡、</verse>
				<verse number="20">醡在城外被踐踏、汁如血出於醡、高至馬勒、長約六百里、</verse>
			</chapter>
			<chapter number="15">
				<verse number="1">又見大且奇之異象在天、即七天使掌末次之七災、蓋上帝之怒以此而盡焉、</verse>
				<verse number="2">我見彷彿有玻璃海、有火雜於其中、且見勝獸並其像其印記其名數者、皆立於玻璃海上、手執上帝琴、</verse>
				<verse number="3">乃歌上帝之僕摩西詩、與羔詩、云、全能之主上帝乎、爾之所為大哉、奇哉、眾聖者之王乎、爾之所行、乃公義者、乃真實者、</verse>
				<verse number="4">主乎、誰敢不敬畏爾、不歸榮於爾名乎、惟爾為聖、萬民必至、崇拜於爾前、蓋爾義行顯現矣、○</verse>
				<verse number="5">此後、我觀、見在天作證之幕之殿已開、</verse>
				<verse number="6">掌七災之七天使自殿而出、衣潔白有光、細麻布之衣、胸束金帶、</verse>
				<verse number="7">四靈物之一、以金鼎七、滿盛永生上帝之怒、授於七天使、</verse>
				<verse number="8">因上帝之榮光威能、殿遂滿以烟、七天使之七災未降畢、無有能入殿者、</verse>
			</chapter>
			<chapter number="16">
				<verse number="1">我聞大聲自殿出、向七天使曰、往、以盛上帝之怒之七鼎、傾於地、○</verse>
				<verse number="2">第一天使乃往、傾其鼎於地、遂有惡毒之瘡、生於受獸之印記而拜獸像者之身、○</verse>
				<verse number="3">第二天使傾其鼎於海、海則變如死人之血、海中之生物皆死矣、○</verse>
				<verse number="4">第三天使傾其鼎於江河水泉、皆變為血、</verse>
				<verse number="5">我聞掌水之天使曰、今在、昔在、後永在之聖主乎、爾如是審判、義矣、</verse>
				<verse number="6">蓋彼等曾流聖徒及先知之血、今爾以血飲之、此乃彼所當得者也、</verse>
				<verse number="7">我又聞有聲自祭壇出、曰、然、全能之主上帝乎、爾之審判乃真實義也、○</verse>
				<verse number="8">第四天使傾其鼎於日、賜其有能、以烈火曝人、</verse>
				<verse number="9">人被曝以熱、即謗有權降此諸災之上帝之名、且不悔改、不以榮歸上帝、○</verse>
				<verse number="10">第五天使、傾其鼎於獸之座位、獸之國即暗矣、人皆痛甚而齩己之舌、</verse>
				<verse number="11">又因生瘡痛苦、則謗上帝、仍不悔改其所為、○</verse>
				<verse number="12">第六天使傾其鼎於伯辣大河、河水即乾、欲為由東方來之諸王備路、</verse>
				<verse number="13">我見有三邪鬼似蛙、自龍口獸口及偽先知之口而出、</verse>
				<verse number="14">彼即鬼之靈、能行異跡、往就天下之諸王、使之於全能上帝之大日集戰、</verse>
				<verse number="15">我至、如盜至然、凡儆醒而守己之衣、免赤身現醜、有福矣、</verse>
				<verse number="16">彼乃集諸王於一處、其處、希百來音、名亞馬額頓、○</verse>
				<verse number="17">第七天使傾其鼎於空中、則有大聲自天之殿及寶座而出、曰、畢矣、</verse>
				<verse number="18">遂有多聲、雷轟、電閃、且有至大之地震、自有人生在地以來、地震未有如此之大者、</verse>
				<verse number="19">大城裂為三、異邦之諸城亦皆傾矣、上帝憶大城巴比倫、欲以盛己忿怒之酒盃遞與之、</verse>
				<verse number="20">諸島皆逝去、山岳不見矣、</verse>
				<verse number="21">又有大雹、自天降於人身、每雹重約一鈞、人受雹之災、則謗上帝、蓋其災甚也、</verse>
			</chapter>
			<chapter number="17">
				<verse number="1">執七鼎之天使、其中有一就我而言曰、爾來、我以坐於諸水上之大淫婦必受之刑、示爾、</verse>
				<verse number="2">地之諸王、曾與之行淫、居於地之人、飲其淫亂之酒、皆沉醉、</verse>
				<verse number="3">我遂感於聖神、天使帶我至曠野、見一婦坐絳色獸、獸有七首十角、遍體皆有僭妄之號、</verse>
				<verse number="4">婦衣紫色絳色之衣、飾以金珠寶石、手執金盃、盃中盛滿可憎之物、及其淫亂之污穢、</verse>
				<verse number="5">有名書其額曰、隱秘、大巴比倫、地上諸淫婦與可憎之物之母也、</verse>
				<verse number="6">我又見此婦飲聖徒之血、及為耶穌作證者之血、飲醉矣、我見婦、則大駭異、</verse>
				<verse number="7">天使問我曰、爾何駭異、我以婦、及其所坐七首十角獸之隱秘之意、告爾、</verse>
				<verse number="8">爾所見之獸、昔有、今無、彼將自無底坑出、而歸於沉淪、凡居於地之人、其名自創世以來、未記於生命書者、見獸昔有今無、後必再有、則皆奇異、</verse>
				<verse number="9">有智慧之心者、可知其意、七首乃婦所坐之七山、</verse>
				<verse number="10">又乃七王、五王已傾、一王尚在、一王尚未至、至、則必暫存、</verse>
				<verse number="11">昔有今無之獸、乃第八王、亦列於七王內、彼必歸於沉淪、</verse>
				<verse number="12">爾所見之十角乃十王、尚未受國、但偕獸受權如王、一時耳、</verse>
				<verse number="13">王皆懷一心、以己權己能與獸、</verse>
				<verse number="14">彼眾與羔戰、羔必勝之、蓋羔乃萬主之主、萬王之王、從羔之人、皆被召者、蒙選者、忠信者</verse>
				<verse number="15">天使又向我曰、爾所見淫婦所坐之諸水、即諸國、諸民、諸族、諸方也、</verse>
				<verse number="16">爾所見之獸、與其十角、彼必惡此淫婦、使之貧乏赤身、亦必食其肉、而焚之以火、</verse>
				<verse number="17">蓋上帝以成己旨之心、賜此十王、使彼同心、以彼之國與獸、待上帝之前言應焉、</verse>
				<verse number="18">爾所見之婦、即治地之諸王之大城、</verse>
			</chapter>
			<chapter number="18">
				<verse number="1">此後、我又見一天使、自天而降、掌大權、光輝普照於地、</verse>
				<verse number="2">大聲呼曰、大城巴比倫、已傾矣、已傾矣、今成鬼之居處、與眾邪鬼、及諸污穢可憎之鳥之樊籠、</verse>
				<verse number="3">因萬國皆飲其淫亂之毒酒、地之諸王與彼行淫、地之諸商、因彼奢華過甚、而富饒焉、○</verse>
				<verse number="4">我又聞自天有聲曰、我之民、爾當出此城、免爾與之同有罪、受其所受之災、</verse>
				<verse number="5">蓋其罪惡滔天、上帝憶其不義之事、</verse>
				<verse number="6">當按其所待人者待之、按其所為者加倍報之、於其所斟之盃、亦加倍斟與之、</verse>
				<verse number="7">彼如何榮己、如何奢華、當使之如何痛苦哀傷、蓋其心內云、我坐皇後之座位、我非寡婦、永不至於哀傷也、</verse>
				<verse number="8">故一日之間、其災必至、死亡、哀傷、饑荒、彼亦必被火焚、蓋審判彼之主上帝、乃有大能者也、</verse>
				<verse number="9">地之諸王、素與彼行淫奢華者、見焚彼之煙、則為之痛泣哀哭、</verse>
				<verse number="10">彼等因畏其苦而遠立、曰、哀哉、哀哉、大城巴比倫、鞏固之城也、蓋一時間、爾之審判至矣、</verse>
				<verse number="11">地之諸商亦痛泣哀傷、因無再買其貨物者、</verse>
				<verse number="12">其貨乃金、銀、寶石、珍珠、細麻布、紫色之染料、綢、縀、絳色之染料、各種香木、象牙之諸器、及佳木、銅、鐵、白石之諸器、</verse>
				<verse number="13">又有肉桂、香料、香膏、乳香、酒、油、細麵、粉麥、牛、羊、車、馬、僕、婢、</verse>
				<verse number="14">巴比倫、爾所嗜之果實已離爾、諸奢華之物亦已離爾、爾必不復見之矣、</verse>
				<verse number="15">以此諸物貿易、由巴比倫致富之諸商、因畏其苦而遠立、痛泣哀傷、曰、</verse>
				<verse number="16">哀哉、哀哉、此大城也、素衣細麻布紫色絳色之衣、飾以金珠寶石、今如此大富、一時間、皆消滅矣、</verse>
				<verse number="17">凡船主及船戶、與坐船者、並航海之諸商、皆遠立、</verse>
				<verse number="18">見焚彼之煙、則大呼曰、何城能比此大城、</verse>
				<verse number="19">乃以塵撒於首、痛哭哀傷、呼曰、哀哉、哀哉、此大城也、凡有船在海者、賴其珍寶而富饒、今一時間、成為荒場、</verse>
				<verse number="20">天乎、諸聖使徒、諸先知乎、爾當為彼而喜、蓋上帝已報之、為爾伸冤矣、○</verse>
				<verse number="21">於是又一有大力之天使、舉石、如大磨者、投於海、曰、大城巴比倫、必如此猛然被傾、再不得見矣、</verse>
				<verse number="22">彈琴、作樂、品簫、吹角之聲、不復聞於爾中、百工不復見於爾中、磨聲不復聞於爾中、</verse>
				<verse number="23">燈光不復照於爾中、新郎與新婦之聲、不復聞於爾中、蓋與爾貿易者、乃在地之大夫、且萬國皆被爾之巫術迷惑焉、</verse>
				<verse number="24">先知聖徒、及凡在地被殺者之血、於此城中、皆得見之矣、</verse>
			</chapter>
			<chapter number="19">
				<verse number="1">此後、我聞如群眾之大聲於天、曰、啊唎𡀔啞、拯救、榮光、尊貴、權能、皆為我主上帝所有者、</verse>
				<verse number="2">其審判乃真實公義、大淫婦、即以淫亂敗壞世者、上帝曾審判之、且報之、為其僕伸流血之冤、</verse>
				<verse number="3">群眾又曰、啊唎𡀔啞、焚淫婦之煙上騰、至於世世矣、</verse>
				<verse number="4">二十四長老、及四靈物、則伏而崇拜坐寶座之上帝、曰、亞門、啊唎𡀔啞、</verse>
				<verse number="5">有聲自寶座而出、曰、我上帝之眾僕、凡敬畏上帝者、無論大小、皆當讚美上帝、</verse>
				<verse number="6">我聞如群眾之聲、如多水之聲、如巨雷之聲、曰、啊唎𡀔啞、蓋全能之主上帝、王矣、</verse>
				<verse number="7">我等當歡欣踴躍、而以榮光歸之、因羔之婚期已至、其婦已自備齊、</verse>
				<verse number="8">婦蒙賜、得衣潔白有光細麻布之衣、此細麻布、譬聖徒之義行也、</verse>
				<verse number="9">天使向我曰、爾筆之於書曰、凡蒙召赴羔之婚筵者、有福矣、又曰、此乃上帝之真言、</verse>
				<verse number="10">我即伏於其足前、欲拜之、彼向我曰、不可、我與爾、且與爾之兄弟、即為耶穌作證者同為僕、爾惟拜上帝、蓋感先知之聖神、與感為耶穌作證者、一也、○</verse>
				<verse number="11">我見天開、有一白馬、騎馬者、其名忠信真實、彼審判與戰、皆以公義、</verse>
				<verse number="12">其目如火燄、首戴多冕、有所書之名、惟己識之、己之外、無識之者、</verse>
				<verse number="13">彼衣染血之衣、彼之名、稱為上帝之道、</verse>
				<verse number="14">在天之諸軍從之、皆騎白馬、衣潔白細麻布之衣、</verse>
				<verse number="15">有利劍自其口出、可擊列邦、彼又以鐵杖治之、且踐踏全能上帝忿怒之酒醡、</verse>
				<verse number="16">在其腿邊之衣上、有名書曰、萬王之王、萬主之主、○</verse>
				<verse number="17">我見一天使立於日中、向飛於空中之眾鳥大聲呼曰、爾來、集於上帝之大筵、</verse>
				<verse number="18">食列王將軍勇士之肉、又食馬與騎馬者之肉、亦食自主者、為奴者、及大小人民之肉、○</verse>
				<verse number="19">我見獸、與地之諸王、並其眾軍已集、欲與騎馬者、及其軍戰、</verse>
				<verse number="20">獸被擒、偽先知、曾於獸前行異跡、迷惑受獸之印記及拜獸像者、彼與獸同被擒、皆生而見投於硫磺之火坑、</verse>
				<verse number="21">其餘皆被騎白馬者口所出之劍殺之、鳥食其肉皆飽矣、</verse>
			</chapter>
			<chapter number="20">
				<verse number="1">我見天使自天而降、手執無底坑之鑰、及一大鏈、</verse>
				<verse number="2">遂執龍、即古蛇、即魔鬼撒但縛彼一千年、</verse>
				<verse number="3">投之於無底坑、將無底坑鎖閉、而加封於其上、免彼復惑列邦、待千年滿後、則必暫釋之、○</verse>
				<verse number="4">我見數座位、有坐之者、得審判之權、我又見為作耶穌之證、及為傳上帝之道、而被斬者之靈魂、即未拜獸與獸像、亦未受其印記於額於手者、皆復生、而與基督共王一千年、</verse>
				<verse number="5">此乃第一次之復生、其餘之死者、尚不復生、待滿千年也、</verse>
				<verse number="6">凡得第一次之復生者、福矣、聖矣、第二次之死不能臨於其身、彼必為上帝與基督之祭司、且與基督共王一千年、○</verse>
				<verse number="7">千年既滿、撒但必由監被釋、</verse>
				<verse number="8">出而惑地上四方之邦國、惑谷與瑪谷、使之集戰、其數多如海沙、</verse>
				<verse number="9">彼乃橫行天下、圍聖徒之營、與蒙愛之城、即有火自上帝自天而降、焚滅之、</verse>
				<verse number="10">惑彼之魔鬼、被投於硫磺之火坑、即獸與偽先知所被投之處、在彼必晝夜痛苦、至於世世、○</verse>
				<verse number="11">我見一白色大寶座、及坐之者、天與地皆由其前而逝去、不再得可居之處矣、</verse>
				<verse number="12">我又見死者、無論大小、皆立於上帝前、有書被展、又有一書被展、即生命書也、諸死者皆憑書所記、按其所行、而受審判、</verse>
				<verse number="13">海遂交出其中之死者、死亡與陰府、亦交出其中之死者、各皆按其所行受審判、</verse>
				<verse number="14">死亡與陰府皆被投於火坑、此乃第二次之死也、</verse>
				<verse number="15">若有不見記於生命書者、亦被投於火坑、</verse>
			</chapter>
			<chapter number="21">
				<verse number="1">我見有新天新地、蓋前之天與地已逝、海亦不復有、</verse>
				<verse number="2">我約翰見聖城新耶路撒冷、自上帝自天而降、備齊以待、如新婦妝飾以待其夫、</verse>
				<verse number="3">我聞大聲自天曰、上帝之殿在人間、上帝必與人偕居、人必為上帝之民、上帝亦必自偕之、而為彼之上帝、</verse>
				<verse number="4">上帝必盡拭其目之淚、不復有死亡、哀傷、哭泣、痛苦、蓋前事己逝矣、</verse>
				<verse number="5">坐寶座者曰、我以一切而更新之、且向我曰、爾當筆之於書、因此言真實、誠可信也、</verse>
				<verse number="6">又向我曰、畢矣、我乃啞唎𠵽、乃啊咪咖、乃始乃終、我必以生命泉之水、不取貲財而賜與渴者、</verse>
				<verse number="7">得勝者、得以萬物為業、我必為彼之上帝、彼必為我之子、</verse>
				<verse number="8">但畏怯者、不信者、可惡者、殺人者、行淫者、巫覡者、拜偶像者、及凡言謊言者、彼皆必於硫磺之火坑受苦、此乃第二次之死也、○</verse>
				<verse number="9">七天使執盛滿末次七災之七鼎、其一就我曰、爾來、我以新婦、即羔之妻、示爾、</verse>
				<verse number="10">我感於聖神、天使帶我至一大且高之山、示我以大城、即聖耶路撒冷、自上帝自天而降、</verse>
				<verse number="11">城有上帝之榮、城之光輝如至貴之寶石、如澄澈之金剛石、</verse>
				<verse number="12">有墻大且高、有門十二、門有十二天使守之、又有以色列十二支派之名、書於各門之上、</verse>
				<verse number="13">東有三門、北有三門、南有三門、西有三門、</verse>
				<verse number="14">城墻有十二基、基上有羔之十二使徒之名、</verse>
				<verse number="15">向我言者執金杖、欲量城、及城門、城墻、</verse>
				<verse number="16">其城四方、長闊同、天使以杖量城、得四千里、長闊高同、</verse>
				<verse number="17">又量墻、按人之尺寸、即天使之尺寸、共得一百四十四尺、</verse>
				<verse number="18">墻以金剛石築之、城內屋宇、皆以精金造之、如澄澈之玻璃、</verse>
				<verse number="19">城墻之基、以諸寶石飾之、第一基乃金剛石、二乃藍寶石、三乃綠瑪瑙、四乃綠寶石、</verse>
				<verse number="20">五乃紅瑪瑙、六乃黃寶石、七乃黃璧璽、八乃水蒼玉、九乃紅璧璽、十乃翡翠、十一乃紅寶石、十二乃紫晶、</verse>
				<verse number="21">其十二門以十二珠為之、每門一珠、城街乃精金、如透澈之玻璃、</verse>
				<verse number="22">我不見城中有殿、蓋全能之主上帝及羔為其殿也、</verse>
				<verse number="23">城不需日月照之、蓋上帝之榮耀光照之、且羔為城中之明燈也、</verse>
				<verse number="24">得救之萬民皆在此光中行、世之諸王以己之尊榮歸於此城、</verse>
				<verse number="25">城中無夜、乃常晝也、城門永不閉、</verse>
				<verse number="26">人以列邦之尊榮皆歸於此城、</verse>
				<verse number="27">凡不潔者、行可惡之事者、與造謊言者、皆不得入此城、惟記於羔之生命書者、得入焉、</verse>
			</chapter>
			<chapter number="22">
				<verse number="1">天使以生命水之河示我、其水澄澈如水晶、自上帝及羔之寶座而出、</verse>
				<verse number="2">在城之街中、河之左右、有生命樹、結十二種之果、每月結其果、其樹之葉乃為醫治列邦、</verse>
				<verse number="3">城中不再有被咒詛者、上帝及羔之寶座在彼、其僕皆必事之、</verse>
				<verse number="4">僕必見其面、其名亦必書於僕之額、</verse>
				<verse number="5">城中無夜、不需燈光日光、蓋主上帝光照之、彼眾必王、至於世世、○</verse>
				<verse number="6">天使又向我曰、此言真實、誠可信也、聖先知之主上帝遣其使者、欲以必速成之事告其眾僕、</verse>
				<verse number="7">我必速至、守此書之預言者、有福矣、○</verse>
				<verse number="8">此諸事乃我約翰所見所聞者、既見聞之、即於以此諸事示我之天使足前俯伏、欲拜之、</verse>
				<verse number="9">彼向我曰、不可、我與爾、及爾之兄弟諸先知、並守此書之言者、同為僕、爾惟拜上帝、○</verse>
				<verse number="10">天使又曰、勿封此書之預言、蓋其時已近矣、</verse>
				<verse number="11">不義者仍不義、污穢者仍污穢、義者仍義、聖者仍聖、</verse>
				<verse number="12">我必速至、賞罰在我、按各人所行而報之、</verse>
				<verse number="13">我乃啞唎𠵽乃啊咪咖、乃始乃終、乃首先者、乃末後者、</verse>
				<verse number="14">守上帝之誡者、有福矣、蓋彼必得生命樹之果、亦必得由門入城、</verse>
				<verse number="15">凡犬類、巫覡者、行淫者、殺人者、拜偶像者、及好謊言造謊言者、皆在城外、○</verse>
				<verse number="16">我耶穌遣我之使者、為眾教會、以此諸事告爾等、我乃大闢之根所生者、我乃大闢之苗裔、乃明朗之晨星、○</verse>
				<verse number="17">聖神與新婦皆曰來、聞之者亦可曰來、凡渴者可來、凡欲之者、可不費貲財、而取生命之水矣、○</verse>
				<verse number="18">我切告凡聞此書預言之人、此書之預言、若有人加增、上帝必以此書所記之諸災、加於其身、</verse>
				<verse number="19">此書之預言、若有人刪除、上帝必由生命書除其名、不許彼居於聖城、使其不得享此書中所記之福、○</verse>
				<verse number="20">證此事者曰、我誠速至矣、亞門、主耶穌乎、願爾至焉、</verse>
				<verse number="21">願我主耶穌基督之恩、常在爾眾中、亞門、</verse>
			</chapter>
		</book>
	</testament>
</bible>