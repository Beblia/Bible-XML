<?xml version="1.0" encoding="UTF-8"?>
<bible translation="Arabic Lebanese (bil 3arabe App)" link="https://www.bible.com/bible/3869/ROM.13.BB3ARABE" status="Lebanese.bible © 2024 Bible Society Lebanon Bible Society street Bible Society Center Sed El Bouchryeh Beirut - Lebanon P.O.Box: 11-0747 Riad El Solh, Beirut 1107 2060, Lebanon All Rights Reserved.">
	<testament name="New">
		<book number="40">
			<chapter number="1">
				<verse number="1">Hayde sleelet YASOU3 el-MASI7 2eben Daoud 2eben Ibrahim:</verse>
				<verse number="2">Ibrahim walad Is7ak. W-Is7ak walad Ya3koub. W-Ya3koub walad Yahouza w-ekhewto.</verse>
				<verse number="3">W-Yahouza walad Faris w-Zara7 min Thamar. W-Faris walad 7asroun. W-7asroun walad Aram.</verse>
				<verse number="4">W-Aram walad 3amminadab. 3amminadab walad Na7shoun. W-Na7shoun walad Salamoun.</verse>
				<verse number="5">W-Salamoun walad Bou3az min Ra7ãb. W-Bou3az walad 3oubid min Ra3outh. W-3oubid walad Yassa.</verse>
				<verse number="6">W-Yassa walad Daoud el-malik. W-Daoud walad Sulayman min zawjet Ouriya.</verse>
				<verse number="7">W-Sulayman walad Ra7ba3am. W Ra7ba3am walad Abiya. W-Abiya walad Ãsa.</verse>
				<verse number="8">W-Ãsa walad Youshafat. W-Youshafat walad Youram. W-Youram walad 3ouzziya.</verse>
				<verse number="9">W-3ouzziya walad Youtham. W-Youtham walad A7az. W-A7az walad 7azkiya.</verse>
				<verse number="10">W-7azkiya walad Manassa. W-Manassa walad Ãmoun. W-Ãmoun walad Youshiya.</verse>
				<verse number="11">W-Youshiya walad Yakouniya w-ekhewto bi zaman el-sabi la-Babel.</verse>
				<verse number="12">Min ba3d el-sabi la-Babel Yakouniya walad Sha2alta2il. W-Sha2alta2il walad Zaroubabel.</verse>
				<verse number="13">W-Zaroubabel walad Abihoud. W-Abihoud walad Aliyakim. W-Aliyakim walad 3azour.</verse>
				<verse number="14">W-3azour walad Sadouk. W-Sadouk walad Akhim. W-Akhim walad Aliyoud.</verse>
				<verse number="15">W-Aliyoud walad Ali3azar. W-Ali3azar walad Mattan. W-Mattan walad Ya3koub.</verse>
				<verse number="16">W-Ya3koub walad Youssef zawj Maryam yalle waladet YASOU3 w-esmo al MASI7.</verse>
				<verse number="17">W-majmou3 el-ajyel min Ibrahim la-Daoud arba3-ta3shar jeel. W-min Daoud la-Sabi Babel arba3-ta3shar jeel. W-min Sabi Babel lal-MASI7 arba3-ta3shar jeel.</verse>
				<verse number="18">Hayde 2ossit miled YASOU3 el-MASI7: kenit emmo Maryam makhtoube la-Youssef, tbayyan abl ma teskon ma3o enna 7eble min el-ROU7 el-2ODOS.</verse>
				<verse number="19">W-ken Youssef rejjel sale7 w-ma ken baddo yekshouf 2amra, fa-arrar enno yetreka bel-serr.</verse>
				<verse number="20">W-houe w-3am bifakker bi-hal-shi, zaharlo malèk el-RAB bel-7elm w-2allo: "ya Youssef 2eben Daoud, ma tkhaf enno tekhod Maryam zawje elak. Hiye 7eble min el-ROU7 el-2ODOS,</verse>
				<verse number="21">w-ra7 twallid 2eben w-tsammih YASOU3, li2anno bikhallis sha3bo min khatayahon.</verse>
				<verse number="22">Hayda kello sar 7atta ysir yalle 2alo el-RAB bi-wastet el-nabe:</verse>
				<verse number="23">"Ra7 te7bal el-3azra2, w-twaled 2eben w-esmo ra7 ykoun "3AMMANOU2IL", ye3ne ALLAH ma3na.</verse>
				<verse number="24">W-lamma 2am Youssef min el-nawm, 3eml bi-yalle 2amaro yeh malèk el-RAB. Jeb marto 3ala beyto,</verse>
				<verse number="25">w-ma 3erefa 7atta waladit 2ebna w-sammeh YASOU3.</verse>
			</chapter>
			<chapter number="2">
				<verse number="1">Lamma welid YASOU3 bi-Beyt-La7m el-Yahoudiye, 3ala 3ahd el-malik Hirodos, ejo 3ala-Ourashalim majous min el-shar2</verse>
				<verse number="2">w-2alo: "wayno el-mawloud, malik el-Yahoud? Shefna nejemto bel-shar2, w-jeena 7atta nesjedlo."</verse>
				<verse number="3">W-sem3 el-malik Hirodos, w-edtarab houe w-kell Ourashalim.</verse>
				<verse number="4">Jama3 kell rou2asa el-kahane w-mou3allimi el-sha3b w-sa2aloun: "wayn ra7 youlad el-MASI7?"</verse>
				<verse number="5">Jewabouh: "bi-Beyt-La7m el-Yahoudiye, li2anno hek katab el-nabe:</verse>
				<verse number="6">"Ya Beyt-La7m, ard Yahouza, ente mannik el-azghar bi-moudon Yahouza, li2anno minnik ra7 yetla3 ra2is byer3a sha3be Isra2il."</verse>
				<verse number="7">Da3a Hirodos el-majous bel-serr w-t7a'2a2 minnon aymata zaharet el-nejme,</verse>
				<verse number="8">min ba3da ba3aton 3ala Beyt La7m w-2allon: "rou7o w-fattsho mni7 3an el-tofl. W-lamma bitle2ouh khabroune 7atta rou7 ana kamen w-esjedlo."</verse>
				<verse number="9">Lamma sem3o kalem el-malik fallo. W-lamma keno 3al-tari2 toli3 el-najm yalle shefouh bel-shar2, w-meshe eddemon 7atta wossil 3ala el-matra7 yalle fi el-tofl w-we2f faw2o.</verse>
				<verse number="10">W-lamma shefo el-nejme fer7o fara7 3azeem,</verse>
				<verse number="11">w-feto 3al-beyt w-le2o el-tofl ma3 emmo Maryam. Raka3o w-sajadoulo, w-min ba3da fata7o kyeson w-2addamoulo dahab w-bakhour w-morr.</verse>
				<verse number="12">W-anzaron ALLAH bel-7elm enno ma yerja3o la-3and Hirodos, w-akhado tari2 tene ta-yousalo 3ala bledon.</verse>
				<verse number="13">Min ba3d ma ra7o el-majous, zahar malèk el-RAB la-Youssef bel-7elm w-2allo: "2oum, 7mol el tofl w-emmo 3ala Masr w-skon honik, 7atta 2ellak aymata bterja3, li2anno Hirodos ra7 yfattish 3an el-tofl ta-ye2etlo."</verse>
				<verse number="14">2am Youssef w-akhad el-tofl w-emmo bel-leyl w-ra7 3ala Masr.</verse>
				<verse number="15">W-sakan fiya 7atta met Hirodos, ta-ysir yalle 2alo el-RAB bi-wastet el-nabe: "min Masr d3it 2ebne."</verse>
				<verse number="16">Lamma shef Hirodos enno el-Majous stahza2o fih, ghodib ktir w-2amar bi-2atl kell tofl bi-Beyt-La7m w-dawa7iya, min 2eben senteyn w-ella, 7asab el-wa2et yalle t7a'2a2o minno el-majous,</verse>
				<verse number="17">w-sar yalle 2alo el-nabe Ermiya:</verse>
				<verse number="18">"Sourakh nsama3 bel-Rama, beke w-na7ib ktir, Ra7eel 3am tebke 3ala wleda w-ma badda enno tet3azza, li2annon khtafo min el-woujoud."</verse>
				<verse number="19">W-lamma met Hirodos zahar malèk el-RAB la-Youssef bel-7elm, w-houe bi-Masr</verse>
				<verse number="20">w-2allo: "2oum, 7mol el-tofl w-emmo w-rja3o 3ala ard Isra2il, li2anno yalle 2arraro ye2tlouh meto."</verse>
				<verse number="21">2am w-akhad el-tofl w-emmo w-reje3 3ala ard Isra2il.</verse>
				<verse number="22">Bass lamma sem3 enno Arkhilawos sar malik 3ala el-Yahoudiye matra7 Hirodos bayyo, khaf enno yrou7 3leya. W-anzaro ALLAH bel-7elm, w-ra7 3al-Jaleel.</verse>
				<verse number="23">W-eja 3ala madine esma el-Nassira w-sakan fiya, la-ytemm yalle 2alouh el-anbiya: "ra7 ysammouh Nasireh."</verse>
			</chapter>
			<chapter number="3">
				<verse number="1">W-bi-haydik el-iyem eja You7anna el-ma3maden ta-ybashir bi-barriyet el-Yahoudiye</verse>
				<verse number="2">w-sar y2oul: "toubou, li2anno malakout el-sama 2arrab!"</verse>
				<verse number="3">W-You7anna houe yalle 2asado el-nabe Ashe3ya lamma 2al: "sawt 3am yesrokh bel-barriye: 7addro tari2 el-RAB w-khallo tor2ato jelse."</verse>
				<verse number="4">W-ken You7anna yelbos tyeb min wabr el-jamal, w-3ala khasro zennar min jeled, w-byekol jarad w-3asal barri.</verse>
				<verse number="5">W-keno el-nes yetla3o la-3ando min Ourashalim w-kell el-Yahoudiye w-kell el-manta2a el-mou7ita bel-Ordon.</verse>
				<verse number="6">Ta-y3ammedon bi-nahr el-Ordon, me3terfin bi-khatayahon.</verse>
				<verse number="7">W-shef You7anna enno ktar min el-ferrisiyyin wel-saddoukiyyin 3am yejo la-3ando ta-yet3ammado, fa-2allon: "ya wled el-afa3e, meen 3allamkon enno teherbo min el-ghadab el-jeye?</verse>
				<verse number="8">3tou thamar ybarhen 3ala tawbetkon,</verse>
				<verse number="9">w-ma t2oulo la-7alkoun: bayyna houe Ibrahim. Ana b2elkoun: ALLAH edir ya3mil min hal-7jara abne2 la-Ibrahim.</verse>
				<verse number="10">Layko el-fa2s 3ala jouzou3 el-shajar, kell shajra ma bta3te thamar tayyib bten2ata3 w-btenrama bel-nar.</verse>
				<verse number="11">Ana b3ammedkon bel-may lal-tawbe, bass yalle jeye min ba3de houe a2wa minne, w-ma best7e2, 7atta, e7mol sandalo. Houe bi3ammedkon bel-ROU7 el-2ODOS wel-nar,</verse>
				<verse number="12">w-byekhod el-medraye bi-2ido w-bina2e baydaro, byejma3 el-2am7 bi-makhzano w-bye7ro2 el-tebn bi-nar ma btontofe.</verse>
				<verse number="13">W-eja YASOU3 min el-Jaleel lal-Ordon la-yet3ammad 3ala 2id You7anna.</verse>
				<verse number="14">Mana3o You7anna w-2allo: "Ana bi-7aje et3ammad 3ala 2idak enta, keef jeye enta la-3ande ta-ana 3ammdak?</verse>
				<verse number="15">Jewabo YASOU3: "khalle hal-shi ysir halla2, li2anno min khilelo mintammem mashi2it ALLAH." Se3eta wefa2 You7anna.</verse>
				<verse number="16">W-t3ammad YASOU3 w-toli3 deghre min el-may. W-nfata7etlo el-sama, w-shef ROU7 ALLAH 3am yenzal ka2anno 7amemeh w-nezl 3le.</verse>
				<verse number="17">W-nsama3 sawt min el-sama 3am bi2oul: "hayda houe 2ebne el-7abib yalle rdeet 3anno."</verse>
			</chapter>
			<chapter number="4">
				<verse number="1">W-akhad el-ROU7 el-2ODOS YASOU3 3ala el-barriye ta-yjarbo eblees</verse>
				<verse number="2">sam arb3een yawm w-arb3een leyle la-7add ma je3.</verse>
				<verse number="3">2arrab minno el-moujarreb w-2allo: "eza kent 2eben ALLAH, 2oul la-hal-7jara enno tsir khebz.</verse>
				<verse number="4">Jewabo: "bi2oul el-kteb: ma bi3eesh el-2ensen bass min el-khebz, bi3eesh min kell kelme btosdor min temm ALLAH."</verse>
				<verse number="5">W-akhado eblees 3ala el-madine el-m2addase, w-we2fo 3ala sherfit el-haykal</verse>
				<verse number="6">w-2allo: "eza kent 2eben ALLAH kebb 7alak la-ta7t, li2anno el-kteb bi2oul: biwasse maleyekto fik w-bye7emlouk 3ala 2ideyon 7atta ma-tedrob ejrak bi-7ajar.</verse>
				<verse number="7">Jewabo YASOU3: "bi2oul el-kteb kamen: ma tjarrib el-RAB Ilehak."</verse>
				<verse number="8">W-akhado eblees 3ala jabal 3ale ktir, w-farjeh kell mamelek el-dene w-majda</verse>
				<verse number="9">w-2allo: "ba3tik hayda kello, eza sajadtelle w-3abadetne."</verse>
				<verse number="10">Jewabo YASOU3: "b3od 3anne ya shaytan! li2anno el-kteb bi2oul: lal-RAB Ilehak btesjod, w-bte3bado elo wa7do."</verse>
				<verse number="11">Min ba3da tarako eblees, w-ejo maleyke ta-yekhdmouh.</verse>
				<verse number="12">W-sem3 YASOU3 bi-e3ti2al Youhanna, fa-reje3 3al-Jaleel.</verse>
				<verse number="13">Min ba3da tarak el-Nassira w-sakan bi-Kfarna7oum 3ala shatt ba7r el-Jaleel bi-bled Zabouloun w-Naftali,</verse>
				<verse number="14">7atta ysir yalle 2alo el-nabe Ashe3ya:</verse>
				<verse number="15">"Ya ard Zabouloun w-ard Naftali, 3ala tari2 el-ba7r, bel-meyle el-tenye min el-Ordon, ya Jaleel el-oumam!</verse>
				<verse number="16">El-sha3b el-mawjoud bel-3atm shef nour 3azeem, wel-mawjoudin bi-dene el-mawt w-3atmto toli3 3leyon el-nour."</verse>
				<verse number="17">W-ballash YASOU3 min haydak el-wa2et ybasher w-y2oul: "toubou, li2anno malakout el-sama 2arrab."</verse>
				<verse number="18">W-ken YASOU3 3am yemshe 3ala shatt ba7r el-Jaleel, shef khayyen henne Sem3an yalle mla2bino Boutros w-khayyo Endrawos 3am yzetto el-shabake bel-ba7r, li2annon keno siyyade.</verse>
				<verse number="19">2allon: "l7a2oune, la-a3mil minkon siyyadin bashar"</verse>
				<verse number="20">tarako shbekoun deghre w-le72ouh.</verse>
				<verse number="21">W-fall min honik w-shef khayyen ghayron, henne Ya3koub 2eben Zabada w-khayyo You7anna, ma3 bayyon Zabada bi-shakhtoura 3am bisall7o shbekon, nedehon.</verse>
				<verse number="22">Tarako el-shakhtoura w-bayyon bi-se3et el-se3a w-le72ouh.</verse>
				<verse number="23">Ken YASOU3 3am yebrom bi-kell el-Jaleel, w-y3allim bel-majeme3 w-ye3lon injil el-malakout w-yeshfe el-nes min kell marad.</verse>
				<verse number="24">Sar ma3rouf bi-kell Souriya, w-saro yjeebo la-3ando kell yalle 3endon awje3 w-amrad mekhtelfe: masalan el-monsabeen bel-sar3 wel-mkarsa7een w-yalle fiyon shyateen, fa-shafehon.</verse>
				<verse number="25">W-le72o nes ktir min el-Jaleel wel-moudon el-3ashra w-Ourashalim wel-Yahoudiye w-min wara el-Ordon.</verse>
			</chapter>
			<chapter number="5">
				<verse number="1">Lamma shef YASOU3 hal-jamaheer, toli3 3al-jabal w-2a3ad. W-2arrabo minno tlemizo,</verse>
				<verse number="2">w-sar y3allemon w-2al:</verse>
				<verse number="3">"niyyel el-fou2ara bel-Rou7, li2anno malakout el-sama houe elon.</verse>
				<verse number="4">"Niyyel el-ma7zouneen, li2annon byet3azzo.</verse>
				<verse number="5">"Niyyel yalle 3endon wade3a, li2annon byourato el-ard.</verse>
				<verse number="6">"Niyyel el-jou3aneen wel-3etshaneen lal-7a2i2a, li2annon byeshba3o.</verse>
				<verse number="7">"Niyyel yalle byer7amo, li2annon byenra7amo.</verse>
				<verse number="8">"Niyyel yalle 2loubon na2iye, li2annon bishoufo ALLAH.</verse>
				<verse number="9">"Niyyel yalle byezra3o el-salem, li2anno henne abne2 ALLAH.</verse>
				<verse number="10">"Niyyel el-moudtahadeen kermel el-7a2i2a, li2anno malakout el-sama houe elon.</verse>
				<verse number="11">"Niyyelkon eza sabboulkon w-edtahadoukon w-ftaro 3leykon kermele kell kelme ghalat.</verse>
				<verse number="12">Fra7o ktir, li2anno moukefa2etkon bel-sama 3azeeme. Hek edtahado el-anbiya min ablkon.</verse>
				<verse number="13">"Ento mel7 el-ard, eza el-mel7 ma ba2a ymalle7, shou yalle bireddelo ta3mto? Ma bi3oud yenfa3 la-shi, ella enno yenkabb w-yed3as 3le el-nes.</verse>
				<verse number="14">Ento nour el-3alam. Ma btetkhabba madine 3ala jabal,</verse>
				<verse number="15">w-ma byetdawwa srej w-byen7att ta7t el-mekyel, bel-3aks byen7att bi-matra7 3ale 7atta ydawwe la-kell yalle bel-beyt.</verse>
				<verse number="16">Khalle nourkon ydawwe hek lal-nes 7atta tbayyen a3melkon el-mni7a w-hek bimajjdo bayykon yalle bel-sama.</verse>
				<verse number="17">"Ma tfakkro enne jeet la-elghe el-shari3a w-ta3lim el-anbiya: ma jeet la-elghe, jeet la-kammel.</verse>
				<verse number="18">B2elkon el-7a2i2a: abl ma tenma7a el-sama wel-ard ma ra7 yenma7a 7arf wa7ad aw no2ta we7de min el-shari3a la-7add ma ykoun kell shi t7a'2a2.</verse>
				<verse number="19">Yalle bikhalef wassiye min asghar hal-wassaya w-bi3allim el-nes ya3mlo metlo, byen3add zghir bi-malakout el-sama. W-yalle bya3mil fiya w-bi3allema, byen3add 3azeem bi-malakout el-sama.</verse>
				<verse number="20">B7ebb 2elkon: eza ma kenit taharetkon akbar min taharet mou3allimi el-shari3a wel-ferrisiyyin, ma ra7 tfouto 3a-malakout el-sama.</verse>
				<verse number="21">"Sme3to enno n2al la-bayyetkon: ma te2tol, li2anno yalle bye2tol lezim yen7akam 3le.</verse>
				<verse number="22">Bass ana b2elkon: yalle byeghdab 3ala khayyo lezim ye7kom 3le el-2ade, w-yalle bi2oul la-khayyo ya jehil lezim ye7kom 3le el-majless, w-yalle bi2ello ya-ahbal byest7e2 nar jhannam.</verse>
				<verse number="23">W-eza kent 3am bit2addem 2erbenak 3al-mazba7 w-tzakkaret honik enno khayyak elo ma3ak shi,</verse>
				<verse number="24">trok 2erbenak 3al-mazba7, w-rou7 awwal shi sale7 khayyak, w-ba3den ta3a w-2addem 2erbenak.</verse>
				<verse number="25">W-eza khtalafet ma3 7ada, ma tet2akhar 7atta tordih enta w-ma3o bel-tari2, 7atta ma ysallmak lal-2ade, wel-2ade lal-shorte, w-bten7at bel-7abs.</verse>
				<verse number="26">Ra7 2ellak el-7a2: ma ra7 totla3 men honik abl ma touwfe ekher 2ersh.</verse>
				<verse number="27">"Sme3to enno n2al:" ma tezne."</verse>
				<verse number="28">Bass ana b2elkon: yalle byettalla3 bi-mara bi-shahwe, zana bi-2albo.</verse>
				<verse number="29">W-eza 3aynak el-yameen kenit sabab ta-tokhte, 2la3a w-sheela, li2anno ba3do a7sanlak ennak tef2od 3odow min a3da2ak min enno yenkabb jesmak kello bi-jhannam.</verse>
				<verse number="30">W-eza 2idak el-yameen kenit sabab ta-tokhte, 2ta3a w-sheela, li2anno ba3do a7sanlak enno tef2od 3odow min a3da2ak min enno yrou7 jesmak kello 3a-jhannam."</verse>
				<verse number="31">"W-n2al kamen: yalle bitalle2 zawjto, khallih yektebla kteb el-tala2.</verse>
				<verse number="32">Bass ana b2elkon: yalle bitalle2 zawjto mish bi-7alet el-zena bi3arreda lal-zena, w-yalle byetzawwaj mtall2a bikoun zene.</verse>
				<verse number="33">"Sme3to enno n2al la-bayyetkon: ma te7lof bel-batel, w-koun bi-7elfenak wafe lal-Rab.</verse>
				<verse number="34">Bass ana b2elkon: ma te7elfo abadan, la-bel-sama li2anna 3arsh ALLAH,</verse>
				<verse number="35">wala bel-ard li2anna m7att ejrey, wala bi-Ourashalim li2anna madinit el-malik el-3azeem.</verse>
				<verse number="36">Wala te7lof bi-rasak, li2anno ma bte2dar tkhalle sha3ra we7de minno tsir bayda aw sawda.</verse>
				<verse number="37">Khalle ykoun kalemkon: eh eza eh, w-la2 eza la2, w-kell yalle bizeed 3an hek bikoun min el-sherreer.</verse>
				<verse number="38">"Sme3to enno n2al: 3ayn bi-3ayn w-senn bi-senn.</verse>
				<verse number="39">Bass ana b2elkon: ma t2awmo el-sherreer. Yalle byedorbak 3ala khaddak el-yameen, derlo khaddak el-tene kamen.</verse>
				<verse number="40">W-yalle byekhedlak 2amissak, treklo mashla7ak kamen.</verse>
				<verse number="41">W-yalle bisakhrak 7atta temshe ma3o meel, mshi ma3o meelen.</verse>
				<verse number="42">W-yalle byetlob minnak shi 3tih yeh, w-yalle byest3eer minnak shi ma tebromlo wejjak.</verse>
				<verse number="43">"Sme3to enno n2al: 7ebb 2aribak w-bghod 3adouwwak.</verse>
				<verse number="44">Bass ana b2elkon: 7ebbo a3de2kon, w-sallo kermel yalle byedtehdoukon,</verse>
				<verse number="45">hek bitkouno wled bayykon yalle bel-sama. Li2anno houe bikhalle shamso totla3 3ala el-3atleen wel-mne7, w-bishatte 3al-abrar wel-keffar.</verse>
				<verse number="46">Eza 7abbeyto yalle bi7ebboukon, ayya moukefa2a ra7 tekhdo? Mish hek bya3mlo yalle bilemmo el-darayib?</verse>
				<verse number="47">W-eza kento bitsallmo bass 3ala ekhwetkon, shou hal-3amal el-3azeem yalle bitkouno 3am ta3mlouh? Mish hek kamen bya3mlo el-wathaniye?</verse>
				<verse number="48">Ento kouno kemleen, metl ma bayykon el-samewe houe kemil.</verse>
			</chapter>
			<chapter number="6">
				<verse number="1">"Ou3a ta3mlo 3amal kheyr eddem el-nes 7atta tfarjouhon shou 3melto, wa-ella ma elkon moukefa2a 3end bayykon yalle bel-sama.</verse>
				<verse number="2">Eza 3melt 3amal kheyr la-7ada, ma ta3mil dajje metl ma bya3mlo el-mnef2een bel-majeme3 wel-shawere3 7atta yza2foulon el-nes. B2elkon el-7a2i2a: hal-ashkhas akhado moukefa2eton.</verse>
				<verse number="3">Bass enta, lamma ta3mil 3amal kheyr ma tkhalle 2idak el-shmel ta3rif shou 3emlit 2idak el-yameen,</verse>
				<verse number="4">7atta 3amalak ydall bel-serr, w-bayyak yalle bishoufak bel-serr houe ra7 ykefeek.</verse>
				<verse number="5">"W-lamma badkoun tsallo ma tkouno metl el-mnef2een, yalle bi7ebbo enno ysallo 3al-we2if bel-majeme3 w-3a-maferi2 el-tor2at ta-yshoufouwon el-nes. B2elkon el-7a2i2a: hal-ashkhas akhado moukefa2eton.</verse>
				<verse number="6">Bass enta, lamma baddak tsalle fout 3ala ghereftak el-jouwweniye w-sakker el-beb w-salle la-bayyak yalle bel-serr, w-bayyak yalle bishoufak bel-serr houe ra7 ykefeek.</verse>
				<verse number="7">Lamma tsallo ma ettametmo bi-shfefkon metl el-wathaniye, yalle bifakkro enno bel-tamtame ALLAH ra7 yestajeblon.</verse>
				<verse number="8">Ma ta3mlo metlon, li2anno bayykon bya3rif shou yalle ento bi-7aje elo abl ma tetolbouh.</verse>
				<verse number="9">W-bass tsallo 2oulo: ya-Bayyna yalle bel-sama, khalle esmak yet2addas</verse>
				<verse number="10">khalle malakoutak 7ader ma3na w-khalle iradtak tkoun 3al-ard metl ma hiye bel-sama.</verse>
				<verse number="11">3tina khebzetna kel-yawm bi-yawmo,</verse>
				<verse number="12">w-seme7na 3ala aghlatna metl ma ne7na kamen minseme7 yalle gholto bi-7a2na,</verse>
				<verse number="13">w-ma tkhallina nou2a3 bel-tajribe, w-khallesna min el-sherreer.</verse>
				<verse number="14">Eza ento sema7to el-nes 3ala aghlaton, bayykon el-samewe kamen ra7 yseme7kon 3ala aghlatkon.</verse>
				<verse number="15">W-eza ma ento ma sema7to el-nes 3ala aghlaton, bayykon el-samewe kamen ma ra7 yseme7kon 3ala aghlatkon.</verse>
				<verse number="16">Bass tsoumo, ma te3ebso wejjkon metl el-mnef2een, bikashro ta-ybayyno lal-nes ennon saymin. B2elkon el-7a2i2a: hal-ashkhas akhado moukefa2eton.</verse>
				<verse number="17">Bass enta lamma tsoum, ghassil wejjak w-7ott 3otor 3ala rasak,</verse>
				<verse number="18">7atta ma tbayyen ennak sayem. Bass bayyak yalle bel-serr bishoufak, w-bayyak yalle bishoufak bel-serr houe ra7 ykefeek.</verse>
				<verse number="19">"Ma tejma3o knouz 3ala el-ard, matra7 ma fi sous byenkhoron, w-7aramiye byeser2ouwon.</verse>
				<verse number="20">Jamm3o knouzkon bel-sama, matra7 yalle ma fi la sous yenkhoron wala 7aramiye yeser2ouwon.</verse>
				<verse number="21">Matra7 ma bikoun kanzak, honik bikoun 2albak kamen.</verse>
				<verse number="22">"El-3ayn srej el-jesm. Eza kenit 3aynak bi-7ale mni7a, bikoun jesmak kello mnawwir.</verse>
				<verse number="23">W-eza 3aynak kenit mareeda, jesmek bikoun kello m3attem. W-eza ken el-nour yalle fik 3atm, addeysh ra7 ykoun hal-3atm m3attem!</verse>
				<verse number="24">"Ma 7ada bye2dar ykoun khadim la-sayyiden, aw baddo yebghod wa7ad w-y7ebb el-tene, aw baddo yet3alla2 bi-wa7ad w-ye7te2ir el-tene. Ma bte2daro tekhedmo ALLAH wel-mel sawa.</verse>
				<verse number="25">Kermel hek b2elkon: ma te3talo hamm shou badkon teklo ta-t3eesho, wala te3talo hamm el-tyeb. El-7ayet mish ahamm min el-2akl? Wel-jesm mish ahamm min el-tyeb?</verse>
				<verse number="26">Etalla3o mni7 3ala 3safeer el-sama yalle ma byezra3o wala byo7osdo wala byetmawwano, w-bayykon el-samewe bita3miyon. Mish ento aghla min hal-3safeer bi-ktir?</verse>
				<verse number="27">W-meen minkon bye2dar, eza 7att kell 2ouwwto, enno yzeed 3ala toulo shebr?</verse>
				<verse number="28">W-leysh 3etlaneen hamm el-tyeb? T2ammalo zanba2 el-7a2l keef byekbar bidoun ma yet3ab wala yeghzol.</verse>
				<verse number="29">B7ebb 2elkon enno Sulayman bi-3ezzo ma lebs metl wala zanba2a minnon.</verse>
				<verse number="30">Eza el-7ashish, yalle hala2 hon w-boukra ra7 yenkabb bel-nar, bi-labbso ALLAH bi-hal-tari2a, keef lamma el-mawdou3 byet3alla2 fikon ento, ya alileen el-imen?</verse>
				<verse number="31">Kermel hek ma ba2a tenhammo w-t2oulo: shou badna nekol? Aw shou badna neshrab? Aw shou badna nelbos?</verse>
				<verse number="32">Hal-shi kello byetolbo el-wathaniye. Bayykon el-samewe bya3rif ennkon bi-7aje la-kell hal-eshya.</verse>
				<verse number="33">Tlebo bel-awwal malakout ALLAH w-enno tet7a'2a2 mashi2to, w-hawdik kellon byejoukon zyede.</verse>
				<verse number="34">Ma ba2a tenhammo bi-boukra, li2anno boukra byehtamm bi-7alo. W-kell yawm hammo 3a 2addo."</verse>
			</chapter>
			<chapter number="7">
				<verse number="1">"Ma tdeeno 7atta ma tendeno.</verse>
				<verse number="2">Li2annkon ra7 tendeno bi-nafs el-tari2a yalle 3am tdeeno fiya, w-bel-kayl nafso yalle 3am tkayylo fih ra7 ykayyloukon.</verse>
				<verse number="3">Leysh btettalla3 3ala el-2ashe yalle bi-3ayn khayyak, wel-khashbe yalle bi-3aynak ma bitshoufa?</verse>
				<verse number="4">Aw keef bit2oul la-khayyak: khalline shillak el-2ashe min 3aynak, w-enta fi bi-3aynak khashbe?</verse>
				<verse number="5">Ya mnefe2, sheel el-khashbe min 3aynak enta bel-awwal, se3eta bisir fik tshouf keef baddak tsheel el-2ashe min 3ayn khayyak.</verse>
				<verse number="6">Ma ta3to el-shi el-m2addas lal-kleb, w-ma tkebbo moujawharatkon eddem el-khnezir, 7atta ma yed3asouwon bi-ejreyon w-yehjmo 3leykon ta-ye2zoukon.</verse>
				<verse number="7">"Tlobo w-ra7 ya3toukon, fattsho w-ra7 bitle2o, de'2o el-beb w-ra7 yefta7oulkon.</verse>
				<verse number="8">Li2anno kell meen byetlob byekhod, w-yalle bifattesh bile2e, w-yalle bide2 3al-beb byefta7oulo.</verse>
				<verse number="9">Meen minkon eza 2ebno talab minno khebz bya3tih 7ajar,</verse>
				<verse number="10">aw eza talab minno samke bya3tih 7ayye?</verse>
				<verse number="11">Eza kento ento el-3atleen bta3rfo ta3to wledkon el-eshya el-mni7a, addeysh ma bayykon el-samewe ra7 ya3te el-eshya el-mni7a la-yalle byetlbouwon minno?</verse>
				<verse number="12">3èmlo el-nes metl ma bit7ebbo enno y3emloukon. Hayde hiye el-shari3a w-ta3alim el-anbiya.</verse>
				<verse number="13">"Fouto min el-beb el-dayyi2. El-beb wesi3 wel-tari2 yalle bitwadde lal-halek kamen wes3a, w-ktar yalle byemsho 3leya.</verse>
				<verse number="14">W-shou dayyi2 el-beb w-shou sa3be el-tari2 yalle bitwadde lal-7ayet, w-2lel yalle bile2ouwa.</verse>
				<verse number="15">"Ntebho min el-anbiya el-kezzebeen, yalle byejo la-3andkon bi-tyeb el-7emlen w-henne min jouwwa dyeb mifterse.</verse>
				<verse number="16">Min tasarroufeton bta3rfouwon. Fina no2tof min el-shawk 3enab, aw min el-3ellay2 teen?</verse>
				<verse number="17">W-hek kamen kell shajra mni7a bta3te thamar tayyib, w-kell shajra 3atle bta3te thamar 3atel.</verse>
				<verse number="18">El-shajra el-mni7a mish moumkin ta3te thamar 3atel, wala el-shajra el-3atle bta3te thamar tayyib.</verse>
				<verse number="19">Kell shajra ma bte7mol thamar tayyib bten2ass w-btenkabb bel-nar.</verse>
				<verse number="20">Min tasarroufeton ra7 bta3rfouwon.</verse>
				<verse number="21">"Mish kell wa7ad bi2elle: ya RAB, ya RAB! Bifout 3a-malakout el-sama, malakout el-sama la-yalle bya3mil metl ma baddo bayye yalle bel-sama.</verse>
				<verse number="22">Ktar yawmeta ra7 y2ouloule: ya RAB, ya RAB, mish bi-esmak ne7na tnabbayna? W-bi-esmak taradna shyateen? W-bi-esmak 3melna 3ajeyeb ktire?</verse>
				<verse number="23">Se3eta ra7 2ellon: ana ma ba3rfkon abadan. B3edo 3anne ya ashrar!</verse>
				<verse number="24">"Yalle byesma3 el-kalem yalle 2elto w-bitabb2o, bikoun metl el-rejjel el-7akeem, yalle 3ammar beyto 3al-sakhr.</verse>
				<verse number="25">W-shattet el-dene w-tafet el-anhar w-habbit el-3awasef 3ala hal-beyt w-ma tehabbat, li2anno m2assas 3al-sakhr.</verse>
				<verse number="26">W-yalle byesma3 kaleme w-ma bitabb2o, bikoun metl el-rejjel el-jehil, yalle 3ammar beyto 3al-raml.</verse>
				<verse number="27">W-shattet el-dene w-tafet el-anhar w-habbit el-3awasef 3ala hal-beyt, wel-beyt tehabbat, w-ken houbouto 3azeem."</verse>
				<verse number="28">W-lamma 2al YASOU3 hal-kalem w-khallas, nbaharo el-nes min ta3limo,</verse>
				<verse number="29">li2anno ken 3am bi3allimon bi-nabrt yalle elo soultan, mish metl mou3allimi el-shari3a."</verse>
			</chapter>
			<chapter number="8">
				<verse number="1">Lamma nezl YASOU3 min el-jabal, nes ktir le72ouh.</verse>
				<verse number="2">Eja la-3ando rejjel 2abras, raka3 eddemo w-2allo: "ya RAB, enta edir enno teshfine eza baddak."</verse>
				<verse number="3">Madd YASOU3 2ido w-7atta 3le w-2al: "eh, ana badde ennak teshfa, shfa!" w-deghre nshafa el-rejjel.</verse>
				<verse number="4">W-2allo YASOU3: "ou3a tkhabbir 7ada. Bass rou7 farje 7alak lal-kehen, w-2addem el-2erben yalle farado Moussa, ta-ykoun shahede elon."</verse>
				<verse number="5">Lamma wossil YASOU3 3ala Kfarna7oum, eja la-3ando dabit roumane trajjeh w-2allo:.</verse>
				<verse number="6">"Ya RAB, khedme matrou7 bel-farshe w-mawjou3 ktir ma 3am ye2dar yet7arrak"</verse>
				<verse number="7">2allo YASOU3: "ana jeye ta eshfih."</verse>
				<verse number="8">Jewabo el-dabit: "Ana ma beste7e2, ya RAB, ennak tfout ta7t sa2f beyte. Bass 2oul kelme we7de w-khadme biso7.</verse>
				<verse number="9">Li2anno ana kamen khadi3 la-soulta, w-fi ta7t 2ide 3askar, b2oul la-hayda mshih, byemshe, w-la-haydak: ta3a, byeje, w-la-khadme: 3mol hek, bya3mil."</verse>
				<verse number="10">T3ajjab YASOU3 min kalemo w-2al la-yalle le72ino:</verse>
				<verse number="11">"B2elkon el-7a2i2a: ana ba3d ma sheft 3end 7ada bi-Isra2il metl hal-imen, w-b7ebb 2elkon: ktar ra7 yejo min el-shar2 wel-gharb ye2e3do 3al-meyde ma3 Ibrahim w-Is7ak w-Ya3koub bi-malakout el-sama,</verse>
				<verse number="12">w-yalle ken elon el-malakout, ra7 yen7atto barra bel-3atm, w-honik ra7 ykoun el-beke wel-ta2ta2et el-snen."</verse>
				<verse number="13">W-reje3 2al YASOU3 lal-dabit: "rou7, ra7 yet7a'2a2 yalle 2ãmanet fih." W-nshafa el-khadim min se3it el-se3a.</verse>
				<verse number="14">W-eja YASOU3 3a-beyt Boutros, w-shef 7amet Boutros matrou7a bel-farshe w-ma7moume.</verse>
				<verse number="15">Akhadla 2ida, w-deghre 7allet 3anna el-7emme. W-2amet saret tekhdmo.</verse>
				<verse number="16">W-lamma sar 3ashiye, jeboulo nes ktir fiyon shyateen, bi-kelme sha7at el-arwe7, w-shafa kell el-marda.</verse>
				<verse number="17">Ta-ysir yalle 2alo el-nabe Ashe3ya: "houe yalle akhad dou3fna w-7eml amradna."</verse>
				<verse number="18">Lamma shef YASOU3 kell hal-nes 7awlo, 2amar tlemizo ennon ye2ta3o 3al-shatt el-tene.</verse>
				<verse number="19">2arrab minno wa7ad min mou3allimi el-shari3a w-2allo: "ya mou3allim, ana badde el7a2ak matra7 ma-bitrou7."</verse>
				<verse number="20">Jewabo YASOU3: "el-wewiyye 3endon byout, w-3safeer el-sama 3shoush, bass 2eben el-2ensen, ma 3endo matra7 yesnod raso."</verse>
				<verse number="21">W-2allo wa7ad min tlemizo: "ya RAB, sma7le bel-awwal rou7 edfon bayye."</verse>
				<verse number="22">2allo YASOU3: "L7a2ne w-khalle el-mawta yedfno mawtehon!"</verse>
				<verse number="23">Rekb YASOU3 bel-shakhtoura, w-le72ouh tlemizo.</verse>
				<verse number="24">Faj2a habbit 3asfe 2awiye bel-ba7r, w-sar el-mawj a3la min el-shakhtoura. W-YASOU3 ken neyim.</verse>
				<verse number="25">2arrabo minno ta-ywa3ouh w-2aloulo: "ya RAB, khallesna, ra7 nmout!"</verse>
				<verse number="26">Jewabon YASOU3: "leysh khayfin, ya alileen el-imen?" 2am, haddad el-ree7 wel-ba7r, w-hedyit el-3asfe.</verse>
				<verse number="27">T3ajjabo el-nes w-2alo: "meen bikoun hayda ta-el-ba7r wel-ree7 bitee3ouh?"</verse>
				<verse number="28">Lamma 2ata3 YASOU3 3al-shatt el-tene, w-wossil 3a-manta2it el-Jidariyeen, le2ouh tnen fiyon shyateen, jeyin min el-ma2aber. W-2add ma keno sherseen, ma 3ad 7ada ye2dar yemro2 min honik.</verse>
				<verse number="29">W-saro ysarrkho w-y2oulo: "shou elak 3leyna, ya 2eben ALLAH? Leysh jeye la-hon? asdak t3azzebna abl el-wa2et?"</verse>
				<verse number="30">W-ken fi atee3 khnezir 3am yer3a min el-meyle el-tenye,</verse>
				<verse number="31">Saro el-shyateen yetrajjouh la-YASOU3 w-y2oulo: "eza baddak tesh7atna, b3atna 3a-atee3 el-khnezir."</verse>
				<verse number="32">2allon: "rou7o!." Tel3o w-feto bel-khnezir, w-hajam el-atee3 kello 3al-ba7r w-gheri2 bel-may.</verse>
				<verse number="33">Se3eta harabo el-re3yen 3al-madine w-khabbaro kell yalle sar w-2ossit yalle ken fiyon shyateen.</verse>
				<verse number="34">W-kell ahl el-madine ejo la-3and YASOU3. W-lamma shefouh trajjouh ta-yfell min el-madine.</verse>
			</chapter>
			<chapter number="9">
				<verse number="1">Rekb YASOU3 el-shakhtoura w-2ata3 bel-may ta-yrou7 3a-madinto.</verse>
				<verse number="2">Jeboulo mkarsa7 ma7tout 3a-ma7mal. Lamma shef YASOU3 imenon, 2al lal-mkarsa7: "wsa2 ya 2ebne, khatayak nghafaro."</verse>
				<verse number="3">Kamm wa7ad min mou3allimi el-shari3a 2alo bi-fekron: "hayda 3am bijaddef!"</verse>
				<verse number="4">3eref YASOU3 afkaron, w-2al: "leysh afkar 2albkon 3atle?</verse>
				<verse number="5">Shou el-ahouan? N2oul khatayak nghafaro, aw n2oul: "2oum w-mshi?</verse>
				<verse number="6">3rafo enno 2eben el-2ensen elo soultan 3al-ard ta-yeghfor el-khataya." Se3eta 2al lal-mkarsa7: "2oum w-7mol ma7malak w-rja3 3a-beytak."</verse>
				<verse number="7">2am w-ra7 3a-beyto.</verse>
				<verse number="8">W-lamma shefo el-nes yalle sar, khafo w-majjado ALLAH yalle 3ata el-bashar metl hal-soultan.</verse>
				<verse number="9">W-ra7 YASOU3 min honik, shef rejjel 2e3id bi-beyt el-darayib esmo Matta. 2allo: "L7a2ne." 2am w-le72o.</verse>
				<verse number="10">W-lamma ken YASOU3 3am yekol bi-beyt Matta, ktar min lammimet el-darayib wel-khatyeen ejo w-2a3ado ma3 YASOU3 w-tlemizo.</verse>
				<verse number="11">El-ferrisiyyin shefo hal-shi, w-saro y2oulo la-tlemizo: "leysh m3allimkon 3am yekol ma3 lammimet el-darayib wel-khatyeen?"</verse>
				<verse number="12">Sem3 YASOU3 w-jewabon: "yalle so7oton mni7a mish bi-7aje la-7akeem, el-7akeem houe lal-marda.</verse>
				<verse number="13">Rou7o t3allamo shou ye3ne: "ana badde ra7me mish zabi7a. Ma jeet kermel el-abrar, ana jeet kermel el-khatyeen."</verse>
				<verse number="14">Ejo tlemiz You7anna el-ma3maden la-3and YASOU3 w-2aloulo: "leysh ne7na wel-ferrisiyyin minsoum ktir, w-tlemizak ma bisoumo?</verse>
				<verse number="15">Jewabon YASOU3: "Bye2daro ahl el-3arees ye7zano, wel-3arees ma3on? Bass ra7 yeje yawm bikoun el-3arees n2akhad min baynetkon, se3eta bisoumo.</verse>
				<verse number="16">Ma 7ada bira2e3 tawb 3ati2 bi-sha2fet 2mesh jdide, li2anno el-sha2fe ra7 tenkamash 3al-tawb wel-kheze2 yousa3.</verse>
				<verse number="17">W-ma 7ada bi7ott nbeed jdid bi-wa3a min jeld 3ati2, wa-ella ra7 yenkhez2o, se3eta el-nbeed byou2a3 3al-ard wel-wa3a bisir lal-kabb. El-nbeed el-jdid bi7ottouh bi-wa3a jdid, w-hek tneynon byen7efzo.</verse>
				<verse number="18">Houe w-3am ye7ke ma3on, byeje la-3ando wa7ad min el-rou2asa, byerka3 eddemo w-bi2ello: "bente metit min shwey, ta3a 7ott 2idak 3leya, bterja3 bit3eesh."</verse>
				<verse number="19">2am YASOU3 le72o houe w-tlemizo.</verse>
				<verse number="20">W-ken fi honik mara sarla tna3shar sene 3enda nazeef damm, ejet min khalfo w-lamaset taraf tawbo.</verse>
				<verse number="21">Hiye w-3am t2oul bi-2alba: "byekfe enno elmos tawbo ta-enshafa."</verse>
				<verse number="22">Ltafat YASOU3, shèfa w-2al: "wsa2e ya bente, imenik khallasik." W-min se3eta el-mara nshafit.</verse>
				<verse number="23">Lamma wossil YASOU3 3ala-beyt el-rayyes shef nes 3am tendob wel-kell ma3jou2,</verse>
				<verse number="24">2al: "B3edo, el-sabiye ma metit, bitkoun neyme." Saro yed7ako 3le.</verse>
				<verse number="25">Min ba3d ma fallo el-nes, fet w-akhad el-benet bi-2ida fa 2amit.</verse>
				<verse number="26">W-ntasharit el-2ossa bi-kell el-manta2a.</verse>
				<verse number="27">W-min ba3da ra7 YASOU3 min honik, w-le72ouh tnen 3emyen 3am ysarrkho w-y2oulo: "r7amna, ya 2eben Daoud!"</verse>
				<verse number="28">W-bass wossil 3al-beyt, ejo el-3emyen el-tnen la-3ando. Sa2alon YASOU3: "Ento bit2ãmno enno be2dar a3mil hal-shi?" Jewabouh: "na3am, ya RAB."</verse>
				<verse number="29">Se3eta YASOU3 lamaslon 3younon w-2al: "ra7 tekhdo 3ala 2add imenkon."</verse>
				<verse number="30">W-nfata7et 3younon, se3eta nabbahon YASOU3: "ou3a tkhabbro 7ada!"</verse>
				<verse number="31">Bass henne, fallo w-saro ykhabbro 3anno bi-kell el-manta2a.</verse>
				<verse number="32">W-bass fallo min 3endo, eja nes jeybinlo rejjel akhras, sèkno shaytan.</verse>
				<verse number="33">Lamman YASOU3 sha7at el-shaytan, w-sar el-akhras ye7ke, ndahasho el-nes w-saro y2oulo: "wala marra shefna metl hal-shi bi-Isra2il!"</verse>
				<verse number="34">Bass el-ferrisiyyin 2alo: "3am yesh7at el-shyateen bi-2ouwwet rayyes el-shyateen!"</verse>
				<verse number="35">W-ra7 YASOU3 yebrom bi-kell el-moudon wel-diya3, y3allim bel-majeme3 w-ye3lon bisharet el-malakout w-yeshfe el-nes min kell marad w-3elle.</verse>
				<verse number="36">W-lamma shef hal-nes shef2 2albo 3leyon, li2annon keno ye2saneen w-day3een metl el-ghanam yalle bala ra3i.</verse>
				<verse number="37">Se3eta 2al la-tlemizo: "fi zar3 ktir baddo 2atf, bass el-3emmel 2lel.</verse>
				<verse number="38">Sallo la-RAB el-zar3 ta-yeb3at 3emmel yo7osdoulo."</verse>
			</chapter>
			<chapter number="10">
				<verse number="1">Da3a YASOU3 tlemizo el-tna3sh w-3atahon soultan yesh7ato arwe7 el-sharr w-yeshfo el-nes min kell marad w-3elle.</verse>
				<verse number="2">W-hawde aseme el-tna3shar rasoul: awwalon Sem3an el-moula2ab Boutros w-Endrawos khayyo, Ya3koub 2eben Zabada w-You7anna khayyo,</verse>
				<verse number="3">Filippos, w-Bartelmawos, w-Touma, w-Matta lammim el-darayib, w-Ya3koub 2eben 7alfa w-Teddawos,</verse>
				<verse number="4">w-Sem3an el-ghayour, w-Yahouza el-Eskharyoute yalle sallam YASOU3.</verse>
				<verse number="5">Hal-tna3sh hawde, ba3aton YASOU3 w-wassahon: "la-3and el-wathaniye ma trou7o w-ma tfouto 3ala madine semiriye,</verse>
				<verse number="6">bitrou7o sawb el-khwerif el-day3a min wled Isra2il,</verse>
				<verse number="7">w-3a-tari2kon bashro enno malakout el-sama 2arrab.</verse>
				<verse number="8">Shfou el-marda, w-2awwmo el-mawta, w-tahro el-bors min barason, w-sh7ato el-shyateen. Akhadto min doun shrout, 3tou ento kamen min doun shrout.</verse>
				<verse number="9">Ma te2no dahab wala fodda wala n7as,</verse>
				<verse number="10">wala kees lal-tari2 wala tawben wala sandalen wala 3asa, li2anno el-shaghil elo ha2 yekol.</verse>
				<verse number="11">Ayya madine aw day3a bitrou7oula, s2alo 3an yalle byest7e2kon, w-dallo 3endo ta-yeje wa2et tfello.</verse>
				<verse number="12">W-bass tfouto 3ala shi beyt, sallmo 3le.</verse>
				<verse number="13">Eza hal-beyt byest7e2 salemkon, salemkon bi7ell 3le, w-eza la2, salemkon byerja3lkon.</verse>
				<verse number="14">W-eza ma 2ebloukon wala sem3o kalemkon, fello w-nfedo ghabret ejreykon.</verse>
				<verse number="15">B2elkon el-7a2i2a: Sadoum w-3amoura ra7 tkoun ekhreton bi-yawm el-deynoune ar7am min ekhret hal-madine.</verse>
				<verse number="16">"Ana be3etkon metl el-khwerif bayn el-dyeb. Kouno mentebhin metl el-7ayyet, w-haneya metl el-7amem.</verse>
				<verse number="17">W-ntebho min el-nes, ra7 ysalmoukoun lal-ma7akem, w-yejldoukon bel-majeme3,</verse>
				<verse number="18">w-ra7 yekhdoukon lal-7ekkem wel-moulouk kermele ana, w-hek bitkouno shahede elon w-lal-wathaniye.</verse>
				<verse number="19">Bass ysallmoukon ma tehtammo keef aw shou ra7 tjewbo, li2anno ra7 yen3atalkoun bi-se3eta shou t2oulo.</verse>
				<verse number="20">Ma ra7 tkouno ento yalle 3am te7ko, ROU7 bayykoun houe yalle ra7 ye7ke fikon.</verse>
				<verse number="21">El-khayy ra7 ysallem khayyo lal-mawt, wel-bayy 2ebno, wel-wled y2oumo 3ala ahlon w-ye2etlouwon,</verse>
				<verse number="22">El-kell ra7 yebghedkon kermel esme. W-yalle byethbat lal-ekher, houe yalle ra7 yetkhallas.</verse>
				<verse number="23">W-bass yedtehdoukon bi-hal-madine, hrebo 3ala madine tenye. B2elkon el-7a2i2a: abl ma tebermo kell moudon Isra2il bikoun eja 2eben el-2ensen.</verse>
				<verse number="24">Ma fi telmiz afdal min m3allmo, wala el-khadim afdal min sayyido.</verse>
				<verse number="25">Byekfih lal-telmiz enno ykoun metl m3allmo wel-khadim metl sayyido. Eza rabb el-beyt w-la'2abouh bi-ba3lzaboul, fa-shou ra7 ykoun massir ahl beyto?</verse>
				<verse number="26">"Ma tkhafo minnon. Ma fi shi mkhabba ella w-ra7 yenkashaf, w-ma fi shi mekhfe ella w-ra7 yen3araf.</verse>
				<verse number="27">Yalle 3am 2elkon yeh bel-3atm, 2oulouh ento bel-daw. W-yalle 3am tesma3ouh washwashe, nedo fih 3al-stou7.</verse>
				<verse number="28">Ma tkhafo min yalle bye2etlo el-jesm w-ma bye2daro ye2etlo el-rou7, khafo min yalle bye2dar ymawwet el-jesm wel-nafs tneynon sawa bi-jhannam.</verse>
				<verse number="29">Bi-addeysh byenbe3 3asfoureyn, bi-2ersh? W-ma3 hayda w-kello, ma byou2a3 wa7ad minnon 3al-ard bidoun 2ezn bayykon.</verse>
				<verse number="30">Bass ento, 7atta sha3r raskon kellon ma3doudin.</verse>
				<verse number="31">Ma tkhafo, ento aghla min kell el-3safeer.</verse>
				<verse number="32">"Yalle bye3terif fiyye eddem el-nes, ana kamen ra7 e3terif fih eddem bayye yalle bel-sama.</verse>
				<verse number="33">Bass yalle byenkerne eddem el-nes, ana kamen ra7 enkro eddem bayye yalle bel-sama.</verse>
				<verse number="34">"Ma tfakkroune jeet ta-7ott el-salem 3al-ard, ma jeet ta-7ott el-salem, ana ma3e seyf.</verse>
				<verse number="35">Jeye farre2 bayn el-2eben w-bayyo, wel-benet w-emma, wel-kenne w-7ameta.</verse>
				<verse number="36">Ra7 ysir el-2ensen ahl beyto min a3de2o.</verse>
				<verse number="37">Yalle bi7ebb bayyo aw emmo aktar minne, bikoun ma byest7e2ne. W-yalle bi7ebb 2ebno aw bento aktar minne, ma byest7e2ne.</verse>
				<verse number="38">W-yalle ma bye7mol salibo w-byel7a2ne, ma byest7e2ne.</verse>
				<verse number="39">W-yalle hammo ye7faz 7ayeto, ra7 yekhsara, w-yalle byekhsar 7ayeto kermele ana, byerba7a.</verse>
				<verse number="40">"Yalle bye2balkon bye2balne, w-yalle bye2balne bye2bal yalle ba3atne.</verse>
				<verse number="41">Yalle bye2bal nabe li2anno nabe, byekhod moukefa2et nabe. W-yalle bye2bal rejjel sale7 li2anno sale7, byekhod moukefa2et el-sale7.</verse>
				<verse number="42">Yalle byes2e walaw kebbeyet may berde la-7ada min hal-zghar li2anno telmize, b2elkon el-7a2i2a, enno moukafe2to ma bitrou7 di3an."</verse>
			</chapter>
			<chapter number="11">
				<verse number="1">Min ba3d ma YASOU3 wassa tlemizo el-tna3sh, fall min honik w-ra7 y3allim w-ybashir bi-moudon tenye.</verse>
				<verse number="2">W-sem3 You7anna, houe w-bel-7abs, bi-a3mel YASOU3, fa-ba3atlo kamm wa7ad min tlemizo</verse>
				<verse number="3">ta-yes2alouh: "enta yalle baddo yeje, aw mnentor wa7ad tene?"</verse>
				<verse number="4">Jewabon YASOU3: "rou7o khabbro You7anna shou 3am tesma3o w-tshoufo:</verse>
				<verse number="5">El-3emyen rej3o ye2sha3o, el-3erj 3am yemsho, el-bors ettaharo min barason, el-torsh rej3o yesma3o, el-mawta 3am bi2oumo, wel-fou2ara 3am yetbasharo.</verse>
				<verse number="6">W-niyyel yalle bidall m2eman fiyye."</verse>
				<verse number="7">W-bass fallo tlemiz you7anna, sar YASOU3 ye7ke lal-nes 3an You7anna: "shou ro7to tshoufo bel-sa7ra? 2asabe 3am t'hezza el-ree7?</verse>
				<verse number="8">Aw shou ro7to tshoufo? Rejjel lebis tyeb ne3me? Bass yalle byelbso tyeb ne3me 2e3deen bel-2sour!</verse>
				<verse number="9">Shou ro7to tshoufo? Nabe? W-ana b2elkon enno You7anna aktar min nabe.</verse>
				<verse number="10">Houe yalle nkatab 3anno: ra7 eb3at rasoule eddemak, ta-y7adderlak el-tari2 eddemak.</verse>
				<verse number="11">B2elkon el-7a2i2a: bayn kell el-nes ba3d ma toli3 a3zam min You7anna el-ma3maden, bass azghar wa7ad bi-malakout el-sama a3zam minno.</verse>
				<verse number="12">Min iyem You7anna el-ma3maden la-liom, wel-nes byekhdo malakout el-sama bel-jehed, w-yalle bijehdo bye7salo 3le.</verse>
				<verse number="13">Dallo el-anbiya wel-shari3a yetnabbo, la-yawm yalle eja You7anna.</verse>
				<verse number="14">Eza badkon tsad2o, 3rafo enno You7anna houe Eliyya yalle natrino.</verse>
				<verse number="15">W-yalle 3endo dinen, khallih yesma3.</verse>
				<verse number="16">Bi-meen badde shabbeh hal-jeel? Byeshbah wled 2e3deen bel-se7at 3am bi3ayyto la-ba3don w-y2oulo:</verse>
				<verse number="17">zammarnelkon w-ma ra2asto, nadabnelkon w-ma bkito.</verse>
				<verse number="18">Eja You7anna ma byekol wala byeshrab, 2alo 3anno: hayda sèkno shaytan.</verse>
				<verse number="19">W-eja 2eben el-2ensen byekol w-byeshrab 2alo 3anno: hayda rejjel akkeel w-sakkeer w-sadee2 yalle bilemmo darayib wel-khatyeen. Bass el-7ekme btesh'hadla a3mela."</verse>
				<verse number="20">W-min ba3da, sar YASOU3 y3atib el-moudon yalle 3eml fiya aktar 3ajeybo w-ahla ma tebo,</verse>
				<verse number="21">2al: "Kourazin, Beyt-Sayda, ya weylkon! Law el-3ajeyeb yalle saro 3endkon, ysiro bi Sour w-Sayda, keno ahla tebo min zamen w-lebso el-mes7 w-2a3ado 3al-rmed.</verse>
				<verse number="22">W-ana b2elkon: Sour w-Sayda ra7 ykoun massiron ar7am minkon.</verse>
				<verse number="23">W-ente ya Kfarna7oum, baddik tousale bel-2ouwwe 3al-sama? Ra7 tou2a3e 3a-jhannam. Li2anno law el-3ajeyeb yalle saro 3endik, ysiro bi Sadoum, kenit be2yet la-liom.</verse>
				<verse number="24">W-b2elkon kamen: ard Sadoum yawm el-deynoune, ra7 ykoun massira ar7am."</verse>
				<verse number="25">Se3eta 2al YASOU3: "beshkrak ya bayye, Rab el-sama wel-ard, li2annak kashafet hal-shi lal-zghar w-khabbeyto 3an yalle byefhamo, wel-azkya.</verse>
				<verse number="26">Na3am, ya bayye, hayde iradtak.</verse>
				<verse number="27">Bayye sallamne kell shi, ma 7ada bya3rif el-2eben ella el-Ãb, w-ma 7ada bya3rif el-Ãb ella el-2eben, w-ella yalle el-2eben baddo enno yeksheflo yeh.</verse>
				<verse number="28">Ta3o kellkon la-3ande ento el-te3benin min hal-7eml el-t2il w-ana braye7kon.</verse>
				<verse number="29">7melo neere ana, w-t3allamo minne, w-ra7 terte7o, ana hane w-2albe metwadi3,</verse>
				<verse number="30">li2anno neere ana ma bita3eb, w-7emle khafif."</verse>
			</chapter>
			<chapter number="12">
				<verse number="1">Bi-yawm sabt, mara2 YASOU3 bayn el-7ou2oul, w-tlemizo je3o, saro ye2otfo sanebel w-yeklo.</verse>
				<verse number="2">Shefouwon el-ferrisiyyin w-2alo la-YASOU3: "shouf tlemizak, 3am ya3mlo yalle mish masmou7 yawm el-sabt."</verse>
				<verse number="3">Jewabon YASOU3: "ma 2rito shou 3eml Daoud lamma je3, houe w-yalle keno ma3o?</verse>
				<verse number="4">Keef fet 3ala beyt Allah, w-keef akalo khebz el-ta2dime, yalle houe bass lal-kahane w-2aklo mish masmou7 la elon?</verse>
				<verse number="5">W-ma 2rito bi-shari3et Moussa enno el-kahane yawm el-sabt henne w-bel-haykal, bidannso el-sabt bidoun ma yenlemo?</verse>
				<verse number="6">W-ana b2elkon: enno hon fi 7ada a3zam min el-haykal.</verse>
				<verse number="7">Law kento fhemto shou ye3ne: ana badde ra7me mish zabi7a, ma kento 7akamto 3a-yalle ma 3leyon khatiyye.</verse>
				<verse number="8">Li2anno 2eben el-2ensen houe Rab el-sabt."</verse>
				<verse number="9">W-ba3den fall YASOU3 min honik w-ra7 3al-majma3,</verse>
				<verse number="10">Shef rejjel 2ido yebse, fa-sa2alouh el-ferrisiyyin ta ywa2'3ouh: "masmou7 neshfe el-marda yawm el-sabt?"</verse>
				<verse number="11">Jewabon YASOU3: "eza hada minkon 3endo kharouf wa7ad w-hal-kharouf wa2a3 bel joura yawm el-sabt, ma birou7 bisheelo?</verse>
				<verse number="12">Keef bel-a7ra el-2ensen yalle houe afdal min el-kharouf? Mbala, masmou7 na3mil mni7 yawm el-sabt."</verse>
				<verse number="13">W-se3eta 2al lal-rejjel: "medd 2idak!" Madda, w-rej3et tabi3iye metl el-2id el-tenye.</verse>
				<verse number="14">W-min ba3da ra7o el-ferrisiyyin w-tshewaro ta-yshoufo keef baddon ye2tlouh.</verse>
				<verse number="15">Lamma 3eref YASOU3 bi-hal-shi, fall min honik. Le7'2ouh nes ktir, w-shafehon kellon,</verse>
				<verse number="16">w-wassahon ma ykhabbro 3anno,</verse>
				<verse number="17">ta-ysir yalle 2alo el-nabe Ashe3ya:</verse>
				<verse number="18">"Hayda khadme yalle ana na2'ayto, 7abibe yalle fre7et fih. Ra7 khalle Rou7e tenzal 3le, ta-ykhabber el-3alam 3an iradte.</verse>
				<verse number="19">Ma bi3ade 7ada wala byesrokh, wala byensama3 sawto bel-tor2at.</verse>
				<verse number="20">Ma byeksor el-2asbe el-d3ife, wala byetfe el-fteele yalle 3am tdakhen, 7atta ykhalle iradte tontosir,</verse>
				<verse number="21">w-ysir raja lal-3alam."</verse>
				<verse number="22">Min ba3da jeboulo rejjel fih shaytan, a3ma w-akhras. Shafeh, w-sar el-akhras ye7ke w-ye2sha3.</verse>
				<verse number="23">Se3eta kell el-nes ndahasho w-saro y2oulo: "mish hayda 2eben Daoud?"</verse>
				<verse number="24">Lamma sem3o el-ferrisiyyin hal-shi 2alo: "3am yesh7at el-shyateen bi-2ouwwet Ba3lzaboul rayyes el-shyateen."</verse>
				<verse number="25">3eref YASOU3 afkaron, 2allon: "kell mamlake bten2esem 3a-7ala btekhrab, w-kell madine aw beyt byen2esem 3a-7alo ma byesmod.</verse>
				<verse number="26">Eza el-shaytan byesh7at el-shaytan, bikoun n2asam 3a-7alo. Se3eta keef mamlakto badda tesmod?</verse>
				<verse number="27">Eza ana 3am esh7at el-shyateen bi-2ouwwet Ba3lzaboul, wledkon bi-2ouwwet meen 3am yesh7atouh? Wledkon henne yalle ra7 ye7kmo 3leykon.</verse>
				<verse number="28">Bass eza ana 3am esh7at el-shyateen bi-2ouwwet ROU7 ALLAH, bikoun malakout ALLAH sar baynetkon.</verse>
				<verse number="29">Keef bye2dar el-wa7ad yfout 3ala beyt rejjel 2awe w-yesre2lo ghrado, eza bel-awwal ma birabbit el-rejjel el-2awe, w-ba3den byesre2lo beyto?</verse>
				<verse number="30">Yalle ma bikoun ma3e houe dodde, w-yalle ma byejma3 ma3e bikoun 3am bifarri2.</verse>
				<verse number="31">Kermel hek ana b2elkon: kell khatiyye w-kell tejdeef ra7 yenghafar, bass el-tejdeef 3ala el-ROU7 el-2ODOS ma byenghafar.</verse>
				<verse number="32">Yalle bi2oul kelme dodd 2eben el-2ensen byenghafarlo, bas yalle bi2oul kelme dodd el-ROU7 el-2ODOS, ma byenghafarlo, la bi-hal dene wala bel-ekhra."</verse>
				<verse number="33">"El-shajra el-mni7a bte7mol thamar mni7. El-shajra el-3atle bte7mol thamar 3atel. El-shajra bten3araf min thimara.</verse>
				<verse number="34">Ya wled el-7ayyet, keef ra7 fikon t2oulo eshya mni7a w-ento ashrar? El-temm bi2oul shou fi bel-2alb.</verse>
				<verse number="35">El-2ensen el-sale7 min kanzo el-sale7 bisheel eshya sal7a, wel-2ensen el-3atel min kanzo el-3atel bisheel eshya 3atle.</verse>
				<verse number="36">W-ana b2elkon, enno kell kelme tefha bi2oulouwa el-nes, ra7 yet7asabo 3leya bi-yawm el-deynoune.</verse>
				<verse number="37">Li2anno bi-kalemak ra7 tetbarrar w-bi-kalemak ra7 yen7akam 3lek."</verse>
				<verse number="38">Se3eta kamm wa7ad min mou3allimi el-shari3a wel-ferrisiyyin 2aloulo: "ya mou3allim, badna nshouf minnak shi 3ajibe."</verse>
				<verse number="39">Jewabon: "Jeel sherreer w-3atel, 3am bitaleb bi-3ajibe, w-ma ra7 yen3atalo ella 3alemet Younen.</verse>
				<verse number="40">Metl ma Younen be2e tlet tiyem w-tlet layele bi-batn el-7out, hek ra7 yeb2a 2eben el-2ensen tlet tiyem w-tlet layele bi-2alb el-ard.</verse>
				<verse number="41">Ahl Ninawa, yawm el-deynoune, ra7 y2oumo ma3 hal-jeel w-ye7kmo 3le, li2annon tebo lamma anzaronYounen, w-hon fi a3zam min Younen.</verse>
				<verse number="42">Maliket el-jnoub ra7 t2oum yawm el-deynoune ma3 hal-jeel w-te7kom 3le, li2anna ejet min ekher el-dene ta-tesma3 7ekmet Sulayman, w-hon fi a3zam min Sulayman."</verse>
				<verse number="43">"Eza el-rou7 el-nejes dahar min 2ensen, bisir yebrom bel-sa7ra ta-yfattesh 3an el-ra7a w-ma bile2iya,</verse>
				<verse number="44">bi2oul: ra7 erja3 3ala beyte yalle falleyt minno. W-byerja3 bile2ih fade w-mkannas w-mrattab.</verse>
				<verse number="45">Se3eta birou7 yjeeb sab3 arwe7 al3an minno, bifouto bi-hal-2ensen, w-bitkoun 7alto aswa2 min el-awwal. Hek ra7 ykoun massir hal-jeel el-3atel."</verse>
				<verse number="46">Houe w-YASOU3 3am ye7ke ma3 el-nes, ejet emmo w-ekhewto, we2fo barra, w-talabo enno ye7ko ma3o.</verse>
				<verse number="47">7ada min el-mawjoudin honik 2allo: "emmak w-ekhewtak we2fin barra baddoun ye7kouk."</verse>
				<verse number="48">Jewabo YASOU3: "meen emme, w-meen ekhewte?"</verse>
				<verse number="49">W-dall bi-2ido 3ala tlemizo w-2al: "hawde henne emme w-ekhewte.</verse>
				<verse number="50">Li2anno kell yalle bya3mil iradet bayye yalle bel-sama houe khayye w-ekhte w-emme."</verse>
			</chapter>
			<chapter number="13">
				<verse number="1">Yawmeta fall YASOU3 min el-beyt w-ra7 a3ad 3a-shatt el-ba7r.</verse>
				<verse number="2">W-tjamma3 7awlo ktir nes, w-toli3 3al-shakhtoura, 2a3ad fiya, wel-nes ba3da 3al-shatt.</verse>
				<verse number="3">Sar ye7kyon bel-amtel 3an eshya ktire, 2al: "ra7 el-mzeri3 ta-yezra3.</verse>
				<verse number="4">Houe w-3am yezra3, fi kamm 7abbe wa2a3o 3ala 7affit el-tari2, fa-ejo el-3safeer w-akalouwon.</verse>
				<verse number="5">W-ghayron wa2a3o 3ala ard 7ajar, ma-fiya ktir trab, farrakho bi-ser3a, li2anno terbeton mish ghami2a.</verse>
				<verse number="6">W-lamma tol3it el-shams deblo, w-li2anno ba3don bala shloush yebso.</verse>
				<verse number="7">W-wa2a3 ghayron bel-shawk, toli3 el-shawk w-khana2on.</verse>
				<verse number="8">W-ghayron wa2a3 bi-ard taybe, w-athmaro, fi thamara 7emlit miyye, w-thamara sitteen, w-thamara tleteen.</verse>
				<verse number="9">W-yalle 3endo dineyn, khallih yesma3!."</verse>
				<verse number="10">2arrabo minno tlemizo w-2aloulo: "leysh 3am te7kyon bel-amtel?"</verse>
				<verse number="11">Jewabon: "ento n3atalkon ta3rfo asrar malakout el-sama, bass henne ma n3atalon.</verse>
				<verse number="12">Li2anno yalle ma3o shi, byen3atalo ta-yzeed, w-yalle ma ma3o shi, byekhdoulo 7atta yalle houe elo.</verse>
				<verse number="13">3am e7kyon bel-amtel, li2annon byettalla3o w-ma bishoufo, byesma3o bidoun ma yesma3o, wala yefhamo.</verse>
				<verse number="14">Fiyon t7a'2a2et noubouwet Ashe3ya yalle bit2oul: "btesma3o w-ma btefhamo, btettalla3o w-ma bitshoufo.</verse>
				<verse number="15">Li2anno hal-sha3b sar 2albo 2ase, w-sama3o t2eel, ghammad 3youno, 7atta ma yshouf bi-3youno wala yesma3 bi-diney, wala yefham bi-2albo wala ytoub ta-eshfih."</verse>
				<verse number="16">Bass ento niyyelkon li2anno 3younkon bishoufo w-dinaykon byesma3o.</verse>
				<verse number="17">B2elkon el-7a2i2a: "enno ktar min el-anbiya wel-2eddissin tmanno yshoufo yalle ento 3am tshoufouh w-ma shefouh, w-yesma3o yalle ento 3am tesma3ouh w-ma sem3o.</verse>
				<verse number="18">"Sma3o tefsir matal el-mzeri3:</verse>
				<verse number="19">Yalle byesma3 kelmet el-malakout w-ma byefhama, houe metl yalle nzara3 3a-7affit el-tari2, byeje el-sherreer w-byesro2 yalle nzara3 bi-2albo.</verse>
				<verse number="20">W-yalle nzara3 bi-ard 7ajar, metl yalle byesma3 el-kelme, w-bye2bala bi-se3et el-se3a w-byefra7 fiya,</verse>
				<verse number="21">w-li2anno nafso mish mrassakha w-houe 2eben se3to, bass ysir fi di2a aw edtihad bi-sabab el-kelme, deghre byen2elib 3a-zeto.</verse>
				<verse number="22">W-yalle nzara3 bel-shawk, metl yalle byesma3 el-kelme, bass hmoum el-dene w-moughrayet el-ghena, byekhen2o el-kelme w-ma bya3te wala thamar.</verse>
				<verse number="23">W-yalle nzara3 bel-ard el-taybe, metl yalle byesma3 el-kelme w-byefhama, w-bye7mol shi miyye, shi sitteen, w-minnon bye7mlo tleteen."</verse>
				<verse number="24">Reje3 3atahon matal tene, 2al: "malakout el-sama byetshabbah la-rejjel zara3 bi-7a2lo zar3 mni7.</verse>
				<verse number="25">W-wa2et keno el-nes neymin, eja 3adouwo w-zara3 zou2an bayn el-2am7 w-ra7.</verse>
				<verse number="26">W-lamma farrakh el-zar3 2am7, bayyan el-zou2an kamen.</verse>
				<verse number="27">Ejo kheddem sa7ib el-7a2l w-2aloulo: "ya Rab enta zara3et bi-7a2lak zar3 mni7, min wayn eja el-zou2an?"</verse>
				<verse number="28">Jewabon: "baddo ykoun fi wa7ad 3adouw 3eml hal-shi." 2aloulo: "baddak nrou7 nejma3 el-zou2an?"</verse>
				<verse number="29">2allon: "la2, bkhaf ento w-3am tejma3o el-zou2an, te2la3o el-2am7 ma3o.</verse>
				<verse number="30">Khallouwon yekbaro sawa la-yawm el-2atf, w-bass yeje wa2et el-2atf b2oul lal-7assadeen: jma3o el-zou2an bel-awwal w-rbotouh ta-ne7er2o, wel-2am7 jibouh la-3ande 3a-beyt el-moune."</verse>
				<verse number="31">Reje3 3atahon matal ghayro, 2al: "malakout el-sama byetshabbah la-7abbit khardal zara3a rejjel bi-7a2lo.</verse>
				<verse number="32">Ma3 enna azghar bezre bayn el-7boub, lamma tfarrikh btekbar aktar min ghayra w-bitsir shajra, w-bisiro 3safeer el-sama ya3mlo 3shoush bayn aghsana."</verse>
				<verse number="33">Reje3 3atahon matal ghayro kamen: "malakout el-sama byetshabbah la-khameere akhadeta mara w-7atteta bi-tlet kaylet t7in, w-khammar el-3ajeen kello."</verse>
				<verse number="34">Kell hal-eshya 7ekehon hiye YASOU3 bel-amtel. W-ma ken ye7kiyon ella bel-amtel.</verse>
				<verse number="35">Ta ysir metl ma 2al el-nabe: "befta7 temme ta-e7ke bel-amtel, w-e3lon yalle ken makhfe min bideyet el-3alam."</verse>
				<verse number="36">W-min ba3da tarak YASOU3 el-nes w-eja 3al-beyt, 2arrabo la-7addo tlemizo w-2aloulo: "fasserelna matal zou2an el-7a2l."</verse>
				<verse number="37">Jewabon: "yalle zara3 zar3 mni7 houe 2eben el-2ensen,</verse>
				<verse number="38">el-7a2l houe el-3alam, el-zar3 el-mni7 henne wled el-malakout, el-zou2an henne wled el-sherreer.</verse>
				<verse number="39">El-3adouw yalle zara3 el-zou2an houe el-shaytan, 2atf el-zar3 niheyet el-3alam, wel-7assadeen henne el-maleyke.</verse>
				<verse number="40">W-metl ma mnejma3 el-zou2an ta-ne7er2o bel-nar, hek ra7 ysir bi-niheyet el-3alam:</verse>
				<verse number="41">2eben el-2ensen ra7 yeb3at maleykto yejma3o kell yalle keno sabab shakk, wel-ashrar</verse>
				<verse number="42">w-bikebbouwon bi-atoun el-nar, w-honik bikoun el-beke wel-ta2ta2et el-snen.</verse>
				<verse number="43">Wel-abrar, byesher2o metl el-shams bi-malakout bayyon. W-yalle 3endo dineyn, khallih yesma3!</verse>
				<verse number="44">"Malakout el-sama byetshabbah la-kanz madfoun bi-7a2l, ktashafo rejjel w-khabbah, w-min fare7to ra7 be3 kell shi 3endo w-shtara hal-7a2l.</verse>
				<verse number="45">W-malakout el-sama byetshabbah la-tejir ken 3am bifattesh 3ala a7la 7abbit loulou,</verse>
				<verse number="46">w-lamma le2a we7de ghalye, ra7 be3 kell shi 3endo w-shtareha.</verse>
				<verse number="47">W-malakout el-sama byetshabbah kamen la-shabake zattouwa bel-ba7r, jama3et samak min kell el-anwe3.</verse>
				<verse number="48">W-lamma ntalet talla3ouwa 3al-shatt, w-jama3o el-samak el-mni7 bi-slel w-yalle manno mni7 kabbouh.</verse>
				<verse number="49">W-hek ra7 ysir bi-niheyet el-3alam: ra7 yejo el-maleyke, w-yfarr2o el-ashrar min el-abrar,</verse>
				<verse number="50">w-yzettouwon bi-atoun el-nar. W-honik bikoun el-beke wel-ta2ta2et el-snen."</verse>
				<verse number="51">W-sa2al YASOU3 tlemizo: "fhemto kell hal-shi?" Jewabouh: "na3am"</verse>
				<verse number="52">2allon: "kermel hek, kell wa7ad min mou3allimi el-shari3a bisir telmiz bi-malakout el-sama, byetshabbah la-rab beyt bitalle3 min kanzo eshya jdide w-3ati2a."</verse>
				<verse number="53">Lamma khallas YASOU3 el-7ake bel-amtel,</verse>
				<verse number="54">ra7 min honik w-reje3 3a-balado, w-sar y3allim bel-majma3, fa-ndahasho w-sa2alo ba3don: "min wayn jeyib hal-7ekme w-hal-3ajeyeb?</verse>
				<verse number="55">Hayda mish 2eben el-najjar? Emmo mish esma Maryam, w-ekhewto esmon Ya3koub w-Youssef w-Sem3an w-Yahouza?</verse>
				<verse number="56">Mish kell ekhewto min 3enna? Min wayn jeyib kell hal-shi?</verse>
				<verse number="57">W-rafadouh. Se3eta 2allon YASOU3: "ma fi nabe mkarram bi-balado w-bi-beyto."</verse>
				<verse number="58">W-li2annon ma 2ãmano fih ma 3eml ktir 3ajeyeb honik.</verse>
			</chapter>
			<chapter number="14">
				<verse number="1">Bi-wa2ta sem3 el-malik Hirodos bi-akhbar YASOU3,</verse>
				<verse number="2">w-2al lal-7ashye taba3o: "hayda You7anna el-ma3maden 2am min el-mawt, kermel hek 3am bisiro hal-3ajeyeb 3a-2ido."</verse>
				<verse number="3">W-ken Hirodos kamash You7anna w-7abaso kermel Hirodiyya mart khayyo Filippos,</verse>
				<verse number="4">li2anno You7anna ken y2ello: "ma bi7e2ellak tetzawwaja."</verse>
				<verse number="5">W-ken baddo ye2tlo, bass khaf min el-nes li2annon keno ye3tebrouh nabe.</verse>
				<verse number="6">W-bi-zekra 3id miled Hirodos, ra2aset benet Hirodiyya bel-7afle, w-3ajabeto la-Hirodos,</verse>
				<verse number="7">w-7alafla enno ra7 ya3tiya shou ma badda.</verse>
				<verse number="8">2aletla emma ta-t2ello: "2addemle 3a-taba2 ras You7anna el-Ma3maden."</verse>
				<verse number="9">Ze3l el-malik, bass bi-ma enno 7alaf eddem el-kell, 2amar ya3touha yeh.</verse>
				<verse number="10">Ba3at jende, 2ata3 ras You7anna bel-7abs,</verse>
				<verse number="11">w-jebo 3a-taba2. W-3atah lal-benet, wel-benet 3ateto la-emma.</verse>
				<verse number="12">W-ejo tlemiz You7anna, w-7emlo el-jette w-dafanouh, w-ra7o ykhabbro YASOU3.</verse>
				<verse number="13">Lamma 3eref YASOU3 bel-khabar, rekb bel-shakhtoura w-ra7 3a-matra7 ye2dar fih ykoun wa7do. Bass el-nes 3erfo wayno, w-le72ouh min el-moudon mashe.</verse>
				<verse number="14">W-lamma nezl min el-shakhtoura w-shef kell hal-nes, shef2 3leyon w-shafa el-marda baynetoun.</verse>
				<verse number="15">W-3ashiye, 2arrabo minno tlemizo w-2aloulo: "t2akhar el-wa2et, w-ne7na b3ad 3an el-day3a, 2oul lal-nes yrou7o yeshtero la-elon 2akl."</verse>
				<verse number="16">Jewabon YASOU3: "ma fi lzoum yrou7o, 3touwon ento shi yeklouh."</verse>
				<verse number="17">2aloulo: "ma 3enna hon ella khams tereghfe w-samakten."</verse>
				<verse number="18">2allon YASOU3: "heto yalle ma3kon."</verse>
				<verse number="19">2amar el-nes ye2e3do 3al-7ashish, akhad el-khams tereghfe wel-samakten, w-rafa3 3youno sawb el-sama w-berak w-kasar el-khebz w-3ata tlemizo, wel-tlemiz 3ato el-nes.</verse>
				<verse number="20">Akalo kellon 7atta sheb3o, w-jama3o tna3shar sallé melyene min el-khebz yalle faddal.</verse>
				<verse number="21">W-ken yalle akalo shi khams-talef rejjel, ma 3ada el-neswen wel-wled.</verse>
				<verse number="22">Ba3den 2amar YASOU3 tlemizo yerkabo el-shakhtoura w-yesba2ouh 3al-shatt el-tene ta-keno fallo el-nes.</verse>
				<verse number="23">Lamma fallo toli3 3al-jabal ta-ysalle la-wa7do. W-be2e wa7do la-3ashiye.</verse>
				<verse number="24">W-kenit ba3adet el-shakhtoura ktir 3an el-shatt wel-mawj 2ewe, li2anno el-hawa ken bi-3aksa.</verse>
				<verse number="25">W-abl tlou3 el-daw, eja YASOU3 la-3and tlemizo meshe 3al-may.</verse>
				<verse number="26">Lamma shefouh meshe 3al-may nra3abo w-2alo: "hayda shaba7!" w-min khawfon sarakho.</verse>
				<verse number="27">Bi-se3eta 2allon YASOU3: "wsa2o, ana houe, ma tkhafo!"</verse>
				<verse number="28">2allo Boutros: "eza hayda enta, ya RAB, 2merne enne eje la-3andak 3al-may."</verse>
				<verse number="29">Jewabo YASOU3: "ta3a." Nezl Boutros min el-shakhtoura w-meshe 3al-may sawb YASOU3.</verse>
				<verse number="30">Bass khaf wa2et yalle shef el-3asfe 2awiye w-ballash yeghra2, w-sarrakh: "khallesne, ya RAB!"</verse>
				<verse number="31">Deghre madd YASOU3 2ido w-masako w-2allo: "ya alil el-imen leysh shakkeyt."</verse>
				<verse number="32">W-lamma tel3o 3al-shakhtoura hedyet el-3asfe.</verse>
				<verse number="33">W-yalle keno bel-shakhtoura raka3o eddemo w-2alo: "mazbout ennak 2eben Allah!"</verse>
				<verse number="34">Wossil YASOU3 w-tlemizo 3ala Jennisarat.</verse>
				<verse number="35">3erfouh ahl el-day3a, w-nasharo el-khabar bel-manta2a kella, w-jebo kell el-marda.</verse>
				<verse number="36">W-talabo minno yesma7lon yelmso 3al-alile taraf tawbo, w-kell yalle lamasouh nshafo.</verse>
			</chapter>
			<chapter number="15">
				<verse number="1">Ejo la-3and YASOU3 el-ferrisiyyin w-mou3allimi el-shari3a min Ourashalim, w-sa2alouh:</verse>
				<verse number="2">"Leysh tlemizak 3am bikhelfo ta2leed el-2edama, w-ma bighasslo 2ideyon abl el-2akl?"</verse>
				<verse number="3">Jewabon YASOU3: "leysh ento 3am bitkhelfo wassiyet el-RAB kermel ta2aleedkon?</verse>
				<verse number="4">2al el-RAB: "karrem bayyak w-emmak, w-yalle byel3an bayyo aw emmo bimout.</verse>
				<verse number="5">W-ento bit2oulo: "yalle bi2oul la-bayyo aw emmo: el-mouse3ade yalle natrina minne ana 2addamta la-ALLAH,</verse>
				<verse number="6">ma bi3oud meltezim enno ykarrem bayyo aw emmo. W-hek bitkouno lghito kalem ALLAH kermel ta2aleedkon.</verse>
				<verse number="7">Ya mnef2een, Ashe3ya ken ma3o ha2 lamma tnabba 3ankon w-2al:</verse>
				<verse number="8">"Hal-sha3b bikarremne bi-shfefo, bass 2albo b3id 3anne.</verse>
				<verse number="9">3ibedto ele batle w-ta3alimo min el-bashar."</verse>
				<verse number="10">Min ba3da neda YASOU3 el-joumou3 w-2allon: "sma3o w-fhamo:</verse>
				<verse number="11">Yalle bifout bel-temm ma-binajjes el-2ensen, yalle byedhar min el-temm houe yalle binajjso."</verse>
				<verse number="12">2arrabo tlemizo w-2aloulo: "bta3rif enno el-ferrisiyyin nsadamo lamma sem3o kalemak?</verse>
				<verse number="13">Jewabon: "kell shatle mish zere3a bayye el-samewe bten2ala3.</verse>
				<verse number="14">Trekouwon! Henne 3emyen 3am bi2oudo 3emyen. W-eza ken el-a3ma bi2oud el-a3ma, ra7 you2a3o tnayneton bel-joura."</verse>
				<verse number="15">2allo Boutros: "fasserelna hal-matal."</verse>
				<verse number="16">Jewab YASOU3: "ba3dkon la-halla2 ma fhemto?</verse>
				<verse number="17">Ma bta3erfo enno yalle bifout bel-temm, byenzal 3al-batn, w-ba3den byedhar min el-jesm?</verse>
				<verse number="18">Bass yalle byetla3 min el-temm, byeje min el-2alb, w-houe yalle binajjis el-2ensen.</verse>
				<verse number="19">Li2anno min el-2alb btotla3 el-afkar el-3atle: el-2atl wel-zena wel-fe7sh wel-ser2a w-shahedet el-zour wel-namime.</verse>
				<verse number="20">W-hawde henne yalle binajjso el-2ensen. Bass el-akl bi-2iden mish mghassalin, ma binajjis el-2ensen."</verse>
				<verse number="21">Fall YASOU3 min honik w-ra7 3ala manta2et Sour w-Sayda.</verse>
				<verse number="22">2arrabit sawbo mara ken3aniye min haydik el-manta2a w-sarakhet, 2aletlo: "r7amne ya Rab, ya 2eben Daoud! Bente fiya shaytan, 3am bi3azzeba ktir."</verse>
				<verse number="23">Ma jewaba YASOU3 bi-wala kelme. 2arrabo minno tlemizo w-trajjouh, 2aloulo: "shouf shou badda, 7aj le7'2etna bi-sarikha!."</verse>
				<verse number="24">Jewabon YASOU3: "ma ba3atne ALLAH ella lal-khwerif el-day3in min beyt Isra2il."</verse>
				<verse number="25">Bass el-mara ejet la-3ando w-raka3etlo w-2alet: "se3edne, ya Rab!"</verse>
				<verse number="26">2alla YASOU3: "ma bijouz nekhod khebz el-wled w-nzetto lal-kleb."</verse>
				<verse number="27">2aletlo el-mara: "sa7i7, ya Rab! bass el-kleb byeklo min el-ftafit yalle btou2a3 3an tawlet asyedon."</verse>
				<verse number="28">2alla YASOU3: "ma a3zam imenik! Ra7 yet7a'2a2 yalle baddik yeh." W-deghre nshafet benta.</verse>
				<verse number="29">Fall YASOU3 min honik w-eja 3a-shatt ba7r el-Jaleel, w-toli3 3al-jabal w-2a3ad.</verse>
				<verse number="30">Eja la-3ando nes ktir jeybin ma3on 3erj w-3emyen w-mashlouleen w-khers w-ghayron ktar, w-7attouwon eddemo ta-yeshfiyon.</verse>
				<verse number="31">Ndahasho el-nes lamma shefo el-khers 3am ye7ko, wel-3erej wel-mashlouleen 3am yemsho, wel-3emyen 3am ye2sha3o. W-majjado Ileh Isra2il.</verse>
				<verse number="32">Neda YASOU3 tlemizo w-2allon: "ana shef2an 3ala hal-nes, li2anno sarlon tlet tiyyem ma3e, w-ma 3endon shi yeklouh. W-ma badde eb3aton min hon saymin, ta-ma yet3abo 3al-tari2."</verse>
				<verse number="33">2aloulo el-tlemiz: "min wayn badna njeeb khebz yta3me kell hal-nes, w-ne7na bi-matra7 b3id?"</verse>
				<verse number="34">2allon YASOU3: "kam rghif ma3kon?" jewabouh: "sab3 tereghfe w-kamm samke zghar."</verse>
				<verse number="35">Wassa YASOU3 el-nes enno ye2e3do 3al-ard,</verse>
				<verse number="36">akhad el-sab3 tereghfe wel-samket, shakar w-sha2af el-khebz w-3ata tlemizo, wel-tlemiz 3ato el-nes.</verse>
				<verse number="37">Akalo kellon ta-sheb3o, w-jama3o tna3shar sallé melyene min el-khebz yalle faddal.</verse>
				<verse number="38">W-ken yalle akalo shi arba3-talef rejjel, ma 3ada el-neswen wel-wled.</verse>
				<verse number="39">W-ba3at YASOU3 el-nes 3a-byouta w-rekb el-shakhtoura w-ra7 sawb manta2it Majdal.</verse>
			</chapter>
			<chapter number="16">
				<verse number="1">Eja la-3and YASOU3 el-ferrisiyyin wel-saddoukiyyin ta-ye7erjouh, w-talabo minno yfarjiyon 3ajibe min el-sama.</verse>
				<verse number="2">Jewabon: "3a ghroub el-shams bit2oulo: fi sa7ou, li2anno el-sama 7amra metl el-nar.</verse>
				<verse number="3">Wel-sob7 bit2oulo: liom fi shete, li2anno el-sama sawda. Bta3rfo tmayyzo wejj el-sama, bass 3alemet el-azmineh ma bta3rfo tmayyzouwon.</verse>
				<verse number="4">Jeel 3atel w-sherreer 3am yetlob 3ajibe, w-ma ra7 yen3atalo ella 3alemet Younen." Min ba3da tarakon w-ra7.</verse>
				<verse number="5">Lamma 2ata3o el-tlemiz 3al-shatt el-tene, nesyo yekhdo ma3on khebz,</verse>
				<verse number="6">2allon YASOU3: "ntebho min-khameeret el-ferrisiyyin wel-saddoukiyyin."</verse>
				<verse number="7">Saro y2oulo bi-2albon: "3am bi2oul hal-shi li2anno nsina njeeb ma3na khebz."</verse>
				<verse number="8">3eref YASOU3 yalle bi-2albon w-2allon: "ya alileen el-imen, keef bit2oulo la-7alkon: ma fi ma3na khebz?</verse>
				<verse number="9">Ba3dkon la-halla2 ma fhemto? Nsito el-khams tereghfe lal-khams-talef shakhs w-kamm sallé be2e?</verse>
				<verse number="10">Wel-sab3 tereghfe lal-arba3-talef shakhs w-kamm sallé be2e?</verse>
				<verse number="11">Keef ma fhemto enno ma 3am e7ke 3an el-khebz? Eltelkon ntebho min-khameeret el-ferrisiyyin wel-saddoukiyyin!"</verse>
				<verse number="12">Se3eta fehmo el-tlemiz enno 2allon lezim yentebho min ta3alim el-ferrisiyyin wel-saddoukiyyin mish min khameeret el-khebz.</verse>
				<verse number="13">Lamma wossil YASOU3 3ala dawa7e kaysariyyet Filippos sa2al tlemizo: "meen bikoun 2eben el-2ensen bennesbe lal-nes?"</verse>
				<verse number="14">Jewabouh: "fi nes bi2oulo: You7anna el-ma3maden, w-fi minnon bi2oulo: Eliyya, w-ghayron bi2oul: Ermiya aw-wa7ad min el-anbiya."</verse>
				<verse number="15">2allon: "w-meen ana bi-ra2eykon ento?"</verse>
				<verse number="16">Jewab Sem3an Boutros: "enta el-MASI7 2eben ALLAH el-7ayy."</verse>
				<verse number="17">2allo YASOU3: "niyyelak ya Sem3an 2eben Youna! Li2anno mish el-la7m wel-damm kashafoulak hal-shi, hayda bayye yalle bel-sama.</verse>
				<verse number="18">W-ana b2ellak: enta sakhr, w-3ala hal-sakhr ra7 3ammir kniste, w-bweb el-ja7eem ma ra7 ye2daro 3leya.</verse>
				<verse number="19">Ra7 a3tik mfati7 malakout el-sama. Yalle bterebto 3al-ard bikoun marbout bel-sama, w-yalle bit7ello 3al-ard bikoun ma7loul bel-sama."</verse>
				<verse number="20">W-wassa YASOU3 tlemizo enno ma ykhabro 7ada enno houe el-MASI7.</verse>
				<verse number="21">Min haydak el-wa2et ballash YASOU3 y2oul la-tlemizo enno lezim yrou7 3ala Ourashalim w-yet2allam ktir 3a-2id el-shyoukh w-rou2asa el-kahane w-mou3allimi el-shari3a, w-ra7 ye2tlouh, w-telit yawm ra7 y2oum.</verse>
				<verse number="22">Akhado Boutros 3a-janab w-sar y3atbo w-y2oul: "la sama7 ALLAH, ya RAB! Mish ra7 ysir fik hek!"</verse>
				<verse number="23">Fa-ettala3 YASOU3 bi-Boutros w-2al: "fell min wejje ya shaytan! Enta we2if bi-tari2e, li2anno afkarak hiye afkar el-bashar mish afkar ALLAH."</verse>
				<verse number="24">w-2al YASOU3 la-tlemizo: "yalle baddo yel7a2ne, baddo yenkor nafso w-ye7mol salibo w-yel7a2ne,</verse>
				<verse number="25">li2anno yalle baddo ykhallis nafso ra7 yekhsara, w-yalle ra7 yekhsar 7ayeto kermele ana, ra7 yle2iya.</verse>
				<verse number="26">Shou byestafeed el-2ensen eza reb7 el-3alam kello w-khesr nafso? Aw shou ra7 ya3te el-2ensen badal 3an nafso?</verse>
				<verse number="27">Ra7 yeje 2eben el-2ensen bi-majd bayyo ma3 maleyekto, w-yawmeta ra7 y7aseb kell wa7ad 7asab a3melo.</verse>
				<verse number="28">B2elkon el-7a2i2a: bayn el-mawjoudin hon fi ashkhas ma ra7 ydou2o el-mawt 7atta yshoufo 2eben el-2ensen jeye bi-malakouto."</verse>
			</chapter>
			<chapter number="17">
				<verse number="1">Min ba3d sitt tiyem akhad YASOU3 Boutros w-Ya3koub w-You7anna khayyo, w-toli3 fiyon la-wa7don 3a-jabal 3ale,</verse>
				<verse number="2">w-tjalla eddemon, w-sar wejjo msha3sha3 metl el-shams w-saro tyebo beed metl el-nour.</verse>
				<verse number="3">Faj2a shefo Moussa w-Eliyya 3am ye7ko ma3 YASOU3.</verse>
				<verse number="4">2al Boutros la-YASOU3: "ya RAB, shou 7elo nkoun hon: eza baddak, ba3mil hon tlet khiyam: we7de elak w-we7de la-Moussa w-we7de la-Eliyya."</verse>
				<verse number="5">W-houe w-3am ye7ke, bteje ghayme msha3sh3a w-bitghattiyon, w-byesma3o sawt min el-ghayme 3am bi2oul: "hayda houe 2ebne el-7abib yalle rdeet 3anno, sma3oulo!"</verse>
				<verse number="6">W-lamma sem3o el-tlemiz el-sawt wa2a3o 3ala wejjon bel-ard w-khafo ktir.</verse>
				<verse number="7">2arrab minnon YASOU3, 7att 2ido 3leyon w-2allon: "2oumo, ma-tkhafo."</verse>
				<verse number="8">Rafa3o 3younon, w-ma shefo ella YASOU3 wa7do.</verse>
				<verse number="9">W-henne w-nezleen min el-jabal, wassahon YASOU3 w-2al: "ma tkhabro 7ada 3an yalle sheftouh ta-ken 2am 2eben el-2ensen min el-mawt"</verse>
				<verse number="10">Sa2alouh el-tlemiz: "leysh bi2oulo mou3allimi el-shari3a: lezim yeje Eliyya bel-awwal?"</verse>
				<verse number="11">Jewabon: "mbala, lezim Eliyya yeje w-ysalle7 kell shi.</verse>
				<verse number="12">Bass ana b2elkon: eja Eliyya w-ma 3erfouh, w-3emlo fih metl ma baddoun. W-nafs el-shi 2eben el-2ensen ra7 yet2allam 3ala 2ideyon."</verse>
				<verse number="13">Se3eta fehmo el-tlemiz enno ken 3am ye7kiyon 3an You7anna el-ma3maden.</verse>
				<verse number="14">Lamma rej3o la-3and el-nes, 2arrab sawbo rejjel w-raka3 eddemo</verse>
				<verse number="15">w-2allo: "r7am 2ebne ya Rab, li2anno byou2a3 bel-no2ta w-byet3azzab ktir. W-aw2at ktir byou2a3 bel-nar aw bel-may.</verse>
				<verse number="16">W-jebto la-3and tlemizak, w-ma edro yeshfouh."</verse>
				<verse number="17">Jewab YASOU3: "ya hal-jeel el-3atel yalle ma bi2ãmen! La-aymata ra7 eb2a ma3kon? W-la-aymata ra7 et7ammalkon? Jibo el-sabe la-hon!"</verse>
				<verse number="18">W-haddad YASOU3 el-shaytan, w-dahar min el-sabe, fa-nshafa deghre.</verse>
				<verse number="19">Se3eta akhadouh el-tlemiz 3a-janab w-sa2alouh: "leysh ne7na ma ederna ndahhro?"</verse>
				<verse number="20">Jewabon: "min 2ellit imenkon! B2elkon el-7a2i2a: law ken 3endkon imen 2add 7abbit el-khardal, kento 2elto la-hal-jabal: zee7 min hon la-honik, bizee7, w-ma bikoun fi shi mousta7il bennesbe elkon.</verse>
				<verse number="21">[Bass hal-naw3 min el-shyateen ma byedhar ella bel-sala wel-sawm]."</verse>
				<verse number="22">Keno el-tlemiz mejtem3in bel-Jaleel, 2allon YASOU3: "ra7 yetsallam 2eben el-2ensen la-2iden el-nes,</verse>
				<verse number="23">w-ra7 ye2tlouh, w-telit yawm ra7 y2oum min el-mawt. Ze3lo el-tlemiz ktir.</verse>
				<verse number="24">W-lamma reje3 YASOU3 w-tlemizo 3ala Kfarna7oum, ejo yalle bilemmo daribet el-haykal la-3and Boutros w-sa2alouh: "m3allemkon ma byedfa3 daribet el-haykal?"</verse>
				<verse number="25">Jewab: "mbala." W-lamma fet Boutros 3al-beyt, sa2alo YASOU3: "Shou ra2yak, ya Sem3an? Min meen byekhdo moulouk el-ard el-daribe aw el-jezye? Min wledon aw min el-ghouraba?"</verse>
				<verse number="26">2allo Boutros: "min el-ghouraba." 2allo YASOU3: "fa-ezan, el-wled ma3fiyyin.</verse>
				<verse number="27">Bass ne7na ma badna ne7roj 7ada, kermel hek rou7 3al-ba7r w-zett el-sennara, w-msok awwal samke bte3la2 w-fta7la temma, ra7 tle2e fi arba3 darahem, khedon w-dfa3lon yehon 3anne w-3annak."</verse>
			</chapter>
			<chapter number="18">
				<verse number="1">Bi-haydak el-wa2et 2arrabo el-tlemiz la-3and YASOU3 w-sa2alouh: "meen houe el-a3zam bi-malakout el-sama?"</verse>
				<verse number="2">Jeb YASOU3 tofl la-3ando w-wa'2afo bayneton</verse>
				<verse number="3">w-2al: "b2elkon el-7a2i2a, eza ma ra7 tetghayyaro w-tsiro metl hal-atfal, ma ra7 tfouto 3a-malakout el-sama.</verse>
				<verse number="4">Yalle byetwada3 w-bisir metl hal-tofl, bikoun houe el-a3zam bi-malakout el-sama.</verse>
				<verse number="5">W-yalle bye2bal bi-esme tofl metlo, bikoun 2ebelne ana.</verse>
				<verse number="6">Yalle bishakkek 7ada min hal-zghar, yalle bi2ãmno fiyye, a7sanlo enno y3al2oulo bi-ra2ebto 7ajar el-ta7oun w-yzettouh bel-ba7r.</verse>
				<verse number="7">Ya weyl el-3alam yalle bishakkeko el-nes! La-bodd enno yetshakkako, bass ya weyl yalle bikoun houe el-sabab.</verse>
				<verse number="8">Eza 2idak aw ejrak kenit sabab lal-khatiyye, 2ta3a w-sheela 3annak, li2anno ba3do a7sanlak enno tfout 3al-7ayet el-abadiyye bi-2id we7de aw bi-ejer we7de, min enno ykoun 3endak 2idten w-ejerten w-tenkab bel-nar el-abadiyye.</verse>
				<verse number="9">W-eza 3aynak kenit sabab lal-khatiyye, 2la3a w-sheela, li2anno ba3do a7sanlak enno tfout 3al-7ayet el-abadiyye w-3endak 3eyn we7de, min enno ykoun 3endak 3eynten w-tenkab bi-nar jhannam.</verse>
				<verse number="10">2ou3a te7te2ro 7ada min hal-zghar. B7ebb 2elkon: enno maleyketon bel-sama 3am bishoufo kell el-wa2et wejj bayye yalle bel-sama.</verse>
				<verse number="11">[Fa-2eben el-2ensen eja ta-ykhallis yalle ray7in 3al-halek].</verse>
				<verse number="12">"W-shou awlkon? Eza ken rejjel 3endo miyyet kharouf w-da3 wa7ad minnon, ma byetrok el-tes3a w-tes3een bel-7rash, w-birou7 yfattesh 3an el-kharouf el-daye3?</verse>
				<verse number="13">W-eza le2eh, ma byefra7 fih? B2elkon el-7a2i2a: enno byefra7 fih aktar min fara7o bel-tes3a-w-tes3een yalle ma da3o.</verse>
				<verse number="14">W-hek bayykon yalle bel-sama ma baddo enno 7ada min hal-zghar ymout.</verse>
				<verse number="15">"Eza khote khayyak, rou7 la-3ando w-3atbo minnak elo, w-eza seme3lak bitkoun rbe7et khayyak.</verse>
				<verse number="16">W-eza rafad yesma3lak, khod ma3ak wa7ad aw tnen, 7atta tsabbit kell shi bi-shahedit tnen aw tlete.</verse>
				<verse number="17">W-eza rafad yesma3lon, 2oul lal-knise, w-eza kamen rafad yesma3 lal-knise, 3tebro wathane aw bilemm darayib.</verse>
				<verse number="18">B2elkon el-7a2i2a: kell yalle bterebtouh 3al-ard bikoun marbout bel-sama, w-yalle bit7ellouh 3al-ard bikoun ma7loul bel-sama.</verse>
				<verse number="19">B2elkon el-7a2i2a: eza ettafa2o tnen minkon 3al-ard enno yetolbo shi min bayye yalle bel-sama, ra7 ya3tyon yeh.</verse>
				<verse number="20">Li2anno matra7 ma byejtem3o tnen aw tlete bi-esme, bkoun ana bayneton.</verse>
				<verse number="21">Se3eta 2arrab Boutros w-2al la-YASOU3: "ya RAB, kamm marra badde oghfor la-khayye lamma byokhte bi-7a'2e? Sab3 marrat?"</verse>
				<verse number="22">Jewabo YASOU3: "mish sab3 marrat, ghferlo sab3een marra sab3 marrat.</verse>
				<verse number="23">Malakout el-sama byetshabbah la-malik baddo y7aseb 3abeedo.</verse>
				<verse number="24">W-lamma ballash y7asebon, jeboulo wa7ad minnon elo 3le 3ashr-talef derham min el-fodda.</verse>
				<verse number="25">W-ken ma ma3o yedfa3, fa-2amar el-malik enno yenbe3 houe w-marto w-wledo w-kell shi ma3o, 7atta youwfe dayno.</verse>
				<verse number="26">Raka3 hal-3abd eddemo w-2allo: 3tine wa2et w-boufik kell shi 3leyye.</verse>
				<verse number="27">Shef2 3le el-malik w-falato w-3afeh min el-dayn.</verse>
				<verse number="28">W-lamma dahar el-rejjel lta2a bi-wa7ad min ref2ato el-3abeed yalle ken elo 3le miyyet dinar, kamasho bi-khweni2o w-2allo: reddele yalle ele 3lek!</verse>
				<verse number="29">Raka3 rfi2o w-sar yetrajjeh w-y2oul: 3tine wa2et, w-ra7 reddelak kell shi.</verse>
				<verse number="30">Bass ma 2ebel ma3o, akhado, 7atto bel-7abs 7atta youwfe dayno.</verse>
				<verse number="31">W-shefo ref2ato el-3abeed yalle sar, ze3lo ktir w-ra7o khabbaro el-malik bi-kell shi sar.</verse>
				<verse number="32">Se3eta ba3at el-malik wara el-3abd w-2allo: ya hal-3abd el-sherreer! Ana 3afaytak min kell daynak, li2annak trajjaytne.</verse>
				<verse number="33">Ma ken lezim enta kamen ter7am rfi2ak metl ma ana ra7amtak?</verse>
				<verse number="34">Ghodib el-malik ktir, w-sallamo lal-jelledeen 7atta youwfe kell dayno.</verse>
				<verse number="35">W-hek bya3mil bayye el-samewe fikon eza mish kell wa7ad minkon ghafar la-khayyo min kell 2albo."</verse>
			</chapter>
			<chapter number="19">
				<verse number="1">Lamma 2al YASOU3 hal-kalem w-khallas, tarak el-Jaleel w-eja 3ala dawa7e el-Yahoudiyye min wara el-Ordon.</verse>
				<verse number="2">W-le7'2ouh nes ktir, w-shafehon honik.</verse>
				<verse number="3">Eja la-3ando kamm wa7ad min el-ferrisiyyin wel-saddoukiyyin ta-ye7erjouh, 2aloulo: "masmou7 lal-rejjel enno ytalle2 marto la-ayya sabab?"</verse>
				<verse number="4">Jewabon YASOU3: "ma 2rito enno el-khale2 min el-bideye khala2on mara w-rejjel</verse>
				<verse number="5">w-2al: kermel hek byetrok el-rejjel bayyo w-emmo w-byette7ed bi-marto, w-bisiro el-tnen jesm wa7ad?</verse>
				<verse number="6">Ma bi3oudo tnen, bisiro jesm wa7ad. W-yalle byejma3o ALLAH ma bifarr2o 2ensen."</verse>
				<verse number="7">Sa2alouh el-ferrisiyyin: "leysh Moussa wassa enno ya3te el-rejjel marto kteb el-tala2 w-se3eta bitalle2a?</verse>
				<verse number="8">Jewabon YASOU3: "bi-sabab 2asewet 2loubkon sama7elkon Moussa enno ettal2o neswenkon. W-ma kenit el-eshya hek min abl.</verse>
				<verse number="9">W-ana b2elkon: yalle bitalle2 marto ella bi-7alet el-zena w-byetzawwaj ghayra byezne."</verse>
				<verse number="10">2aloulo tlemizo: "eza ken hek 7alet el-rejjel ma3 el-mara, a7sanlo enno ma yetzawwaj."</verse>
				<verse number="11">Jewabon YASOU3: "ma bye2bal hal-kalem ella yalle n3atalon ennon yefhamouh.</verse>
				<verse number="12">Fi nes khallafeton emmeton 3ejzeen 3an el-zawej, w-fi minnon el-nes khallouhon ysiro hek, w-fi nes ghayron ma byetzawwajo kermel malakout el-sama. Yefham yalle bye2dar yefham."</verse>
				<verse number="13">W-jeboulo atfal 7atta y7ott 2idey 3leyon w-ysalle, bass el-tlemiz ba3adouwon.</verse>
				<verse number="14">Se3eta 2al YASOU3: "khallo el-atfal yejo la-3ande w-ma temna3ouwon, li2anno malakout el-sama la-yalle metlon."</verse>
				<verse number="15">W-7att 2idey 3leyon w-fall min honik.</verse>
				<verse number="16">Eja la-3ando shabb w-2allo: "ya hal-mou3allim el-sale7, shou lezim a3mil shi sale7 ta-le2e el-7ayet el-abadiyye?"</verse>
				<verse number="17">Jewabo YASOU3: "leysh 3am tes2alne 3an shou houe sale7? Ma fi sale7 ella wa7ad. Eza baddak tle2e el-7ayet mshi 3al-wassaya."</verse>
				<verse number="18">2allo: "ayya wassaya?" 2allo YASOU3: "ma te2tol, ma tezne, ma tesro2, ma tesh'had bel-zour,</verse>
				<verse number="19">karrem bayyak w-emmak, 7ebb 2aribak metl ma bit7ebb nafsak."</verse>
				<verse number="20">2allo el-shabb: "hawde kellon meshe 3leyon, shou ba3d na2esne?"</verse>
				<verse number="21">Jewabo YASOU3: "eza baddak tkoun kemil, rou7 bi3 kell shi btemelko w-3tyon lal-fou2ara, bisir 3endak kanz bel-sama, w-ta3a l7a2ne!"</verse>
				<verse number="22">Lamma sem3 el-shabb hal-kalem, fall 7azeen li2anno ken 3endo amlek ktire.</verse>
				<verse number="23">Se3eta 2al YASOU3 la-tlemizo: "b2elkon el-7a2i2a, sa3be ktir 3al-ghane enno yfout 3a-malakout el-sama.</verse>
				<verse number="24">W-b2elkon kamen ahwan 3al-jamal enno yfout bi-kherm el-2ebre min enno yfout el-ghane 3a-malakout el-sama."</verse>
				<verse number="25">T3ajjabo el-tlemiz ktir min hal-kalem w-2alo: "eza hek, meen bye2dar yle2e el-khalãs?"</verse>
				<verse number="26">Ettalla3 fiyon YASOU3 w-2allon: "hayda mousta7il 3end el-nes, bass kell shi moumkin 3end ALLAH."</verse>
				<verse number="27">Se3eta 2allo Boutros: "ne7na tarakna kell shi w-l7e2nek, shou ra7 ykoun massirna?"</verse>
				<verse number="28">Jewab YASOU3: "b2elkon el-7a2i2a: boukra lamma bye2'3od 2eben el-2ensen 3ala 3arsh majdo ta-yjadded kell shi, ra7 te2e3do ento kamen 3ala tna3shar 3arsh ta-etdeeno 2abeyel Isra2il el-tna3sh, li2anno l7e2toune.</verse>
				<verse number="29">Kell meen byetrok byout, aw ekhwe aw khayyet, aw bayy, aw emm, aw wled, aw 72oul, kermel esme, ra7 yekhod 2addon miyyet marra w-yourat el-7ayet el-abadiyye.</verse>
				<verse number="30">Ktar min el-ouwal ra7 ysiro awekher, w-yalle henne awekher ra7 ysiro ouwal.</verse>
			</chapter>
			<chapter number="20">
				<verse number="1">"Malakout el-sama byetshabbah la-sa7ib karm ra7 el-sob7 bakkir ta-yjeeb 3emmel la-karmo.</verse>
				<verse number="2">Ettafa2 ma3 el-3emmel 3ala dinar bel-yawm w-ba3aton 3a-karmo.</verse>
				<verse number="3">W-min ba3da ra7 el-se3a tes3a, w-shef 3emmel ghayron 2e3deen bel-se7a bala sheghl.</verse>
				<verse number="4">2allon: rou7o ento kamen 3a-karme, ba3tikon 2add ma-bi7e2elkon,</verse>
				<verse number="5">w-ra7o. W-reje3 ra7 kamen el-dohr, sawb el-se3a tlete, w-3eml nafs el-shi.</verse>
				<verse number="6">W-ekher shi ra7 sawb el-se3a khamse el-masa, w-le2a 3emmel ghayron 2e3deen honik, 2allon: shou bekon 2e3deen hon kell el-nhar bala sheghl?</verse>
				<verse number="7">2aloulo: ma 7ada shaghalna. 2allon: rou7o ento kamen 3ala karme.</verse>
				<verse number="8">W-lamma sar 3ashiye, 2al sa7ib el-karm la-wakeelo: b3at wara el-3emmel kellon w-dfa3lon 2ejreton, ballesh yalle ejo bel-ekher ta-tousal la-yalle ejo bel-awwal.</verse>
				<verse number="9">Ejo yalle shtaghalo min el-se3a khamse el-masa w-akhad kell wa7ad minnon dinar.</verse>
				<verse number="10">W-lamma ejo el-ouwal, fakkaro enno ra7 yekhdo aktar, bass akhado henne kamen kell wa7ad dinar.</verse>
				<verse number="11">Henne w-3am ye2bado saro ysher3o sa7ib el-karm,</verse>
				<verse number="12">w-saro y2oulo: yalle ejo ekher shi shtaghalo se3a we7de, w-enta sewayton fina ne7na yalle t3ebna kell el-nhar bel-shawb.</verse>
				<verse number="13">Radd w-2al la-wa7ad minnon: ya sadee2e, ana ma ettafa2et ma3ak 3ala dinar?</verse>
				<verse number="14">Khod 7a2ak w-rou7. Badde a3te yalle eja bel-ekher metlak,</verse>
				<verse number="15">ma bi7e2elle etsarraf bi-mesriyyete metl ma badde? Aw enta 7asoud li2anno ana karim?"</verse>
				<verse number="16">W-2al YASOU3: "w-hek bisiro el-awekher ouwal wel-ouwal awekher."</verse>
				<verse number="17">W-ken YASOU3 tali3 3ala Ourashalim, jtama3 bi-tlemizo el-tna3sh la-wa7don, w-bel-tari2 2allon:</verse>
				<verse number="18">"Ne7na halla2 tal3in 3ala Ourashalim, w-2eben el-2ensen ra7 yetsallam la-rou2asa el-kahane w-mou3allimi el-shari3a, w-ra7 ye7ekmo 3le bel-mawt</verse>
				<verse number="19">w-ra7 ysalmouh lal-ghouraba, ta-yetmaskharo 3le w-yejeldouh w-yoselbouh, w-telit yawm ra7 y2oum."</verse>
				<verse number="20">Ejet la-3ando emm Ya3koub w-You7anna wled Zabada w-ma3a wleda el-tnen, w-n7anet eddemo ta-tetlob minno shi.</verse>
				<verse number="21">2alla: "shou baddik?" 2alet: "2mor enno ye2e3do wlede el-tnen, wa7ad 3ala yameenak w-wa7ad 3ala shmelak bi-mamlaktak."</verse>
				<verse number="22">Jewab YASOU3: "ento ma bta3erfo shou 3am tetolbo. Bte2daro teshrabo el-kes yalle ra7 eshrabo?" 2aloulo: "mne2dar!"</verse>
				<verse number="23">2allon: "kese ra7 teshrabouh, bass ennkon te2e3do 3ala yameene aw 3ala shmele, hal-shi mish ana yalle ba3tih, li2anno hal-matra7 houe la-yalle m7addaro elon bayye."</verse>
				<verse number="24">W-lamma sem3o el-tlemiz el-3ashra hal-shi, ghodbo 3al-khayyen.</verse>
				<verse number="25">Se3eta jama3on YASOU3 w-2allon: "bta3erfo enno el-rou2asa 7ekmeen el-oumam, w-enno el-3ouzama metsalltin 3leyon,</verse>
				<verse number="26">bass ento ma tkhallo hal-shi ykoun baynetkon. Yalle baddo ykoun kbir, ykoun khadimkon.</verse>
				<verse number="27">W-yalle baddo ysir el-awwal fikon, ykoun 3abd 3endkon:</verse>
				<verse number="28">Hek 2eben el-2ensen ma eja 7atta yenkhadam, eja ta-yekhdom w-yefde bi-7ayeto nes ktar."</verse>
				<verse number="29">Henne w-tal3in min Ari7a, nes ktir le7'2o YASOU3.</verse>
				<verse number="30">W-sem3o tnen 3emyen 2e3deen 3ala 7affit el-tari2 enno YASOU3 meri2 min honik, saro ysarkho: "r7amna ya Rab, ya 2eben Daoud!"</verse>
				<verse number="31">Saro el-nes ysakktouwon. Bass saro ysarrkho aktar: "r7amna, ya Rab, ya 2eben Daoud!"</verse>
				<verse number="32">We2f YASOU3 w-nedehon, 2allon: "shou badkon a3mellkon?"</verse>
				<verse number="33">Jewabouh: "fta7elna 3younna, ya Rab!"</verse>
				<verse number="34">Fa-shef2 YASOU3 3leyon w-lamas 3younon, w-deghre saro ye2sha3o w-le72ouh.</verse>
			</chapter>
			<chapter number="21">
				<verse number="1">Lamma 2arrabo min Ourashalim w-woslo 3a-beyt Faji bi-jabal el-zeytoun, ba3at YASOU3 tnen min tlemizo,</verse>
				<verse number="2">w-2allon: "rou7o 3al-day3a yalle bi-wejjkon, bitle2o 7mara marbouta w-ma3a el-ja7sh, fekkouwon w-jiboule yehon.</verse>
				<verse number="3">W-eza 7ada 2alkon shi, 2ouloulo: "el-RAB 3ayezon, w-ra7 yreddon bi-ser3a."</verse>
				<verse number="4">W-hal-shi ken ta-ysir yalle 2alo el-nabe:</verse>
				<verse number="5">"2oulo la-benet Sehyoun: hayda malikik jeye la-3andik metwadi3 rekib 3ala 7mara w-ja7sh 2eben 7mara."</verse>
				<verse number="6">Ra7o el-telmizen w-3emlo metl ma 2amaron YASOU3</verse>
				<verse number="7">jebo el-7mara wel-ja7sh, 7atto 3a-dahron mashale7on, w-toli3 YASOU3 2a3ad 3leyon.</verse>
				<verse number="8">W-farasho nes ktar tyebon 3al-tari2, w-minnon 2ata3o ghsoun el-shajar w-farasho fiya el-ard.</verse>
				<verse number="9">W-kenit el-nes el-meshye eddemo w-yalle le7'2ouh 3am bihayyso w-y2oulo: "el-majd la-2eben Daoud! Yetberak el-jeye bi-esm el-RAB! El-majd bel-a3ali!"</verse>
				<verse number="10">W-lamma fet YASOU3 3a-Ourashalim dajjet el-madine kella w-sa2alet: "meen hayda?"</verse>
				<verse number="11">Wel-nes tjewib: "hayda el-nabe YASOU3 min el-Nassira bel-Jaleel."</verse>
				<verse number="12">Fet YASOU3 3al-haykal w-sha7at kell yalle 3am bibee3o w-yeshtero bel-haykal, w-2alab tawlet el-serrafeh w-karase biyye3in el-7amem,</verse>
				<verse number="13">w-2allon: "maktoub, beyte beyt sala, w-ento 3meltouh mgharet lsous!"</verse>
				<verse number="14">W-ejo la-3ando el-3erj wel-3emyen 3al-haykal w-shafehon.</verse>
				<verse number="15">Bass rou2asa el-kahane w-mou3allimi el-shari3a wa2et shefo el-3ajeyeb yalle 3emla, wel-wled bel-haykal 3am bi-hayyso: "el-majd la-2eben Daoud!" akhad 3a-khateron.</verse>
				<verse number="16">W-2aloulo: "3am tesma3 shou 3am bi2oulo?" Jewabon: "eh, ma 2rito shou maktoub, min temm el-zghar wel-atfal 3melt nashid?"</verse>
				<verse number="17">Min ba3da tarakon w-fall min el-madine 3a-Beyt-3anya w-nem honik.</verse>
				<verse number="18">Wel-sob7 houe w-reji3 3al-madine, je3.</verse>
				<verse number="19">Shef shajret teen 3a-janb el-tari2, ma le2a fiya gher el-wara2. 2alla: "ma ra7 ta3te teen lal-abad!" W-yebset el-teene deghre.</verse>
				<verse number="20">Shefo el-tlemiz yalle sar, t3ajjabo w-2alo: "keef yebset el-teene deghre?"</verse>
				<verse number="21">Jewabon YASOU3: "b2elkon el-7a2i2a, law ken 3endkon imen w-ma bitshekko, kento 3melto bi-hal-teene metl ma ana 3melt, mish bas hek, kento 2elto la-hal-jabal: 2oum w-zett 7alak bel-ba7r, w-ken hal-shi sar.</verse>
				<verse number="22">Kell shi btetolbouh bi-imen, ra7 tekhdouh."</verse>
				<verse number="23">Fet YASOU3 3al-haykal w-houe w-3am bi3allim, ejo la-3ando rou2asa el-haykal w-shyoukh el-sha3b w-2aloulo: "bi-ayya soultan 3am ta3mil hal-eshya? W-meen 3atak hal-soultan?"</verse>
				<verse number="24">Jewabon YASOU3: "w-ana bes2alkon sou2al wa7ad, eza jewabtoune 3le, b2elkon bi-ayya soultan ba3mil hal-shi:</verse>
				<verse number="25">min wayn jeye soultet ma3moudiyyet You7anna? Min el-sama aw min el-nes?" 2alo bi-2albon: "eza 2elna min ALLAH, ra7 yjewebna: leysh ma 2ãmanto fih?</verse>
				<verse number="26">W-eza 2elna min el-nes, menkhaf min el-sha3b, li2anno kellon bye3tebro You7anna nabe."</verse>
				<verse number="27">Fa-jewabo YASOU3: "ma mna3rif." 2allon: "w-ana ma-ra7 2elkon bi-ayya soultan ba3mil hal-a3mel."</verse>
				<verse number="28">2al YASOU3: "shou ra2eykon? Ken la-rejjel waladen. Eja la-3and el-awwal w-2allo: ya 2ebne, rou7 liom w-shteghel bi-karme.</verse>
				<verse number="29">Jewabo: ma badde. Bass ba3den nedm w-ra7 3al-karm.</verse>
				<verse number="30">W-eja el-2eben el-tene w-talab minno bayyo zet el-shi, fa-jewabo: ana raye7, ya Rab! Bass ma reje3 ra7.</verse>
				<verse number="31">Fa-ayya wa7ad minnon 3eml metl ma baddo bayyo?" 2alo: "el-awwal." 2allon YASOU3: "B7ebb 2elkon, yalle bilemmo el-darayib w-yalle byezno byesba2oukon 3ala malakout ALLAH.</verse>
				<verse number="32">Eja la-3andkon You7anna meshe bi-tari2 el-7a2i2a w-ma sadda2touh w-sadda2ouh yalle bilemmo el-darayib w-yalle byezno. W-ento 7atta min ba3d ma shefto hal-shi, la ndemto wala sadda2touh."</verse>
				<verse number="33">"Sma3o matal tene: zara3 rejjel karm, w-sayyajo w-7afar fih ma3sara w-3ammar berj w-sallamo la-kerramin w-sefar.</verse>
				<verse number="34">W-lamma eja yawm el-2atf, ba3at kheddemo la-3andon ta-yekhdo el-ghallé.</verse>
				<verse number="35">Ejo el-kerramin w-kamasho el-kheddem w-darabo wa7ad minnon, w-2atalo wa7ad, w-rajamo wa7ad ghayron bel-7jara.</verse>
				<verse number="36">Ba3at kheddem ghayron 3adadon aktar min yalle ba3aton bel-awwal, w-sar fiyon metl ma sar bel-hawdik.</verse>
				<verse number="37">W-ekher shi ba3atlon 2ebno w-2al: ra7 ykhafo min 2ebne.</verse>
				<verse number="38">W-lamma shefo el-kerramin el-2eben 2alo bayn ba3don: hayda houe yalle ra7 yourat! Ta3o ne2etlo w-nekhod el-werte!</verse>
				<verse number="39">Masakouh w-zattouh barrat el-karm w-2atalouh.</verse>
				<verse number="40">Shou bya3mil rabb el-karm bi-hal-kerramin bass yerja3?"</verse>
				<verse number="41">2aloulo: "bye2tol el-ashrar w-bisallem el-karm la-kerramin ghayron bya3touh el-ghallé bi-wa2ta."</verse>
				<verse number="42">Fa-2allon YASOU3: "ma 2rito bel-ketob el-m2addase: el-7ajar yalle rafadouh el-me3marjiyye sar ras el-zewye? Hayda yalle 3emlo el-RAB, shi 3ajib!</verse>
				<verse number="43">Kermel hek b2elkon: ra7 yettekhad malakout ALLAH minkon w-yen3ata la-sha3b tene bikhallih yethmor.</verse>
				<verse number="44">W-yalle byou2a3 3al-7ajar byetkassar. W-yalle byou2a3 el-7ajar 3le byeherso.</verse>
				<verse number="45">W-lamma sem3o rou2asa el-kahane wel-ferrisiyyin hal-matalen min YASOU3, fehmo enno 2asadon bi-kalemo.</verse>
				<verse number="46">Ken baddon yel2atouh, bass khafo min el-nes li2anno keno ye3tebrouh nabe.</verse>
			</chapter>
			<chapter number="22">
				<verse number="1">Reje3 YASOU3 ye7ke el-nes bel-amtel,</verse>
				<verse number="2">w-2al: "byeshbah malakout el-sama malik 3eml 3azeeme la-3ers 2ebno.</verse>
				<verse number="3">Ba3at kheddemo y2oulo lal-ma3zoumin yejo 3al-3ers, rafado ennon yejo.</verse>
				<verse number="4">Ba3at kheddem ghayron la-y2oulo lal-mad3ouwwin: 7addaret walime daba7et el-ba2ar w-3joule el-nas7een w-kell shi sar jehiz, ta3o 3al-3ers!</verse>
				<verse number="5">Bass el-ma3zoumin ma ktaraso, minnon meen toli3 3ala 7a2lo, w-minnon meen ra7 3ala tijarto,</verse>
				<verse number="6">wel-be2yin mesko kheddemo sabbouwon w-2atalouwon.</verse>
				<verse number="7">Ghodib el-malik w-ba3at jeysho, w-mawwat hal-mejrmeen w-7ara2 madineton.</verse>
				<verse number="8">W-min ba3da 2al la-kheddemo: el-walime jehze bass el-ma3zoumin ma-byest7e2o,</verse>
				<verse number="9">tla3o 3al-tor2at w-3zemo lal-walime kell meen btetle2o fih.</verse>
				<verse number="10">Ra7o el-kheddem bel-tor2at w-jama3o kell yalle lta2o fiyon min 3atleen w-mne7, w-ntala el-3ers bel-ma3zoumin.</verse>
				<verse number="11">W-lamma fet el-malik la-yshouf el-ma3zoumin, le2a rejjel mish lebis tyeb el-3ers. 2allo:</verse>
				<verse number="12">Keef fetet la hon, ya sadee2e, w-enta mish lebis tyeb el-3ers? Sakat el-rejjel.</verse>
				<verse number="13">Se3eta 2al el-malik lal-kheddem: "rbetoulo 2idey w-ejrey w-7ottouh barra bel-3atme, li2anno honik bikoun el-beke wel-ta2ta2et el-snen.</verse>
				<verse number="14">Li2anno el-ma3zoumeen ktar, bass el-moukhtarin 2lel."</verse>
				<verse number="15">Ra7o el-ferrisiyyin w-tshewaro keef baddon yel2ato YASOU3 3ala shi kelme.</verse>
				<verse number="16">Fa-ba3ato la-3ando kamm wa7ad min tlemizon wel-hirodosiyyin ta-y2oulo: "ya mou3allim, mna3rif ennak sade2, bit3allim tari2 ALLAH bel-7a2, w-ma 7ada bi2asser 3lek, li2anno ma bihemmak mazaher el-nes.</verse>
				<verse number="17">2elna: shou ra2yak? Bi7e2elna nedfa3 el-jezye la-2aysar aw la2?"</verse>
				<verse number="18">3eref YASOU3 khabsaneton, w-2allon: "ya mnef2een! Leysh 3am bitjarrboune?</verse>
				<verse number="19">Farjoune 3emlit el-jezye!" 3atouh dinar.</verse>
				<verse number="20">2allon: "la-meen hal-soura w-hal-esm?"</verse>
				<verse number="21">2alo: "la-2aysar!" 2allon: "dfa3o, fa-ezan, la-2aysar yalle houe la-2aysar, w-la-ALLAH yalle houe la-ALLAH!"</verse>
				<verse number="22">Fa-t3ajjabo min yalle sem3ouh, w-tarakouh w-fallo.</verse>
				<verse number="23">Bi-haydak el-yawm eja la-3and YASOU3 kamm wa7ad min el-saddou2iyyin, w-henne yalle ma bi2ãmno bel-2iyeme, w-sa2alouh:</verse>
				<verse number="24">"Ya mou3allim, 2al Moussa: eza met rejjel ma 3endo walad, khayyo byetzawwajlo marto 7atta yjeeb minna wled 3a esm khayyo.</verse>
				<verse number="25">Ken fi sab3 ekhwe, tzawwaj el-awwal w-met bidoun ma yjeeb wled, w-tarak marto la-khayyo.</verse>
				<verse number="26">W-metlo el-tene wel-telit lal-sebi3.</verse>
				<verse number="27">Min ba3d ma meto kellon, metit el-mara.</verse>
				<verse number="28">La-ayya wa7ad minnon bitkoun hal-zawje bel-2iyeme? Li2anna kenit la-elon kellon."</verse>
				<verse number="29">Jewabon YASOU3: "ento gheltanin, li2annkon ma bta3erfo el-ketob el-m2addase w-2ouwwet ALLAH.</verse>
				<verse number="30">Li2anno bel-2iyeme el-nes ma byetzawajo, bikouno metl maleyke bel-sama.</verse>
				<verse number="31">W-bennesbe la-2iyemet el-mawta, ma 2rito shou 2allkon ALLAH:</verse>
				<verse number="32">ana Ileh Ibrahim, Is7ak, w-Ya3koub? W-ma ken ALLAH Ileh el-mawta, houe Ileh el-3ayshin."</verse>
				<verse number="33">W-sem3o el-nes hal-haki, w-t3ajjabo min ta3limo.</verse>
				<verse number="34">W-3erfo el-ferrisiyyin enno YASOU3 balkam el-saddou2iyyin, fa-jtama3o sawa.</verse>
				<verse number="35">Wa7ad minnon sa2alo, w-houe min 3oulama el-shari3a, ta-yjarrbo:</verse>
				<verse number="36">"Ya mou3allim, shou hiye a3zam wasiyye bel-shari3a?"</verse>
				<verse number="37">Jewabo YASOU3: "7ebb el-RAB Ilehak min kell 2albak, w-min kell nafsak, w-min kell 3a2lak.</verse>
				<verse number="38">Hayde awwal wassiye w-ahamma we7de.</verse>
				<verse number="39">Wel-wassiye el-tenye bteshbaha: 7ebb 2aribak metl ma bit7eb 7alak.</verse>
				<verse number="40">Hal-wassiyten henne ases el-shari3a kella w-ta3alim el-anbiya."</verse>
				<verse number="41">W-fi yawm keno el-ferrisiyyin mejtem3in, sa2alon YASOU3:</verse>
				<verse number="42">"Shou ra2ykon bel-MASI7? 2eben meen houe?" 2alo: "2eben Daoud!"</verse>
				<verse number="43">2allon: "fa-ezan, keef bisammih Daoud Rabbo, lamma bi2oul bi-wa7e min el-ROU7 EL-2ODOS:</verse>
				<verse number="44">2al el-RAB la-Rabbe: 23od 3an yameene 7atta khalle a3de2ak ta7t ejrek?</verse>
				<verse number="45">Eza ken Daoud bisamme el-MASI7 RAB, fa-keef bikoun el-MASI7 2ebno?"</verse>
				<verse number="46">Ma edr 7adan yjewbo bi-kelme, min haydak el-yawm ma 3ad 7ada tjarra2 yes2alo shi.</verse>
			</chapter>
			<chapter number="23">
				<verse number="1">W-7eke YASOU3 el-nes w-tlemizo,</verse>
				<verse number="2">2allon: "mou3allimi el-shari3a wel-ferrisiyyin 2e3deen 3ala 3arsh Moussa,</verse>
				<verse number="3">3melo kell shi bi2ouloulkon yeh. Bass ma ta3emlo metlon, li2annon yalle bi2oulouh ma bya3emlouh:</verse>
				<verse number="4">byerebto 7moule t2ile w-bi7ettouwon 3ala ktef el-nes, bass ma bi7arrko 2esba3on ta-yse3do el-nes.</verse>
				<verse number="5">Henne ma bya3emlo shi ella lal-mazaher: biwass3o el-7ijeb 3ala jbinon, w-bitawwlo shrarib tyebon,</verse>
				<verse number="6">bi7ebbo karase el-sharaf bel-waleyem w-enno ye2e3do eddem bel-majeme3</verse>
				<verse number="7">wel-salemet bel-se7at, w-bi7ebbo ysammouwon el-nes mou3allimin.</verse>
				<verse number="8">Bass ento ma tkhallo 7ada ysammikon mou3allim, li2annkon kellkon ekhwe w-3endkon mou3allim wa7ad.</verse>
				<verse number="9">W-ma t2oulo la-7adan 3al-ard ya bayyna, li2anno elkon bayy wa7ad houe yalle bel-sama.</verse>
				<verse number="10">W-ma tkhallo 7ada y2elkon: ya Rab, li2anno elkon sayyid wa7ad w-houe el-MASI7.</verse>
				<verse number="11">Khalle ykoun akbar wa7ad fikon khadim elkon.</verse>
				<verse number="12">Li2anno yalle bi3alle 7alo byetwatta, w-yalle biwatte 7alo byet3alla.</verse>
				<verse number="13">Ya weylkon ya mou3allimi el-shari3a wel-ferrisiyyin el-mnef2een! 3am tsakkro malakout el-sama bi-wejj el-nes, la ento ra7 tfouto, wala ra7 tkhallo ghayrkon yfout.</verse>
				<verse number="14">[Ya weylkon ya mou3allimi el-shari3a wel-ferrisiyyin el-mnef2een! 3am tiser2o byout el-araml w-ento 3am ta3emlo 7alkon 3am tsallo, ra7 tkoun deynounetkon 2assye].</verse>
				<verse number="15">Ya weylkon ya mou3allimi el-shari3a wel-ferrisiyyin el-mnef2een! Bitsefro bel-ba7r wel-barr ta-terba7o shakhs wa7ad w-ysir Yahoude metlkon, w-eza zabatit ma3kon, bitkhallouh ysir 2eben jhannam, 2addkon 3a-marteyn!</verse>
				<verse number="16">Ya weylkon ento ya hal-kouwwed el-3emyen! Bit2oulo: yalle bye7lof bel-haykal ma byeltezim bi-shi, bass yalle bye7lof bi-dahab el-haykal sar moulzam bi-7elfeno.</verse>
				<verse number="17">Shou yalle a3zam, ya 3emyen 3an el-7a2i2a? El-dahab aw el-haykal yalle bi2addes el-dahab?</verse>
				<verse number="18">Bit2oulo: yalle bye7lof bel-mazba7 ma byeltezim bi-shi, bass yalle bye7lof bel-2erben yalle 3al-mazba7 sar moulzam bi-7elfeno.</verse>
				<verse number="19">Shou yalle a3zam, ya 3emyen? El-2erben aw el-mazba7 yalle bi2addes el-2erben?</verse>
				<verse number="20">Mish sheyfin enno yalle bye7lof bel-mazba7 bye7lof fih w-bi-kell shi 3le,</verse>
				<verse number="21">w-yalle bye7lof bel-haykal bye7lof fih w-bi-ALLAH el-seken fih,</verse>
				<verse number="22">w-yalle bye7lof bel-sama bye7lof bi-3arsh ALLAH w-bel-2e3id 3al-3arsh?</verse>
				<verse number="23">Ya weylkon ya mou3allimi el-shari3a wel-ferrisiyyin el-moura2in! Btedfa3o daribet el-na3na3 wel-za3tar wel-kammoun, w-btehemlo ahamma shi bel-shari3a: el-3adl wel-ra7me wel-amene, w-ken lezim ta3emlo hayde bidoun ma tehemlo haydik.</verse>
				<verse number="24">Ya hal-kouwwed el-3emyen! Bitsaffo el-may min el-7asharat, w-btebla3o el-jamal.</verse>
				<verse number="25">Ya weylkon ya mou3allimi el-shari3a wel-ferrisiyyin el-mnef2een! Bitnaddfo el-kes wel-sa7n min barra, w-henne min jouwwa melyenin nahb w-tama3.</verse>
				<verse number="26">Ya hal-ferrise el-a3ma! Naddef awwal shi el-kes min jouwwa, se3eta byendaf min barra kamen.</verse>
				<verse number="27">Ya weylkon ya mou3allimi el-shari3a wel-ferrisiyyin el-mnef2een! ento metl el-2bour el-mkallase, min barra 7elwe w-min jouwwa melyene 3dam mawta w-fased.</verse>
				<verse number="28">W-ento kamen, bitbayyno lal-nes ennkon mne7 w-jouwwetkon kello kezb w-sharr.</verse>
				<verse number="29">Ya weylkon ya mou3allimi el-shari3a wel-ferrisiyyin el-mnef2een! Bit3ammro 2bour el-anbiya w-bitzayno madefen el-abrar,</verse>
				<verse number="30">w-bit2oulo: law 3eshna bi-wa2et bayyetna, ma kenna sheraknehon bi-damm el-anbiya.</verse>
				<verse number="31">W-hek bitkouno 3am tesh'hado 3ala 7alkon ennkon wled yalle 2atalo el-anbiya.</verse>
				<verse number="32">Kammlo ento yalle ballasho fih bayyetkon ta-yetfa7 el-kayl.</verse>
				<verse number="33">Ya 7ayyet! keef ra7 teherbo min deynounet jhannam?</verse>
				<verse number="34">Kermel hek ra7 eb3atelkon anbiya w-rjel 7ekme w-mou3allimin, ra7 te2etlouwon w-teselbouwon, w-tejeldouwon bi-majeme3kon w-ra7 tel7a2ouwon min madine la madine,</verse>
				<verse number="35">7atta you2a3 3leykon kell damm bari2 nhadar 3al-ard, min damm Habeel el-bari2 la-damm Zakariyya 2eben Barakhiyya yalle 2ataltouh bayn el-mazba7 w-beyt ALLAH.</verse>
				<verse number="36">B7ebb 2elkon: hayda kello ra7 you2a3 3ala hayda el-jeel!</verse>
				<verse number="37">"Ourashalim, Ourashalim! Ente yalle bte2etle el-anbiya w-bterjme el-moursalin la-3andik. Kamm marra 7abbet ejma3 wledik, metl ma btejma3 el-djeje wleda ta7t jne7a, w-ma 2belte.</verse>
				<verse number="38">Hayda houe beytkon matrouk elkon metl el-kherbe.</verse>
				<verse number="39">B7ebb 2elkon: mish ra7 tshoufoune ella yawm yalle bit2oulo: yetberak yalle jeye bi-esm el-RAB."</verse>
			</chapter>
			<chapter number="24">
				<verse number="1">W-fall YASOU3 min el-haykal. W-houe w-3am yeb3od, 2arrabo sawbo tlemizo w-lafatoulo nazaro 3ala 3amar el-haykal.</verse>
				<verse number="2">2allon YASOU3: "sheyfin hayda kello? B2elkon el-7a2i2a: mish ra7 yentarak 7ajar 3ala 7ajar, kello ra7 yet'haddam."</verse>
				<verse number="3">W-houe w-2a3ed bi-jabal el-Zeytoun, sa2alouh tlemizo minnon elo: "khabberna aymata ra7 ysir hal-shi, w-shou hiye 3alemet maji2ak w-niheyet el-3alam?"</verse>
				<verse number="4">Jewabon YASOU3: "ou3a 7ada yekhda3kon.</verse>
				<verse number="5">Ra7 yejo ktar min el-nes ta7t esme, w-ra7 y2oulo: ana houe el-masi7! W-ra7 yekhda3o ktar min el-nes.</verse>
				<verse number="6">Ra7 tesma3o bel-7roub w-bi-akhbar el-7roub, ou3a tkhafo. Hal-shi la-bodd min enno ysir, bass mish hayde hiye el-niheye.</verse>
				<verse number="7">Ra7 t2oum oumme 3ala oumme, w-mamlake 3ala mamlake, w-ra7 ysir fi maje3a w-zalezil bi-matare7 ktire.</verse>
				<verse number="8">W-hayda kello bikoun awwal el-makhãd.</verse>
				<verse number="9">W-bi-haydak el-wa2et ra7 ysalmoukon lal-3azèb w-ye2etloukon. W-btebghedkon kell el-oumam kermel esme.</verse>
				<verse number="10">W-ktar min el-nes ra7 yerja3o lal-imen, w-ra7 ysir fi khyene w-yekraho el-nes ba3don.</verse>
				<verse number="11">W-yeje ktar min el-anbiya el-kezzebin w-yekhda3o ktar min el-nes.</verse>
				<verse number="12">Wel-sharr ra7 yektar, w-tebrod bi-2loubon el-ma7abbe.</verse>
				<verse number="13">W-yalle byethbat lal-akhir bile2e el-khalãs.</verse>
				<verse number="14">W-bteje el-niheye min ba3d ma yetbashar bi-malakout ALLAH bel-3alam kello, w-yesh'hado ele bel-oumam kella.</verse>
				<verse number="15">"Eza shefto bashe3it el-moukharreb, yalle 7eke 3anno el-nabe Daniel, 2e3id bel-matra7 el-m2addas [w-yalle 3am yo2ra khallih yefham],</verse>
				<verse number="16">yalle bikouno bel-Yahoudiye khallyon yeherbo 3al-jbel.</verse>
				<verse number="17">W-yalle 3al-sat7, ma yenzal 3al-beyt ta-yekhod ghrado</verse>
				<verse number="18">w-yalle bel-7a2l, ma yerja3 ta-yekhod tyebo.</verse>
				<verse number="19">W-ya weylkon hal-7abela w-yalle 3am biradd3o bi-haydik el-iyem.</verse>
				<verse number="20">Sallo ta-ma ykoun wa2ta fi shete aw nhar sabt.</verse>
				<verse number="21">Bi-haydak el-wa2et ra7 tenzal msibe ma sar metla min bideyet el-3alam la-liom, w-ma ra7 ysir metla.</verse>
				<verse number="22">Law ma ALLAH khalla haydik el-iyem 2asira, ma ken tkhallas 7ada. Bass kermel yalle na'2ehon khalla hal-iyem 2asira.</verse>
				<verse number="23">Fa-eza 2alkon 7ada: el-MASI7 houe hon, aw honik! Ma tsad2ouh,</verse>
				<verse number="24">ra7 yeje mousa7a w-anbiya kezzebin, bya3emlo 3ajeyeb 3azeeme la-yekhda3o, eza edro, 7atta yalle ALLAH na'2ehon.</verse>
				<verse number="25">Ana 3am 7azzerkon.</verse>
				<verse number="26">Eza 2aloulkon: leyk wayno bel-sa7ra! Ma trou7o la-honik aw leyk wayno bel-byout! Ma tsad2o,</verse>
				<verse number="27">li2anno maji2 2eben el-2ensen bikoun metl el-bar2 yalle byelma3 min el-shar2 w-bidawwe bel-gharb.</verse>
				<verse number="28">W-matra7 ma bitkoun el-jette btetjamma3 el-nsoura.</verse>
				<verse number="29">"W-min ba3d msayeb hadik el-iyem, deghre ra7 t3attem el-shams w-ybattel el-2amar ydawwe. W-ra7 tou2a3 el-njoum min el-sama, w-ra7 tetza3za3 kawekib el-sama.</verse>
				<verse number="30">W-deghre ra7 tbayyen bel-sama 3alemet 2eben el-2ensen, w-kell shou3oub el-ard ra7 ykhabbto 3a-sadron, w-ra7 yshoufo el-nes 2eben el-2ensen jeye 3ala ghyoum el-sama bel-majd wel-edra.</verse>
				<verse number="31">W-ra7 yeb3at maleyekto yenefkho bel-bou2 7atta yejma3o yalle na'2ehon, min matra7 ma bithebb el-ree7 bi-arba3 zaweya, min ekher el-sama la-ekhera.</verse>
				<verse number="32">Khedo 3ebra min el-teene: eza lenit aghsana w-3etyet wra2, 3rafo enno el-sayf 2arib.</verse>
				<verse number="33">W-kamen eza shefto kell hal-shi, 3rafo enno el-maji2 2arib, w-sar 3al-bweb.</verse>
				<verse number="34">B2elkon el-7a2i2a: ma-ra7 yekhlas hal-jeel 7atta ykoun sar hayda kello.</verse>
				<verse number="35">El-sama wel-ard bitzoul w-kaleme ma bizoul.</verse>
				<verse number="36">"Hayda el-nhar w-hayde el-se3a ma 7ada ra7 ya3rif aymata ra7 ysiro, la maleyket el-sama wala el-2eben, wa7do el-Ãb bya3rif.</verse>
				<verse number="37">W-yalle sar 3a-iyem Nou7 ra7 ysir metlo wa2et yalle byeje 2eben el-2ensen.</verse>
				<verse number="38">Bel-iyem yalle abl el-toufan keno el-nes yeklo w-yeshrabo w-yetzawwajo, la-yawm yalle fet Nou7 3al-safine.</verse>
				<verse number="39">W-ma keno natrin shi, 7atta eja el-toufan w-gher2o kellon. W-hek ra7 ysir wa2et yalle byeje 2eben el-2ensen:</verse>
				<verse number="40">ra7 ykouno rejjelen bel-7a2l, byettekhad wa7ad minnon w-byentarak el-tene.</verse>
				<verse number="41">W-bikouno tnen neswen 3ala 7ajar el-ta7n, btettekhad mara w-btentarak el-tenye.</verse>
				<verse number="42">S'haro, li2annkon ma bta3erfo ayya yawm byeje el-RAB.</verse>
				<verse number="43">W-3rafo enno rabb el-beyt law 3eref bi-ayya se3a min el-leyl byeje el-7arame, ken sohir w-ma tarak beyto yensara2.</verse>
				<verse number="44">Kouno ento kamen 7adreen, li2anno 2eben el-2ensen byeje bi-se3a ma bitkouno mitwa2'3ina.</verse>
				<verse number="45">"Min houe el-khadim el-ameen el-3a2el yalle wakkalo m3allmo enno ya3te kheddemo 2akl 3al-wa2et?</verse>
				<verse number="46">Niyyel hal-khadim yalle wa2et byerja3 m3allmo, bishoufo 3am yeshteghil.</verse>
				<verse number="47">B2elkon el-7a2i2a: ra7 ywakklo 3ala kell amwelo.</verse>
				<verse number="48">Bass eza ken hal-khadim 3atel w-2al bi-2albo: ra7 yet2akhar mou3allime,</verse>
				<verse number="49">w-sar yedrob ref2ato w-yekol w-yeshrab w-yeskar ma3 yalle byeskaro,</verse>
				<verse number="50">ra7 yeje m3allmo la-hal-khadim, bi-yawm mish khater 3a-belo, w-bi-se3a mish mitwa2a3a,</verse>
				<verse number="51">w-ra7 yesh7ato w-ykhalle nasibo ma3 el-mnef2een. W-honik bikoun el-beke wel-ta2ta2et el-snen.</verse>
			</chapter>
			<chapter number="25">
				<verse number="1">W-2al YASOU3: "Byeshbah malakout el-sama 3ashr 3azara 7emlo 2nadilon w-ra7o ta-yle2o el-3arees.</verse>
				<verse number="2">Khamse minnon taysheen w-khamse 3a2leen.</verse>
				<verse number="3">El-taysheen 7emlo 2nadilon, w-ma akhado ma3on zeyt.</verse>
				<verse number="4">El-3a2leen akhado zeyt bi-wa3a.</verse>
				<verse number="5">W-t2akhar el-3arees, w-nemo kellon.</verse>
				<verse number="6">W-bi-noss el-leyl tol3it el-say7a: eja el 3arees, ta3o le2ouh!</verse>
				<verse number="7">2amit el-3ashr 3azara w-7addaro 2nadilon.</verse>
				<verse number="8">W-2alo el-taysheen lal-3a2leen: 3touna min zeytkon, li2anno 2nadila ntafet.</verse>
				<verse number="9">Jewabo el-3a2leen: yemken ma ykaffe el-zeyt la-elna w-la elkon, rou7o 3al-sou2 w-shtero.</verse>
				<verse number="10">Henne w-ray7in la-yeshtero, wossil el-3arees. W-feto ma3o yalle keno 7adreen lal-3ers w-tsakkar el-beb.</verse>
				<verse number="11">W-ba3d shwey rej3o el-3azara el-be2yin w-saro y2oulo: ya Rab, ya Rab, fta7elna!</verse>
				<verse number="12">Jewabon el-3arees: b2elkon el-7a2i2a, ana ma ba3rifkon.</verse>
				<verse number="13">Kermel hek s'haro, li2annkon ma bta3erfo la el-yawm wala el-se3a.</verse>
				<verse number="14">"Byeshbah malakout el-sama rejjel ken baddo ysefir, w-ba3at wara kheddemo w-sallamon amwelo.</verse>
				<verse number="15">Kell wa7ad minnon 7asab ederto. 3ata el-awwal khams waznet fodda, wel-tene wazenten, wel-telit wazne we7de w-sefar.</verse>
				<verse number="16">Yalle akhad el-khams waznet ra7 tejar fiyon, w-rebe7 khams waznet.</verse>
				<verse number="17">W-kamen yalle akhad el-wazenten, rebe7 wazenten tenyin.</verse>
				<verse number="18">Bass yalle akhad wazne we7de, ra7 w-7afar bel-ard w-dafan el-wazne.</verse>
				<verse number="19">Ba3d wa2et tawil, reje3 sayyid hal-kheddem w-7esabon.</verse>
				<verse number="20">Eja yalle akhad el-khams waznet, w-2addam khams waznet tenyin w-2al: ya Rab, 3ataytne khams waznet, hayde khams waznet faw2a.</verse>
				<verse number="21">2allo sayyido: 3afek, enta sale7 w-ameen! Kent ameen 3al-alil, ra7 7ottak ameen 3al-ktir: fout 3a-fara7 sayyidak.</verse>
				<verse number="22">W-eja yalle akhad el-wazenten w-2al: ya sayyide, 3ataytne wazenten, hawde wazenten rbe7ton zyede.</verse>
				<verse number="23">2allo sayyido: 3afek, enta sale7 w-ameen! Kent ameen 3al-alil, ra7 7ottak ameen 3ala el-ktir: fout 3a-fara7 sayyidak.</verse>
				<verse number="24">W-eja yalle akhad el-wazne el-we7de, w-2al: ya sayyid, 3reftak rejjel 2ase, bte7sod min matra7 yalle ma-btezra3, w-btejma3 min matra7 yalle mish mwazzi3,</verse>
				<verse number="25">khefet. Ro7t w-dafanet wazentak bel-ard, w-hayda houe yalle elak.</verse>
				<verse number="26">Jewabo sayyido: enta khadim 3atel w-keslen! 3refetne be7sod min matra7 yalle ma-btezra3 w-bejma3 min matra7 yalle mish mwazzi3,</verse>
				<verse number="27">ken lezim t7ott amwele 3end el-serrafin, w-wa2et berja3 bekhedon ma3 el-feyde.</verse>
				<verse number="28">W-2al la-kheddemo: khedo minno el-wazne w-3touha la-yalle ma3o 3ashr waznet,</verse>
				<verse number="29">li2anno yalle 3endo shi, byenzed w-bifeed. W-yalle ma ma3o, byettekhad minno 7atta yalle ma3o.</verse>
				<verse number="30">W-hayda el khadim yalle ma ken 2elo naf3, zettouh barra bel-3atme. W-honik el-beke wel-ta2ta2et el-snen.</verse>
				<verse number="31">2al YASOU3: "lamma byeje 2eben el-2ensen bi-majdo, w-ma3o maleykto bye2'3od 3a-3arsh majdo,</verse>
				<verse number="32">w-byetjamma3o eddemo kell el-shou3oub, w-bisir yefsolon 3an ba3don, metl ma byefsol el-ra3i el-khwerif 3an el-me3ze,</verse>
				<verse number="33">w-bi7ott el-khwerif 3an yameeno wel-me3ze 3an shmelo.</verse>
				<verse number="34">W-bi2oul el-malik la-yalle 3an yameeno: ta3o, ento yalle berakon bayye, wrato el-malakout yalle 7addarlkon yeh min bideyet el-3alam,</verse>
				<verse number="35">li2anno je3t w-ta3maytoune, w-3tesht w-sa2aytoune, w-kent gharib w-sta2baltoune,</verse>
				<verse number="36">3eryen w-labbastoune, w-mareed w-zertoune, w-ma7bous w-jeeto la-3ande.</verse>
				<verse number="37">W-bijewbouh el-mne7: ya RAB aymata shefnek jou3an w-ta3maynek? Aw-3atshan w-sa2aynek?</verse>
				<verse number="38">W-aymata shefnek gharib w-sta2balnek? Aw 3eryen w-labbasnek?</verse>
				<verse number="39">W-aymata shefnek mareed aw ma7bous w-zernek?</verse>
				<verse number="40">Bijewebon el-malik: b2elkon el-7a2i2a, kell marra 3melto hal-shi la-7ada min hal-zghar, bitkouno 3meltouh ele!</verse>
				<verse number="41">Ba3den bi2oul la-yalle 3an shmelo: ba3do 3anne, ya mla3in, 3al-nar el-abadiyye el-m7addara la-eblees w-as7abo:</verse>
				<verse number="42">li2anno je3t w-ma ta3maytoune, w-3tesht w-ma sa2aytoune,</verse>
				<verse number="43">w-kent gharib w-ma sta2baltoune, w-3eryen w-ma labbastoune, w-mareed w-ma7bous w-ma zertoune.</verse>
				<verse number="44">Bijewbouh: ya RAB, aymata shefnek jou3an aw 3atshan, gharib aw 3eryen, mareed aw ma7bous, w-ma se3adnek?</verse>
				<verse number="45">Bijewebon el-malik: b2elkon el-7a2i2a, kell marra ma bta3emlo hal-shi la-7ada min ekhewte el-zghar, bitkouno ele ana ma 3meltouh!</verse>
				<verse number="46">W-birou7o hal-ashkhas lal-3azèb el-abade, wel-mne7 lal-7ayet el-abadiyye."</verse>
			</chapter>
			<chapter number="26">
				<verse number="1">Lamma khallas YASOU3 kalemo, 2al la-tlemizo:</verse>
				<verse number="2">"Bta3erfo enno ba3d yawmen 3id el-fos7, w-2eben el-2ensen ra7 yetsallam ta-yensalab."</verse>
				<verse number="3">W-jtama3 bi-haydak el-wa2et rou2asa el-kahane w-shyoukh el-sha3b bi-dar Kayafa ra2is el-kahane,</verse>
				<verse number="4">w-tshewaro la-yel2ato YASOU3 bi-shi w-ye2etlouh.</verse>
				<verse number="5">Bass 2alo: "ma ra7 na3mil hal-shi bel-3id, ta-ma ysir fi balbale bayn el-sha3b."</verse>
				<verse number="6">W-lamma ken YASOU3 bi-Beyt-3anya 3end Sem3an el-abras,</verse>
				<verse number="7">2arrabit minno mara 7emle 2anninet 3otr ghale ktir, w-sakabito 3a-raso houe w-3am yekol.</verse>
				<verse number="8">W-lamma shefo el-tlemiz shou 3emlit, akhad 3a-khateron w-2alo: "shou hal-ba3za2a?</verse>
				<verse number="9">Ken fina nbi3o ghale, w-yetwazza3 7a'2o 3al-fou2ara!"</verse>
				<verse number="10">3eref YASOU3 w-2allon: "Leysh 3am teze3jo hal-mara? Hiye 3emlit shi mni7.</verse>
				<verse number="11">El-fou2ara 3endkon kell el-wa2et, bass ana ma ra7 koun kell el-wa2et ma3kon.</verse>
				<verse number="12">W-eza kenit sakabit hal-3otr 3a-jesme, ma sakabeto ella 7atta t7addro lal-dafn.</verse>
				<verse number="13">B2elkon el-7a2i2a: wayn ma ra7 yetbashar bel-injil bel-3alam kello, ra7 yen7aka bi-yalle 3emleto, w-yetzakkarouha."</verse>
				<verse number="14">Bi-haydak el-wa2et ra7 wa7ad min el-tlemiz el-tna3sh, w-houe Yahouza el-eskharyoute, la-3and rou2asa el-kahane</verse>
				<verse number="15">w-2allon: "Shou bta3toune eza sallamtkon YASOU3?" Wa3adouh bi-tleteen 2at3it fodda.</verse>
				<verse number="16">Min haydik el-se3a sar Yahouza nater el-fersa la-ysallem fiya YASOU3.</verse>
				<verse number="17">Bi-awwal yawm min 3id el-fateer, ejo el-tlemiz la-3and YASOU3 w-2aloulo: "wayn baddak n7adderlak 3asha el-fos7?"</verse>
				<verse number="18">Jewabon: "rou7o la-3and flen bel-madine w-2ouloulo: bi2oul el mou3allim: eja el-wa2et, w-ra7 et3asha el-fos7 bi-beytak ma3 tlemize."</verse>
				<verse number="19">3emlo el-tlemiz yalle 2amaron yeh YASOU3 w-7addaro 3asha el-fos7.</verse>
				<verse number="20">3ashiye, 2a3ad YASOU3 3al-2akl ma3 tlemizo el-tna3sh.</verse>
				<verse number="21">W-henne w-3am yeklo, 2al YASOU3: "b2elkon el-7a2i2a: wa7ad minkon ra7 ysallemne."</verse>
				<verse number="22">Ze3lo el-tlemiz ktir, sar wa7ad wara el-tene yes2alo: "awlak ana, ya RAB?"</verse>
				<verse number="23">Jewabon: "yalle bighott le2emto bel-sa7n ma3e houe yalle ra7 ysallemne.</verse>
				<verse number="24">Li2anno 2eben el-2ensen ra7 ymout metl ma n7aka 3anno bel-kteb, ya weylo yalle baddo ysallim 2eben el-2ensen! Ken a7sanlo enno ma yekhla2."</verse>
				<verse number="25">Sa2alo Yahouza yalle ken newe ysalmo: "awlak ana, ya RAB?" Jewabo YASOU3: "enta 2elt."</verse>
				<verse number="26">Henne w-3am yeklo, akhad YASOU3 khebz w-shakar Allah w-sha2af el-khebz w-newal tlemizo w-2al: "khedo w-kelo, hayda jesme ana."</verse>
				<verse number="27">W-akhad kes w-shakar w-newalon, 2al: "shrabo kellkon.</verse>
				<verse number="28">Hayda damme ana, damm el-3ahd el-jdid yalle ra7 yet2addam kermel nes ktar. La-ghofran el-khataya.</verse>
				<verse number="29">B7ebb 2elkon: ma ra7 eshrab min ba3d liom min 3asir el-karme, ta-yeje yawm w-eshrabo ma3kon min jdid bi-malakout bayye."</verse>
				<verse number="30">Min ba3da rattalo w-tol3o 3a-jabal el-Zeytoun.</verse>
				<verse number="31">W-2allon YASOU3: "bi-hal-leyle ra7 teterkoune kellkon, li2anno maktoub: ra7 edrob el-ra3i, w-btetshattat khwerif el-atee3.</verse>
				<verse number="32">Bass min ba3d 2iyemte min el-mawt ra7 esba2kon 3al-Jaleel."</verse>
				<verse number="33">2allo Boutros: "law tarakouk kellon, ana ma ra7 eterkak."</verse>
				<verse number="34">2allo YASOU3: "b2ellak el-7a2i2a: bi-hal-leyle, abl ma ysi7 el-deek, ra7 tenkerne tlet marrat."</verse>
				<verse number="35">Jewabo Boutros: "ma benkrak 7atta law njabaret mout ma3ak." W-hek 2alo kamen el-tlemiz kellon.</verse>
				<verse number="36">Min ba3da eja YASOU3 ma3 tlemizo 3ala matra7 esmo Jetsemani, w-2allon: "23ado hon, 7atta rou7 salle honik."</verse>
				<verse number="37">W-akhad ma3o Boutros w-wled Zabada, w-ballash y7ess bel-7ezn w-yenhamm.</verse>
				<verse number="38">2allon: "nafse 7azine la-7add el-mawt. Ntero hon w-s'haro ma3e."</verse>
				<verse number="39">W-ba3ad 3annon shwey w-tabb 3a-wejjo w-salla, 2al: "eza moumkin ya bayye, tba3ed 3anne hal-kes. Bass mish metl ma ana badde, metl ma enta baddak."</verse>
				<verse number="40">W-reje3 la-3and el-tlemiz w-le2ehon neymin, fa-2al la-Boutros: "hek ma bte2edro tes'haro ma3e se3a we7de?</verse>
				<verse number="41">S'haro w-sallo ta-ma tou2a3o bel-tajribe. El-rou7 mist3edde, bass el-jesm d3if."</verse>
				<verse number="42">W-ba3ad marra tenye w-salla, 2al: "ya bayye, eza hal-kes ma btemro2 bidoun ma eshraba, khalle ysir metl ma enta baddak."</verse>
				<verse number="43">Min ba3da reje3 w-le2ehon neymin, li2anno te2lo 3younon min el-na3as.</verse>
				<verse number="44">Tarakon w-reje3 lal-sala marra telte, w-reje3 2al nafs el-kalem.</verse>
				<verse number="45">Min ba3da reje3 la-3and el-tlemiz w-2allon: "ba3dkon neymin w-merte7in? Ejet el-se3a yalle fiya byetsallam 2eben el-2ensen la-2iden el-khatyeen.</verse>
				<verse number="46">2oumo nfell! Yalle baddo ysallimne wossil."</verse>
				<verse number="47">Houe w-YASOU3 3am ye7ke wossil Yahouza, yalle houe wa7ad min tlemizo el-tna3sh, 3a-ras 3isabe kbire bte7mol el-syouf wel-3ese, ba3atouha rou2asa el-kahane w-shyoukh el-sha3b.</verse>
				<verse number="48">W-ken yalle baddo ysallmo 3atiyon 3aleme, 2allon: "yalle badde bouso bikoun hayda houe, kmeshouh!"</verse>
				<verse number="49">W-deghre 2arrab Yahouza min YASOU3 w-2allo: "Salem, ya mou3allim!" W-beso.</verse>
				<verse number="50">Fa-2allo YASOU3: "3mol yalle jeet kermelo, ya sadee2e!" 2arrabo, w-kamashouh.</verse>
				<verse number="51">W-madd wa7ad min rfe2 YASOU3 2ido 3ala seyfo w-sa7abo w-darab khadim ra2is el-kahane, w-2ata3lo daynto.</verse>
				<verse number="52">2allo YASOU3: "redd seyfak 3a-matra7o. Kell yalle byes7abo el-seyf, bimouto bel-seyf.</verse>
				<verse number="53">Fekrak enno ma be2dar etlob min bayye yeb3atle halla2 aktar min tna3shar jeysh min el-maleyke?</verse>
				<verse number="54">Bass keef ma badda tet7a'2a2 el-ketob el-m2addase yalle bit2oul enno hayda lezim ysir?"</verse>
				<verse number="55">W-2al YASOU3 lal-nes: "tekhmin jeyin tekemshoulkon shi 7arame ta-hejmeen bel-syouf w-bel-3ese? Kent kell yawm e2'3od ma3kon bel-haykal w-3allim, w-ma kamashtoune.</verse>
				<verse number="56">Bass kell hal-shi sar ta-tet7a'2a2 ketob el-anbiya." W-tarakouh kell el-tlemiz w-harabo.</verse>
				<verse number="57">El-ashkhas yalle kamasho YASOU3 akhadouh la-3and Kayafa ra2is el-kahane, w-keno mou3allimi el-shari3a wel-shyoukh mejtem3in 3endo.</verse>
				<verse number="58">W-le7'2o Boutros min b3id 3ala dar ra2is el-kahane. W-fet 2a3ad ma3 el-7aras ta-yshouf shou baddo ysir.</verse>
				<verse number="59">W-keno rou2asa el-kahane w-kell el-majles 3am bifattsho 3an shahedet zour dodd YASOU3 ta-ye2etlouh,</verse>
				<verse number="60">w-ma le2o, ma3 enno ktar min shouhoud el-zour 3etyo shahedeton. Min ba3da eja shehden.</verse>
				<verse number="61">W-2alo: "Hal-rejjel 2al: be2dar haddem haykal ALLAH w-3ammro bi-tlet tiyem."</verse>
				<verse number="62">2am ra2is el-kahane w-2al la-YASOU3: "ma baddak tjeweb bi-shi? Shou hayda yalle 3am bi2oulouh 3annak?"</verse>
				<verse number="63">W-dall YASOU3 sekit. 2allo ra2is el-kahane: "B7allfak bi-ALLAH el-7ayy enno t2elna: enta el-MASSI7 2eben ALLAH?"</verse>
				<verse number="64">Jewab YASOU3: "enta 2elt. W-ana b2elkon: ra7 tshoufo min ba3d liom 2eben el-2ensen 2e3id 3an yameen ALLAH el-2adeer w-jeye 3ala ghyoum el-sama!"</verse>
				<verse number="65">Se3eta khazza2 ra2is el-kahane tyebo w-2al: "hayda tejdeef! Me7tejin ba3d la-shouhoud? Sme3to tejdeefo.</verse>
				<verse number="66">Shou ra2eykon?" Jewabouh: "byest7e2 el-mawt!"</verse>
				<verse number="67">W-baza2o bi-wejj YASOU3 w-naka3ouh, w-darabouh kfouf</verse>
				<verse number="68">w-2alo: "7zar, ya MASSI7, meen darabak!"</verse>
				<verse number="69">W-ken Boutros 2e3id bi-se7it el-dar, 2arrabit minno khãdme w-2alet: "enta kamen kent ma3 YASOU3 el-Jaleele!"</verse>
				<verse number="70">Nakar Boutros eddem kell el-mawjoudin honik, 2al: "mish 3am befham shou 3am bit2oule."</verse>
				<verse number="71">W-toli3 3ala madkhal el-se7a, w-shefeto khãdme tenye. W-2alet la-yalle ken honik: "hayda el-rejjel ken ma3 YASOU3 el-Nassire!"</verse>
				<verse number="72">Nakar Boutros marra tenye w-7alaf, 2al: "ma ba3rif hal-rejjel!"</verse>
				<verse number="73">Ba3d shwey ejo el-mawjoudin honik w-2alo la-Boutros: "bidoun shakk enta kamen wa7ad minnon, lahjtak bitdell 3lek!"</verse>
				<verse number="74">W-sar yel3an w-ye7lof: "ana ma ba3rif hal-rejjel." Se3eta sa7 el-deek,</verse>
				<verse number="75">w-tzakkar Boutros shou 2al YASOU3: "abl ma ysi7 el-deek ra7 tenkerne tlet marrat." W-toli3 w-beke dmou3 morra.</verse>
			</chapter>
			<chapter number="27">
				<verse number="1">W-lamma toli3 el-daw, tshewaro kell rou2asa el-kahane w-shyoukh el-sha3b 3ala YASOU3 la-ye2etlouh.</verse>
				<verse number="2">Min ba3da kalbajouh w-akhadouh w-sallamouh lal-7akem Bilatos.</verse>
				<verse number="3">Lamma shef Yahouza, yalle sallam YASOU3, ennon 7akamo 3le, nedm w-radd el-fodda la-rou2asa el-kahane wel-shyoukh,</verse>
				<verse number="4">w-2allon: "ghlotit li2anno sallamet damm bari2." 2aloulo: "ma khasna? Dabbir 7alak bi-7alak."</verse>
				<verse number="5">Se3eta zatt Yahouza el-fodda bel-haykal w-fall, w-ba3den ra7 w-shana2 7alo.</verse>
				<verse number="6">Akhado rou2asa el-kahane el-fodda w-2alo: "hayda taman damm, ma-bi7e2elna n7otta bi-sandou2 el-haykal."</verse>
				<verse number="7">W-etafa2o ennon yeshtero fiya 7a2l el-fekhar ta-ysir ma2bara lal-ghouraba.</verse>
				<verse number="8">Kermel hek bisammouh el-nes la-7add el-yawm 7a2l el-damm.</verse>
				<verse number="9">W-sar yalle 2alo el-nabe Ermiya: "akhado el-tleteen fodda, taman yalle etafa2o 3le wled Isra2il.</verse>
				<verse number="10">W-dafa3ouha taman la-7a2l el-fekhar. Metl ma 2amarne el-RAB."</verse>
				<verse number="11">We2f YASOU3 eddem el-7akem w-sa2alo el-7akem: "enta malik el-Yahoud?" jewabo YASOU3: "enta 2elt."</verse>
				<verse number="12">W-ken rou2asa el-kahane wel-shyoukh 3am yettehmouh, w-YASOU3 ma 3am bijeweb.</verse>
				<verse number="13">2allo Bilatos: "3am tesma3 yalle 3am bi2oulouh 3annak?"</verse>
				<verse number="14">Ma jewabo YASOU3 bi-shi, w-t3ajjab el-7akem ktir.</verse>
				<verse number="15">W-ken min 3adet el-7akem bi-kell 3id enno ye3fe 3an ma7bous wa7ad, bina'2ih el-sha3b.</verse>
				<verse number="16">W-ken 3endon bi-haydak el-wa2et ma7bous mash'hour esmo Yashou3 Barabas.</verse>
				<verse number="17">W-lamma tjamma3o el-nes sa2alon Bilatos: "meen badkon e3fe 3anno: Yashou3 Barabas aw YASOU3 yalle bi2oulo 3anno el-MASI7?"</verse>
				<verse number="18">W-ken Bilatos 3erif enno min 7asadon sallamo YASOU3.</verse>
				<verse number="19">W-lamma ken Bilatos ba3do 2e3id 3a-kerse el-7ekm, ba3atit marto 7ada y2ello: "Ou3a t3alli2 7alak bi-hal-rejjel el-bari2, li2anno el-leyle t3azzabit ktir bi-maneme kermelo."</verse>
				<verse number="20">Bass rou2asa el-kahane wel-shyoukh tabba2o el-nes 3ala enno yetolbo Barabas w-ye2etlo YASOU3.</verse>
				<verse number="21">W-lamma sa2alon el-7akem: "ayya wa7ad badkon enno ne3fe 3anno?" Jewabouh: "Barabas, Barabas!."</verse>
				<verse number="22">2allon Bilatos: "w-shou ba3mil bi-YASOU3 yalle bi2oulo 3anno el-MASI7?" Jewabouh kellon "slebo, slebo!"</verse>
				<verse number="23">2allon: "w-shou 3eml?" Saro ysarrkho bel-3ale: "slebo, slebo!"</verse>
				<verse number="24">W-lamma shef Bilatos enno ma fi feyde, w-enno el-balbale zedit, akhad may w-ghassal 2idey eddem el-nes w-2al: "ana bari2 min damm hal-rejjel! Halla2 sar sheghlkon ento."</verse>
				<verse number="25">Jewabo el-kell: "dammo 3leyna w-3a-wledna!"</verse>
				<verse number="26">W-3afelon 3an Barabas, w-jalado YASOU3 w-sallamouh la-yensalab.</verse>
				<verse number="27">Akhado 3askar el-7akem YASOU3 3ala 2asr el-7akem w-jama3o el-katibe kella.</verse>
				<verse number="28">W-shalla7ouh tyebo w-labbasouh tawb a7mar,</verse>
				<verse number="29">w-gharaso eklil min shawk 3a-raso, w-7ammalouh bi-2ido el-yameen 2asbe, w-raka3o eddemo w-tmaskharo 3le w-2alo: "Salem, ya malik el-Yahoud!"</verse>
				<verse number="30">W-akhado el-2asbe w-saro yederbouh fiya 3a-raso w-henne 3am ybaz2o 3le.</verse>
				<verse number="31">W-min ba3d ma tmaskharo 3le, shalla7ouh el-tawb el-a7mar, w-labbasouh tyebo w-akhadouh ta-yensalab.</verse>
				<verse number="32">W-henne w-fellin min el-madine lta2o bi-rejjel min Kayrin esmo Sem3an, sakharouh ta-ye7mol salib YASOU3.</verse>
				<verse number="33">W-lamma woslo lal-matra7 yalle esmo el-Jouljoutha, ye3ne "el-joumjoume"</verse>
				<verse number="34">3atouh nbeed makhlout bel-morr, w-lamma de2a rafad enno yeshraba.</verse>
				<verse number="35">W-salabouh w-t2asamo tyebo bel-2or3a.</verse>
				<verse number="36">W-2a3ado honik ta-ye7ersouh.</verse>
				<verse number="37">W-3alla2o fo2 raso 2meshe maktoub 3leya sabab el-7ekm: "hayda YASOU3, malik el-Yahoud."</verse>
				<verse number="38">W-salabo ma3o lossen, wa7ad 3an yameeno w-wa7ad 3an shmelo.</verse>
				<verse number="39">W-keno yalle mer2in min honik 3am bihezzo bi-rason w-ysebbouh w-y2oulo:</verse>
				<verse number="40">"Ya hal-hedim el-haykal w-m3ammro bi-tlet tiyyem, eza kent 2eben ALLAH, khallis 7alak w-nzal 3an el-salib."</verse>
				<verse number="41">W-keno rou2asa el-kahane w-mou3allimi el-shari3a wel-shyoukh 3am yetmaskharo 3le, w-y2oulo:</verse>
				<verse number="42">"Khallas ghayro, w-ma bye2dar ykhallis 7alo! Eza houe malik Isra2il, khallih yenzal 3an el-salib ta-n2ãmin fih!</verse>
				<verse number="43">Ettakal 3ala ALLAH w-2al: ana 2eben ALLAH, khalle ALLAH ykhallso halla2, eza ken rade 3le."</verse>
				<verse number="44">W-kamen 3ayyarouh el-lossen el-masloubin ma3o, w-2alo nafs el-shi.</verse>
				<verse number="45">Wel-dohr 3attamit el-dene kella lal-se3a tlete.</verse>
				<verse number="46">W-3al-se3a tlete sarakh YASOU3 bi-sawt 3ale: "ELI, ELI, lima shabaqtani?" ye3ne "ILAHI, ILAHI, leysh taraketne?"</verse>
				<verse number="47">W-sem3ouh yalle keno honik, w-2alo: "haye2to 3am yendah Eliyya!"</verse>
				<verse number="48">W-rakad wa7ad minnon w-akhad sfenje, ghattasa bel-khall w-7atta 3a-taraf 2asbe w-rafa3lo yeha ta-yeshrab.</verse>
				<verse number="49">Wel-be2yin 2aloulo: "tanshouf eza ra7 yeje Eliyya ta-ykhallso!"</verse>
				<verse number="50">W-sarakh YASOU3 marra tenye sarkha 2awiye w-sallam rou7o.</verse>
				<verse number="51">W-bnafs el-la7za, nkhaza2 7ijeb el-haykal sha2ften min fo2 la-ta7t. W-sar fi zelzel w-tsha2a2et el-skhour.</verse>
				<verse number="52">Wel-2bour nfata7o, w-ajsem ktar min el-2eddissin el-neymin 2amo.</verse>
				<verse number="53">W-ba3d 2iyemet YASOU3, tel3o min el-2bour w-feto 3al-madine el-m2addase w-zaharo 3a-nes ktar.</verse>
				<verse number="54">W-lamma shef ra2is el-7aras wel-3askar yalle 3am ye7erso YASOU3 el-zelzel w-kell shi sar, khafo w-2alo: "Mbala, hal-rejjel ken 7a2i2atan 2eben ALLAH!"</verse>
				<verse number="55">W-ken fi honik ktar min el-neswen 3am bira2bo min b3id, w-henne yalle le7'2o YASOU3 min el-Jaleel ta-yekhedmouh,</verse>
				<verse number="56">min bayneton Maryam el-Majdaliyye, w-Maryam emm Ya3koub w-Youssef, w-emm wled Zabada.</verse>
				<verse number="57">3ashiye eja rejjel ghane min el-Rama esmo Youssef, w-ken min tlemiz YASOU3.</verse>
				<verse number="58">Fet la-3and Bilatos w-talab minno jesm YASOU3. Fa-2amar Bilatos ennon ysalmouh yeh.</verse>
				<verse number="59">Akhad Youssef jesm YASOU3 w-laffo bi-kafan ndif,</verse>
				<verse number="60">w-7atto bi-2abr jdid w-houe yalle ken 7afaro la-elo bel-sakhr, w-da7raj 7ajar kbir 3ala beb el-2abr w-ra7.</verse>
				<verse number="61">W-kenit Maryam el-Majdaliyye, w-Maryam el-tenye, 2e3deen m2abil el-2abr.</verse>
				<verse number="62">W-tene yawm, ye3ne min ba3d yawm el-te7dir lal-sabt, ra7o rou2asa el-kahane wel-ferrisiyyin la-3and Bilatos</verse>
				<verse number="63">w-2aloulo: "tzakkarna, ya sayyid, enno hayda el-rejjel 2al, wa2et ken 3ayish, ra7 2oum min ba3d tlet tiyem.</verse>
				<verse number="64">2mor bi-7irasit el-2abr lal-yawm el-telit, a7san ma yejo tlemizo w-yeser2ouh w-y2oulo lal-nes: 2am min el-mawt, w-bitkoun ekher tedjile al3an min el-awle."</verse>
				<verse number="65">2allon Bilatos: "3endkon 7aras, rou7o w-7reso metl ma badkon."</verse>
				<verse number="66">Ra7o sakkaro el-2abr mni7, w-khatamo el-7ajar w-7atto 3le 7aras.</verse>
			</chapter>
			<chapter number="28">
				<verse number="1">W-lamma kholis el-sabt w-toli3 el-daw el-a7ad, ra7o Maryam el-Majdaliyye w-Maryam el-tenye ta yestafe2do el-2abr.</verse>
				<verse number="2">W-faj2a sar fi zelzel kbir, w-nezl malèk el-RAB min el-sama w-da7raj el-7ajar 3an beb el-2abr w-2a3ad 3le.</verse>
				<verse number="3">W-ken manzaro metl el-bar2 w-tawbo abyad metl el-talj.</verse>
				<verse number="4">W-nra3abo el-7aras lamma shefouh w-saro metl el-mawta.</verse>
				<verse number="5">2al el-malèk lal-neswen el-tnen: "ma tkhafo. Ana ba3rif enno badkon YASOU3 el-masloub.</verse>
				<verse number="6">Manno hon, li2anno 2am metl ma 2al. 2arrbo w-shoufo matra7 ma ken ma7tout.</verse>
				<verse number="7">W-rou7o deghre la-3and el-tlemiz w-2oulouloun: 2am min el-mawt, w-ra7 yesba2kon 3al-Jaleel, w-honik ra7 tshoufouh. Hayda yalle badde 2elkon yeh."</verse>
				<verse number="8">Fallo el-neswen el-tnen min el-2abr bi-ser3a w-henne khayfin w-mabsoutin ktir, w-ra7o 7amleen el-khabar lal-tlemiz.</verse>
				<verse number="9">Le2ehon YASOU3 w-2al: "mar7aba." 2arrabo w-ghamaro ejrey w-sajadoulo.</verse>
				<verse number="10">2allon YASOU3: "ma tkhafo! Rou7o w-2oulo la-ekhewte yrou7o 3al-Jaleel, w-honik ra7 yshoufoune."</verse>
				<verse number="11">W-henne w-3al-tari2 eja kamm wa7ad min el-7aras 3al-madine w-khabbaro rou2asa el-kahane bi-kell shi sar.</verse>
				<verse number="12">W-jtama3o rou2asa el-kahane wel-shyoukh, tshewaro w-3ato el-3askar masare ktir,</verse>
				<verse number="13">w-2aloulon: "rou7o khabbro enno tlemiz YASOU3 ejo bel-leyl w-sara2ouh ne7na w-neymin.</verse>
				<verse number="14">W-eza sem3 el-7akem bi-hal-khabar, ne7na mentayyeblo khatro, ento bi-amen."</verse>
				<verse number="15">Akhado el-7aras el-masare w-3emlo metl ma-2aloulon. W-ntasharet hal-khabriye bayn el-Yahoud la-liom.</verse>
				<verse number="16">W-ra7o el-tlemiz el-7da3sh 3al-Jaleel, 3al-jabal, metl ma 2amaron YASOU3.</verse>
				<verse number="17">W-lamma shefouh sajadoulo, bass fi minnon ken 3endon shakk.</verse>
				<verse number="18">2arrab minnon YASOU3 w-2allon: "n3atale kell soultan bel-sama wel-ard.</verse>
				<verse number="19">Rou7o bi-kell el-oumam w-3melouhon rousl, w-3amdouwon bi-esem el-ÃB wel-2EBEN wel-ROU7 el-2ODOS,</verse>
				<verse number="20">w-3almouwon ya3emlo bi-kell shi wassaytkon fih, w-ana be2e ma3kon toul el-iyem, la-niheyet el-3alam."</verse>
			</chapter>
		</book>
		<book number="41">
			<chapter number="1">
				<verse number="1">Bideyet injil YASOU3 el-MASI7 2eben ALLAH,</verse>
				<verse number="2">metl ma katab el-nabe Ashe3ya: "ra7 eb3at rasoule eddemak ta-y7addir el-tari2</verse>
				<verse number="3">sawt 3am binede bel-barriye: 7addro tari2 el-RAB, w-khallo tor2ato jelse."</verse>
				<verse number="4">W-zahar Youhanna el-Ma3maden bel-barriye 3am binede la-ma3moudiyyet el-tawbe la-ghofran el-khataya.</verse>
				<verse number="5">W-keno yejo la-3ando min kell manate2 el-Yahoudiye w-Ourashalim w-y3ammedon bi-nahr el-Ordon, w-ye3terfo bi-khatayahon.</verse>
				<verse number="6">W-ken You7anna yelbos tyeb min wabr el-jamal, w-3ala khasro zennar min jeled, w-byekol jarad w-3asal barri.</verse>
				<verse number="7">W-ken ybasher w-y2oul: "ra7 yeje min ba3de 7ada a2wa minne. Ma bets7e2 en7ene w-fekk shrit sandalo.</verse>
				<verse number="8">Ana 3ammadetkon bel-may, bass houe bi3ammedkon bel-ROU7 el-2ODOS."</verse>
				<verse number="9">Bi-haydik el-iyem eja YASOU3 min el-Nassira lal-Jaleel, w-t3ammad 3a-2id You7anna bi-nahr el-Ordon.</verse>
				<verse number="10">W-lamma toli3 YASOU3 min el-may shef el-sama maftou7a w-ROU7 el-2ODOS 3am yenzal 3le bi-shakl 7amemeh.</verse>
				<verse number="11">W-2al sawt min el-sama: "enta 2ebne el-7abib, yalle rdeet 3anno."</verse>
				<verse number="12">W-akhado el ROU7 el-2ODOS 3al-barriye,</verse>
				<verse number="13">w-be2e fiya arb3een yawm 3am bijarrbo el-shaytan. W-ken honik ma3 el-7ayawenet el-barriye. W-kenit el-maleyke 3am tekhedmo.</verse>
				<verse number="14">Min ba3d ma n7abas You7anna, eja YASOU3 3al-Jaleel ta-ybasher bi-ALLAH,</verse>
				<verse number="15">w-y2oul: "el-wa2et eja w-2arrab malakout ALLAH. Toubo w-2ãmno bel-injil."</verse>
				<verse number="16">W-houe w-meshe 3ala shatt ba7r el-Jaleel, shef sayyadin, henne Sem3an w-khayyo Endrawos 3am bizetto el-shabake bel-ba7r,</verse>
				<verse number="17">2allon YASOU3: "l7a2oune ra7 a3mil minkon siyyadin bashar."</verse>
				<verse number="18">Tarako shbekon deghre w-le7'2ouh.</verse>
				<verse number="19">W-meshe shwey, w-shef Ya3koub 2eben Zabada w-khayyo You7anna, w-keno bel-shakhtoura 3am bi-sall7o shabaketon.</verse>
				<verse number="20">W-shi enno 2allon ta3o, tarako bayyon Zabada bel-shakhtoura ma3 yalle 3am bise3douh w-le7'2ouh.</verse>
				<verse number="21">W-ejo 3a-Kfarna7oum, w-fet YASOU3 3al-majma3 nhar el-sabt w-sar y3allim.</verse>
				<verse number="22">W-t3ajjabo min ta3limo, li2anno ken y3allimon metl yalle 3endo soultan, mish metl be2e mou3allimi el-shari3a.</verse>
				<verse number="23">W-ken fi bel-majma3 rejjel fiyo rou7 sharr, sar ysarrekh:</verse>
				<verse number="24">"Shou elak 3leyna, ya YASOU3 el-Nassire? Jeet la-tmawwetna? Ana ba3rif enta meen: enta 2ouddous ALLAH!"</verse>
				<verse number="25">Haddado YASOU3, w-2al: "khras w-dhar min hal-rejjel!"</verse>
				<verse number="26">Sar el-rou7 el-sharr ykhalle el-rejjel yerjof, w-sarakh sarkha 2awiye w-dahar minno.</verse>
				<verse number="27">W-t3ajjabo el-nes kellon w-sa2alo 7alon: "shou hayda? El-hay2a fi ta3lim jdid 3am yen3ata bi-soultan? 7atta arwe7 el-sharr bye2mera w-bitee3ouh!."</verse>
				<verse number="28">W-shtahar esm YASOU3 bi-kell manate2 el-Jaleel.</verse>
				<verse number="29">W-lamma fall min el-majma3, eja YASOU3 ma3 Ya3koub w-You7anna 3a-beyt Sem3an w-Endrawos.</verse>
				<verse number="30">W-kenit 7amet Sem3an neyme bel-farshe ma7moume, w-khabbarouh 3anna.</verse>
				<verse number="31">2arrab minna YASOU3 w-masakla 2ida w-khalleha t2oum. Se3eta 7allet 3anna el-7emme w-saret tekhdemon.</verse>
				<verse number="32">W-lamma sar 3ashiye, min ba3d ghroub el-shams, jeboulo kell el-marda w-yalle fiyon shyateen.</verse>
				<verse number="33">W-jtama3o ahl el-madine kellon 3al-beb,</verse>
				<verse number="34">w-shafa ktar min nes ktir mensabe bi-3eddit amrad, w-sha7at ktar min el-shyaten, w-mana3 el-shyateen enno ye7ko 3anno li2annon 3erfo meen houe.</verse>
				<verse number="35">W-2am YASOU3 abl tlou3 el-daw, w-ra7 3a-matra7 ye2dar fih ykoun wa7do, w-sar ysalle honik.</verse>
				<verse number="36">Fattasho 3le Sem3an w-rfe2o,</verse>
				<verse number="37">w-lamma le2ouh 2aloulo: "kell el-nes 3am tfattish 3lek!"</verse>
				<verse number="38">2allon: "ta3o nrou7 3al-diya3 el-2aribe 7atta kamen basher fiya, li2anno kermel hal-shi jeet."</verse>
				<verse number="39">W-baram bi-kell manate2 el-Jaleel, ybasher bel-majeme3 w-yesh7at el-shyateen.</verse>
				<verse number="40">W-eja la-3ando abras raka3lo w-sar yetrajje w-y2ello: "eza baddak fik teshfine."</verse>
				<verse number="41">Shef2 3le YASOU3 w-madd 2ido w-lamaso w-2allo: "Ana badde, shfa!"</verse>
				<verse number="42">W-deghre nshafa el-abras.</verse>
				<verse number="43">7azzaro YASOU3 w-fallalo,</verse>
				<verse number="44">min ba3d ma 2allo: "ou3a tkhabbir 7ada bi-shi. Bass rou7 3end el-kehen w-farjih 7alak, w-2addem el-shi yalle farado Moussa, ta-ykoun shahede elon."</verse>
				<verse number="45">Bass el-rejjel ra7 w-sar ynede w-yenshor el-khabar. La-daraje enno ma ba2a edr YASOU3 yfout 3ala ayy madine. W-2a3ad bel-matare7 el-mahjoura. W-keno el-nes yejo la-3ando min wayn ma ken.</verse>
			</chapter>
			<chapter number="2">
				<verse number="1">W-reje3 YASOU3 ba3d kamm yawm 3ala Kfarna7oum, w-sem3o el-nes enno mawjoud bel-beyt.</verse>
				<verse number="2">W-ntala el-beyt min el-nes w-ma be2e matra7 7atta eddem el-beb, w-basharon bi-kelmet ALLAH.</verse>
				<verse number="3">W-ejo la-3ando arba3 rjel 7amleen mkarsa7.</verse>
				<verse number="4">Bass ma edro yousalo la-3ando kermel el-3aj2a, se3eta nabasho el-sa2f w-kashafouh fo2 YASOU3 w-dandalo el-ma7mal el-mal2ou7 3le el-mkarsa7.</verse>
				<verse number="5">W-lamma shef YASOU3 imenon 2al lal-mkarsa7: "ya 2ebne, khatayak nghafaro!"</verse>
				<verse number="6">W-ken fi min bayn el-mawjoudin kamm wa7ad min mou3allimi el-shari3a, 2alo bi-2albon:</verse>
				<verse number="7">"keef 3am ye7ke hal-rejjel hek 7ake? 3am bijaddef! Meen bye2dar yeghfor el-khataya ghayr ALLAH wa7do?"</verse>
				<verse number="8">W-3eref YASOU3 bi-2albo afkaron, w-2allon: "shou hal-afkar yalle bi-2loubkon?</verse>
				<verse number="9">Shou el-ahouan? N2oul khatayak nghafaro, aw n2oul: "2oum, 7mol ma7malak w-mshi?</verse>
				<verse number="10">Ra7 farjikon enno 2eben el-2ensen 3endo soultan 3al-ard ta-yeghfor el-khataya." W-2al lal-mkarsa7:</verse>
				<verse number="11">"B7ebb 2ellak: 2oum w-7mol ma7malak w-rou7 3a-beytak!"</verse>
				<verse number="12">2am el-rejjel w-dehgre 7eml ma7malo w-fall eddem kell el-mawjoudin. W-t3ajjabo kellon w-majjado ALLAH w-2alo: "ma shefna metl hal-shi bi-kell 7ayetna!"</verse>
				<verse number="13">W-reje3 YASOU3 3ala shatt ba7r el-Jaleel, w-eja la-3ando nes, sar y3allimon.</verse>
				<verse number="14">W-houe w-meshe shef 2eben 7alfa 2e3id bi-beyt el-darayib. 2allo YASOU3: "l7a2ne!" 2am w-le72o.</verse>
				<verse number="15">W-ken YASOU3 3am yekol bi-beyt Lawi, w-ktar min yalle bilemmo el-darayib wel-khatyeen 2a3ado ma3o w-ma3 tlemizo.</verse>
				<verse number="16">W-lamma shefo mou3allimi el-shari3a min el-ferrisiyyin enno 3am yekol ma3 yalle bilemmo el-darayib wel-khatyeen, 2alo la-tlemizo: "Shou 2ossto 3am yekol w-yeshrab ma3 yalle bilemmo el-darayib wel-khatyeen!"</verse>
				<verse number="17">W-sem3 YASOU3 kalemon, 2allon: "yalle so7oton mni7a mish bi-7aje la-7akeem, el-7akeem houe lal marda. Ma jeet kermel el-abrar, ana jeet kermel el-khatyeen."</verse>
				<verse number="18">Keno tlemiz You7anna wel-ferrisiyyin saymin, w-ejo nes la-3and YASOU3 w-2aloulo: "leysh tlemiz You7anna w-tlemiz el-ferrisiyyin bisoumo w-tlemizak ma bisoumo?"</verse>
				<verse number="19">2allon: "ma32oul ahl el-3arees ysoumo wel-3arees ma3on? Kell shi wel-3arees ma3on, ma bye2daro ysoumo.</verse>
				<verse number="20">Bass byeje wa2et birou7 fih el-3arees min bayneton w-se3eta bisoumo.</verse>
				<verse number="21">Ma fi 7ada bira2e3 tawb 3ati2 bi-sha2fet 2mesh jdide, 7atta ma tenkamash 3al-tawb wel-khez2 yousa3.</verse>
				<verse number="22">W-ma fi 7ada bi7ott nbeed jdid bi-wa3a min jeld 3ati2, wa-ella ra7 yenkhez2o, wel-nbeed wel-wa3a bisiro lal-kabb tneyneton. Bass el-nbeed el-jdid elo wa3a jdid!"</verse>
				<verse number="23">W-mara2 YASOU3 nhar el-sabt bel-7a2l, w-saro tlezimo ye2otfo sanebel henne w-meshyin.</verse>
				<verse number="24">2aloulo el-ferrisiyyin: "shouf tlemizak, leysh 3am ya3mlo yalle mish masmou7 yawm el-sabt?"</verse>
				<verse number="25">2allon YASOU3: "ma 2rito shou 3eml Daoud lamma je3, houe w-yalle keno ma3o?</verse>
				<verse number="26">Keef fet 3ala beyt Allah bi-iyem Abiatar ra2is el-kahane, w-akal khebz el-ta2dime w-3ata minno la-yalle ma3o, w-akalo yalle ma bi7e2 ella lal-kahane."</verse>
				<verse number="27">W-2al YASOU3: "ALLAH khala2 el-sabt lal-2ensen, w-ma khala2 el-2ensen lal-sabt.</verse>
				<verse number="28">W-2eben el-2ensen houe kamen sayyid el-sabt."</verse>
			</chapter>
			<chapter number="3">
				<verse number="1">Reje3 YASOU3 3al-majma3, w-shef fi rejjel 2ido yebse.</verse>
				<verse number="2">W-ken fi honik jame3a 3am bitra2bo ta-tshouf eza ra7 yeshfe nhar el-sabt, ta-yettehmouh.</verse>
				<verse number="3">2al lal-rejjel yalle 2ido yebse: "2oum w2af bel-noss!"</verse>
				<verse number="4">W-2al lal-mawjoudin: "masmou7 3amal el-kheyr nhar el-sabt aw 3amal el-sharr? Masmou7 enno nkhallis nafs aw nmawweta?" Sakato.</verse>
				<verse number="5">Ettalla3 fiyon YASOU3 ghodben w-7azeen la-2asewet 2loubon, w-2al lal-rejjel: "medd 2idak!" Madda, w-rej3et tabi3iye metl el-2id el-tenye.</verse>
				<verse number="6">Se3eta ra7o el-ferrisiyyin w-tshewaro ma3 el-hirodosiyyin 7atta ye2etlouh.</verse>
				<verse number="7">W-ra7 YASOU3 ma3 tlemizo 3a-ba7r el-Jaleel, w-le7'2ouh nes ktir min el-Jaleel wel-Yahoudiye,</verse>
				<verse number="8">w-min Ourashalim w-Adoum min wara el-Ordon w-manate2 Sour w-Sayda. W-kellon sem3o bi-a3melo w-ejo la-3ando.</verse>
				<verse number="9">W-2amar YASOU3 tlemizo enno y7adroulo shakhtoura 7atta ma ye3j2o el-nes 3le,</verse>
				<verse number="10">li2anno shafa ktar min el-nes, 7atta sar kell mareed yeje la-3ando 7atta yelemso.</verse>
				<verse number="11">W-keno yalle fiyon arwe7 sharr yesejdoulo lamma yshoufouh w-yserkho: "enta 2eben Allah!"</verse>
				<verse number="12">W-ken y7azzeron bi-2ouwwe ennon ma y2oulo meen houe.</verse>
				<verse number="13">Toli3 YASOU3 3al-jabal w-ba3at wara yalle baddo henne fa-ejo la-3ando.</verse>
				<verse number="14">3ayyan minnon tna3sh, sammehon rousl, 7atta yref2ouh w-yeb3aton ybashro,</verse>
				<verse number="15">w-3atahon soultan ta-yesh7ato el-shyateen.</verse>
				<verse number="16">W-hal-tna3sh henne: Sem3an w-sammeh YASOU3 Boutros,</verse>
				<verse number="17">w-Ya3koub w-You7anna wled Zabada w-sammehon Bouwanarjes, ye3ne wled el-ra3d,</verse>
				<verse number="18">w-Endrawos w-Filippos w-Bartelmawos, w-Matta w-Touma, w-Ya3koub 2eben 7alfa w-Teddawos w-Sem3an el-watane el-ghayour,</verse>
				<verse number="19">w-Yahouza el-Eskharyoute yalle sallam YASOU3.</verse>
				<verse number="20">Eja YASOU3 3al-beyt, w-rej3it te3jo2 3le, la-daraje enno ma 3ed YASOU3 w-tlemizo edrin yeklo.</verse>
				<verse number="21">W-sem3o 2raybino bi-hal-shi, w-ejo la-yekhdouh li2anno fi nes 2alo 3anno: "fa2ad tawezno."</verse>
				<verse number="22">W-mou3allimi el-shari3a yalle nezlo min Ourashalim, 2alo: "hal-shakhs fih ba3lzaboul, w-3am yesh7at el-shyateen bi-2ouwwet ra2is el-shyateen."</verse>
				<verse number="23">W-nadehon YASOU3 w-7ekehon bel-amtel, 2al: "keef bye2dar el-shaytan enno yesh7at el-shaytan?</verse>
				<verse number="24">Eza n2asamet mamlake ma btethbat,</verse>
				<verse number="25">aw eza n2asam beyt 3a-7alo ma byethbat.</verse>
				<verse number="26">W-eza tmarrad el-shaytan 3ala 7alo w-n2asam ma byethbat, w-bizoul.</verse>
				<verse number="27">Ma-bye2dar 7ada yfout 3a-beyt rejjel 2awe w-yesro2 ghrado ella eza rabbat hal-rejjel el-2awe awwal shi, w-ba3den byesro2 beyto.</verse>
				<verse number="28">B2elkon el-7a2i2a: ALLAH byeghfor lal-nes kell khatiyye aw tejdeef.</verse>
				<verse number="29">Bass el-tejdeef 3al-ROU7 el-2ODOS, ma byenghafaro abadan, bidall khate lel-abad."</verse>
				<verse number="30">Hek radd 3ala yalle 2alo: "fiyo rou7 sharr!."</verse>
				<verse number="31">Ejet emmo w-ekhewto, w-we2fo barrat el-beyt w-talabo yshoufouh.</verse>
				<verse number="32">W-ken YASOU3 2e3id w-7awlo nes ktir, 2aloulo: "emmak w-ekhewtak w-ekhwetak barra 3am yetolbo ye7kouk."</verse>
				<verse number="33">Jewabon: "meen emme w-meen ekhewte?"</verse>
				<verse number="34">W-ettalla3 bel-2e3deen 7awlo w-2al: "hawde henne emme w-ekhewte!</verse>
				<verse number="35">Li2anno yalle bya3mil iradet ALLAH houe khayye w-ekhte w-emme."</verse>
			</chapter>
			<chapter number="4">
				<verse number="1">Reje3 YASOU3 y3allim 7add el-ba7r, w-tjamma3o 7awlo nes ktir, la-daraje enno toli3 3al-shakhtoura bel-ba7r w-2a3ad fiya, wel-nes kella 3al-shatt.</verse>
				<verse number="2">Sar ye7kyon bel-amtel 3an eshya ktire. W-2allon:</verse>
				<verse number="3">"Sma3o! Ra7 el-mzeri3 ta-yezra3.</verse>
				<verse number="4">Houe w-3am yezra3, fi kamm 7abbe wa2a3o 3ala 7affit el-tari2, w-ejo el-3safeer w-akalouwon.</verse>
				<verse number="5">W-ghayron wa2a3o 3ala ard 7ajar, ma-fiya ktir trab, farrakho bi-ser3a, li2anno terbeton mish ghami2a.</verse>
				<verse number="6">W-lamma tol3it el-shams deblo, w-li2anno ba3don bala shloush, yebso.</verse>
				<verse number="7">W-wa2a3 ghayron bel-shawk, toli3 el-shawk w-khana2on w-ma 3ato thamar.</verse>
				<verse number="8">W-ghayron wa2a3 bi-ard taybe, w-athmaro, fi thamara 7emlit tleteen, w-thamara sitteen, w-thamara miyye."</verse>
				<verse number="9">W-2al YASOU3: "yalle 3endo dineyn, khallih yesma3!."</verse>
				<verse number="10">Lamma sar YASOU3 wa7do ma3 yalle bidallo 7addo w-ma3 tlemizo el-tna3sh, sa2alouh 3an ma3na el-amtel,</verse>
				<verse number="11">2allon: "ento n3atalkon serr malakout ALLAH. Bass yalle ba3don barra byesma3o kell shi bel-amtel,</verse>
				<verse number="12">li2annon: byettalla3o w-ma bishoufo, byesma3o w-ma byefhamo, 7atta ma ysir baddon ytoubo, w-khatayahon yenghafaro."</verse>
				<verse number="13">Min ba3da 2al la-tlemizo: "ma fhemto hal-matal? Keef, fa-ezan, 3am tefhamo amtel tenye?</verse>
				<verse number="14">El-mzeri3 byezra3 kalem ALLAH,</verse>
				<verse number="15">w-fi nes metl hal-zar3 yalle nzara3 3a-7affit el-tari2, byesma3o kalem ALLAH, byeje el-shaytan w-byesro2 yalle nzara3 fiyon.</verse>
				<verse number="16">W-fi nes metl el-zar3 yalle nzara3 bi-ard 7ajar, bass yesma3o kalem ALLAH bye2balouh bi-se3et el-se3a w-byefra7o,</verse>
				<verse number="17">bass li2anno nfouson mish mrassakha, ma byethbato 3ala ra2y. W-eza mara2o bi-di2a aw edtihad bi-sabab kelmet ALLAH, byenkro imenon.</verse>
				<verse number="18">W-fi nes metl el-zar3 yalle nzara3 bel-shawk, byesma3o kelmet ALLAH,</verse>
				<verse number="19">bass hmoum el-dene w-moughrayet el-ghena wel-shahawet el-be2ye bitfout 3al-2loubon w-btekhno2 kelmet ALLAH w-ma btethmor.</verse>
				<verse number="20">W-fi nes metl el zar3 yalle nzara3 bel-ard el-taybe, byesma3o kelmet ALLAH w-bye2balouwa fa-bye7mlo shi tleteen, shi sitteen, w-minnon bye7mlo miyye."</verse>
				<verse number="21">2allon YASOU3: "fi 7ada bijeeb el-srej w-bi7otto ta7t el-mekyel aw ta7t el-takht? Amma bi7otto bi-matra7 3ale?</verse>
				<verse number="22">Ma fi shi mekhfe ella ma ra7 ybayyin, w-ma fi shi serr ella ra7 yen3araf.</verse>
				<verse number="23">Yalle 3endo dineyn, khallih yesma3!"</verse>
				<verse number="24">W-2allon: "ntebho shou 3am tesma3o! Bel-kayl yalle bitkayylo fih ra7 ykayyloulkon w-zyede,</verse>
				<verse number="25">li2anno yalle ma3o shi bya3touh aktar. W-yalle ma ma3o shi, byettekhad minno 7atta yalle ma3o."</verse>
				<verse number="26">2al YASOU3: "byeshbah malakout ALLAH rejjel byezra3 bi-7a2lo.</verse>
				<verse number="27">Bel-leyl w-bel-nhar, eza ken neyim aw we3e, el-zar3 bifarrikh w-byekbar, w-houe ma bya3rif keef sar hal-shi.</verse>
				<verse number="28">El-ard bta3te minna la-7ala el-3eshbe awwal shi, w-ba3den el-senble, w-ba3den el-2am7 yalle bimalle el-senble.</verse>
				<verse number="29">W-lamma yendaj el-2am7, w-yeje wa2et el-2atf, byekhod el-mzeri3 el-manjal w-byo7sod."</verse>
				<verse number="30">W-2al YASOU3: "bi-shou badna nshabbih malakout ALLAH? W-bi-ayya matal menmattlo?</verse>
				<verse number="31">Houe metl 7abbit khardal, wa2et mnezra3a bel-ard bitkoun azghar min kell el-7boub bel-ard,</verse>
				<verse number="32">bass lamma tfarrikh, bte3la w-bitsir akbar min kell el-mazrou3at, w-ghsouna bimeddo ktir, la-daraje enno tyour el-sama bteje w-bta3mil 3shoush bi-fayyeta."</verse>
				<verse number="33">W-ken YASOU3 ye7ke ktir min hal-amtel ta-ywassellon kelmet ALLAH 3ala 2add ma bye2daro yefhamo.</verse>
				<verse number="34">W-ma 7ekehon ella bel-amtel, bass wa2et yalle bye23od ma3 tlemizo la-7alon ken yfasserlon kell shi.</verse>
				<verse number="35">Haydak el-yawm, 3ashiye, 2allon: "ta3o ne2ta3 3al-shatt el-tene."</verse>
				<verse number="36">Tarako el-nes w-ra7o bel-shakhtoura, w-ken fi ma3on shkhatir tenye.</verse>
				<verse number="37">W-habbet 3asfe 2awiye w-sar el-mawj a3la min el-shakhtoura la-daraje kenit ra7 tentele may.</verse>
				<verse number="38">W-ken YASOU3 neyim bi-ekher el-shakhtoura, w-teke raso 3al-mkhadde. Wa3ouh w-2aloulo: "ya mou3allim, mish sheyif enno ra7 neghra2 w-nmout?"</verse>
				<verse number="39">Se3eta 2am w-sakkat el-ree7 w-2al lal-ba7r: "skot! hda!" W-hedyit el-3asfe w-sar fi houdou2 3al-ekher.</verse>
				<verse number="40">W-2al YASOU3 la-tlemizo: "shou bekon khayfin? Ba3d ma 2ãmanto?."</verse>
				<verse number="41">Saytar 3leyon el-khawf, w-2alo la-ba3don: "meen hayda? Ta-el-ree7 wel-ba7r bitee3ouh!."</verse>
			</chapter>
			<chapter number="5">
				<verse number="1">Woslo 3al-shatt el-tene min ba7r el-Jaleel, min meylit el-Jarasiyyin.</verse>
				<verse number="2">W-lamma nezl min el-shakhtoura sta2balo rejjel tali3 min el-ma2abir, w-sekno rou7 sharr.</verse>
				<verse number="3">W-ken 2e3id honik, w-ma 7ada bye2dar enno yedbato 7atta bel-jnazeer.</verse>
				<verse number="4">Aktar min marra jarrabo yerebtouh bel-jnazeer, bass ken ykasseron, w-ma 7ada ye2dar yedbato.</verse>
				<verse number="5">W-ken ydall 3a-toul, leyl nhar, bel-ma2aber wel-jbel, ysarrikh w-yjarri7 jesmo bel-7jar.</verse>
				<verse number="6">W-lamma shef YASOU3 min b3id, rakad sawbo w-raka3lo</verse>
				<verse number="7">w-sarakh bi-sawt 3ale: "shou elak 3leyye, ya YASOU3 2eben ALLAH yalle bel-sama el-3aliye? B7allfak bi-ALLAH, ma t3azzebne!"</verse>
				<verse number="8">Li2anno YASOU3 ken 2allo: "ya rou7 el-sharr tla3 min hal-rejjel!"</verse>
				<verse number="9">Sa2alo YASOU3: "shou esmak?" Jewab: "esme jeysh, li2anna ktar."</verse>
				<verse number="10">W-trajja YASOU3 enno ma yeb3at arwe7 el-sharr la-barrat el-manta2a.</verse>
				<verse number="11">W-ken honik atee3 kbir min el-khnezir 3am yer3a 7add el-jabal.</verse>
				<verse number="12">Saret arwe7 el-sharr tetrajja YASOU3 w-t2ello: "b3atna 3al-khnezir ta-neskon fiya."</verse>
				<verse number="13">Sama7lon. Tol3o w-sakano bel-khnezir. W-hajam el-atee3 kello 3al-ba7r, w-keno te2riban alfen, w-gher2o bel-ba7r.</verse>
				<verse number="14">W-harabo el-re3yen w-nasharo el-khabar bel-madine wel-diya3, w-ejo el-nes 7atta yshoufo shou sar.</verse>
				<verse number="15">Lamma woslo la-3and YASOU3, shefo el-rejjel yalle ken fih jeysh min el-shyateen 2e3id honik lebis tyebo w-3a2lo bi-wa3e kemil. Khafo ktir.</verse>
				<verse number="16">W-khabbarouwon el-shouhoud bi-yalle sar lal-rejjel yalle kenit fih el-shyateen w-shou sar bel-khnezir.</verse>
				<verse number="17">Se3eta talabo min YASOU3 enno yebte3id min byouton.</verse>
				<verse number="18">W-houe w-3am yerkab el-shakhtoura, talab minno yalle ken fih el-shyateen enno yekhdo ma3o.</verse>
				<verse number="19">Ma sama7lo bi-hal shi, bass 2allo: "rja3 3a-beytak w-la-3and ahlak w-khabberon bi-yalle 3emlo el-RAB ma3ak w-keef ra7amak."</verse>
				<verse number="20">Ra7 el-rejjel w-sar ykhabbir bel-moudon el-3ashra bi-yalle 3emello yeh YASOU3, w-keno kell el-nes 3am yet3ajjabo.</verse>
				<verse number="21">W-2ata3 YASOU3 bel-shakhtoura 3al-shatt el-tene, tjamma3o 7awlo 3al-shatt nes ktir.</verse>
				<verse number="22">W-eja rejjel min rou2asa el-majma3 esmo Yayros. W-lamma shef YASOU3 raka3 3a-ejrey,</verse>
				<verse number="23">w-sar yetrajjeh w-y2ello: "bente el-zghire ra7 tmout! Ta3a w-7ot 2idak 3leya, btenshafa w-bit3eesh!"</verse>
				<verse number="24">Ra7 ma3o w-le7'2ouh nes ktir w-saro yeltaffo 7awlo.</verse>
				<verse number="25">W-ken fi honik mara 3enda nazeef damm min tna3shar sene,</verse>
				<verse number="26">shefit 7ekama ktar, w-sarafit kell shi btemelko, w-mish bass ma stafedet bi-shi, saret 7aleta aswa2.</verse>
				<verse number="27">W-lamma sem3t bi-akhbar YASOU3, ejet bayn el-nes min khalfo w-lamaset tawbo,</verse>
				<verse number="28">li2anno 2alet bi-2alba: "byekfe enno elmos tawbo ta-enshafa."</verse>
				<verse number="29">W-deghre n2ata3 nazeef el-damm, w-7assit bi-jesma enna nshafit min marada.</verse>
				<verse number="30">W-7ass YASOU3 deghre bi-2ouwwe tol3it minno. Ltafat sawb el-nes w-2al: "meen lamas tyebe?"</verse>
				<verse number="31">2aloulo tlemizo: "sheyif el-nes m7awtinak w-3am tes2al: meen lamasne?"</verse>
				<verse number="32">Sar yettalla3 7awlo ta-yshouf meen 3eml hal-shi.</verse>
				<verse number="33">W-khafet el-mara w-rta3abit li2anna 3arfe shou sar ma3a, ejet w-raka3et eddemo w-khabbareto bel-7a2i2a kella.</verse>
				<verse number="34">2alla: "ya bente imenik shafeke. Rou7e bi-salem, w-shfi min maradik."</verse>
				<verse number="35">Houe w-3am ye7ke, woslo rjel min beyt ra2is el-majma3 w-2aloulo: "metit bentak, ma fi de3e t3azzib el-mou3allim."</verse>
				<verse number="36">Tjehal YASOU3 kalemon, w-2al la-ra2is el-majma3: "ma tkhaf, byekfe ennak t2ãmen."</verse>
				<verse number="37">Ma 2ebl YASOU3 enno 7ada yref2o ella Boutros w-Ya3koub w-You7anna khayyo la-Ya3koub.</verse>
				<verse number="38">Lamma woslo 3a-beyt ra2is el-majma3, shef YASOU3 el-dajje w-beke el-nes w-sarikhon.</verse>
				<verse number="39">Fet 3al-beyt w-2allon: "leysh 3am tebko? Ma metit el-sabiye, bitkoun neyme!"</verse>
				<verse number="40">De7ko 3le. Talla3on kellon, w-khalla bayy el-sabiye w-emma w-yalle keno ma3o yfouto matra7 ma kenit el-sabiye.</verse>
				<verse number="41">Masakla 2ida w-2alla: "talitha koum!" ye3ne "ya sabiye b2ellik: 2oume!"</verse>
				<verse number="42">2amit el-benet deghre w-saret temshe, w-ken 3omra tna3shar sene, w-t3ajjabo el-nes ktir.</verse>
				<verse number="43">W-wassahon YASOU3 bi-2ouwwe enno ma ykhabro 7ada bi-yalle sar, w-2allon ya3touha ta-tekol.</verse>
			</chapter>
			<chapter number="6">
				<verse number="1">W-toli3 YASOU3 min honik w-eja 3a-balado w-le7'2ouh tlemizo.</verse>
				<verse number="2">W-lamma eja yawm el-sabt sar y3allim bel-majma3. W-t3ajjabou el-nes lamma sem3ouh w-2alo: "shou hal-7ekme yalle n3atetlo w-hal-3ajeyeb yalle 3am ten3amal 3ala 2idey?</verse>
				<verse number="3">Mish hayda 2eben el-najjar 2eben Maryam, khayyo la-Ya3koub w-Yousi w-Yahouza w-Sem3an? Mish ekhweto 3enna hon?" 2alo hek w-rafadouh.</verse>
				<verse number="4">2allon YASOU3: "ma fi nabe bidoun karame ella bi-watano w-bayn 2raybino w-ahl beyto."</verse>
				<verse number="5">W-ma edr enno ya3mil 3ajeyeb honik, bass 7att 2idey 3ala kamm mareed w-shafehon.</verse>
				<verse number="6">W-staghrab 3adam imenon. Min ba3da meshe bel-diya3 el-2aribe w-sar y3allim fiya.</verse>
				<verse number="7">W-ba3at wara el tlemiz el-tna3sh w-sar ywaddiyon tnen tnen ta-ybashro, w-3atahon soultan 3a-arwe7 el-sharr.</verse>
				<verse number="8">W-wassahon: "ma tekhdo ma3kon shi bel-tari2 ella 3asa: ma tekhdo la-khebz, wala kees, wala masare bi-jyoubkon,</verse>
				<verse number="9">bass lbeso sandal, w-ma telebso tawben."</verse>
				<verse number="10">W-2allon: "wa2et yalle bitfouto 3ala beyt, khallikon fih la-wa2et ma badkon tfello.</verse>
				<verse number="11">W-eza re7to 3a-matra7 w-ma 2ebloukon ahl hal-beyt w-ma sem3o la-kalemkon, fello w-nfedo el-ghabra 3an ejreykon shahede 3leyon!"</verse>
				<verse number="12">Ra7o el-tlemiz w-ballasho ynedo bel-tawbe,</verse>
				<verse number="13">w-sha7ato shyateen ktire, w-dahano bel-zeyt ktar min el-marda w-shafouhon.</verse>
				<verse number="14">W-sem3 el-malik Hirodos bi-akhbar YASOU3, li2anno esmo sar mash'hour. W-ken fi nes 3am bi2oulo: "2am You7anna el-ma3maden min el-mawt, kermel hek 3am bitsir hal-3ajeyeb 3ala 2ido."</verse>
				<verse number="15">W-ghayron 2alo: "Houe Eliyya", w-ghayron 2alo: "Houe nabe metl kell el-anbiya."</verse>
				<verse number="16">W-lamma sem3 Hirodos 2al: "Hayda You7anna yalle 2ata3tello ana raso, 2am min el-mawt!"</verse>
				<verse number="17">W-ken Hirodos kamash You7anna w-7atto bel-7abs, bi-sabab Hirodiyya yalle tzawwaja w-hiye mart khayyo Filippos.</verse>
				<verse number="18">W-ken You7anna 3am bi2ello: "ma bi7e2ellak tekhod mart khayyak."</verse>
				<verse number="19">W-kenit Hirodiyya ne2me 3le badda te2etlo w-ma 3am te2dar,</verse>
				<verse number="20">li2anno Hirodos ken ye7termo w-ye7mih li2anno ken 3erif enno rejjel sale7 w-2eddis. W-ken y7ebb yesma3lo, ma3 enno ken me7tar bi-2amro ktir.</verse>
				<verse number="21">W-eja el-yawm el-mounesib la-Hirodiyya lamma 3eml Hirodos bi-zekra 3id miledo walime lal-noubala taba3o wel-debbat w-woujaha el-Jaleel.</verse>
				<verse number="22">W-fetit benet Hirodiyya w-ra2aset, w-3ajabeto la-Hirodos w-lal-ma3zoumin. 2al el-malik lal-benet: "tlobe yalle baddik yeh w-ba3tike."</verse>
				<verse number="23">W-7alafla yameen w-2al: "ba3tike kell shi btetolbih, w-law ken noss mamlakte!"</verse>
				<verse number="24">Tol3it el-benet w-sa2alet emma: "shou betlob?" Jewabeta: "ras You7anna el-ma3maden!"</verse>
				<verse number="25">Rakadet la-3and el-malik w-2aletlo: "badde halla2 ta3tine 3a-taba2 ras You7anna el-ma3maden!"</verse>
				<verse number="26">Ze3l el-malik ktir, bass kermel el-7elfen yalle 7alafo eddem el-ma3zoumin, ma ken baddo yerfodla talaba.</verse>
				<verse number="27">Ba3at jende w-2amaro yjeeb ras You7anna. Ra7 w-2ata3 raso bel-7abs,</verse>
				<verse number="28">w-jebo 3a-taba2 w-sallamo lal-benet w-7emleto la-emma.</verse>
				<verse number="29">W-wossil el-khabar la-3and tlemiz You7anna, ejo w-akhado jesmo w-7attouh bi-2abr.</verse>
				<verse number="30">Jtama3o el-rousl ma3 YASOU3, w-khabbarouh kell yalle 3emlouh w-3allamouh.</verse>
				<verse number="31">W-ken fi ktir nes 3am yejo la-3andon, w-ma keno yeterkoulon el-wa2et ta-yeklo, 2allon YASOU3: "ta3o ento bass, 3a-matra7 b3id ta-terte7o shwey."</verse>
				<verse number="32">Ra7o bel-shakhtoura wa7don 3a-matra7 b3id 3an el-3alam.</verse>
				<verse number="33">Shefouwon el-nes ray7in, w-3erfo ktar minnon la-wayn ray7in, w-rakado min kell el-medon mashe 3ala ejreyon w-saba2ouwon la-honik.</verse>
				<verse number="34">W-lamma nezl YASOU3 min el-shakhtoura shef nes ktir, shef2 3leyon, li2annon keno metl el-ghanam yalle bala ra3i, w-sar y3allemon eshya ktire.</verse>
				<verse number="35">W-mara2 el-wa2et, w-2arrabo minno tlemizo w-2aloulo: "t2akhar el-wa2et, w-ne7na b3ad 3an el-day3a,</verse>
				<verse number="36">2oul lal-nes yrou7o yeshtero la-elon 2akl."</verse>
				<verse number="37">Jewabon YASOU3: "3touwon ento shi yeklouh." 2aloulo: "baddak minna nrou7 w-neshtere khebz bi-miteyn dinar w-nta3tiyon ta-yeklo?"</verse>
				<verse number="38">2allon YASOU3: "kam rghif 3endkon? Rou7o shoufo." Lamma 3erfo addesyh 3endon, 2aloulouh: "khams tereghfe w-samakten."</verse>
				<verse number="39">2amaron enno y2a3do el-nes fwej fwej 3al-7ashish el-akhdar.</verse>
				<verse number="40">2a3ado bi-shakl majmou3at, majmou3a miyye w-majmou3a khamseen.</verse>
				<verse number="41">W-akhad YASOU3 el-khams tereghfe w-samakten w-rafa3 3youno sawb el-sama w-berak w-kasar el-khebz w-3ata tlemizo, wel-tlemiz 3ato el-nes, w-2asam el-samakten 3leyon kellon.</verse>
				<verse number="42">Akalo kellon 7atta sheb3o.</verse>
				<verse number="43">W-jama3o tna3shar sallé melyene min el-khebz wel-samak yalle faddal.</verse>
				<verse number="44">W-keno yalle akalo shi khams-talef rejjel.</verse>
				<verse number="45">W-2amar YASOU3 tlemizo enno yetla3o 3al-shakhtoura w-yesba2ouh 3ala Beyt-Sayda, 3al-shatt el-tene, 7atta yfallel el-nes.</verse>
				<verse number="46">W-lamma fallo ra7 3al-jabal la-ysalle.</verse>
				<verse number="47">W-lamma sar 3ashiye, kenit el-shakhtoura bi-noss el-ba7r, w-YASOU3 wa7do 3al-barr.</verse>
				<verse number="48">W-shef YASOU3 enno tlemizo 3am yet3azzabo bel-te2deef, li2anno el-ree7 kenit bi-3akson. Eja la-3andon abl ma yetla3 el-daw meshe 3al-ba7r, w-ken ra7 yousal la-3andon.</verse>
				<verse number="49">W-lamma shefouh meshe 3al-ba7r fakkarouh shaba7 fa-sarakho,</verse>
				<verse number="50">li2annon khafo ktir. 7ekehon deghre, w-2al: "wsa2o. Ana houe, ma tkhafo."</verse>
				<verse number="51">W-toli3 la-3andon 3al-shakhtoura, w-hedyet el-3asfe. W-t3ajjabo ktir,</verse>
				<verse number="52">li2anno ma fehmo shi min 3ajibet el-khams tereghfe, kenit 2loubon msakkara.</verse>
				<verse number="53">W-woslo 3a-ard Jennisarat w-rabato el-shakhtoura honik 3al-shatt.</verse>
				<verse number="54">W-shi enno nezlo, 3erfouh el-nes la-YASOU3.</verse>
				<verse number="55">W-meshyo bi-haydik el-manta2a kella w-saro ye7emlo el-marda 3ala farsheton la-matra7 ma bya3erfo enno YASOU3 mawjoud.</verse>
				<verse number="56">W-ken wayn ma fet, bel-diya3 aw bel-moudon aw bel-mazeri3, y7otto el-marda bel-se7at w-yetolbo minno enno yelmso walaw taraf tawbo. W-kell yalle yelmsouh yenshafo.</verse>
			</chapter>
			<chapter number="7">
				<verse number="1">W-jtama3o el-ferrisiyyin w-mou3allimi el-shari3a el-jeyeen min Ourashalim.</verse>
				<verse number="2">W-shefo kamm wa7ad min tlemizo 3am yeklo bidoun ma yghasslo 2ideyon, fa-3tarado.</verse>
				<verse number="3">Li2anno el-ferrisiyyin wel-Yahoud 3adatan metmasskeen bi-ta2aleed el-2edama, w-ma byeklo ella min ba3d ma yghasslo 2idayon mni7.</verse>
				<verse number="4">W-eza rej3o min el-sou2 ma byeklo shi ella eza ghassalo. W-fi eshya ktir wertouwa w-bya3emlo fiya, metl ghassil el-keset wel-jrar w-aweyil el-n7as.</verse>
				<verse number="5">Sa2alo el-ferrisiyyin w-mou3allimi el-shari3a YASOU3: "leysh tlemizak 3am bikhelfo ta2leed el-2edama, w-ma bighasslo 2ideyon abl el-2akl?"</verse>
				<verse number="6">Jewabon: "ya mnef2een! Ashe3ya ken ma3o 7a2 lamma tnabba 3ankon w-2al: hal-sha3b bikarremne bi-shfefo, bass 2albo b3id 3anne.</verse>
				<verse number="7">3ibedeton ele batle, li2anno ta3alimon sheghl el-bashar.</verse>
				<verse number="8">Ento btehemlo wassiyet ALLAH w-btetmassako bi-ta2aleed el-nes."</verse>
				<verse number="9">W-2allon: "ma ashtarkon bi-moukhelafet wassaya ALLAH kermel t7afzo 3ala ta2aleedkon!</verse>
				<verse number="10">2al Moussa: karrem bayyak w-emmak, w-yalle la3an bayyo aw emmo bimout.</verse>
				<verse number="11">Bass ento bit2oulo: eza ken 7ada baddo ya3te ahlo w-yse3edon, w-ra7 2allon: el-mouse3ade yalle natrina minne ana 2addamta la-ALLAH,</verse>
				<verse number="12">byen3afa min mouse3adet bayyo aw emmo.</verse>
				<verse number="13">Ento 3am telgho kalem ALLAH bi-ta2aleed min 3endkon btouratouwa w-ba3d fi eshya ktir tenye metl hayde 3am ta3mlouwa."</verse>
				<verse number="14">Jama3 YASOU3 el-nes w-2allon: "sma3oule kellkon w-fhamo:</verse>
				<verse number="15">Ma fi shi byekhdo el-2ensen min barra moumkin ynajjso. Bass yalle byetla3 min el-2ensen houe yalle binajjis el-2ensen.</verse>
				<verse number="16">[Yalle 3endo dinen byesma3o, khallih yesma3!"].</verse>
				<verse number="17">Lamma tarak el-nes w-reje3 3al-beyt, sa2alouh tlemizo 3an el-matal,</verse>
				<verse number="18">2allon: "hek ento kamen ma 3am tefhamo? Ma bta3erfo enno yalle byekhdo el-2ensen min barra ma binajjso,</verse>
				<verse number="19">li2anno ma bifout 3ala 2albo, 3al-batn, w-ba3den byedhar min el-jesm" w-bi-hal-7ake hayda YASOU3 bye3lon enno kell el-2akl na2e.</verse>
				<verse number="20">W-2allon: "yalle byedhar min el-2ensen houe yalle binajjso,</verse>
				<verse number="21">li2anno min jouwwa, min 2loub el-nes, btotla3 el-afkar el-sherreera: el-fe7sh wel-ser2a wel-2atl</verse>
				<verse number="22">wel-zena wel-tama3 wel-khebth wel-ghish wel-foujour wel-7asad wel-namime wel-kebriya wel-jahl.</verse>
				<verse number="23">Hal-eshya el-3atle kella btotla3 min jouwwet el-2ensen w-bitnajjso."</verse>
				<verse number="24">W-fall YASOU3 min honik w-ra7 3a-dawa7e Sour. W-fet 3ala honik beyt, w-ken ma baddo 7ada ya3rif fih, bass ma edr enno yekhfe 7alo.</verse>
				<verse number="25">W-shi enno sem3it fih mara ken bi-benta fi rou7 sharr, 7atta rakadet la-3ando w-kabbit 7ala 3end ejrey,</verse>
				<verse number="26">w-talabet minno ytalle3 el-shaytan min benta. W-kenit el-mara mish Yahoudiye, w-min 2asl Soure Fini2e.</verse>
				<verse number="27">Jewaba YASOU3: "khalle el-wled yeshba3o awwal shi, li2anno ma bijouz nekhod khebz el-wled w-nzetto lal-kleb."</verse>
				<verse number="28">2alet el-mara: "ya Rab, bass el-kleb byeklo ta7t el-meyde min ftafit el-wled!"</verse>
				<verse number="29">2alla: "rou7e, kermel yalle 2eltih halla2 dahar el-shaytan min bentik."</verse>
				<verse number="30">Rej3it el-mara 3ala beyta, w-le2et benta bel-farshe, wel-shaytan dahar minna.</verse>
				<verse number="31">W-tarak YASOU3 dawa7e Sour, w-eja sawb ba7r el-Jaleel 3an tari2 Sayda, w-mara2 bi-ard el-moudon el-3ashra.</verse>
				<verse number="32">W-jeboulo atrash lseno ma3'2oud w-trajjouh enno y7ot 2ido 3le.</verse>
				<verse number="33">Akhado YASOU3 b3id 3an el-nes, w-7att asabi3o bi-dinen el-rejjel w-baza2 w-lamas lseno.</verse>
				<verse number="34">W-rafa3 3youno sawb el-sama w-tnahhad w-2al lal-rejjel: "effata, ye3ne nfeti7!"</verse>
				<verse number="35">W-deghre nfata7it dinen el-rejjel w-n7allit 3e2dit lseno, w-sar ye7ke tabi3e.</verse>
				<verse number="36">W-wassahon YASOU3 enno ma ykhabro 7ada. W-ken kell ma wassahon kell ma ykhabro 3anno aktar.</verse>
				<verse number="37">W-keno y2oulo met3ajjbin: "ma arwa3 yalle 3am ya3mlo! Khalla el-tersh yesma3o wel-khers ye7ko."</verse>
			</chapter>
			<chapter number="8">
				<verse number="1">Bi-haydik el-iyem tjamma3 nes ktir, w-ma ken ma3on shi ta-yeklouh. Ba3at YASOU3 wara tlemizo w-2allon:</verse>
				<verse number="2">"Beshfa2 3ala hal-nes li2anno sarlon tlet tiyem ma3e, w-ma ma3on 2akl.</verse>
				<verse number="3">W-eza ba3atton saymin 3ala byouton, ma ra7 ykoun 3endon 2ouwwe ta-ykaffo el-tari2, w-fi minnon jeyin min b3id."</verse>
				<verse number="4">Jewabouh tlemizo: "keef badna nta3me kell hal-nes khebz hon bel-barriye?"</verse>
				<verse number="5">Sa2alon: "kam rghif 3endkon?" 2alo: "sab3a."</verse>
				<verse number="6">2amar YASOU3 el-nes enno ye2e3do 3al-ard, w-akhad el-sab3 tereghfe, shakar w-sha2af el-khebz w-3ata tlemizo, wel-tlemiz 3ato el-nes.</verse>
				<verse number="7">W-ken fi ma3 el-tlemiz kamm samke zghar, beraka YASOU3 w-talab min tlemizo enno kamen ywazz3ouha.</verse>
				<verse number="8">Akalo el-nes 7atta sheb3o, w-jama3o sab3 slel melyene min el-khebz yalle faddal.</verse>
				<verse number="9">W-keno el-nes shi arba3-talef. W-ba3at YASOU3 el-nes 3a-byouta.</verse>
				<verse number="10">W-rekb el-shakhtoura ma3 tlemizo w-eja 3ala dawa7e Dalmanoutha.</verse>
				<verse number="11">2arrabo la-3ando kamm wa7ad min el-ferrisiyyin w-saro ysher3ouh w-yetolbo minno shi 3ajibe min el-sama, ta-yjarbouh,</verse>
				<verse number="12">tnahhad YASOU3 min samim 2albo w-2al: "shou 2ossit hal-jeel 3am yetlob 3aleme? B2elkon el-7a2i2a: ma ra7 yen3atalo 3aleme!"</verse>
				<verse number="13">W-tarakon w-reje3 bel-shakhtoura 3al-shatt el-tene.</verse>
				<verse number="14">W-nesyo el-tlemiz enno yjeebo ma3on khebz, w-ma ken ma3on bel-shakhtoura ella rghif wa7ad.</verse>
				<verse number="15">Wassahon YASOU3 w-2al: "ntebho min khameeret el-ferrisiyyin w-khameeret Hirodos!"</verse>
				<verse number="16">Sa2alo 7alon: "awlkon 3am bi2oul hek li2anno ma ma3na khebz?."</verse>
				<verse number="17">3eref YASOU3 w-2allon: "leysh 3am bitfakro enno 2eltelkon hal-shi li2anno ma ma3kon khebz? Ba3d ma fhemto? La-hal-daraje n3amit 2loubkon?</verse>
				<verse number="18">Aw 3endkon 3youn w-ma 3am te2sha3o, dinen w-ma 3am tesma3o? Ma btetzakkaro</verse>
				<verse number="19">lamma sha2afit el-khams tereghfe lal-khams-talef shakhs, kam sallé melyene min el-kasr jama3to? 2alo: "tna3shar 2effe!"</verse>
				<verse number="20">2al: "wa2et yalle kasaret el-sab3 tereghfe lal-arba3 talef shakhs, kam sallé melyene be2e? 2alo: "sab3 slel!"</verse>
				<verse number="21">2allon: "ba3d ma fhemto?"</verse>
				<verse number="22">W-woslo 3ala Beyt-Sayda, w-jebo la-3ando a3ma w-trajjouh enno yelemso.</verse>
				<verse number="23">Akhad bi-2id el-a3ma w-talla3o la-barrat el-day3a, w-honik baza2 bi-3youno, w-7att 2idey 3le w-sa2alo: "3am te2sha3 shi?"</verse>
				<verse number="24">Etalla3 w-2al: "2eshi3 el-nes w-sheyefon ka2annon ashjar 3am temshe."</verse>
				<verse number="25">7att YASOU3 2idey marra tenye 3ala 3youn el-rejjel, fa-2eshi3 mni7 w-nshafa w-sar ye2sha3 kell shi wade7.</verse>
				<verse number="26">Ba3ato 3a-beyto w-2allo: "ma tfout 3al-day3a."</verse>
				<verse number="27">W-meshe YASOU3 w-tlemizo 3ala diya3 kaysariyyet Filippos, w-bel-tari2 sa2al tlemizo: "meen ana bennesbe lal-nes?"</verse>
				<verse number="28">Jewabouh: "You7anna el-ma3maden, w-fi nes bi2oulo: Eliyya, w-minnon bi2oulo: wa7ad min el-anbiya."</verse>
				<verse number="29">Sa2alon: "w-meen ana bennesbe elkon ento?" Jewab Boutros: "enta el-MASI7!"</verse>
				<verse number="30">W-2amaron enno ma ykhabro 7ada.</verse>
				<verse number="31">W-ballash YASOU3 y3allemon enno 2eben el-ensen lezim yet2allam ktir, w-ra7 yerefdouh el-shyoukh w-rou2asa el-kahane w-mou3allimi el-shari3a, w-ye2tlouh, w-telit yawm ra7 y2oum.</verse>
				<verse number="32">W-ken y2oul hal-kalem eddem el-kell. Se3eta akhado Boutros 3a-janab w-sar y3atbo.</verse>
				<verse number="33">Ltafat w-shef tlemizo, w-sakkat Boutros w-2allo: "fell min wejje ya shaytan, li2anno afkarak hiye afkar el-bashar, mish afkar ALLAH."</verse>
				<verse number="34">W-ba3at YASOU3 wara el-nes w-tlemizo w-2allon: "yalle baddo yel7a2ne, baddo yenkor nafso w-ye7mol salibo w-yel7a2ne.</verse>
				<verse number="35">Li2anno yalle baddo ykhallis nafso ra7 yekhsara, w-yalle ra7 yekhsar 7ayeto kermele ana w-kermel el-injil, ra7 ykhallisa.</verse>
				<verse number="36">Shou byestafeed el-2ensen eza reb7 el-3alam kello w-khesr nafso?</verse>
				<verse number="37">Aw shou ra7 ya3te el-2ensen badal 3an nafso?</verse>
				<verse number="38">Li2anno yalle byeste7e fiye w-bi-kaleme bi-hayda el-jeel el-kheyin el-sherreer, byeste7e fih 2eben el-2ensen lamma ra7 yeje bi-majd bayyo ma3 el-maleyke el-2eddissin."</verse>
			</chapter>
			<chapter number="9">
				<verse number="1">W-2allon: "b2elkon el-7a2i2a: bayn el-mawjoudin hon fi meen ma ra7 ydou2 el-mawt, 7atta yshouf malakout ALLAH jeye bi-majdo el-3azeem."</verse>
				<verse number="2">Ba3d sett tiyyem akhad YASOU3 Boutros w-Ya3koub w-You7anna, w-toli3 fiyon la-wa7don 3a-jabal 3ale, w-tjalla eddemon.</verse>
				<verse number="3">W-saret tyebo telma3 bi-bayad ma bye2dar 7ada 3al-ard ya3mil metla.</verse>
				<verse number="4">W-zaharlon Eliyya w-Moussa, w-keno 3am ye7ko ma3 YASOU3.</verse>
				<verse number="5">2al Boutros la-YASOU3: "ya mou3allim, shou 7elo nkoun hon. Khallina na3mil hon tlet khiyam: we7de elak, w-we7de la-Moussa, w-we7de la-Eliyya."</verse>
				<verse number="6">W-ken mish 3arif shou 3am ye7ke min ketrit el-khawf yalle saytar 3le houe w-ref2ato.</verse>
				<verse number="7">W-ejet ghayme w-ghatteton, w-2al sawt min el-ghayme: "hayda houe 2ebne el-7abib, sma3oulo!"</verse>
				<verse number="8">W-ettala3o faj2a 7awlon, w-ma shefo ma3on ella YASOU3 wa7do.</verse>
				<verse number="9">W-henne w-nezlin min el-jabal, wassahon YASOU3 enno ma ykhabro 7ada bi-yalle shefouh, ella lamma bi2oum 2eben el-2ensen min el-mawt.</verse>
				<verse number="10">7efzo el-wassiye, bass saro yes2alo 7alon: "shou ye3ne el-2iyeme min el-mawt?"</verse>
				<verse number="11">Min ba3da sa2alouh: "leysh bi2oulo mou3allimi el-shari3a: lezim yeje Eliyya awwal shi?"</verse>
				<verse number="12">Jewabon: "mazbout, byeje Eliyya awwal shi w-bisalle7 kell shi. Wa-ella keef bi2oul el-kteb enno 2eben el-2ensen ra7 yet2allam ktir w-yerfdouh el-nes?</verse>
				<verse number="13">Bass b7ebb 2elkon: Eliyya eja, w-3emlo fih yalle baddon yeh, metl ma nzakar 3anno bel-kteb."</verse>
				<verse number="14">W-lamma rej3o la-3and el-tlemiz, shefo nes ktir 7awlon w-kamm wa7ad min mou3allimi el-shari3a 3am bisher3ouwon.</verse>
				<verse number="15">Lamma shefouh el-nes tfeja2o w-rakado sawbo ta-ysallmo 3le.</verse>
				<verse number="16">Sa2alon: "3ala shou 3am tetshera3o?"</verse>
				<verse number="17">Jewabo rejjel min el-nes: "ya mou3allim, jebtellak 2ebne, li2anno fiyo rou7 sharr bikhallih ysir akhras,</verse>
				<verse number="18">byetla'2at fih w-bisir ykebbo 3al-ard, w-bisir yerghe w-ykezz 3a-sneno w-yetyabbas. W-jebto la-3and tlemizak, w-ma edro yeshfouh."</verse>
				<verse number="19">Jewabon: "ya hal-jeel yalle ma bi2ãmen, la-aymata ra7 eb2a ma3kon? W-la-aymata ra7 et7ammalkon? Jeebo el-sabe la-hon!"</verse>
				<verse number="20">Jebouh. Lamma shefo rou7 el-sharr, kabb el-sabe 3al-ard w-sar yetmarmagh w-yerghe.</verse>
				<verse number="21">Sa2al YASOU3 bayy el-sabe: "aymata ballash ysir ma3o hal-shi?" 2al: "min houe w-zghir.</verse>
				<verse number="22">W-ktir aw2at ken yermih rou7 el-sharr bel-nar aw bel-may ta-ye2etlo. Eza kent edir ta3mil shi shfa2 3leyna w-se3edna."</verse>
				<verse number="23">2allo YASOU3: "eza kent enta bit2ãmen, li2anno kell shi moumkin la-yalle bi2ãmen."</verse>
				<verse number="24">Sarakh el-bayy deghre: "bi2ãmen! Se3edne 7atta yzeed imene."</verse>
				<verse number="25">W-shef YASOU3 enno el-nes 3am yetjamma3o, haddad rou7 el-sharr w-2allo: "ya hal-rou7 el-atrash wel-akhras! Ana be2emrak, dhar min hal-sabe w-ma ba2a terja3!"</verse>
				<verse number="26">Sarakh el-rou7 w-hazzo lal-sabe hazze 2awiye w-toli3 minno. W-sar el-sabe metl el-mayyit, 7atta 2alo ktar min el-nes enno met.</verse>
				<verse number="27">Masako YASOU3 bi-2ido w-wa2afo w-2am el-sabe.</verse>
				<verse number="28">W-lamma fet 3al-beyt, sa2alouh el-tlemiz baynon w-bayno: "leysh ma 2derna ne7na nesh7at rou7 el-sharr?"</verse>
				<verse number="29">Jewabon: "hayda el-naw3 ma byensha7at ella bel-sala."</verse>
				<verse number="30">Tol3o min honik w-mara2o bel-Jaleel. W-ken YASOU3 ma baddo ya3rif fih 7adan,</verse>
				<verse number="31">li2anno ken y3allim tlemizo, w-y2ellon: "ra7 yetsallam 2eben el-2ensen la-2iden el-nes, ra7 ye2etlouh w-min ba3d ma ymout, telit yawm ra7 y2oum."</verse>
				<verse number="32">W-ma fehmo hal-kalem, w-khafo ennon yes2alouh.</verse>
				<verse number="33">Woslo 3ala Kfarna7oum. W-lamma feto 3al-beyt sa2alon: "shou kento 3am tetjedalo 3al-tari2?"</verse>
				<verse number="34">Sakato, li2annon keno 3am yetjedalo 3al-tari2 meen houe el-a3zam bayneton.</verse>
				<verse number="35">2a3ad w-akhad el-tlemiz el-tna3sh w-2allon: "yalle baddo ykoun awwal el-nes, khallih ykoun ekheron kellon w-khadim elon kamen."</verse>
				<verse number="36">W-akhad tofl, w-7atto bel-noss w-ghamaro w-2allon:</verse>
				<verse number="37">"Yalle bye2bal wa7ad min hal-atfal bi-esme bikoun 2ebelne, w-yalle bye2balne ma bikoun 2ebelne ana, bikoun 2ebl yalle ba3atne."</verse>
				<verse number="38">2allo You7anna: "ya mou3allim, shefna rejjel 3am yesh7at el-shyateen bi-esmak fa-mana3neh, li2anno ma byenteme elna."</verse>
				<verse number="39">2allo YASOU3: "ma temna3ouh! Ma fi 7ada bya3mil mou3jize bi-esme w-byerja3 bye7ke 3anne bel-3atel.</verse>
				<verse number="40">Yalle ma bikoun doddna bikoun ma3na.</verse>
				<verse number="41">Yalle bya3tikon kebbeyet may bi-esme li2annkon lal-MASI7, b2elkon el-7a2i2a, moukafe2to ma bitrou7 di3an."</verse>
				<verse number="42">W-2al YASOU3: "yalle biwa2e3 wa7ad min hal-zghar, yalle 2ãmano fiye, bel-khatiyye, a7sanlo enno y3al2oulo bi-ra2ebto 7ajar el-ta7oun w-yzettouh bel-ba7r.</verse>
				<verse number="43">W-eza wa2a3etak 2idak bel-khatiyye 2ta3a, li2anno a7sanlak enno tfout 3al-7ayet el-abadiyye bi-2id we7de min enno ykoun 3endak 2idten w-ejerten w-trou7 3a-jhannam, 3al-nar yalle ma btontofe,</verse>
				<verse number="44">[ma7al ma el-doud ma-bimout wel-nar ma btontofe].</verse>
				<verse number="45">W-eza wa2a3etak ejrak bel-khatiyye 2ta3a, li2anno a7sanlak enno tfout 3al-7ayet el-abadiyye bi-ejer we7de min enno ykoun 3endak ejerten w-trou7 3a-jhannam,</verse>
				<verse number="46">[ma7al ma el-doud ma-bimout wel-nar ma btontofe].</verse>
				<verse number="47">W-eza wa2a3etak 3aynak bel-khatiyye 2la3a, li2anno a7sanlak enno tfout 3a-malakout ALLAH bi-3ayn we7de min enno ykoun 3endak 3aynten w-trou7 3a-jhannam,</verse>
				<verse number="48">ma7al ma el-doud ma-bimout wel-nar ma btontefe.</verse>
				<verse number="49">Li2anno kell wa7ad ra7 yetmalla7 bel-nar.</verse>
				<verse number="50">El-mel7 shi tayyib bass eza sar bala ta3me, shou yalle ba3d bimall7o? Khalle ykoun fikon mel7. W-ykoun fih baynetkon salem."</verse>
			</chapter>
			<chapter number="10">
				<verse number="1">2am YASOU3 min honik w-eja 3al-Yahoudiye 7add el-Ordon, w-ejo la-3ando el-nes w-sar y3allimon metl el-3ade.</verse>
				<verse number="2">2arrabo minno kamm wa7ad min el-ferrisiyyin w-sa2alouh la-ye7erjouh: "masmou7 lal-rejjel enno ytalle2 marto?"</verse>
				<verse number="3">Jewabon: "shou wassakon Moussa?"</verse>
				<verse number="4">2alo: "sama7 Moussa lal-rejjel enno ya3te marto kteb el-tala2 w-se3eta bitalle2a."</verse>
				<verse number="5">2allon YASOU3: "bi-sabab 2asewet 2loubkon katabelkon Moussa hal-wassiye.</verse>
				<verse number="6">Li2anno min bideyet el-khali2a ALLAH 3emelon mara w-rejjel.</verse>
				<verse number="7">Kermel hek byetrok el-rejjel bayyo w-emmo w-byette7id bi-marto,</verse>
				<verse number="8">w-bisiro el-tnen jesm wa7ad. W-ma bi3oudo tnen, bisiro jesm wa7ad.</verse>
				<verse number="9">Yalle byejma3o ALLAH ma bifar2o 2ensen."</verse>
				<verse number="10">W-lamma feto 3al-beyt, sa2alouh el-tlemiz 3an hal-shi,</verse>
				<verse number="11">2allon: "yalle bitalle2 marto w-byetzawwaj ghayra byezne,</verse>
				<verse number="12">w-eza talla2et mara zawja w-tzawwajet ghayro bitkoun zenyet."</verse>
				<verse number="13">Jeboulo atfal 7atta y7ott 2idey 3leyon, bass el-tlemiz ba3adouwon.</verse>
				<verse number="14">W-shef YASOU3 hal-shi fa-ghodib w-2allon: "khallo el-atfal yejo la-3ande w-ma temna3ouwon, li2anno la-yalle metlon malakout ALLAH.</verse>
				<verse number="15">B2elkon el-7a2i2a: yalle ma bye2bal malakout ALLAH metl el-tofl, ma ra7 yfout 3le."</verse>
				<verse number="16">W-ghamaron w-7att 2idey 3leyon w-berakon.</verse>
				<verse number="17">W-toli3 YASOU3 3al-tari2, rakad sawbo rejjel w-raka3 eddemo w-sa2alo: "ya hal-mou3allim el-sale7, shou ba3mil ta-le2e el-7ayet el-abadiyye?"</verse>
				<verse number="18">2allo YASOU3: "leysh 3am tsammine sale7? Ma 7ada sale7 ella ALLAH wa7do.</verse>
				<verse number="19">Enta bta3rif el-wassaya: ma te2tol, ma tezne, ma tesro2, ma tesh'had bel-zour, ma tezlom, karrem bayyak w-emmak."</verse>
				<verse number="20">Jewabo el-rejjel: "ya mou3allim, min ana w-zghir 3am a3mil bi-hal-wassaya kella."</verse>
				<verse number="21">Ettalla3 fih YASOU3 bi-ma7abbe w-2allo: "enta bi-7aje la-shaghle we7de: rou7 bi3 kell shi btemelko w-3tyon lal-fou2ara, bisir 3endak kanz bel-sama, w-ta3a l7a2ne."</verse>
				<verse number="22">Ze3l el-rejjel la-hal-kalem w-fall 7azeen li2anno ken 3endo amlek ktire.</verse>
				<verse number="23">Ettalla3 YASOU3 7awlo w-2al la-tlemizo: "shou sa3be fawtit el-aghniya 3a-malakout ALLAH!."</verse>
				<verse number="24">Staghrabo el-tlemiz min kalemo, w-reje3 2allon lal-marra el-tenye: "ya wlede, shou sa3be el-fawte 3a-malakout ALLAH.</verse>
				<verse number="25">Ahwan 3al-jamal enno yfout bi-kherm el-2ebre min enno yfout el-ghane 3a-malakout el-sama."</verse>
				<verse number="26">W-zed esteghrabon w-sa2alo 7alon: "eza hek, min bye2dar yle2e el-khalãs?"</verse>
				<verse number="27">Ettalla3 YASOU3 fiyon w-2al: "hal-shi mish moumkin 3end el-nes, bas 3end ALLAH kell shi moumkin."</verse>
				<verse number="28">2allo Boutros: "ne7na tarakna kell shi w-l7e2nek."</verse>
				<verse number="29">Jewabo YASOU3: "b2elkon el-7a2i2a: Kell meen byetrok byout, aw ekhwe aw khayyet, aw bayy, aw emm, aw wled, aw 72oul, kermele w-kermel el-injil,</verse>
				<verse number="30">ra7 yekhod 2addon miyyet marra, bi-hal dene, byout w-ekhwe w-khayyet w-emmet w-wled w-72oul, ma3 el-edtihadet, w-ra7 yourat el-7ayet el-abadiyye.</verse>
				<verse number="31">Ktar min el-ouwal ra7 ysiro awekher, w-yalle henne awekher ra7 ysiro ouwal."</verse>
				<verse number="32">w-keno 3al-tari2 tal3in 3ala Ourashalim w-YASOU3 eddemon. W-keno el-tlemiz me7tarin, w-yalle le7'2ino keno khayfin. W-jtama3 bi-tlemizo el-tna3sh la-wa7don w-sar ye7kihon bi-yalle ra7 yisir ma3o,</verse>
				<verse number="33">w-2al: "halla2 ne7na tal3in 3ala Ourashalim, w-ra7 yetsallam 2eben el-2ensen la-rou2asa el-kahane w-mou3allimi el-shari3a, w-ra7 ye7ekmo 3le bel-mawt w-ra7 ysalmouh la-7ekkem ghouraba,</verse>
				<verse number="34">w-yetmaskharo 3le, w-yebez2o bi-wejjo w-yejeldouh w-ye2etlouh, w-telit yawm ra7 y2oum."</verse>
				<verse number="35">2arrab sawbo Ya3koub w-You7anna, wled Zabada, w-2aloulo: "ya mou3allim, badna tlabbilna talabna."</verse>
				<verse number="36">2allon: "shou badkon a3mellkon?"</verse>
				<verse number="37">Jewabouh: "3tina enno ne2'3od, wa7ad 3an yameenak w-wa7ad 3an shmelak bi-majdak."</verse>
				<verse number="38">2allon YASOU3: "ento ma bta3erfo shou 3am tetolbo: bte2daro teshrabo el-kes yalle ra7 eshrabo, aw tet3ammado el-ma3moudiyye yalle ra7 et3ammada?"</verse>
				<verse number="39">Jewabou: "mne2dar." 2allon: "mazbout, el-kes yalle ra7 eshraba ra7 teshrabouha, wel-ma3moudiyye yalle ra7 et3ammada ento kamen ra7 tet3ammadouha.</verse>
				<verse number="40">Bass ennkon te2e3do 3ala yameene aw 3ala shmele, hal-shi mish ana yalle ba3tih, li2anno hal-matra7 houe la-yalle m7addaro elon bayye."</verse>
				<verse number="41">W-sem3o el-tlemiz el-3ashra hal-kalem, w-ghodbo 3ala Ya3koub w-You7anna.</verse>
				<verse number="42">Se3eta jama3on YASOU3 w-2allon: "bta3erfo enno el-rou2asa 7ekmeen el-oumam, w-enno el-3ouzama metsalltin 3leyon.</verse>
				<verse number="43">Bass ento ma tkhallo hal-shi ykoun baynetkon. Yalle baddo ykoun 3azeem, ykoun khadimkon.</verse>
				<verse number="44">W-yalle baddo ysir el-awwal fikon, ykoun 3abd 3endkon.</verse>
				<verse number="45">Li2anno 2eben el-2ensen ma eja 7atta yenkhadam, eja ta-yekhdom w-yefde bi-7ayeto nes ktar."</verse>
				<verse number="46">Woslo 3ala Ari7a. W-houe w-felil min Ari7a, w-ma3o tlemizo w-nes ktir, ken Bartimawos, ye3ne 2eben Timawos, w-houe she7ad a3ma, 2e3id 3ala 7affit el-tari2.</verse>
				<verse number="47">W-lamma sem3 bi-enno yalle meri2 min honik houe YASOU3 el-Nassire, sar yesrokh: "ya YASOU3 2eben Daoud, r7amne!"</verse>
				<verse number="48">Saro el-nes ysakktouh, bass houe sar y3alle sawto aktar: "ya 2eben Daoud, r7amne!"</verse>
				<verse number="49">We2f YASOU3 w-2al: "nedouh!" nedo el-a3ma w-2aloulo: "tshajja3 w-2oum! 3am binedik!"</verse>
				<verse number="50">Shel 3anno 3abeyto w-2am w-eja la-3and YASOU3.</verse>
				<verse number="51">2allo YASOU3: "shou baddak a3mellak?" 2al: "ya mou3allim, badde e2sha3!" 2allo YASOU3:</verse>
				<verse number="52">"Rou7! Imenak shafek." W-eshi3 deghre w-le7i2 YASOU3 bel-tari2.</verse>
			</chapter>
			<chapter number="11">
				<verse number="1">Lamma 2arrabo min Ourashalim woslo 3ala beyt Faji w-Beyt-3anya, 3end jabal el-zeytoun, ba3at YASOU3 tnen min tlemizo</verse>
				<verse number="2">w-2allon: "rou7o 3al-day3a yalle bi-wejjkon, bitle2o ja7sh marbout ba3d ma rekb 3le 7ada, fekkouh w-jiboule yeh.</verse>
				<verse number="3">W-eza sa2alkon 7ada: leysh 3am ta3emlo hek, 2oulo: el-mou3allim 3ayzo, w-ra7 yreddo bi-ser3a."</verse>
				<verse number="4">Ra7o el-telmizen w-le2o ja7sh marbout eddem el-beb 3al-tari2, fakkouh.</verse>
				<verse number="5">Sa2alouwon el-ba3d min yalle keno honik: "Leysh 3am bitfekko el-ja7sh?"</verse>
				<verse number="6">2aloulon metl ma wassahon YASOU3, fa-tarakouwon.</verse>
				<verse number="7">Jebo el-telmizen el-ja7sh la-3and YASOU3, 7atto 3a-dahro mashale7on, w-toli3 YASOU3 2a3ad 3le.</verse>
				<verse number="8">W-farasho nes ktar tyebon 3al-tari2, w-minnon 2ata3o ghsoun el-shajar.</verse>
				<verse number="9">W-kenit el-nes el-meshye eddemo w-yalle le7'2ouh 3am bihayyso w-y2oulo: "el-majd la-ALLAH! Yetberak el-jeye bi-esm el-RAB!</verse>
				<verse number="10">Tetberak el-mamlake el-jeye, mamlaket bayyna Daoud. El-majd bel-a3ali!"</verse>
				<verse number="11">W-fet YASOU3 3a-Ourashalim w-3al-haykal, w-re2ab kell shi jouwwa. W-ken mara2 el-wa2et, fa-toli3 3ala Beyt-3anya ma3 el-tlemiz el-tna3sh.</verse>
				<verse number="12">W-lamma fallo tene yawm min Beyt-3anya 7ass YASOU3 bel-jou3.</verse>
				<verse number="13">Shef min b3id shajret teen mwarr2a, 2asada barke bile2e fiya shi. W-lamma wossil, ma le2a 3leya gher el-wara2, li2anno mawsam el-teen ma ken eja ba3d.</verse>
				<verse number="14">2alla: "ma 7ada ra7 yekol minnek teen lal-abad." W-sem3o tlemizo yalle 2alo.</verse>
				<verse number="15">W-ejo 3ala Ourashalim, w-fet 3al-haykal w-sar yesh7at el-biyye3in w-yalle 3am yeshtero fih. W-2alab tawlet el-serrafeh w-karase biyye3in el-7amem.</verse>
				<verse number="16">W-mana3 kell wa7ad bye7mol bda3a enno yemro2 bel-haykal.</verse>
				<verse number="17">W-sar y3allimon w-y2oul: "mish maktoub bel-kteb: enno beyte beyt sala la-kell el-nes, w-ento khallaytouh ysir mgharet lsous?"</verse>
				<verse number="18">W-sem3o rou2asa el-kahane w-mou3allimi el-shari3a hal-kalem, w-tshewaro keef baddon ye2etlouh, w-keno khayfin minno li2anno el-sha3b kello ken mou3jab bi-ta3alimo.</verse>
				<verse number="19">W-lamma sar 3ashiye tel3o min el-madine.</verse>
				<verse number="20">Wel-sob7 henne w-rej3in, shefo shajret el-teen yebse min jouzoura.</verse>
				<verse number="21">W-tzakkar Boutros kalem YASOU3 w-2allo: "ettalla3, ya mou3allim! El-teene yalle la3anta yebsit."</verse>
				<verse number="22">2allon YASOU3: "2ãmno bi-ALLAH.</verse>
				<verse number="23">B2elkon el-7a2i2a: yalle bi2oul la-hal-jabal, 2oum w-zett 7alak bel-ba7r, w-houe ma 3endo shakk bi-2albo, w-eza ken 3endo imen enno yalle bi2oulo ra7 ysir, hal-shi bisir.</verse>
				<verse number="24">Kermel hek b2elkon: Kell shi btetolbouh bi-imen, ra7 tekhdouh.</verse>
				<verse number="25">W-eza 2emto la-tsallo w-ken elkon shi 3ala 7ada, ghferoulo, 7atta yeghfor elkon bayykon yalle bel-sama.</verse>
				<verse number="26">[W-eza kento ma 3am teghefro lal-nes, ma byeghfor elkon bayykon yalle bel-sama"].</verse>
				<verse number="27">W-rej3o 3ala Ourashalim. W-houe w-3am yetmasha bel-haykal, ejo la-3ando rou2asa el-kahane w-mou3allimi el-shari3a w-shyoukh el-sha3b.</verse>
				<verse number="28">W-2aloulo: "bi-ayya soultan 3am ta3mil hal-eshya? W-meen 3atak hal-soultan?"</verse>
				<verse number="29">Jewabon YASOU3: "w-ana bes2alkon sou2al wa7ad, eza jewabtoune 3le, b2elkon bi-ayya soultan ba3mil hal-shi:</verse>
				<verse number="30">min wayn jeye soultet ma3moudiyyet You7anna? Min el-sama aw min el-nes?"</verse>
				<verse number="31">2alo bi-2albon: "eza 2elna min ALLAH, ra7 yjewebna: leysh ma 2ãmanto fih?</verse>
				<verse number="32">W-eza 2elna min el-nes, menkhaf min el-sha3b, li2anno kellon bye3tebro You7anna nabe."</verse>
				<verse number="33">Se3eta jewabo YASOU3: "ma mna3rif!" 2allon YASOU3: "w-ana ma-ra7 2elkon bi-ayya soultan ba3mil hal-a3mel."</verse>
			</chapter>
			<chapter number="12">
				<verse number="1">W-sar ye7kiyon bel-amtel, 2al: "zara3 rejjel karm, w-sayyajo w-7afar fih ma3sara w-3ammar berj w-sallamo la-kerramin w-sefar.</verse>
				<verse number="2">W-lamma eja yawm el-2atf, ba3at kheddemo la-3andon ta-yekhod el-ghallé.</verse>
				<verse number="3">Fa-kamashouh w-darabouh w-rajja3ouh bi-2iden fadyin.</verse>
				<verse number="4">W-ba3at khadim tene, w-kamen rajamouh el-kerramin w-darabouh 3ala raso w-henouh w-rajja3ouh.</verse>
				<verse number="5">W-ba3at ghayro, 2atalouh. W-min ba3da ba3at ghayron ktir, minnon darabouhon, w-minnon 2atalouhon.</verse>
				<verse number="6">W-ma be2e 3end el-rejjel ella 2ebno el-7abib, ba3ato la-3andon ekher shi w-2al: ra7 ykhafo min 2ebne.</verse>
				<verse number="7">Bass el-kerramin 2alo bayn ba3don: hayda houe yalle ra7 yourat! Ta3o ne2etlo w-nekhod el-werte!</verse>
				<verse number="8">kamshouh w-2atalouh w-zattouh barrat el-karm.</verse>
				<verse number="9">Shou bya3mil rabb el-karm? Byeje w-bye2tol el-kerramin w-bisallim el-karm la-ghayron.</verse>
				<verse number="10">Ma 2rito hal-ãye: el-7ajar yalle rafadouh el-me3marjiyye sar ras el-zewye.</verse>
				<verse number="11">Hayda yalle 3emlo el-RAB, shi 3ajeeb!"</verse>
				<verse number="12">Ken baddon yekemshouh, li2annon fehmo enno 2asadon bi-kalemo. Bass khafo min el-nes, se3eta tarakouh w-fallo.</verse>
				<verse number="13">W-ba3atoulo jame3a min el-ferrisiyyin wel-hirodosiyyin la-yel2atouh 3ala shi kelme:</verse>
				<verse number="14">ejo w-2aloulo: "ya mou3allim, mna3rif ennak sade2, bit3allim tari2 ALLAH bel-7a2, w-ma 7ada bi2asser 3lek, li2anno ma bihemmak mazaher el-nes. Bi7e'2elna nedfa3 el-jezye la-2aysar aw la2?</verse>
				<verse number="15">3eref YASOU3 khabsaneton, 2allon: "leysh 3am bitjarrboune? 3toune dinar ta-shoufo."</verse>
				<verse number="16">3atouh dinar, w-2al: la-meen hal-soura w-hal-esm?" 2alo: "la-2aysar!"</verse>
				<verse number="17">2allon: "dfa3o la-2aysar yalle houe la-2aysar, w-la-ALLAH yalle houe la-ALLAH." Fa-t3ajjabo min yalle sem3ouh.</verse>
				<verse number="18">Eja la-3ando kamm wa7ad min el-saddou2iyyin, w-henne yalle ma bi2ãmno bel-2iyeme,</verse>
				<verse number="19">w-sa2alouh: "ya mou3allim, katabelna Moussa: eza met rejjel w-ma ken 3endo walad min marto, lezim khayyo yetzawwaja 7atta yjeeb minna wled 3a esm khayyo.</verse>
				<verse number="20">Ken fi sab3 ekhwe: tzawwaj el-awwal mara, w-met bidoun wled.</verse>
				<verse number="21">Tzawwaja el-tene, w-met kamen bidoun wled. W-nafs el-shi ma3 el-telit wel-be2yin,</verse>
				<verse number="22">w-ma 7ada min el-sab3a jeb wled. Min ba3da metit el-mara.</verse>
				<verse number="23">Zawjet meen bitkoun hal-mara bel-2iyeme? Li2anna kenit zawjet el-sab3a."</verse>
				<verse number="24">Jewabon YASOU3: "ento gholtanin, li2annkon ma bta3erfo el-ketob el-m2addase w-2ouwwet ALLAH.</verse>
				<verse number="25">Bel-2iyeme el-nes ma byetzawajo, bikouno metl maleyke bel-sama.</verse>
				<verse number="26">W-bennesbe la-2iyemet el-mawta, ma 2rito shou katab Moussa lamma khabbar 3an el-3ellay2a, keef 7ekeh ALLAH w-2allo: ana Ileh Ibrahim, Is7ak, w-Ya3koub?</verse>
				<verse number="27">W-ma ken ALLAH Ileh el-mawta, houe Ileh el-3ayshin. Ento gholtanin ktir!"</verse>
				<verse number="28">W-ken wa7ad min mou3allimi el-shari3a honik. Seme3on 3am yetjedalo. W-shef enno YASOU3 3eref yredd 3ala el-saddou2iyyin, 2arrab minno w-sa2alo: "shou hiye ahamma wassiye?"</verse>
				<verse number="29">Jewab YASOU3: "awwal wassiye hiye: sma3 ya Isra2il, el-RAB Ilehna houe el-RAB el-wa7eed.</verse>
				<verse number="30">7ebb el-RAB Ilehak min kell 2albak, w-min kell nafsak, w-min kell 3a2lak w-min kell 2ouwwtak.</verse>
				<verse number="31">El-wassiye el-tenye: 7ebb 2aribak metl ma bit7ebb 7alak. W-ma fi wassiye a3zam min hal-wassiyten."</verse>
				<verse number="32">2allo mou3allim el-shari3a: "ma3ak ha2, ya mou3allim! ALLAH wa7eed w-ma fi 7ada ghayro,</verse>
				<verse number="33">w-lezim n7ebbo min kell 2albna w-min kell 3a2lna w-min kell 2ouwwetna, w-n7ebb 2aribna metl ma mn7ebb 7alna, hawde afdal min kell shi fi zabeye7 w-2arabin."</verse>
				<verse number="34">W-shef YASOU3 enno el-rejjel jewab bi-7ekme, 2allo: "enta mish b3id 3an malakout ALLAH." W-min ba3da ma starja 7ada yes2alo shi.</verse>
				<verse number="35">W-houe w-3am bi3allim bel-haykal 2al: "keef bi2oulo mou3allimi el-shari3a enno el-MASI7 houe 2eben Daoud?</verse>
				<verse number="36">W-Daoud nafso 2al bi-wa7e min el-ROU7 EL-2ODOS: 2al el-RAB la-Rabbe: 23od 3an yameene 7atta khalle a3de2ak ta7t ejrek?</verse>
				<verse number="37">Eza ken Daoud bisamme el-MASI7 RAB, fa-keef bikoun el-MASI7 2ebno?" W-kenit el-nes kella 3am tesma3lo w-mabsouta.</verse>
				<verse number="38">W-2allon bi-ta3limo: "ntebho min mou3allimi el-shari3a, bi7ebbo el-mashe bel-tyeb el-tawile wel-salemet bel-se7at</verse>
				<verse number="39">w-enno ye2e3do eddem bel-majemi3 w-bi7ebbo karase el-sharaf bel-waleyem.</verse>
				<verse number="40">Byeklo bi-byout el-araml, w-bya3mlo 7alon 3am bisallo ktir. Hal-ashkas ra7 yendeno el-deynoune el-2a2sa."</verse>
				<verse number="41">Ken YASOU3 2e3id bel-haykal, eddem sandou2 el-tabarrou3at, ken 3am bishouf el-nes keef 3am bi7otto masare. W-7atto ktar min el-aghniya masare ktir.</verse>
				<verse number="42">W-ejet mara armale fa2ira, 7attit bel-sandou2 felsen.</verse>
				<verse number="43">Se3eta ba3at wara tlemizo w-2allon: "b2elkon el-7a2i2a: hal-armale el-fa2ira 7attit bel-sandou2 aktar min ma 7atto el-be2yin.</verse>
				<verse number="44">Henne 7atto min yalle byefdal 3annon. Bass hiye, 7attit kell shi ma3a."</verse>
			</chapter>
			<chapter number="13">
				<verse number="1">W-lamma fall min el-haykal, 2allo wa7ad min tlemizo: "ya mou3allim, ettalla3 shou raw3a hal-7jara w-hal-3amar!"</verse>
				<verse number="2">Jewabo YASOU3: "sheyfin hal-3amarat el-3azeeme? mish ra7 yentarak 7ajar 3ala 7ajar, kello ra7 yet'haddam."</verse>
				<verse number="3">W-lamma ken bi-jabal el-zeytoun, eddem el-haykal, sa2alo Boutros w-Ya3koub w-You7anna w-Endrawos minnon elo:</verse>
				<verse number="4">"khabberna aymata ra7 ysir hal-shi, w-shou hiye el-3aleme yalle bitdell enno hal-shi 2arrab ysir?"</verse>
				<verse number="5">Jewabon YASOU3: "ou3a 7ada yekhda3kon.</verse>
				<verse number="6">Ra7 yejo ktar min el-nes ta7t esme, w-ra7 y2oulo: ana houe el-masi7! W-ra7 yekhda3o ktar min el-nes.</verse>
				<verse number="7">Ra7 tesma3o bel-7roub w-bi-akhbar el-7roub, ou3a tkhafo, Hal-shi la-bodd min enno ysir, bass mish hayde hiye el-niheye.</verse>
				<verse number="8">Ra7 t2oum oumme 3ala oumme, w-mamlake 3ala mamlake, w-ra7 ysir fi maje3a w-zalezil bi-matare7 ktire, W-hayda kello bikoun awwal el-makhãd.</verse>
				<verse number="9">Bass ento, ntebho. Ra7 ysalmoukon lal-ma7akem, w-yederboukon bel-majeme3, w-ra7 yekhdoukon lal-7ekkem wel-moulouk kermel tesh'hado 3endon,</verse>
				<verse number="10">li2anno lezim abl hek ykoun tbashar bel-injil 3end kell el-shou3oub.</verse>
				<verse number="11">W-lamma yekhdoukon w-ysallmoukon, ma tehtammo abl el-wa2et shou badkon te7ko, 2oulo shou byeje 3a-belkon bi wa2ta, li2anno el-ROU7 el-2ODOS houe ra7 ye7ke fikon mish ento.</verse>
				<verse number="12">Ra7 ysallim el-khay khayyo lal-mawt, wel-bayy 2ebno, wel-wled ra7 y2oumo 3a-ahlon ye2etlouwon,</verse>
				<verse number="13">w-ra7 yeboghdoukon kell el-nes kermel esme. W-yalle byethbat lal-akhir bile2e el-khalãs.</verse>
				<verse number="14">"Eza shefto bashe3it el-kharab mawjoude matra7 yalle mish lezim tkoun, [w-yalle 3am yo2ra khallih yefham], yalle bikouno bel-Yahoudiye khallyon yeherbo 3al-jbel.</verse>
				<verse number="15">W-yalle 3al-sat7, ma yenzal 3al-beyt ta-yekhod ghrado.</verse>
				<verse number="16">W-yalle bel-7a2l, ma yerja3 ta-yekhod tyebo.</verse>
				<verse number="17">W-ya weylkon hal-7abela w-yalle 3am biradd3o bi-haydik el-iyem.</verse>
				<verse number="18">Sallo ta-ma ykoun wa2ta fi shete,</verse>
				<verse number="19">bi-haydak el-wa2et ra7 tenzal msibe ma sar metla min bideyet el-3alam la-liom, w-ma ra7 ysir metla.</verse>
				<verse number="20">Law ma ALLAH khalla haydik el-iyem 2asira, ma ken tkhallas 7ada. Bass kermel yalle na'2ehon khalla hal-iyem 2asira.</verse>
				<verse number="21">W-eza 2alkon 7ada: el-MASI7 houe hon, aw honik! Ma tsad2ouh.</verse>
				<verse number="22">Ra7 yeje mousa7a w-anbiya kezzebin, bya3emlo 3ajeyeb 3azeeme la-yekhda3o, eza edro, yalle ALLAH na'2ehon.</verse>
				<verse number="23">Fa-ntebho ktir. Li2anno 3am khabberkon bi-kell shi abl ma ysir.</verse>
				<verse number="24">"W-min ba3d msayeb hadik el-iyem, deghre ra7 t3attem el-shams w-ybattel el-2amar ydawwe.</verse>
				<verse number="25">W-ra7 tou2a3 el-njoum min el-sama, w-ra7 tetza3za3 kawekib el-sama.</verse>
				<verse number="26">W-ra7 yshoufo el-nes 2eben el-2ensen jeye 3ala ghyoum el-sama bel-majd wel-edra.</verse>
				<verse number="27">W-ra7 yeb3at maleyekto, min matra7 ma bit'hebb el-ree7 bi-arba3 zaweya, 7atta yejma3o yalle na'2ehon, min ekher el-ard la-ekher el-sama.</verse>
				<verse number="28">Khedo 3ebra min el-teene: eza lenit aghsana w-3etyet wra2, 3rafo enno el-sayf 2arib.</verse>
				<verse number="29">W-kamen eza shefto kell hal-shi, 3rafo enno el-maji2 2arib, w-sar 3al-bweb.</verse>
				<verse number="30">B2elkon el-7a2i2a: ma-ra7 yekhlas hal-jeel 7atta ykoun sar hayda kello.</verse>
				<verse number="31">El-sama wel-ard bitzoul w-kaleme ma bizoul.</verse>
				<verse number="32">"Hayda el-nhar w-hayde el-se3a ma 7ada ra7 ya3rif aymata ra7 ysiro, la maleyket el-sama wala el-2eben, wa7do el-Ãb bya3rif.</verse>
				<verse number="33">Ntebho w-s'haro, li2annkon ma bta3erfo aymata byeje el-wa2et.</verse>
				<verse number="34">W-hal-shi metl rejjel sefar w-tarak beyto w-sallamo la-kheddemo, kell wa7ad 3atah sheghlo, w-wassa el-bouwweb ydall sohran.</verse>
				<verse number="35">S'haro, li2annkon ma bta3erfo ayya yawm byeje el-RAB, 3ashiye aw bi-noss el-leyl aw lamma ysi7 el-deek aw el-sob7,</verse>
				<verse number="36">7atta ma yeje faj2a w-yle2ikon neymin.</verse>
				<verse number="37">W-yalle 2elto elkon b2oulo la-kell el-nes: s'haro!"</verse>
			</chapter>
			<chapter number="14">
				<verse number="1">W-abl el-fos7 w-3id el-fateer bi-yawmen, keno rou2asa el-kahane w-mou3allimi el-shari3a 3am bifakkro keef baddon yel2ato YASOU3 bi-shi ta-ye2etlouh.</verse>
				<verse number="2">Bass 2alo: "ma ra7 na3mil hal-shi bel-3id, ta-ma ysir fi balbale bayn el-sha3b."</verse>
				<verse number="3">W-lamma ken YASOU3 bi-Beyt-3anya, 3end Sem3an el-abras, 3am yekol, 2arrabit minno mara 7emle 2anninet 3otr ghale ktir, min el-nardin el-m2attar, kasaret el-2annine w-sakabit el-3otr 3a-raso.</verse>
				<verse number="4">El-mawjoudin akhad 3a-khateron w-2alo bayn ba3don: "shou hal-ba3za2a?</verse>
				<verse number="5">Ken fina nbi3o bi-aktar min tlet-miyyet dinar w-yetwazza3 7a'2o 3al-fou2ara!" W-saro yloumo el-mara.</verse>
				<verse number="6">2al YASOU3: "trekouwa, leysh 3am teze3jouwa? Hiye 3emlit shi mni7.</verse>
				<verse number="7">El-fou2ara 3endkon kell el-wa2et, wa2et yalle badkon bte2daro tse3douwon. Bass ana ma ra7 koun kell el-wa2et ma3kon.</verse>
				<verse number="8">W-hal-mara 3emlt yalle fiya ta3mlo, w-sakabit hal-3otr 3a-jesme, 7atta t7addro lal-dafn.</verse>
				<verse number="9">B2elkon el-7a2i2a: wayn ma ra7 yetbashar bel-injil bel-3alam kello, ra7 yen7aka bi-yalle 3emleto, w-yetzakkarouha."</verse>
				<verse number="10">Ra7 Yahouza el-eskharyoute, wa7ad min el-tlemiz el-tna3sh, la-3and rou2asa el-kahane la-ysallemon YASOU3.</verse>
				<verse number="11">Fer7o la-kalemo, w-wa3adouh enno ya3touh masare. W-sar nater el-fersa la-ysallmo.</verse>
				<verse number="12">Bi-awwal yawm min 3id el-fateer, wa2et yalle btendaba7 el-khwerif la-3asha el-fos7, sa2alouh el-tlemiz: "wayn baddak n7adderlak 3asha el-fos7?"</verse>
				<verse number="13">Ba3at tnen min tlemizo w-2allon: "rou7o 3al-madine, ra7 tshoufo rejjel 7amel jarret may, l7a2ouh.</verse>
				<verse number="14">W-lamma bifout 3al-beyt 2oulo la-sa7ib el-beyt: bi2oul el-mou3allim: wayn gherefte yalle ra7 ekol fiya 3asha el-fos7 ma3 tlemize?</verse>
				<verse number="15">Ra7 yfarjikon bi-a3la el-beyt gherfe wes3a mafroushe mjahhaze, 7addro el-3asha honik."</verse>
				<verse number="16">Ra7o el-telmizen w-feto 3al-madine, le2o metl ma-2allon w-7addaro 3asha el-fos7.</verse>
				<verse number="17">Lamma sar 3ashiye, eja ma3 tlemizo el-tna3sh.</verse>
				<verse number="18">W-henne w-2e3deen 3am yeklo, 2al YASOU3: "b2elkon el-7a2i2a: wa7ad minkon ra7 ysallimne, w-houe 3am yekol ma3e.</verse>
				<verse number="19">Ze3lo el-tlemiz w-saro yes2alouh, wa7ad wara el-tene: "awlak ana?"</verse>
				<verse number="20">2allon: "houe wa7ad min el-tna3sh, w-houe yalle bighott le2emto bel-sa7n ma3e.</verse>
				<verse number="21">W-2eben el-2ensen ra7 ymout metl ma nkatab 3anno bel-ketob el-m2addase, bass ya weylo yalle baddo ysallim 2eben el-2ensen! Ken a7sanlo enno ma yekhla2."</verse>
				<verse number="22">Henne w-3am yeklo, akhad khebz w-shakar Allah w-sha2af el-khebz w-newalon w-2al: "khedo, hayda jesme ana."</verse>
				<verse number="23">W-akhad kes w-shakar w-newalon, w-sherbo minna kellon,</verse>
				<verse number="24">w-2allon: "Hayda damme ana, damm el-3ahd el-jdid yalle ra7 yet2addam kermel nes ktar.</verse>
				<verse number="25">B2elkon el-7a2i2a: ma ra7 eshrab min ba3d liom min 3asir el-karme, 7atta yeje yawm w-eshrab nbeed jdid bi-malakout ALLAH."</verse>
				<verse number="26">Min ba3da rattalo w-tol3o 3a-jabal el-Zeytoun.</verse>
				<verse number="27">2allon YASOU3: "ra7 teterkoune kellkon, li2anno el-kteb bi2oul: ra7 edrob el-ra3i, w-btetshattat el-khwerif.</verse>
				<verse number="28">Bass min ba3d 2iyemte ra7 esba2kon 3al-Jaleel."</verse>
				<verse number="29">2allo Boutros: "law tarakouk kellon, ana ma ra7 eterkak."</verse>
				<verse number="30">Jewabo YASOU3: "b2ellak el-7a2i2a, ya Boutros: liom, bi-hal-leyle, abl ma ysi7 el-deek marteyn, ra7 tenkerne tlet marrat."</verse>
				<verse number="31">Asarr Boutros 3ala 2awlo: "ma benkrak 7atta law njabaret mout ma3ak!" w-hek 2alo kamen el-tlemiz kellon.</verse>
				<verse number="32">Ejo 3ala matra7 esmo Jetsemani, w-2al YASOU3 la-tlemizo: "23ado hon, 7atta ana salle."</verse>
				<verse number="33">Akhad ma3o Boutros w-Ya3koub w-You7anna, w-ballash y7ess bel-7ezn w-yenhamm.</verse>
				<verse number="34">2allon: "nafse 7azine la-7add el-mawt. Ntero hon w-s'haro ma3e."</verse>
				<verse number="35">W-ba3ad 3annon shwey w-raka3 3al-ard w-sar ysalle 7atta teb3od 3anno hal-se3a, eza ken hal-shi moumkin.</verse>
				<verse number="36">2al: "bayye, ya bayye! Enta edir 3ala kell shi, b3od 3anne hal-kes. Bass mish metl ma ana badde, metl ma baddak enta."</verse>
				<verse number="37">W-reje3 w-le2ehon neymin, 2al la-Boutros: "enta neyim ya Boutros? Ma edrt ennak tes'har ma3e walaw se3a we7de?</verse>
				<verse number="38">S'haro w-sallo, 7atta ma tou2a3o bel-tajribe. El-rou7 mist3edde, bass el-jesm d3if."</verse>
				<verse number="39">W-ba3ad marra tenye w-salla, w-raddad el-kalem zeto.</verse>
				<verse number="40">W-reje3 kamen la-3andon w-le2ehon neymin, li2anno te2lo 3younon min el-na3as w-7taro shou baddon yjewbouh.</verse>
				<verse number="41">W-reje3 lal-marra el-telte w-2allon: "ento ba3dkon neymin w-merte7in? Bikaffe! Ejet el-se3a enno yetsallam 2eben el-2ensen la-2iden el-khatyeen.</verse>
				<verse number="42">2oumo nfell! Yalle baddo ysallimne wossil."</verse>
				<verse number="43">Houe w-YASOU3 3am ye7ke wossil Yahouza, yalle houe wa7ad min tlemizo el-tna3sh, 3a-ras 3isabe kbire bte7mol el-syouf wel-3ese, ba3atouha rou2asa el-kahane w-mou3allimi el-shari3a wel-shyoukh.</verse>
				<verse number="44">W-ken yalle baddo ysallmo 3atiyon 3aleme, 2allon: "yalle badde bouso bikoun hayda houe, kmeshouh w-khedouh bi-7irase 2awiye."</verse>
				<verse number="45">W-lamma wossil Yahouza, 2arrab deghre sawb YASOU3 w-2allo: "ya mou3allim!" W-beso.</verse>
				<verse number="46">W-hajamo 3le w-kamashouh.</verse>
				<verse number="47">W-sa7ab wa7ad min el-mawjoudin seyfo, w-darab khadim ra2is el-kahane w-2ata3lo daynto.</verse>
				<verse number="48">2allon YASOU3: "tekhmin jeyin tekemshoulkon shi 7arame ta-hejmeen 3leyye bel-syouf w-bel-3ese?</verse>
				<verse number="49">Kent kell yawm e23od ma3kon bel-haykal w-3allim, w-ma kamashtoune, bass kell hal-shi sar ta-tet7a'2a2 el-ketob el-m2addase."</verse>
				<verse number="50">W-tarakouh kellon w-harabo.</verse>
				<verse number="51">W-le7'2o shabb mish lebis ghayr 3abeye 3ala jesmo, w-kamashouh kamen.</verse>
				<verse number="52">Fa-tarak 3abeyto w-harab bel-zolt.</verse>
				<verse number="53">Akhado YASOU3 la-3and ra2is el-kahane, w-jtama3o rou2asa el-kahane wel-shyoukh w-mou3allimi el-shari3a kellon.</verse>
				<verse number="54">W-le72o Boutros min b3id 3ala dar ra2is el-kahane, fet w-2a3ad ma3 el-7aras 3am yetdaffa 7add el-nar.</verse>
				<verse number="55">W-keno rou2asa el-kahane w-kell a3da2 el-majles 3am yetolbo shahede 3ala YASOU3 la-ye2etlouh w-ma 3am bile2o,</verse>
				<verse number="56">li2anno nes ktar shehdo 3le bel-zour w-tna2adit shahedeton.</verse>
				<verse number="57">2amo nes ghayron w-shehdo 3le bel-zour, w-2alo:</verse>
				<verse number="58">"Ne7na sme3neh 3am bi2oul: ra7 habbit hayda el-haykal el-ma3moul min 2iden el-nes, w-ra7 3ammir bi-tlet tiyem haykal ghayro mish ma3moul min 2iden el-nes."</verse>
				<verse number="59">W-bi-hal-shi tna2adit shahedeton.</verse>
				<verse number="60">2am ra2is el-kahane bi-noss el-majles w-sa2al YASOU3: "ma baddak tjewib bi-shi? Shou hayda li-3am bi2oulouh 3annak?"</verse>
				<verse number="61">W-dall YASOU3 sekit, ma 3am bi2oul kelme. W-sa2alo ra2is el-kahane marra tenye: "2elna, enta el-MASI7 2eben ALLAH el-moubarak?"</verse>
				<verse number="62">Jewabo YASOU3: "ana houe. W-ra7 tshoufo min ba3d liom 2eben el-2ensen 2e3id 3an yameen ALLAH el-2adeer w-jeye 3ala ghyoum el-sama."</verse>
				<verse number="63">S3eta khazza2 ra2is el-kahane tyebo w-2al: "ma 3edna bi-7aje la-shouhoud?</verse>
				<verse number="64">Sme3to tejdeefo, shou ra2eykon?" 7akamo 3le kellon enno byest7e2 el-mawt.</verse>
				<verse number="65">W-fi minnon baza2o bi-wejjo, w-saro yghattoulo wejjo w-yederbouh w-y2ouloulo: "7zar." W-saro el-7erras yederbouh.</verse>
				<verse number="66">Ken Boutros, ta7t, bi-se7it el-dar, ejet khãdme min kheddem ra2is el-kahane.</verse>
				<verse number="67">Lamma shefit Boutros 3am yetdaffa, ettalla3et fih w-2aletlo: "enta kamen kent ma3 YASOU3 el-Nassire!"</verse>
				<verse number="68">Nakar Boutros w-2al: "ma ba3rif w-ma 3am befham shou 3am bit2oule!" w-toli3 3ala el-dahliz, shwey sa7 el-deek.</verse>
				<verse number="69">Shefeto el-khãdme, w-saret t2oul lal-mawjoudin: "hayda wa7ad minnon!"</verse>
				<verse number="70">W-kamen nakar Boutros. W-ba3d shwey, 2alo el-mawjoudin la-Boutros: "akid enta wa7ad minnon, li2annak min el-Jaleel."</verse>
				<verse number="71">Sar yel3an w-ye7lof: "ana ma ba3rif hal-rejjel yalle 3am te7ko 3anno."</verse>
				<verse number="72">W-deghre sa7 el-deek marra tenye, w-tzakkar Boutros lamma 2al YASOU3: "abl ma ysi7 el-deek marteyn, ra7 tenkerne tlet marrat." W-sar yebke.</verse>
			</chapter>
			<chapter number="15">
				<verse number="1">W-lamma toli3 el-daw, tshewaro rou2asa el-kahane wel-shyoukh w-mou3allimi el-shari3a w-kell a3da2 el-majles, min ba3da kalbajo YASOU3 w-akhadouh w-sallamouh la-Bilatos.</verse>
				<verse number="2">Sa2alo Bilatos: "enta malik el-Yahoud?" jewabo: "enta 2elt."</verse>
				<verse number="3">W-ettahamouh rou2asa el-kahane ettihemet ktire.</verse>
				<verse number="4">W-sa2alo Bilatos marra tenye: "ma ra7 tjeweb bi-shi? Sma3 addeysh 3am biwajhoulak teham!."</verse>
				<verse number="5">Ma jewab YASOU3 bi-shi, w-t3ajjab Bilatos.</verse>
				<verse number="6">W-ken Bilatos bi-kell 3id ye3fe 3an ma7bous, bina'2ih el-sha3b.</verse>
				<verse number="7">W-ken fi rejjel esmo Barabas ma7bous ma3 jame3a min el-msheghbeen rtakabo jarimet 2atl bi-wa2et el-fetne.</verse>
				<verse number="8">Tjamma3o el-nes w-saro ytalbo Bilatos bi-yalle wa3adon fih,</verse>
				<verse number="9">2allon: "badkon e3filkon 3an malik el-Yahoud?"</verse>
				<verse number="10">Li2anno ken 3arif enno rou2asa el-kahane min 7asadon sallamo YASOU3.</verse>
				<verse number="11">Bass rou2asa el-kahane tabba2o el-nes 3ala enno yetolbo enno Barabas yen3afa.</verse>
				<verse number="12">2allon Bilatos marra tenye: "w-shou ba3mil bi-yalle 3am bitsammouh malik el-Yahoud?"</verse>
				<verse number="13">W-rej3o saro ysarrkho: "slebo!"</verse>
				<verse number="14">2allon: "shou 3eml shi mish mni7?" Saro ysarrkho aktar: "slebo!"</verse>
				<verse number="15">W-ken Bilatos baddo yorde el-nes, kermel hek 3efelon 3an Barabas. W-min ba3d ma jalad YASOU3 sallamo ta-yensalab.</verse>
				<verse number="16">Akhado el-3askar YASOU3 la-jouwwet el-dar yalle hiye 2asr el-7akem w-jama3o el-katibe kella.</verse>
				<verse number="17">W-labbasouh a7mar, w-7addaro eklil min shawk w-7attouh 3a-raso,</verse>
				<verse number="18">w-saro ysallmo 3le w-y2oulo: "Salem, ya malik el-Yahoud!"</verse>
				<verse number="19">W-yederbouh bi-2asbe 3ala raso w-ybaz2o 3le, w-yesejdoulo 3a-rekbeton.</verse>
				<verse number="20">W-min ba3d ma tmaskharo 3le, shelo 3anno el-tawb el-a7mar w-labbasouh tyebo w-talla3ouh la-yesolbouh.</verse>
				<verse number="21">W-sakharo Sem3an el-Kayrine, bayy Eskandar w-Roufos, la-ye7mol salib YASOU3, w-ken 3al-tari2 reji3 min el-7a2l.</verse>
				<verse number="22">W-jebo YASOU3 lal-matra7 yalle esmo el-Jouljoutha, ye3ne "el-joumjoume",</verse>
				<verse number="23">w-3atouh nbeed makhlout bel-morr, rafad enno yeshraba.</verse>
				<verse number="24">Min ba3da salabouh w-2assamo tyebo bayneton bel-2or3a.</verse>
				<verse number="25">W-kenit el-se3a tes3a el-sob7 wa2et salabouh.</verse>
				<verse number="26">W-3anwano el-7ekm 3le ketbin: "malik el-Yahoud."</verse>
				<verse number="27">W-salabo ma3o lossen, wa7ad 3an yameeno w-wa7ad 3an shmelo.</verse>
				<verse number="28">[W tamm yalle n2al bel-kteb: "n3add ma3 el-mejrmeen"].</verse>
				<verse number="29">W-keno el-mer2in min honik 3am bihezzo bi-rason w-ysebbouh w-y2oulo: "Ya hal-hedim el-haykal w-m3ammro bi-tlet tiyyem,</verse>
				<verse number="30">khallis 7alak w-nzal 3an el-salib."</verse>
				<verse number="31">W-keno rou2asa el-kahane w-mou3allimi el-shari3a 3am yetmaskharo kamen, w-saro y2oulo la-ba3don: "Khallas ghayro, w-ma bye2dar ykhallis 7alo!</verse>
				<verse number="32">Khallih yenzal halla2 el-MASI7 malik Isra2il 3an el-salib, 7atta nshouf w-n2ãmin fih!" w-keno el-lossen el-masloubin ma3o 3am yetmaskharo 3le kamen.</verse>
				<verse number="33">W-3al-dohr 3attamit el-dene kella lal-se3a tlete.</verse>
				<verse number="34">Sarakh YASOU3 bi-sawt 3ale: "Ilou2i, Ilou2i, lima shabaqtani?" Ye3ne "ILAHI, ILAHI, leysh taraketne?"</verse>
				<verse number="35">W-sem3ouh yalle keno honik, 2alo: "haye2to 3am yendah Eliyya!"</verse>
				<verse number="36">W-rakad wa7ad w-akhad sfenje w-ghattasa bel-khall w-7atta 3a-taraf 2asbe w-rafa3lo yeha ta-yeshrab, houe w-3am bi2oul: "tanshouf eza ra7 yeje Eliyya ta-ykhallso!"</verse>
				<verse number="37">W-sarakh YASOU3 sarkha 2awiye w-sallam rou7o.</verse>
				<verse number="38">W-nkhaza2 7ijeb el-haykal sha2ften min fo2 la-ta7t.</verse>
				<verse number="39">W-ken ra2is el-7aras we2if eddem el-salib, w-lamma shef keef sallam rou7o, 2al: "Mbala, hal-rejjel ken 7a2i2atan 2eben ALLAH!"</verse>
				<verse number="40">W-ken fi honik neswen 3am yettalla3o min b3id, bayneton Maryam el-Majdaliyye w-Maryam emm Ya3koub el-zghir w-Youssi, w-Saloma,</verse>
				<verse number="41">w-henne yalle le72o YASOU3 w-khadamouh wa2et ken bel-Jaleel, w-ghayron ktar tel3o ma3o 3ala Ourashalim.</verse>
				<verse number="42">W-eja 3achiye, w-ken wa2et el-te7dir lal-sabt.</verse>
				<verse number="43">W-eja Youssef el-Rami, w-ken min majles el-Yahoud el-mhemmin, w-min yalle natrin malakout ALLAH, tshajja3 w-fet la-3and Bilatos w-talab jesm YASOU3.</verse>
				<verse number="44">T3ajjab Bilatos enno ykoun met. Ba3at ra2is el-7aras w-sa2alo: "min zamen met?"</verse>
				<verse number="45">W-lamma sem3 el-khabar min ra2is el-7aras, sama7 la-Youssef yekhod jesm YASOU3.</verse>
				<verse number="46">Shtara kafan, w-min ba3da nazzal el-jesm 3an el-salib w-kaffano w-7atto bi-2abr ma7four bel-sakhr, w-da7raj 7ajar 3ala beb el-2abr.</verse>
				<verse number="47">W-shefit Maryam el-Majdaliyye w-Maryam emm Youssi wayn 7attouh.</verse>
			</chapter>
			<chapter number="16">
				<verse number="1">W-lamma kholis el-sabt, shtaret Maryam el-Majdaliyye, w-Maryam emm Ya3koub, w-Saloma, 7nout la-yejo y7annto jesm YASOU3.</verse>
				<verse number="2">Yawm el-a7ad, el-sob7, 3a tlou3 el-daw, ejo 3al-2abr.</verse>
				<verse number="3">W-keno 3am bi2oulo la-ba3don: "min ra7 yda7rejelna el-7ajar 3an beb el-2abr?"</verse>
				<verse number="4">W-lamma ettalla3o le2o el-7ajar mda7raj, w-ken ktir kbir.</verse>
				<verse number="5">Feto 3al-2abr, w-shefo shabb 2e3id 3al-yameen, lebis tawb abyad, fa-khafo.</verse>
				<verse number="6">2allon: "ma tkhafo! Ento badkon YASOU3 el-Nassire el-masloub. Manno hon, li2anno 2am. W-hayda matra7 ma 7attouh.</verse>
				<verse number="7">Rou7o w-2oulo la-tlemizo w-la-Boutros: Ra7 yesba2kon 3al-Jaleel, w-honik bitshoufouh metl ma 2allkon."</verse>
				<verse number="8">Tel3o min el-2abr herbenin min ketrit el-7ire wel-khawf. W-ma khabbaro 7ada shi li2annon keno khayfin.</verse>
				<verse number="9">[Min ba3d ma 2am YASOU3 el-a7ad el-sob7, zahar awwal shi 3ala Maryam el-Majdaliyye yalle sha7at minna sab3 shyateen.</verse>
				<verse number="10">Ra7et w-khabbarit tlemizo, yalle keno 3am yebko,</verse>
				<verse number="11">wa2et yalle sem3o enno 3ayish w-enna shefeto ma sadda2ouwa.</verse>
				<verse number="12">W-min ba3da zahar YASOU3 bi-shakl tene la-tnen min tlemizo henne w-3al-tari2 ray7in sawb el-reef.</verse>
				<verse number="13">Rej3o khabbaro el-be2yin, w-ma sadda2ouwon.</verse>
				<verse number="14">W-zahar ekher marra la-tlemizo el-7da3sh, henne w-3am yeklo, se3eta lemon 3ala 2ellit imenon w-2asewet 2loubon, li2annon ma sadda2o el-ashkhas yalle shefouh min ba3d ma 2am.</verse>
				<verse number="15">W-2allon: "rou7o 3al-3alam, w-bashro bel-injil la-kell el-nes.</verse>
				<verse number="16">Yalle bi2ãmen w-byet3ammad ra7 yle2e el-khalãs, w-yalle ma bi2ãmen bitrou7 3le.</verse>
				<verse number="17">W-yalle bi2ãmno ra7 ykoun 3endon 3alemet: byesh7ato el-shyateen bi-esme, w-bye7ko bi-loughat jdide,</verse>
				<verse number="18">w-byel2ato bi-2ideyon el-7ayyet. W-eza sherbo el-samm ma bimouto, w-bi7otto 2ideyon 3al-marda w-byeshfouwon."</verse>
				<verse number="19">W-min ba3d ma 7eke el-RAB YASOU3 tlemizo, toli3 3al-sama w-2a3ad 3an yameen ALLAH.</verse>
				<verse number="20">Wel-tlemiz, ra7o ta-ybashro wayn ma ken, wel-RAB ken 3am bise3edon w-ythabbet kalemon bel-3ajeyeb].</verse>
			</chapter>
		</book>
		<book number="42">
			<chapter number="1">
				<verse number="1">Li2anno ktar min el-nes saro yeketbo 2ossit el-a7des yalle saret 3enna,</verse>
				<verse number="2">metl ma na2alna yeha yalle keno min el-bideye shouhoud 3ayen w-kheddem lal-kelme,</verse>
				<verse number="3">sheft ana kamen, min ba3d ma le7a2et kell shi min awwalo w-da2a2et fih, enno ekteblak henne wara ba3d, ya sa7ib el-sharaf Tawfilos,</verse>
				<verse number="4">7atta tet2akkad min 7a2i2et el-ta3lim yalle sme3to.</verse>
				<verse number="5">Ken 3ala iyem Hirodos malik el-Yahoudiye kehen min fer2et Abiyya esmo Zakariyya, 3endo zawje min sleelet Haroun esma Elisabat.</verse>
				<verse number="6">W-keno Zakariyya w-Elisabat sal7in eddem ALLAH, 3ayshin 7asab a7kemo w-wassayah, bidoun lawm.</verse>
				<verse number="7">W-ma ken 3endon walad, li2anno Elisabat kenit ma tjeeb wled, w-kenit hiye w-Zakariyya kbar bel-3omr.</verse>
				<verse number="8">W-lamma Zakariyya ken 3am bimeres khedmto el-kahnoutiye eddem ALLAH, wel-dawr dawr fere2to,</verse>
				<verse number="9">wa2a3et el-2or3a 3le, 7asab el-3ade bel-kahnout, enno yfout 3a-2ods a2des haykal el-RAB w-ye7ro2 el-bakhour.</verse>
				<verse number="10">W-ken el-sha3b 3am bisalle barra lamma ken 3am ye7ro2 el-bakhour.</verse>
				<verse number="11">Zaharlo malèk el-RAB w-we2f 3ala yameen mazba7 el-bakhour.</verse>
				<verse number="12">W-lamma shefo Zakariyya edtarab w-khaf.</verse>
				<verse number="13">2allo el-malèk: "ma tkhaf ya Zakariyya, li2anno ALLAH sem3 salatak w-ra7 twallid martak Elisabat 2eben w-bitsammih You7anna.</verse>
				<verse number="14">W-ra7 tefra7 fih w-t'hallel, w-byefra7 bi-miledo ktar min el-nes,</verse>
				<verse number="15">li2anno bikoun 3azeem 3end el-RAB, ma ra7 yeshrab nbeed wala mashroub bisakker, byentele min el-ROU7 el-2ODOS houe w-bi-batn emmo,</verse>
				<verse number="16">w-ra7 yredd ktar min wled Isra2il lal-RAB Ilehon,</verse>
				<verse number="17">w-ra7 yemshe eddem ALLAH bi-rou7 Eliyya w-2ouwwto, la-ysale7 el-bayyet ma3 wledon wel-metmarrdin yreddon la-7ekmet el-abrar, w-y7addir lal-RAB sha3b ykoun mist3edd."</verse>
				<verse number="18">2al Zakariyya lal-malèk: "keef ra7 ysir hal-shi w-ana sheykh kbir w-marte kbire bel-3omr?"</verse>
				<verse number="19">Jewabo el-malek: "Ana Gebra2il el-we2if eddem ALLAH, w-houe ba3atne ta-e7kik w-e7mellak hal-boushra"</verse>
				<verse number="20">bass li2annak ma 2ãmanet bi-kaleme, ra7 tsir akhras, w-ma ra7 te2dar te7ke la-yawm ma ysir hal-shi, w-kaleme ra7 ysir bi-wa2to."</verse>
				<verse number="21">W-ken el-sha3b nater Zakariyya w-met3ajjab leysh t2akhar jouwwa.</verse>
				<verse number="22">W-lamma dahar, ma ken 3am ye2dar ye7kiyon, w-fehmo enno shef rou2ya jouwwet el-haykal. W-ken 3am ye7ke bel-ishara, w-be2e akhras.</verse>
				<verse number="23">W-lamma kholis min iyem khedemto reje3 3ala beyto.</verse>
				<verse number="24">W-min ba3d medde 7eblet marto Elisabat, w-dallet khams tesh'hor mkhabbiyye 7abala. W-kenit t2oul:</verse>
				<verse number="25">"Hayda yalle 3atane yeh el-RAB yawm ettalla3 fiyye ta-ysheel 3anne el-3ar min bayn el-nes."</verse>
				<verse number="26">Lamma kenit Elisabat bi-shahra el-sedis, ba3at ALLAH el-malèk Gebra2il 3ala balde bel-Jaleel esma el-Nassira,</verse>
				<verse number="27">la-3and 3adra esma Maryam, kenit makhtoube la-rejjel min beyt Daoud esmo Youssef.</verse>
				<verse number="28">Fet la-3anda el-malèk w-2alla: "el-salem 3leyke, ente yalle an3am ALLAH 3leya. ALLAH ma3ik."</verse>
				<verse number="29">Tlabbakit Maryam la-kalem el-malek w-2alet la-7ala: "shou ma3na hal-salem?"</verse>
				<verse number="30">2al el-malèk: "ma tkhafe ya Maryam, li2anno ALLAH an3am 3leyke:</verse>
				<verse number="31">ra7 te7bale w-twalde 2eben w-tsammih YASOU3.</verse>
				<verse number="32">W-ra7 ykoun 3azeem w-yetsamma 2eben ALLAH, w-ra7 ya3tih el-RAB el-Ileh 3arsh bayyo Daoud,</verse>
				<verse number="33">w-byemlok 3ala beyt Ya3koub lal-abad, w-ma bikoun la-melko niheye!"</verse>
				<verse number="34">2alet Maryam lal-malèk: "keef baddo ysir hal-shi w-ana 3adra ma ba3rif rejjel?"</verse>
				<verse number="35">Jewaba el-malèk: "el-ROU7 el-2ODOS bi7ell 3leyke, w-edrit ALLAH bteghemrik, kermel hek el-2ouddous yalle ra7 youlad minnik byetsamma 2eben ALLAH.</verse>
				<verse number="36">Hayde 2arabtik Elisabat 7eblit 3a-kabar, w-3a7 tjeeb sabe, w-saret bi-shahra el-sedis, w-hiye yalle keno ysammouha el-nes 3aker.</verse>
				<verse number="37">Ma fi shi mousta7il 3end ALLAH."</verse>
				<verse number="38">2alet Maryam: "Ana khãdmet el-RAB: nshalla ysirle metl ma 3am bit2oul." W-ra7 min 3enda el-malek.</verse>
				<verse number="39">W-bi-haydik el-iyem, 2amet Maryam bi-ser3a w-ra7it 3ala madinet Yahouza bi-jbel el-Yahoudiye.</verse>
				<verse number="40">W-fetit 3a-beyt Zakariyya w-sallamet 3ala Elisabat.</verse>
				<verse number="41">Lamma sem3it Elisabat salem Maryam, t7arrak el-janin bi-batna, w-ntalet min el-ROU7 el-2ODOS,</verse>
				<verse number="42">w-sarakhit bi-a3la sawta: "moubaraka ente bayn el-neswen w-moubarak 2ebnik yalle 7ameltih bi-batnik!</verse>
				<verse number="43">Meen ana 7atta teje la-3ande emm RABBE?</verse>
				<verse number="44">Shi enne sme3t sawt salemik 7atta t7arrak el-janin min el-fara7 bi-batne.</verse>
				<verse number="45">Niyyelik, ente yalle 2ãmante enno yalle 2alo el-malèk min 2ebal el-RAB ra7 yet7a'2a2."</verse>
				<verse number="46">2alet Maryam: "nafse bit3azzim el-RAB</verse>
				<verse number="47">w-rou7e btefra7 bi-ALLAH yalle khallasne</verse>
				<verse number="48">li2anno ettalla3 fiyye, ana khadmeto el-metwad3a! Kell el-ajyel ra7 ettawwebne</verse>
				<verse number="49">li2anno el-2adeer 3eml kermele eshya 3azeeme. W-esmo 2ouddous</verse>
				<verse number="50">w-ra7emto min jeel la-jeel la-yalle bikhafouh.</verse>
				<verse number="51">Bayyan kell ederto w-shattat el-mitkabreen bi-2loubon.</verse>
				<verse number="52">Nazzal el-mitsalltin 3an 3roushon w-3alla el-metwad3in.</verse>
				<verse number="53">Shabba3 el-jou3aneen min khayrato w-radd el-aghniya fadyin.</verse>
				<verse number="54">Se3ad khadmo Isra2il w-tzakkar ra7emto,</verse>
				<verse number="55">tijeh Ibrahim w-sleelto lal-abad, metl ma wa3ad bayyetna."</verse>
				<verse number="56">W-be2yit Maryam 3end Elisabat shi tlet tesh'hor, w-ba3den rej3it 3ala beyta.</verse>
				<verse number="57">W-eja el-wa2et yalle ra7 twalled fih Elisabat 2ebna.</verse>
				<verse number="58">W-sem3o jirana w-2raybina enno ALLAH ghamara bi-ra7emto, fa-fer7o ma3a.</verse>
				<verse number="59">W-lamma sar 3omr el-tofl tmen tiyyem, ejo la-yekhetnouh. W-ken baddon ysammouh Zakariyya 3a-esm bayyo,</verse>
				<verse number="60">2alet emmo: "la2, badna nsammih You7anna."</verse>
				<verse number="61">2aloula: "ma 7ada min 2raybinik esmo hek."</verse>
				<verse number="62">W-sa2alo bayyo bel-ishara shou baddo ysamme el-tofl,</verse>
				<verse number="63">talab law7 w-katab 3le: "esmo You7anna." T3ajjabo kellon.</verse>
				<verse number="64">W-deghre nfata7 temmo w-ntala2 lseno w-sar ye7ke w-ymajjed ALLAH.</verse>
				<verse number="65">W-khafo kell el-jiran. W-7ekyo el-nes bi-kell hal-eshya bi-jbel el-Yahoudiye kella.</verse>
				<verse number="66">W-ken kell meen yesma3 fiya ye7faza bi-2albo w-y2oul: "shou ra7 yetla3 min hal-tofl?" li2anno 2id el-RAB kenit ma3o.</verse>
				<verse number="67">W-ntala Zakariyya min el-ROU7 el-2ODOS, tnabba w-2al:</verse>
				<verse number="68">yetberak el-RAB, Ileh Isra2il li2anno staf2ad sha3bo w-khallaso,</verse>
				<verse number="69">w-3ayyanelna moukhallis 2adeer bi-beyt khadmo Daoud</verse>
				<verse number="70">metl ma wa3ad min zamen 3a-lsen anbiye2o el-2eddissin</verse>
				<verse number="71">enno ykhallisna min a3de2na, w-min 2iden kell yalle byekrahouna,</verse>
				<verse number="72">w-bayyan ra7emto la-bayyetna w-tzakkar 3ahdo el-m2addas</verse>
				<verse number="73">wel-7elfen yalle 7alafo la-Ibrahim bayyna</verse>
				<verse number="74">bi-enno ykhallisna min a3de2na, 7atta ne3bado bidoun khawf,</verse>
				<verse number="75">bi-2adese w-ta2wa kell iyem 7ayetna.</verse>
				<verse number="76">W-enta, ya hal-tofl, bisammouk nabe ALLAH, li2annak ra7 temshe eddem wejj el-RAB ta-t7adderlo el-tari2</verse>
				<verse number="77">w-t3allim sha3bo enno el-khalãs houe bi-ghofran khatayahon.</verse>
				<verse number="78">Li2anno Ilehna ra7oum 7anoun byestaf2edna houe w-3am yeshro2 3leyna min fo2</verse>
				<verse number="79">la-ydawwe lal-2e3deen bel-3atme w-bimashina 3a-tari2 el-salem."</verse>
				<verse number="80">W-ken el-tofl 3am yekbar w-rou7o te2wa. W-sakan bel-barriye la-yawm yalle a3lan 7alo la-Isra2il.</verse>
			</chapter>
			<chapter number="2">
				<verse number="1">W-bi haydik el-iyem 2amar el-2aysar Aughostos bi-i7sa2 kell sekken el-Embratoriyye.</verse>
				<verse number="2">W-hal-i7sa2 el-awwal sar lamma ken Kirinyos 7akem bi-Souriya.</verse>
				<verse number="3">W-ra7 kell wa7ad 3ala madinto la-yetsajjal fiya.</verse>
				<verse number="4">Ra7 Youssef min el-Jaleel min madinet el-Nassira 3al-Yahoudiye 3ala Beyt-La7m madinet Daoud, li2anno ken min beyt Daoud w-sleelto,</verse>
				<verse number="5">la-yetsajjal ma3 Maryam khatibto, w-kenit 7eble.</verse>
				<verse number="6">Henne w-bi-Beyt-La7m, eja wa2ta ta-twalled,</verse>
				<verse number="7">fa-waladet 2ebna el-bekr w-2ammateto w-nayyameto bel-ma3laf, li2anno ma le2yo matra7 ynemo fih.</verse>
				<verse number="8">W-ken bi-haydik el-manta2a re3yen neymin bel-barriye, 3am yetnewabo el-sahar bel-leyl 3ala r3iyyeton.</verse>
				<verse number="9">Zaharlon malèk el-RAB, w-sha3sha3 majd el-RAB 7awlon w-khafo ktir.</verse>
				<verse number="10">2allon el-malèk: "ma tkhafo! Ana 3am basherkon bi-fara7 3azeem ra7 y3emm el-sha3b kello:</verse>
				<verse number="11">woulidelkon liom bi-madinet Daoud moukhallis houe el-MASI7 el-RAB.</verse>
				<verse number="12">W-khedo hal-3aleme: betle2o tofl m2ammat neyim bi-ma3laf."</verse>
				<verse number="13">W-faj2a ndamm lal-malèk joumhour min 3askar el-sama, 3am bisabb7o ALLAH w-y2oulo:</verse>
				<verse number="14">"el-majd la-ALLAH bel-sama, wel-salem 3al-ard, bayn el-nes yalle ALLAH rade 3leyon."</verse>
				<verse number="15">W-lamma fallo el-maleyke min 3endon lal-sama, 2alo el-re3yen la-ba3don: "ta3o nrou7 3ala Beyt-La7m ta-nshouf hal-7adath yalle khabbarna 3anno el-RAB."</verse>
				<verse number="16">W-ejo bi-ser3a, w-le2o Maryam w-Youssef, wel-tofl neyim bel-ma3laf.</verse>
				<verse number="17">W-lamma shefouh khabbaro el-nes shou 2allon el-malèk 3an el-tofl,</verse>
				<verse number="18">w-kell yalle sem3o bi-hal-shi ndahasho min yalle 2aloulon yeh el-re3yen.</verse>
				<verse number="19">W-kenit Maryam 3am t7ott kell hal-eshya bi-2alba w-tfakker fiyon.</verse>
				<verse number="20">W-rej3o el-re3yen w-henne 3am bimajjdo ALLAH w-ysabb7ouh 3ala kell shi sem3ouh w-shefouh metl ma khabbaron el-malèk.</verse>
				<verse number="21">Lamma sar el-tofl 3omro tmen tiyem, eja el-waet ta-yenkhatan, sammouh YASOU3, metl ma sammeh el-malèk abl ma te7bal fih Maryam.</verse>
				<verse number="22">W-lamma eja yawm tot'hiron bi-7asab shari3et Moussa, tel3o bel-tofl YASOU3 3ala Ourashalim ta-y2admouh la-ALLAH,</verse>
				<verse number="23">metl ma maktoub bi-shari3et el-RAB: "kell bekr byefta7 ra7m byendrouh la-ALLAH",</verse>
				<verse number="24">bi2addmo el-zabi7a yalle btefroda shari3et el-RAB: jawz yamem aw ferkhen 7amem.</verse>
				<verse number="25">W-ken fi bi-Ourashalim rejjel sale7 w-ta2e esmo Sem3an, nater el-khalãs la-Isra2il, w-ken el-ROU7 nezil 3le.</verse>
				<verse number="26">W-ken el-ROU7 el-2ODOS alhamo enno ma ra7 ymout abl ma yshouf MASI7 el-RAB.</verse>
				<verse number="27">Eja 3al-haykal bi-elhem min el-rou7. W-lamma feto Youssef w-Maryam w-ma3on el-tofl YASOU3 ta-y2addmo yalle bteferdo el-shari3a,</verse>
				<verse number="28">7emlo Sem3an 3ala 2idey w-berak ALLAH w-2al:</verse>
				<verse number="29">"ya RAB, halla2 7a'2a2et wa3dak ele, khalle khadmak yrou7 bi-salem.</verse>
				<verse number="30">3youne shefit el-khalãs</verse>
				<verse number="31">yalle 7addarto lal-shou3oub kella</verse>
				<verse number="32">nour ydawwe 3al-oumam w-majd la-sha3bak Isra2il."</verse>
				<verse number="33">T3ajjabo bayyo w-emmo min yalle 2alo Sem3an 3anno.</verse>
				<verse number="34">W-berakon Sem3an w-2al la-Maryam emmo: "hayda el-tofl eja ta-ysa'2et w-y3alle ktar min el-nes bi-Isra2il. W-houe 3aleme min ALLAH ra7 yekhtelfo 3leya,</verse>
				<verse number="35">ra7 tenkeshif naweya el-2loub. W-7atta ente, ra7 yekhro2 bi-nafsik seyf."</verse>
				<verse number="36">W-ken fi honik nabiyye kbire bel-3omr esma 7anne benet Fanou2il, min sobt Ãshir, w-3ashit ma3 zawja sab3 snin,</verse>
				<verse number="37">min ba3da be2yet armale 7atta sar 3omra arb3a-w-tmeneen, ma tarakit el-haykal tsoum w-tsalle leyl nhar.</verse>
				<verse number="38">Ejet bi-haydik el-se3a w-shakarit ALLAH w-7ekyet 3an el-tofl YASOU3 ma3 kell yalle keno natrin el-khalãs min ALLAH.</verse>
				<verse number="39">W-lamma 3emlo Youssef w-Maryam kell yalle bteferdo 3leyon shari3et el-RAB, rej3o 3al-Jaleel, 3ala-madineton el-Nassira.</verse>
				<verse number="40">W-ken el-tofl YASOU3 3am yekbar w-yet2awwa w-yentele bel-7ekme, w-kenit ne3met ALLAH 3le.</verse>
				<verse number="41">W-keno ahlo la-YASOU3 yrou7o kell sene 3ala Ourashalim bi-3id el-fos7.</verse>
				<verse number="42">W-lamma YASOU3 sar 3omro tna3sh, tel3o 3ala Ourashalim metl 3adeton bel-3id.</verse>
				<verse number="43">W-min ba3d ma mara2et iyem el-3id akhado tari2 el-raj3a, be2e el-sabe YASOU3 bi-Ourashalim, w-ahlo mish 3arfin,</verse>
				<verse number="44">keno mfakrino ma3 el-msefrin. W-min ba3d yawm mashe saro ynabsho 3le 3end el-2rayib wel-ma3aref,</verse>
				<verse number="45">bass ma le2ouh. W-rej3o 3ala Ourashalim 7atta yfattsho 3le,</verse>
				<verse number="46">w-le2ouh min ba3d tlet tiyem bel-haykal, 2e3id ma3 mou3allimi el-shari3a, 3am yetsamma3 3leyon w-yes2alon.</verse>
				<verse number="47">W-keno kell yalle 3am yesma3ouh madhoushin min zakeh w-ajwebto.</verse>
				<verse number="48">W-lamma shefouh ahlo t3ajjabo. W-2aletlo emmo: "ya 2ebne, leysh 3melt fina hek? Bayyak w-ana kenna 3am nfattesh 3lek w-net3azzab."</verse>
				<verse number="49">Jewabon: "leysh 3am bitfattsho 3leyye? Mish 3arfin enno lezim koun bi-beyt bayye?"</verse>
				<verse number="50">W-ma fehmo ma3na kalemo.</verse>
				<verse number="51">W-reje3 YASOU3 ma3on 3ala el-Nassira, w-ken moutee3 elon. W-kenit emmo t7ott kell hal-shi bi-2alba.</verse>
				<verse number="52">W-ken YASOU3 3am yekbar bel-2ame wel-7ekme wel-ne3me 3end ALLAH wel-nes.</verse>
			</chapter>
			<chapter number="3">
				<verse number="1">W bel-sene el-khams-ta3sh min 7ekm el-2aysar Tibarios, lamma ken Bilatos el-Bounti 7akem bel-Yahoudiye, w-Hirodos wele 3al-Jaleel, w-khayyo Filippos wele 3ala Etorya w-Trakhonitos, w-Lisanios wele 3ala Ebilinya,</verse>
				<verse number="2">w-7annan w-kayafa rou2asa lal-kahane, kenit kelmet ALLAH la-You7anna 2eben Zakariyya bel-barriye,</verse>
				<verse number="3">eja 3a-kell manate2 el-Ordon, 7atta ynede el-nes bi-ma3moudiyyet el-tawbe la-tenghafar khatayahon,</verse>
				<verse number="4">metl ma katab el-nabe Ashe3ya: "sawt 3am yesrokh bel-barriye: 7addro tari2 el-RAB, w-khallo tor2ato jelse.</verse>
				<verse number="5">Kell wede ra7 yenradam w-kell jabal w-talle ra7 youto wel-tor2at el-m3aw3aje bitsir jelse wel-wo3ra bitsir sahle</verse>
				<verse number="6">w-bishouf kell 2ensen khalãs ALLAH!"</verse>
				<verse number="7">W-ken You7anna y2oul lal-nes yalle ejo la-yet3ammado 3ala 2ido: "ya wled el-7ayyet, meen 3allamkon enno teherbo min el-ghadab el-jeye?</verse>
				<verse number="8">3tou thamar ybarhen 3ala tawbetkon, w-ma t2oulo la-7alkon: enno bayna houe Ibrahim! B7ebb 2elkon: enno ALLAH edir ya3mil min hal-7jara wled la-Ibrahim!</verse>
				<verse number="9">Layko el-fa2s 3ala jouzou3 el-shajar, kell shajra ma bta3te thamar tayyib bten2ata3 w-btenrama bel-nar."</verse>
				<verse number="10">W-sa2alouh el-nes: "shou mna3mil?"</verse>
				<verse number="11">Jewabon: "yalle 3endo tawben, ya3te yalle ma 3endo tyeb. W-yalle ma3o 2akl, yet2asamo ma3 el-be2yin."</verse>
				<verse number="12">W-eja kamm wa7ad min yalle bilemmo el-darayib, baddon yet3ammado, 2aloulo: "ya mou3allim, shou mna3mil?"</verse>
				<verse number="13">2allon: "ma tejma3o min el-darayib aktar min el-mafroud 3leykon."</verse>
				<verse number="14">W-sa2alo kamm wa7ad min el-3askar: "w-ne7na, shou mna3mil?" 2allon: "ma tezolmo 7ada, w-ma teftero 3ala 7ada, w-2na3o bi-ejretkon."</verse>
				<verse number="15">W-keno el-nes natrin el-MASI7, w-henne 3am yes2alo 7alon 3an You7anna: "awlkon hayda houe el-MASI7?"</verse>
				<verse number="16">2allon You7anna: "Ana b3ammedkon bel-may, bass yalle jeye halla2 houe a2wa minne, w-ma best7e2 fekk shrit sandalo. Bi3ammedkon bel-ROU7 el-2ODOS wel-nar,</verse>
				<verse number="17">w-byekhod el-medraye bi-2ido, w-bina2e baydaro, w-byejma3 el-2am7 bi-makhzano, w-bye7ro2 el-tebn bi-nar ma btontofe."</verse>
				<verse number="18">W-ken You7anna 3am you3az el-nes w-ybasheron bi-eshya ktire ghayra.</verse>
				<verse number="19">Bass wabbakh el-7akem Hirodos li2anno tzawwaj Hirodiyya mart khayyo w-3eml ktir eshya 3atle,</verse>
				<verse number="20">w-zed Hirodos 3ala kell hal-shi enno kamash You7anna w-7atto bel-7abs.</verse>
				<verse number="21">W-lamma t3ammad el-sha3b kello, t3ammad YASOU3 kamen. W-lamma ken 3am bisalle nfata7et el-sama,</verse>
				<verse number="22">w-nezl el ROU7 el-2ODOS 3le bi-shakl 7amemeh, w-nsama3 sawt min el-sama 3am bi2oul: "enta 2ebne el-7abib yalle rdeet 3anno."</verse>
				<verse number="23">W-ken YASOU3 3omro shi tleteen sene lamma ballash riselto. W-keno el-nes ye7esbouh 2eben Youssef, 2eben 3ale,</verse>
				<verse number="24">2eben Mat'thath, 2eben Lawi, 2eben Malki, 2eben Yanna, 2eben Youssef,</verse>
				<verse number="25">2eben Matathia, 2eben 3amous, 2eben Na7oum, 2eben 7asli, 2eben Najjay,</verse>
				<verse number="26">2eben Maãt, 2eben Matathia, 2eben Sham3i, 2eben Youssef, 2eben Yahouza,</verse>
				<verse number="27">2eben You7anna, 2eben Risa, 2eben Zaroubabel, 2eben Sha2alta2il, 2eben Niri,</verse>
				<verse number="28">2eben Malki, 2eben Addi, 2eben Kousam, 2eben el-Moudam, 2eben 3ir,</verse>
				<verse number="29">2eben Yashou3, 2eben Ali3azar, 2eben Yourim, 2eben Mat'thath, 2eben Lawi,</verse>
				<verse number="30">2eben Sham3oun, 2eben Yahouza, 2eben Youssef, 2eben Younen, 2eben Aliyakim,</verse>
				<verse number="31">2eben Malya, 2eben Maynan, 2eben Mattatha, 2eben Nathan, 2eben Daoud,</verse>
				<verse number="32">2eben Yassa, 2eben 3oubid, 2eben Bou3az, 2eben Shale7, 2eben Na7shoun,</verse>
				<verse number="33">2eben 3amminadab, 2eben Admi, 2eben 3arni, 2eben 7asroun, 2eben Faris, 2eben Yahouza,</verse>
				<verse number="34">2eben Ya3koub, 2eben Is7ak, 2eben Ibrahim, 2eben Tare7, 2eben Na7our,</verse>
				<verse number="35">2eben Sarrouj, 2eben Ra3ou, 2eben Falaj, 2eben 3aber, 2eben Shale7,</verse>
				<verse number="36">2eben Kaynan, 2eben Arfakshad, 2eben Sam, 2eben Nou7, 2eben Lamik,</verse>
				<verse number="37">2eben Matoushale7, 2eben Akhnoukh, 2eben Yared, 2eben Mahlal2il, 2eben Kaynan,</verse>
				<verse number="38">2eben Anoush, 2eben Sheet, 2eben Ãdam, 2eben ALLAH.</verse>
			</chapter>
			<chapter number="4">
				<verse number="1">W-reje3 YASOU3 min nahr el-Ordon, w-houe melyen min el-ROU7 el-2ODOS, w-akhado el-ROU7 3al-barriye.</verse>
				<verse number="2">Arb3een yawm, w-eblees ken 3am bijarbo, w-ma akal shi toul haydik el-iyem fa-je3.</verse>
				<verse number="3">2allo eblees: "eza kent 2eben ALLAH, 2oul la-hal-7jara enno tsir khebz.</verse>
				<verse number="4">Jewabo YASOU3: "bi2oul el-kteb: ma bi3ish el-2ensen bass min el-khebz."</verse>
				<verse number="5">W-talla3o eblees 3ala jabal 3ale w-farjeh bi-la7za kell mamelik el-ard,</verse>
				<verse number="6">w-2allo: "ba3tik hal-soultan kello w-majd hal-mamelik li2annon ele w-ana ba3tiyon la-yalle badde yeh.</verse>
				<verse number="7">Eza bterka3le bikouno kellon elak."</verse>
				<verse number="8">Jewabo YASOU3: "bi2oul el-kteb: lal-RAB Ilehak btesjod, w-bte3bado elo wa7do."</verse>
				<verse number="9">W-akhado eblees 3ala Ourashalim, w-wa2afo 3ala sherfit el-haykal w-2allo: "eza kent 2eben ALLAH, kebb 7alak min hon la-ta7t,</verse>
				<verse number="10">li2anno el-kteb bi2oul: biwasse maleyekto fik la-ye7fazouk.</verse>
				<verse number="11">Bye7emlouk 3ala 2ideyon 7atta ma-tedrob ejrak bi-7ajar."</verse>
				<verse number="12">Bijewbo YASOU3: "bi2oulo: ma tjarrib el-RAB Ilehak."</verse>
				<verse number="13">W-min ba3d ma stanfad eblees kell tajerbo, tarako la-wa2et tene.</verse>
				<verse number="14">Reje3 YASOU3 3al-Jaleel, w-houe melyen bi-2ouwwet el-ROU7 el-2ODOS, w-sem3o fih bi-kell el-manta2a.</verse>
				<verse number="15">W-ken y3allim bi-majeme3on, wel-kell ymajjdo.</verse>
				<verse number="16">W-eja YASOU3 3al-Nassira matra7 ma-trabba, w-fet 3al-majma3 yawm el-sabt metl 3adto, w-2am la-yo2ra.</verse>
				<verse number="17">3atouh kteb el-nabe Ashe3ya, w-lamma fata7 el-kteb shef el-ma2ta3 yalle maktoub fih:</verse>
				<verse number="18">"ROU7 el-RAB 3leyye li2anno masa7ne ta-basher el-fou2ara, ba3atne ta-nede bel-7orriyye lal-ma7bousin, w-khalle el-3emyen yerja3o ye2sha3o, ta-7arrer el-mazloumin</verse>
				<verse number="19">w-e3lon el-wa2et yalle fih bye2bal el-RAB sha3bo."</verse>
				<verse number="20">W-sakkar YASOU3 el-kteb w-rajja3o la-khadim el-majma3 w-2a3ad. W-kenit 3youn el-mawjoudin kella 3le.</verse>
				<verse number="21">2allon: "liom t7a'2a2et hal-kelmet yalle sme3touwon."</verse>
				<verse number="22">Shahadoulo kellon, w-t3ajjabo min kalem el-ne3me yalle 3am yetla3o min temmo, w-2alo: "mish hayda 2eben Youssef?"</verse>
				<verse number="23">2allon YASOU3: "ra7 t2ouloule hal-matal: ya tabib shfi 7alak, w-3mol hon bi-watanak yalle sme3na ennak 3melto bi-Kfarna7oum."</verse>
				<verse number="24">W-2allon: "b2elkon el-7a2i2a: ma byen2abal nabe bi-watano.</verse>
				<verse number="25">W-b2elkon 3an 7a2: ken fi bi-Isra2il araml ktir 3a-iyem Eliyya, lamma twa2af el-shete tlet snin w-sitt tesh'hor, w-sar fi maje3a 2awiye bel-bled kella,</verse>
				<verse number="26">w-ma ba3at ALLAH Eliyya la-3and wala we7de minnon, bass ba3ato la-3and armale bi-Serfet Sayda.</verse>
				<verse number="27">W-ken fi bi-Isra2il ktir bors 3a-iyem el-nabe Alisha3, w-ma shafa ALLAH wala 7ada minnon ella Ne3man el-Soure."</verse>
				<verse number="28">W-lamma sem3o el-mawjoudin bel-majma3 hal-kalem ghodbo ktir.</verse>
				<verse number="29">2amo, w-talla3ouh la-barrat el-madine, w-akhadouh 3ala 7affit el-jabal yalle kenit madineton m3ammara 3le ta-ykebbouh minna.</verse>
				<verse number="30">Bass houe sa7ab 7alo min bayneton w-ra7.</verse>
				<verse number="31">W-nezl YASOU3 3ala Kfarna7oum, w-hiye madine bel-Jaleel, w-sar y3allim el-nes yawm el-sabt.</verse>
				<verse number="32">W-t3ajjabo kellon min ta3limo, li2anno ken 3am ye7ke bi-soultan.</verse>
				<verse number="33">W-bel-majma3 ken fi rejjel fiyo rou7 shaytan, sarakh bi-a3la sawto:</verse>
				<verse number="34">"shou elak 3leyye, ya-YASOU3 el-Nassire? Jeet ta-tmawwetna? Ana ba3rif enta meen: enta 2ouddous ALLAH!"</verse>
				<verse number="35">Haddado YASOU3, w-2al: "khras w-dhar min hal-rejjel!" Kabb el-shaytan el-rejjel bi-noss el-majma3 w-dahar minno, bidoun ma ye2zih.</verse>
				<verse number="36">Staghrabo kellon, w-2alo la-ba3don: shou hal-7ake? Bye2mor arwe7 el-sharr bi-soultan w-edra w-byedharo."</verse>
				<verse number="37">W-ntashar sito bi-haydik el-manta2a kella.</verse>
				<verse number="38">Min ba3da tarak YASOU3 el-majma3 w-fet 3a-beyt Sem3an. W-kenit 7amet Boutros ma7moume ktir, fa-khabbarouh 3anna.</verse>
				<verse number="39">2arrab YASOU3 minna, w-haddad el-7emme fa-taraketa, w-2amet deghre w-saret tekhdemon.</verse>
				<verse number="40">W-lamma ghabit el-shams, ejo el-nes w-jeboulo el-marda, min kell el-anwe3, 7att 2idey 3ala kell wa7ad minnon w-shafehon.</verse>
				<verse number="41">W-daharet el-shyateen min ktir min el-marda hiye w-3am teshrokh: "enta 2eben ALLAH!" w-ken YASOU3 3am yhaddedon w-yemna3on ye7ko, li2anno 3erfo enno houe el-MASI7.</verse>
				<verse number="42">W-toli3 YASOU3 el-sob7, w-ra7 3ala matra7 b3id. W-fattasho 3anno el-nes, w-lamma le2ouh tmassako fih la-7atta ma yfell min 3endon.</verse>
				<verse number="43">2allon: "lezim basher be2e el-moudon bi-malakout ALLAH, li2anno jeet kermel hal-shi."</verse>
				<verse number="44">W-ra7 ybasher bi-majeme3 el-Yahoudiye.</verse>
			</chapter>
			<chapter number="5">
				<verse number="1">Ken YASOU3 3ala shatt bou7ayrit Jennisarat, tjmma3o el-nes 7awlo la-yesma3o kelmet ALLAH.</verse>
				<verse number="2">W-shef shakhtourten resyin 3al-shatt, tel3o minnon el-siyyade la-yghaslo el-shbek.</verse>
				<verse number="3">W-toli3 3ala wa7ad minnon, w-ken la-Sem3an, w-talab minno enno yba3ed shwey 3an el-yebse. W-2a3ad YASOU3 bel-shakhtoura w-sar y3allim el-nes.</verse>
				<verse number="4">W-lamma khallas 7ake, 2al la-Sem3an: "rou7o 3al-ghami2 w-kebbo el-shbek lal-sayd."</verse>
				<verse number="5">Jewabo Sem3an: "t3ebna kell el-leyl, ya mou3allim, w-ma tsayyadna shi. Bass ra7 kebb el-shbek ma zel enta talabit."</verse>
				<verse number="6">W-3emlo hal-shi w-min ketrit el-samak yalle talla3ouh, shbekon kenit ra7 tetkhazza2.</verse>
				<verse number="7">Nedo el-shouraka taba3on bel-shakhtoura el-tenye ta-yejo w-yse3douwon. Ejo w-mallo el-shakhtourten w-3a shwey keno ra7 yeghra2o.</verse>
				<verse number="8">W-lamma shef Sem3an yalle sar raka3 eddem ejren YASOU3 w-2al: "bay3ed 3anne, ya Rab! Ana rejjel khate."</verse>
				<verse number="9">W-ken madhoush houe w-rfe2o kellon la-ketrit el-samak yalle stadouh.</verse>
				<verse number="10">W-metlon Ya3koub w-You7anna, wled Zabada w-henne shouraka Sem3an. 2al YASOU3 la-Sem3an: "ma tkhaf! Ra7 tkoun min liom w-rayi7 siyyad bashar."</verse>
				<verse number="11">W-lamma rej3o bel-shakhtourten 3al-yebse, tarako kell shi w-le7'2o YASOU3.</verse>
				<verse number="12">W-ken bi-madine min el-moudon, eja rejjel kello baras, lamma shef YASOU3 raka3 eddemo, wejjo bel-ard w-trajjeh, 2allo: "ya Rab, enta edir teshfine eza baddak!"</verse>
				<verse number="13">Madd YASOU3 2ido w-lamaso w-2allo: "eh, ana badde teshfa, shfa!" w-deghre sa7 min el-baras.</verse>
				<verse number="14">Wassah YASOU3 enno ma ykhabbir 7ada, w-2allo: "rou7 la-3and el-kehen w-farjih 7alak, w-rja3 2addem el-2erben yalle farado Moussa, ta-ykoun shahede elon."</verse>
				<verse number="15">W-akhbar YASOU3 ntasharit wayn ma ken, w-eja la-3ando nes ktir ta-yesma3ouh w-tenshafa amradon.</verse>
				<verse number="16">W-houe ken yense7ib 3al-barriye ta-ysalle.</verse>
				<verse number="17">Yawm min el-iyem ken YASOU3 3am bi3allim, w-min bayn el-mawjoudin ken fi min el-ferrisiyyin w-mou3allimi el-shari3a ejo min kell diya3 el-Jaleel wel-Yahoudiye w-min Ourashalim. W-kenet 2ouwwet el-RAB teshfe el-marda 3ala 2ido.</verse>
				<verse number="18">W-ejo nes 7amleen mkarsa7 3a-ma7mal, w-jarrabo yfawtouh la-y7ottouh eddemo.</verse>
				<verse number="19">W-lamma ma edro yfawtouh la-ketrit el-3aj2a, tol3o fih 3al-sat7 w-nabasho el-sa2f w-dandalo el-ma7mal 3al-noss eddem YASOU3.</verse>
				<verse number="20">W-lamma shef YASOU3 imenon, 2al lal-mkarsa7: "ya hal-rejjel, khatayak nghafaro."</verse>
				<verse number="21">Saro mou3allimi el-shari3a wel-ferrisiyyin y2oulo bi-2albon: "meen hayda yalle 3am bijaddef? Meen bye2dar yeghfor el-khataya ghayr ALLAH wa7do?"</verse>
				<verse number="22">3eref YASOU3 afkaron, jewabon: "shou hal-afkar yalle bi-2loubkon?</verse>
				<verse number="23">Shou el-ahouan? N2oul khatayak nghafaro, aw n2oul: "2oum, 7mol ma7malak w-mshi?</verse>
				<verse number="24">Ra7 farjikon enno 2eben el-2ensen 3endo soultan 3al-ard ta-yeghfor el-khataya." W-2al lal-mkarsa7: "b7ebb 2ellak: 2oum w-7mol ma7malak w-rou7 3a-beytak!"</verse>
				<verse number="25">2am el-rejjel w-dehgre 7eml ma7malo w-fall eddem kell el-mawjoudin w-ra7 3ala beyto houe w-3am yeshkor ALLAH.</verse>
				<verse number="26">W-t3ajjabo kellon w-majjado ALLAH. W-saytar el-khawf 3leyon, w-2alo: "liom shefna 3ajeyeb!"</verse>
				<verse number="27">W-toli3 YASOU3 min ba3da, w-shef wa7ad bilemm darayib esmo Lawi, 2e3id bi-beyt el-darayib, 2allo YASOU3: "l7a2ne!"</verse>
				<verse number="28">2am w-tarak kell shi w-le7'2o.</verse>
				<verse number="29">W-3emello Lawi walime kbire bi-beyto, w-ktar min lammimet el-darayib w-nes ghayron keno mawjoudin kamen.</verse>
				<verse number="30">2alo el-ferrisiyyin w-mou3allimi el-shari3a la-tlemizo henne w-3am ysher3o: "leysh 3am teklo w-teshrabo ma3 lammimet el-darayib wel-khatyeen?"</verse>
				<verse number="31">Jewab YASOU3: "yalle so7oton mni7a mish bi-7aje la-7akeem, el-7akeem houe lal marda.</verse>
				<verse number="32">Ma jeet kermel el-abrar, ana jeet kermel el-khatyeen."</verse>
				<verse number="33">2aloulo: "tlemiz You7anna bisoumo w-bisallo ktir, w-kamen tlemiz el-ferrisiyyin, bass tlemizak byeklo w-byeshrabo!"</verse>
				<verse number="34">Jewabon YASOU3: "Bye2daro ahl el-3arees ysoumo, wel-3arees ma3on?</verse>
				<verse number="35">Bass byeje wa2et birou7 fih el-3arees min bayneton w-se3eta bisoumo."</verse>
				<verse number="36">W-2allon hal-matal: "Ma 7ada byekhzo2 tawb 3ati2 w-bira2e3 fiya tawb jdid, 7atta ma yetkhazza2 el-tawb el-jdid wel-re2'3a yalle shela minno tekhod 3al-tawb el-3ati2.</verse>
				<verse number="37">Ma 7ada bi7ott nbeed jdid bi-wa3a min jeld 3ati2, wa-ella ra7 yenkhez2o, se3eta el-nbeed byou2a3 3al-ard wel-wa3a bisir lal-kabb.</verse>
				<verse number="38">El-nbeed el-jdid bi7ottouh bi-wa3a jdid,</verse>
				<verse number="39">w-ma fi 7ada byeshrab nbeed m3atta2 w-min ba3da byetlob nbeed jdid, li2anno ra7 y2oul: "el-nbeed el-m3atta2 tayyib!"</verse>
			</chapter>
			<chapter number="6">
				<verse number="1">Mara2 YASOU3 bel-7ou2oul nhar el-sabt, w-saro tlemizo saro ye2otfo sanebel w-yeklo.</verse>
				<verse number="2">2aloulon el-ferrisiyyin: "leysh 3am ta3mlo yalle mish masmou7 yawm el-sabt?"</verse>
				<verse number="3">Jewabon YASOU3: "ma 2rito shou 3eml Daoud lamma je3, houe w-yalle keno ma3o?</verse>
				<verse number="4">Keef fet 3ala beyt Allah, w-keef akal, houe w-yalle ma3o, khebz el-ta2dime, ma3 enno 2aklo mish masmou7 ella lal-kahane."</verse>
				<verse number="5">W-2allon YASOU3: "2eben el-2ensen houe Rab el-sabt."</verse>
				<verse number="6">W-bi-yawm sabt tene, fet YASOU3 3al-majma3 w-sar y3allimon. W-ken fi honik rejjel 2ido el-yameen yebse.</verse>
				<verse number="7">Saro mou3allimi el-shari3a wel-ferrisiyyin yra2bo YASOU3 ta-yshoufo eza ra7 yeshfe nhar el-sabt, ta-yettehmouh bi-shi.</verse>
				<verse number="8">W-3eref YASOU3 afkaron, w-2al lal-rejjel yalle 2ido yebse: "2oum w2af bel-noss." 2am el-rejjel w-we2f bel-noss.</verse>
				<verse number="9">2allon YASOU3: "badde es2alkon: masmou7 3amal el-kheyr nhar el-sabt aw 3amal el-sharr? Nkhallis nafs aw nmawweta?"</verse>
				<verse number="10">W-ettalla3 fiyon kellon w-2al lal-rejjel: "medd 2idak!" Madda, w-rej3et tabi3iye.</verse>
				<verse number="11">Se3eta jann jnounon w-tshewaro shou bya3emlo bi-YASOU3.</verse>
				<verse number="12">Bi-haydik el-iyem toli3 3al-jabal ta-ysalle, be2e kell el-leyl 3am bisalle la-ALLAH.</verse>
				<verse number="13">W-lamma toli3 el-sob7, da3a tlemizo w-na'2a minnon tna3sh sammehon rousl, w-henne:</verse>
				<verse number="14">Sem3an yalle sammeh Boutros, w-khayyo Endrawos, Ya3koub w-You7anna, w-Filippos w-Bartelmawos,</verse>
				<verse number="15">w-Matta w-Touma, w-Ya3koub 2eben 7alfa w-Sem3an yalle bila2bouh bel-watane el-ghayour,</verse>
				<verse number="16">w-Yahouza 2eben Ya3koub w-Yahouza el-Eskharyoute yalle khano.</verse>
				<verse number="17">Min ba3da nezl YASOU3 ma3 tlemizo w-we2f bi-matra7 sahl, w-ken fi honik jame3a min tlemizo w-nes ktir min kell el-Yahoudiye w-Ourashalim w-se7il Sour w-Sayda,</verse>
				<verse number="18">ejo ta-yesma3ouh w-ta-yeshfiyon min amradon. Wel-m3azzabin bi-sabab el-arwe7 el-sherreera shafehon kamen.</verse>
				<verse number="19">W-jarrabo kell el-nes enno yelemsouh, li2anno ken fi 2ouwwe 3am totla3 minno w-teshfiyon kellon.</verse>
				<verse number="20">Rafa3 YASOU3 3youno sawb el-tlemiz w-2al: "niyyelkon ya hal-fou2ara bel-Rou7, li2anno malakout el-sama houe elkon!</verse>
				<verse number="21">"Niyyelkon ento el-jou3aneen, li2annkon ra7 teshba3o. Niyyelkon ento yalle halla2 3am tebko, li2annkon ra7 tetda7ako.</verse>
				<verse number="22">"Niyyelkon eza kerhoukon el-nes w-sha7atoukon w-sabboulkon w-rafadoukon ka2annkon ashrar kermel 2eben el-2ensen.</verse>
				<verse number="23">Bi-hayda el-yawm fra7o w-hallelo, li2anno moukefa2etkon bel-sama 3azeeme. Hek 3emlo bayyeton bel-anbiya.</verse>
				<verse number="24">Bass ya weylkon ya aghniya, li2annkon akhadto 3aze2kon.</verse>
				<verse number="25">Ya weylkon ento yalle halla2 3am teshba3o, li2annkon ra7 tjou3o. Ya weylkon ento yalle 3am tetda7ako, li2annkon ra7 tez3alo w-tebko.</verse>
				<verse number="26">Ya weylkon eza mada7oukon kell el-nes, li2anno hek 3emlo bayyeton bel-anbiya el-kezzebin.</verse>
				<verse number="27">"Bass ana b2elkon ento ya hal-3am tesma3o: 7ebbo a3de2kon, w-se3do yalle byekrahoukon,</verse>
				<verse number="28">w-berko yalle byel3anoukon, w-sallo kermel yalle bye2zoukon.</verse>
				<verse number="29">Yalle byedorbak 3ala khaddak, 3tih el-khadd el-tene. W-yalle byekhedlak 2amissak, treklo mashla7ak kamen.</verse>
				<verse number="30">Yalle byetlob minnak shi 3tih yeh, w-yalle byekhedlak shi ma tetolbo minno.</verse>
				<verse number="31">W-3èmlo el-nes metl ma bit7ebbo enno y3emloukon.</verse>
				<verse number="32">W-eza 7abbeyto yalle bi7ebboukon, shou houe fadlkon? Li2anno el-khatyeen kamen bi7ebbo yalle bi7ebbouwon.</verse>
				<verse number="33">W-eza se3adto yalle bise3doukon, shou houe fadlkon? Li2anno el-khatyeen kamen bya3emlo hal-shi.</verse>
				<verse number="34">W-eza 3erto yalle mit2ammlin enno testawfo minnon, shou bikoun fadlkon? Li2anno el-khatyeen kamen bi3eero el-khatyeen ta-yestawfo minnon bel-metl.</verse>
				<verse number="35">Bel-3aks 7ebbo a3de2kon, w-se3do w-3eero bidoun mou2abel, 7atta tkoun moukefa2etkon 3azeeme, w-tkouno wled ALLAH, li2anno bye3tof 3a-nekrin el-jmil wel-ashrar.</verse>
				<verse number="36">Kouno rou7ama metl ma ALLAH bayykon ra7eem.</verse>
				<verse number="37">"Ma tdeeno 7atta-ma tendeno. Ma te7ekmo 3ala 7ada, ta-ma yen7akam 3leykon. Ghfero, byenghafarelkon.</verse>
				<verse number="38">3tou, byen3atalkon: w-bi7ottoulkon bi-7erjkon kayl melyen, mlabbad, mahzouz w-tafe7, li2anno bel-kayl yalle 3am tkeyylo fih ra7 ykayyloukon."</verse>
				<verse number="39">W-2allon YASOU3 hal-matal: "bye2dar a3ma y2oud a3ma? Mish byou2a3o el-tnen sawa bel-joura?</verse>
				<verse number="40">Ma fi telmiz a3zam min m3allmo. Kell telmiz kammal 3elmo bikoun metl m3allmo.</verse>
				<verse number="41">Leysh 3am bitshouf el-2ashe bi-3ayn khayyak, w-ma bitshouf el-khashbe bi-3aynak?</verse>
				<verse number="42">W-keef bte2dar t2oul la-khayyak: "ya khayye, trekne talle3 el-2ashe min 3aynak, wel-khashbe yalle bi-3aynak enta mish sheyefa? Ya mnefi2, talle3 el-khashbe min 3aynak bel-awwal, 7atta te2dar te2sha3 mni7 w-hek bte2dar tsheel el-2ashe min 3ayn khayyak!</verse>
				<verse number="43">"El-shajra el-mni7a ma-bte7mol thamar 3atel, wel-shajra el-3atle ma bte7mol thamar mni7.</verse>
				<verse number="44">Kell shajra bidell 3leya thamara. Enta ma bto2tof min el-shawk teen, w-ma bto2tof min el-3ellay2 3enab.</verse>
				<verse number="45">El-2ensen el-sale7 min el-kanz el-sale7 bi-2albo byetla3 yalle houe sale7, wel-2ensen el-sherreer min el-kanz el-sherreer bi-2albo byetla3 kell shi sherreer, li2anno min fayd el-2alb bye7ke el-temm.</verse>
				<verse number="46">"Keef bit2ouloule: ya RAB, ya RAB, w-ma bta3emlo yalle 3am 2oulo?</verse>
				<verse number="47">Kell meen byeje la-3ande w-byesma3 kaleme w-bya3mil fih bshabbho</verse>
				<verse number="48">bi-rejjel 3ammar beyt, w-7afar w-ghamma2 w-7att el-ases 3al-sakhr. W-lamma taf el-nahr 3al-beyt, ma edr yza3ez3o li2anno aseso mateen.</verse>
				<verse number="49">Bass yalle byesma3 kaleme w-ma bya3mil fih, byeshbah rejjel 3ammar beyto 3al-trab bidoun ases, w-lamma taf 3le el-nahr, tehabbat el-beyt deghre, w-kenit wa2'3et hal-beyt 3azeeme."</verse>
			</chapter>
			<chapter number="7">
				<verse number="1">W-min ba3d ma 2al YASOU3 hal-kalem eddem el-nes, fet 3a-Kfarna7oum.</verse>
				<verse number="2">W-ken fi dabit 3endo khadim mareed ktir w-ra7 ymout, w-ken el-dabit y7ebbo ktir.</verse>
				<verse number="3">Lamma sem3 bi-YASOU3, ba3atlo kamm wa7ad min shyoukh el-Yahoud ta-yetolbo minno yeje yeshfe khadmo.</verse>
				<verse number="4">Ejo la-3and YASOU3, w-saro yetrajjouh: "hal-rejjel byest7e2 enno tse3do,</verse>
				<verse number="5">li2anno bi7ebb sha3bna, w-houe yalle 3ammarelna el-majma3."</verse>
				<verse number="6">Ra7 YASOU3 ma3on. W-lamma 2arrab min el-beyt ba3atlo el-dabit 7ada min as7abo ta-y2ouloulo: "ya Rab, ma tez3oj 7alak. Ana ma best7e2, ennak tfout ta7t sa2f beyte,</verse>
				<verse number="7">w-ma be3tebir nafse enno best7e2 eje la-3andak, bass 2oul kelme we7de w-khadme biso7.</verse>
				<verse number="8">Ana khadi3 la-solta, w-fi ta7t 2ide 3askar, b2oul la-hayda mshi, byemshe, w-la-haydak: ta3a, byeje, w-la-khadme: 3mol hek, bya3mil."</verse>
				<verse number="9">Lamma sem3 YASOU3 hal-kalem, t3ajjab minno w-ltafat sawb yalle le7'2ino w-2allon: "b7ebb 2elkon: ana ba3d ma sheft metl hal-imen 7atta bi-Isra2il!"</verse>
				<verse number="10">W-rej3o el-mab3outin min 2ebal el-dabit 3al-beyt, w-le2o el-khadim nshafa.</verse>
				<verse number="11">W-tene yawm ra7 YASOU3 3ala madine esma Nayeen, w-ma3o tlemizo w-nes ktir.</verse>
				<verse number="12">Lamma wossil 3ala beb el-madine, le2a mayyit ma7moul, houe el-2eben el-wa7eed la-emmo w-hiye armale. W-ken mrefa2a nes ktir min ahl el-madine.</verse>
				<verse number="13">W-lamma shefa el-RAB shef2 3leya w-2alla: "ma tebke!"</verse>
				<verse number="14">W-2arrab min el-tabout w-lamaso, we2fo yalle 7amleeno. 2al: "ya shab, ana 3am 2ellak, 2oum!"</verse>
				<verse number="15">2am 2a3ad el-mayyit w-sar ye7ke, w-sallamouh la emmo.</verse>
				<verse number="16">Saytar el-khawf 3al-kell, w-2alo henne w-3am bimajjdo ALLAH: "zahar nabe 3azeem baynetna, ALLAH staf2ad sha3bo!"</verse>
				<verse number="17">Ntashar el-khabar 3an YASOU3 bel-Yahoudiye kella w-bi-kell el-manate2 el-2aribe minna.</verse>
				<verse number="18">W-3eref You7anna min tlemizo kell hal-akhbar,</verse>
				<verse number="19">fa-ba3at tnen minnon la-3and el-RAB la-yes2alouh: "enta yalle baddo yeje, aw mnentor wa7ad tene?"</verse>
				<verse number="20">Ejo el-rejjelen la-3and YASOU3 w-2aloulo: "ba3atna You7anna el-ma3maden ta-nes2alak: eza enta yalle baddo yeje, aw mnentor wa7ad tene?"</verse>
				<verse number="21">Bi-haydik el-se3a shafa YASOU3 ktar min el-marda w-yalle fiyon arwe7 sherreera, w-ktar min el-3emyen khallehon ye2sha3o,</verse>
				<verse number="22">w-min ba3da 2al lal-telmizen: "rja3o w-khabbro You7anna bi-yalle sheftouh w-sme3touh: El-3emyen rej3o ye2sha3o, wel-3erj 3am yemsho, wel-bors ettaharo min barason, wel-torsh rej3o yesma3o, wel-mawta 3am bi2oumo, wel-fou2ara 3am yetbasharo.</verse>
				<verse number="23">W-niyyel yalle bidall m2ãman fiyye."</verse>
				<verse number="24">Lamma fallo tlemiz You7anna, 7eke YASOU3 lal-nes 3an You7anna, w-2al: "shou ro7to tshoufo bel-sa7ra? 2asabe 3am t'hezza el-ree7?</verse>
				<verse number="25">Aw shou ro7to tshoufo? Rejjel lebis tyeb ne3me? Bass yalle byelbso tyeb ne3me 2e3deen bel-2sour!</verse>
				<verse number="26">2ouloule: shou ro7to tshoufo? Nabe? Ana b2elkon enno You7anna aktar min nabe.</verse>
				<verse number="27">Houe yalle bi2oul 3anno el-kteb: ra7 eb3at rasoule eddemak, ta-y7adder el-tari2 eddemak.</verse>
				<verse number="28">B7ebb 2elkon: bayn yalle khallafouwon el-neswen, ma fi a3zam min You7anna, bass azghar wa7ad bi-malakout ALLAH a3zam minno.</verse>
				<verse number="29">W-kell yalle sem3o You7anna, 7atta yalle bilemmo el-darayib, 3tarafo bi-sod2 ALLAH, w-2eblo ma3moudiyyet You7anna.</verse>
				<verse number="30">Bass el-ferrisiyyin w-3oulama el-shari3a, rafado iradet ALLAH 3leyon, w-ma t3ammado 3ala 2ido."</verse>
				<verse number="31">W-2al el-RAB YASOU3: "bi-meen bshabbeh wled hal-jeel? Shou byeshbaho?</verse>
				<verse number="32">Byeshbaho wled 2e3deen bel-se7at 3am bi3ayyto la-ba3don w-y2oulo: zammarnelkon w-ma ra2asto, nadabnelkon w-ma bkito.</verse>
				<verse number="33">Eja You7anna ma byekol khebz wala byeshrab nbeed, 2elto 3anno: hayda sèkno shaytan!</verse>
				<verse number="34">W-eja 2eben el-2ensen byekol w-byeshrab, 2elto 3anno: hayda rejjel akkeel w-sakkeer w-sadee2 yalle bilemmo darayib wel-khatyeen.</verse>
				<verse number="35">Bass el-7ekme tbarrarit bi-kell wleda."</verse>
				<verse number="36">Wa7ad min el-ferrisiyyin 3azam YASOU3 3al-2akl, eja YASOU3 3a-beyt el-ferrise w-2a3ad 3al-meyde.</verse>
				<verse number="37">W-ken fi bel-madine mara khatye, w-3erfit enno YASOU3 3am yekol bi-beyt el-ferrise, ejet w-ma3a 2anninet 3otr,</verse>
				<verse number="38">w-we2fit khalfo 7add ejrey w-hiye 3am tebke, w-saret tballil ejrey bi-dmou3a, w-temsa7on bi-sha3ra, w-tbawesson, w-tedhanon bel-3otr.</verse>
				<verse number="39">W-lamma shef el-ferrise, yalle ken 3ezim, shou sar, 2al bi-2albo: "law ken hal-rejjel nabe, ken 3erf meen hiye hal-mara yalle 3am telemso w-shou 2ossita. Hayde mara khatye!"</verse>
				<verse number="40">2allo YASOU3: "ya Sem3an, badde ellak shi." 2allo Sem3an: "2oul, ya mou3allim."</verse>
				<verse number="41">2allo YASOU3: "ken fi rejjel mdayyen rejjelen: wa7ad 3atah khams miyyet dinar. Wel-tene khamseen dinar.</verse>
				<verse number="42">W-ma edro el-rejjelen youwfo dyounon, fa-3afehon minnon. Ayya wa7ad minnon ra7 y7ebbo aktar?"</verse>
				<verse number="43">Jewabo Sem3an: "be3te2id yalle 3afeh min el-aktar." 2allo YASOU3: "mazbout."</verse>
				<verse number="44">Ltafat sawb el-mara w-2al la-Sem3an: "sheyif hal-mara? Ana jeet 3ala beytak, w-ma sakabet may 3ala ejreyye bass hiye ghassaleton bi-dmou3a w-masa7eton bi-sha3ra.</verse>
				<verse number="45">Enta ma besetne, bass hiye, min wa2et ma fetit, w-hiye tbawwes ejreyye.</verse>
				<verse number="46">Enta ma dahanet rase bi-zeyt, bass hiye dahanet ejreyye bel-3otr.</verse>
				<verse number="47">Kermel hek b2ellak: nghafaret khatayaha el-ktire, li2anno 7abbit ktir. Bass yalle byenghafarlo alil, bikoun bi7ebb alil."</verse>
				<verse number="48">Min ba3da 2al lal-mara: "khatayake maghfoura!"</verse>
				<verse number="49">Saro yalle 2e3deen 3al-meyde yes2alo 7alon: "meen hayda 7atta yeghfor el-khataya?"</verse>
				<verse number="50">2al YASOU3 lal-mara: "imenik khallasik, rou7e bi-salem!"</verse>
			</chapter>
			<chapter number="8">
				<verse number="1">Min ba3da meshe YASOU3 bel-moudon w-bel-diya3, w-sar you3az w-ybasher bi-malakout ALLAH. W-ken 3am biref2ouh el-tlemiz el-tna3sh</verse>
				<verse number="2">Wel-neswen yalle shafehon min el-arwe7 el-sherreera wel-amrad, w-henne Maryam el-ma3roufe bel-Majdaliyye, w-ken dahar minna sab3 shyateen,</verse>
				<verse number="3">w-7anne mart Khouzi wakeel Hirodos, w-Sousanna, w-ktar ghayron keno yse3do YASOU3 min mesriyyeton.</verse>
				<verse number="4">W-2asadouh el-nes min kell madine, w-lamma tjamma3o nes ktir, 7ekehon bi-matal, w-2al:</verse>
				<verse number="5">"Ra7 el-mzeri3 ta-yezra3. Houe w-3am yezra3, fi kamm 7abbe wa2a3o 3ala 7affit el-tari2, da3aso 3leyon el-nes w-ejo el-3safeer w-akalouwon.</verse>
				<verse number="6">W-ghayron wa2a3o 3ala ard 7ajar, w-lamma farrakho yebso li2anno na2eson rtoube.</verse>
				<verse number="7">W-wa2a3 ghayron bel-shawk, toli3 el-shawk ma3on w-khana2on.</verse>
				<verse number="8">W-ghayron wa2a3 bi-ard taybe, farrakho w-athmaro, miyye bel-miyye." W-2al YASOU3 bi-sawt 3ale: "yalle 3endo dinen, khallih yesma3!"</verse>
				<verse number="9">W-sa2alouh tlemizo shou bye3ne hal-matal,</verse>
				<verse number="10">jewabon: "ento n3atalkon ta3erfo asrar malakout ALLAH. Bass el-be2yin, be7kyon bel-amtel: 7atta eza ettalla3o ma yshoufo, w-eza sem3o ma yefhamo.</verse>
				<verse number="11">"Hayda houe maghza el-matal: el-zar3 houe kalem ALLAH:</verse>
				<verse number="12">yalle wa2a3 3a-7affit el-tari2 henne yalle byesma3o kalem ALLAH, byeje el-sherreer w-byesro2 yalle nzara3 bi-2albon 7atta ma ykhalliyon y2ãmno w-yle2o el-khalãs.</verse>
				<verse number="13">Yalle wa2a3 bi-ard 7ajar henne yalle byesma3o kalem ALLAH w-bye2balouh fer7anin, bass li2anno ma elon 2asl, bi2ãmno la-wa2et 2asir, w-wa2et el-tajribe byertaddo.</verse>
				<verse number="14">Yalle wa2a3 bayn el-shawk henne yalle byesma3o kalem ALLAH, bass hmoum el-dene w-khayrata w-malazzeta byekhen2o kalem ALLAH fiyon, w-ma bye7emlo thamar nadej.</verse>
				<verse number="15">W-yalle wa2a3 bel-ard el-taybe, henne yalle byesma3o kalem ALLAH w-bye7fazouh bi-2alb tayyib sale7, w-byethemro bi-thabeton.</verse>
				<verse number="16">Ma-fi 7ada bidawwe srej w-bighattih bi-wa3a aw bi7otto ta7t el-takht, bel-3aks bi7otto bi-matra7 3ale ta-yalle feytin ydawwe 3leyon.</verse>
				<verse number="17">Ma fi shi makhfe ella ma ra7 ybayyin, w-ma fi shi serr ella ra7 yen3araf.</verse>
				<verse number="18">Ntebho keef btesma3o kalem ALLAH, li2anno yalle ma3o shi, byen3atalo ta-yzeed, w-yalle ma ma3o shi, byekhdoulo 7atta yalle mfakkar enno houe elo."</verse>
				<verse number="19">W-eja la-3and YASOU3 emmo w-ekhewto, bass ma edro yousalo li2anno ken fi ktir nes.</verse>
				<verse number="20">2aloulo el-nes: "emmak w-ekhewtak we2fin barra baddoun yshoufouk."</verse>
				<verse number="21">Jewabon: "emme w-ekhewte henne yalle byesma3o kalem ALLAH w-bya3emlo fih."</verse>
				<verse number="22">Bi-yawm min el-iyem rekb YASOU3 shakhtoura houe w-tlemizo, w-2allon: "ta3o no2ta3 3al-shatt el-tene lal-bou7ayra." 3emlo metl ma 2allon.</verse>
				<verse number="23">Henne w-meshyin nem YASOU3. Habbet 3asfe 3al-bou7ayra, la-daraje kenit el-may ra7 tmalle el-shakhtoura, w-saro bi-khatar.</verse>
				<verse number="24">2arrabo el-tlemiz min YASOU3 w-wa3ouh w-2aloulo: "ya mou3allim, ya mou3allim! Ra7 nmout!" 2am w-haddad el-ree7 wel-mawj, w-hedyit el-3asfe w-sar fi houdou2.</verse>
				<verse number="25">2allon YASOU3: "wayn imenkon?" khafo w-t3ajjabo, w-2alo la-ba3don: "meen bikoun hayda ta-el-ree7 wel-mawj bitee3ouh."</verse>
				<verse number="26">W-woslo sawb el-Jarasiyyin, m2abeel shatt el-Jaleel.</verse>
				<verse number="27">W-lamma nezl YASOU3 3al-yebse sta2balo rejjel min el-madine fiyo shyateen, w-ken sarlo zamen mish lebis tyeb, w-ma byeskon bi-beyt, ken 3ayish bel-ma2aber.</verse>
				<verse number="28">W-lamma shef YASOU3, sarakh w-kabb 7alo 3a-ejrey w-sarakh bi-sawt 3ale: "shou elak 3leyye, ya YASOU3 2eben ALLAH! Dakhilak ma t3azzebne."</verse>
				<verse number="29">2al hek li2anno YASOU3 2amar rou7 el-sharr enno tedhar min el-rejjel. W-ken bi-ktir min el-aw2at tsayter rou7 el-sharr 3le, w-keno el-nes yjarrabo yerebtouh bel-jnazeer. Bass ken ykasseron, w-yekhdo el-shaytan 3al-barriye.</verse>
				<verse number="30">Sa2alo YASOU3: "shou esmak?" jewab: "jeysh", li2anno el-shyateen yalle fih keno ktar.</verse>
				<verse number="31">Se3eta trajjouh la-YASOU3 enno ma ye2meron yrou7o 3al-houwwe.</verse>
				<verse number="32">W-ken fi honik atee3 kbir min el-khnezir 3am yer3a 3al-jabal, talabo minno enno yesma7lon yeskno bel-khnezir, fa-sama7lon.</verse>
				<verse number="33">Daharo el-shyateen min el-rejjel w-feto bel-khnezir, w-hajam el-atee3 kello 3al-bou7ayra w-gheri2 bel-may.</verse>
				<verse number="34">W-lamma shefo el-re3yen yalle sar, harabo w-nasharo el-khabar bel-madine wel-diya3.</verse>
				<verse number="35">W-tel3o el-nes ta-yshoufo yalle sar. Ejo la-3and YASOU3, w-le2o el-rejjel yalle daharo minno el-shyateen 2e3id 3a-ejren YASOU3, lebis tyebo, w-3a2lo tabi3e, fa-khafo ktir.</verse>
				<verse number="36">W-khabbarouwon el-shouhoud keef shafeh YASOU3,</verse>
				<verse number="37">fa-talabo minno kell ahele el-Jarasiyyin enno yba3ed 3annon, li2anno keno khayfin ktir. W-rekb el-shakhtoura w-fall min honik.</verse>
				<verse number="38">Bass el-rejjel yalle daharo minno el-shyateen, trajja YASOU3 yekhdo ma3o. Bass YASOU3 ba3ato, w-2allo:</verse>
				<verse number="39">"Rja3 3ala beytak w-khabbir bi-yalle 3emlo ALLAH elak." Ra7 el-rejjel w-sar ynede bel-madine kella bi-yalle 3emello yeh YASOU3.</verse>
				<verse number="40">W-lamma reje3 YASOU3 ra7abo fih el-nes li2anno keno kellon natrino.</verse>
				<verse number="41">W-eja la-3ando rejjel esmo Yayros, w-houe ra2is el-majma3, w-kabb 7alo 3end ejren YASOU3 w-trajjeh yfout 3a-beyto,</verse>
				<verse number="42">li2anno 3endo benet wa7eede 3omra te2riban tna3sh, kenit ra7 tmout. Houe w-raye7, ltaffo el-nes 7awlo.</verse>
				<verse number="43">W-ken fi honik mara sarla tna3shar sene 3enda nazeef damm. Sarafit kell shi btemelko 3al-7ekama, w-ma edr 7ada enno yeshfiya.</verse>
				<verse number="44">2arrabit min khalf YASOU3 w-lamaset taraf tawbo, w-deghre n2ata3 nazeef el-damm.</verse>
				<verse number="45">2al YASOU3: "meen lamasne?" nakaro kellon, w-2al Boutros: "ya mou3allim, el-nes kella m7awtinak w-3am yezerkouk w-3am tes2al meen lamasak?"</verse>
				<verse number="46">2al YASOU3: "fi 7ada lamasne, li2anno 7asseyt bi-2ouwwe tol3it minne."</verse>
				<verse number="47">W-lamma shefit el-mara enna nkashafit 3ala YASOU3, ejet hiye w-3am terjof w-raka3et 3ala ejrey w-khabbareto eddem kell el-nes leysh lamaseto w-keef nshafet deghre.</verse>
				<verse number="48">2alla: "ya bente, imenik khallasik, rou7e bi-salem."</verse>
				<verse number="49">Bi-hal-wa2et, houe w-3am ye7ke, eja 7ada min 3end ra2is el-majma3 w-2al: "metit bentak, ma fi de3e t3azzib el-mou3allim."</verse>
				<verse number="50">Sem3 YASOU3, w-2al la-Yayros: "ma tkhaf! Byekfe ennak t2ãmen, ta-teshfa bentak."</verse>
				<verse number="51">W-lamma wossil 3al-beyt, mana3 el-nes yfouto, ma 3ada Boutros w-You7anna w-Ya3koub w-bayy el-sabiye w-emma.</verse>
				<verse number="52">W-keno el-nes 3am yebko w-yenedbo el-sabiye. 2allon: "ma tebko, ma metit, bitkoun neyme."</verse>
				<verse number="53">De7ko 3le, li2anno keno 3arfin enna metit.</verse>
				<verse number="54">Bass akhad 2id el-sabiye w-2alla bi-sawt 3ale. "ya sabiye, 2oume!"</verse>
				<verse number="55">W-rej3etla rou7a w-2amet deghre, w-2amar YASOU3 ennon ya3touwa ta-tekol.</verse>
				<verse number="56">T3ajjabo ahla, w-wassahon enno ma ykhabro 7ada bi-yalle sar.</verse>
			</chapter>
			<chapter number="9">
				<verse number="1">W-da3a YASOU3 tlemizo el-tna3sh w-3atahon soultan 3ala kell el-shyateen w-edra 3ala shife2 el-amrad,</verse>
				<verse number="2">min ba3da ba3aton la-ybashro bi-malakout ALLAH w-yeshfo el-marda.</verse>
				<verse number="3">W-2allon: "ma tekhdo ma3kon shi bel-tari2: la-3asa, wala kis, wala khebz, wala masare, ma ykoun la-7ada minkon tawben.</verse>
				<verse number="4">Wa2et yalle bitfouto 3ala beyt, khallikon fih la-wa2et ma badkon tfello.</verse>
				<verse number="5">W-kell madine ma bye2balkon ahla, tla3o minna w-nfedo el-ghabra 3an ejreykon shahede 3leyon."</verse>
				<verse number="6">Ra7o el-tlemiz w-meshyo bel-diya3, w-saro ybashro w-yeshfo el-marda bi-kell el-matare7.</verse>
				<verse number="7">W-sem3 el-wele Hirodos bi-kell shi ken 3am bisir, w-t7ayyar li2anno fi nes keno 3am bi2oulo: "You7anna 2am min el-mawt",</verse>
				<verse number="8">w-fi nes 2alo: "Eliyya zahar!" w-ghayron 2alo: "nabe min el-anbiya el-2dem 2am."</verse>
				<verse number="9">Bass Hirodos 2al: "You7anna ana 2ata3tello raso. Meen hayda yalle besma3 3anno metl hal-akhbar?" W-ken 3am yetlob enno yshoufo.</verse>
				<verse number="10">W-lamma rej3o el-rousl khabbaro YASOU3 bi-kell shi 3emlouh, w-akhadon w-ra7 fiyon la-wa7don 3a-madine esma Beyt Sayda.</verse>
				<verse number="11">W-3erfo el-nes fa-le7'2ouh, sta2balon w-7ekehon 3an malakout ALLAH, w-shafa yalle keno bi-7aje yeshfiyon.</verse>
				<verse number="12">W-ken ballash yekhlas el-nhar, 2arrabo tlemizo el-tna3sh minno w-2aloulo: "b3at hal-nes min hon la-yrou7o 3ala el-diya3 wel-mazeri3 el-2aribe, 7atta ynemo fiya w-yle2o la-elon 2akl, li2anna ne7na bi-matra7 b3id."</verse>
				<verse number="13">2allon YASOU3: "3touwon ento shi yeklouh." 2alo: "ma 3enna hon ella khams tereghfe w-samakten, ella eza re7na w-shtarayna 2akl la-kell hal-nes."</verse>
				<verse number="14">W-keno shi khams-talef rejjel. 2al la-tlemizo: "2a3douwon fwej fwej, kell khamseen ma3 ba3d."</verse>
				<verse number="15">2a3adouwon kellon metl ma 2allon.</verse>
				<verse number="16">Akhad el-khams tereghfe wel-samakten w-rafa3 3youno sawb el-sama w-berak w-kasar el-khebz w-3ata tlemizo, wel-tlemiz 3ato el-nes.</verse>
				<verse number="17">W-akalo kellon 7atta sheb3o, w-jama3o el-tlemiz tna3shar salle min el-khebz yalle faddal.</verse>
				<verse number="18">W-ken YASOU3 marra 3am bisalle wa7do wel-tlemiz ma3o, sa2alon. "meen ana bennesbe lal-nes?"</verse>
				<verse number="19">Jewabouh: "You7anna el-ma3maden." W-fi nes bi2oulo: "Eliyya." W-ghayron: "nabe min el-anbiya el-2dem 2am."</verse>
				<verse number="20">2allon YASOU3: "w-meen ana, bi-ra2eykon ento?" Jewabo Boutros: "enta el-MASI7 el-Ileh!"</verse>
				<verse number="21">W-2amaron bi-nabra 2assye enno ma y2oulo hal-shi la-7ada.</verse>
				<verse number="22">2al YASOU3 la-tlemizo: "lezim 2eben el-2ensen yet2allam ktir, w-yerefdouh el-shyoukh w-rou2asa el-kahane w-mou3allimi el-shari3a, w-yen2atal w-telit yawm ra7 y2oum min el-mawt."</verse>
				<verse number="23">W-2al lal-nes kellon: "yalle baddo yel7a2ne, baddo yenkor nafso w-ye7mol salibo kell yawm w-yel7a2ne.</verse>
				<verse number="24">W-yalle baddo ykhallis nafso ra7 yekhsara, w-yalle ra7 yekhsar 7ayeto kermele, ra7 ykhallisa.</verse>
				<verse number="25">Shou byestafeed el-2ensen eza reb7 el-3alam kello w-khesr nafso?</verse>
				<verse number="26">W-yalle byeste7e fiye w-bi-kaleme, byeste7e fih 2eben el-2ensen lamma ra7 yeje bi-majdo w-majd el-Ãb wel-maleyke el-2eddissin.</verse>
				<verse number="27">B2elkon el-7a2i2a: min bayn el-mawjoudin hon fi askhas ma ra7 ydou2o el-mawt 7atta yshoufo malakout ALLAH."</verse>
				<verse number="28">W-min ba3d hal-kalem bi-shi tmen tiyyem, akhad YASOU3 Boutros w-You7anna w-Ya3koub w-toli3 3al-jabal ta-ysalle.</verse>
				<verse number="29">Houe w-3am bisalle, tghayyar wejjo w-saret tyebo bayda 3am bitlamme3.</verse>
				<verse number="30">W-byejo rejjelen w-bye7ko YASOU3, w-henne Moussa w-Eliyya,</verse>
				<verse number="31">w-zaharo bi-majd samewe w-saro ye7ko 3an mawto yalle ken lezim ysir bi-Ourashalim.</verse>
				<verse number="32">Boutros w-rfe2o el-tnen, ma3 enno te2lo 3younon min el-na3as dallo sohranin w-shefo majdo wel-rejjelen el-we2fin ma3o.</verse>
				<verse number="33">Bass ejo el-rejjelen baddon yfello, 2allo Boutros: "ya mou3allim, shou 7elo nkoun hon: khallina na3mil hon tlet khiyam: we7de elak w-we7de la-Moussa w-we7de la-Eliyya." W-keno mish 3arfin shou 3am bi2oulo.</verse>
				<verse number="34">Bi-hal wa2et, w-ken Boutros ba3do 3am ye7ke, ejet ghayme w-ghatteton, w-khafo el-tlemiz lamma saro bi-2alb el-ghayme.</verse>
				<verse number="35">W-nsama3 sawt min el-ghayme: "hayda houe 2ebne yalle na'2eyto, sma3oulo!"</verse>
				<verse number="36">Min ba3d ma sem3o el-sawt, shefo YASOU3 wa7do. Sakato w-ma khabbaro 7ada bi-shi min yalle shefouh.</verse>
				<verse number="37">Tene nhar nezlo min el-Jabal, w-sta2balouh nes kbir.</verse>
				<verse number="38">W-sarakh rejjel min bayn el-nes: "ya mou3allim, dakhilak ettalla3 bi-2ebne, hayda 2ebne el-wa7eed,</verse>
				<verse number="39">fiyo rou7 sharr byeje 3le, w-faj2a byesrokh w-bidall y3azzbo ta ysir yerghe, w-ma byeterko ella min ba3d ma yraderdo.</verse>
				<verse number="40">Talabit min tlemizak enno yse3doune, ma edro."</verse>
				<verse number="41">Jewab YASOU3: "ya hal-jeel el-kefir yalle ma bi2ãmen! La-aymata ra7 eb2a ma3kon? W-et7ammalkon?" Ba3den 2al lal-rejjel: "2arreb 2ebnak la-hon!"</verse>
				<verse number="42">W-lamma ken el-sabe 3am bi2arreb min YASOU3, kabbo el-shaytan 3al-ard w-sar y3azzbo. Haddad YASOU3 rou7 el-sharr, w-shafa el-sabe w-sallamo la-bayyo. W-t3ajjabo el-mawjoudin kellon min edrit ALLAH el-3azeeme.</verse>
				<verse number="43">W-lamma keno kellon met3ajbin min yalle 3emlo YASOU3, 2al la-tlemizo:</verse>
				<verse number="44">"Sma3o mni7 yalle 3am 2elkon yeh. Ra7 yetsallam 2eben el-2ensen la-2iden el-nes."</verse>
				<verse number="45">Ma fehmo el-tlemiz hal-kalem w-ken ma7joub 3annon enno yefhamo, w-khafo enno yes2alouh.</verse>
				<verse number="46">Saro yetjedalo meen houe el-a3zam bayneton.</verse>
				<verse number="47">W-3eref YASOU3 shou fi bi-2loubon, akhad bi-2id tofl w-7atto 7addo,</verse>
				<verse number="48">w-2allon: "yalle bye2bal hal-tofl bi-esme bikoun 2ebelne. W-yalle 2ebelne bye2bal yalle ba3atne, li2anno azghar wa7ad fikon houe a3zamkon."</verse>
				<verse number="49">2al You7anna: "ya mou3allim, shefna rejjel 3am yesh7at el-shyateen bi-esmak w-mana3neh, li2anno manno min jame3tak."</verse>
				<verse number="50">2allo YASOU3: "ma temna3ouh, li2anno yalle ma bikoun doddkon houe ma3kon."</verse>
				<verse number="51">W-lamma eja el-wa2et yalle byenrafa3 fih YASOU3 3al-sama, 2arrar yrou7 3ala Ourashalim.</verse>
				<verse number="52">W-ba3at rousl eddemo, ra7o w-feto 3ala day3a semiriye la-y7adroulo beyt.</verse>
				<verse number="53">Rafado ahele el-day3a enno ye2balouh li2anno ken rayi7 3ala Ourashalim.</verse>
				<verse number="54">W-lamma shefo tlemizo Ya3koub w-You7anna hal-shi 2aloulo: "ya Rab, baddak ne2mor el-nar tenzal min el-sama w-tekelon?"</verse>
				<verse number="55">Ettalla3 fiyon YASOU3 w-wabbakhon,</verse>
				<verse number="56">fa-meshyo 3ala day3a tenye.</verse>
				<verse number="57">W-baynama henne meshyin, 2allo rejjel 3al-tari2: "ya Rab, ana badde el7a2ak matra7 ma-bitrou7."</verse>
				<verse number="58">Jewabo YASOU3: "el-wewiyye 3endon byout, w-3safeer el-sama 3shoush, bass 2eben el-2ensen, ma 3endo matra7 yesnod raso."</verse>
				<verse number="59">W-2al YASOU3 la-rejjel tene: "l7a2ne!" Jewabo el-rejjel: "ya Rab trekne rou7 edfon bayye bel-awwal."</verse>
				<verse number="60">2allo YASOU3: "trok el-mawta yedfno mawtehon. Bass enta, rou7 w-basher bi-malakout ALLAH."</verse>
				<verse number="61">W-2allo wa7ad tene: "bel7a2ak ya Rab, bass khalline bel-awwal waddi3 ahle."</verse>
				<verse number="62">2allo YASOU3: "kell wa7ad bi7ott 2ido 3a-sekkit el-fle7a w-byeltefit la-wara, ma byeslo7 ykoun la-malakout ALLAH."</verse>
			</chapter>
			<chapter number="10">
				<verse number="1">Min ba3da 3ayyan el-RAB YASOU3 tneyna-w-sab3een telmiz ghayr hawdik, w-ba3aton tnen tnen ta-yesba2ouh 3a-kell madine aw day3a 2arrar enno yrou7 3leya.</verse>
				<verse number="2">W-2allon: "fi zar3 ktir baddo 2atf, bass el-3emmel 2lel. Sallo la-RAB el-zar3 ta-yeb3at 3emmel yo7osdoulo.</verse>
				<verse number="3">Rou7o, ana be3etkon metl el-khwerif bayn el-dyeb.</verse>
				<verse number="4">Ma te7emlo kees, wala zouwwede, wala sobbat, wala tsallmo 3ala 7ada bel-tari2.</verse>
				<verse number="5">El-beyt yalle bitfouto 3le, 2oulo awwal shi: el-salem 3a-hal-beyt.</verse>
				<verse number="6">W-eza ken fi honik 2eben salem, salemkon bi7ell fih, wa-ella byerja3 el-salem elkon.</verse>
				<verse number="7">23edo bi-hal-beyt, kelo w-shrabo min yalle 3endon yeh, li2anno el-fe3il byest7e2 ejerto, w-ma tene2lo min beyt la-beyt.</verse>
				<verse number="8">El-madine yalle bitfouto 3leya w-ahla bye2baloukon, kelo min yalle bi2admoulkon yeh.</verse>
				<verse number="9">Shfou mardahon w-2oulo: malakout ALLAH 2arrab.</verse>
				<verse number="10">Wel-madine yalle bitfouto 3leya w-ahla ma bye2baloukon, tla3o 3ala tor2ata w-2oulo:</verse>
				<verse number="11">7atta el-ghabra yalle 3el2a bi-ejreyna min madinetkon mnenfeda. Bass 3rafo enno malakout ALLAH 2arrab.</verse>
				<verse number="12">B7ebb 2elkon: Sour w-Sayda ra7 ykoun massiron bi-yawm el-deynoune ar7am min massir hal-madine.</verse>
				<verse number="13">2al YASOU3: "ya weylik ya Kourazin! Ya weylik ya Beyt-Sayda! Law el-3ajeyeb yalle saro 3endkon, ysiro bi Sour w-Sayda, keno ahla tebo min zamen w-lebso el-mes7 w-2a3ado 3al-rmed.</verse>
				<verse number="14">Bass Sour w-Sayda ra7 ykoun massiron bi-yawm el-deynoune ar7am minkon.</verse>
				<verse number="15">W-ente ya Kfarna7oum, baddik tousale bel-2ouwwe 3al-sama? Ra7 tou2a3e 3a-jhannam."</verse>
				<verse number="16">W-2al YASOU3 la-tlemizo: "yalle byesma3elkon byesma3le. W-yalle rafadkon rafadne, w-yalle rafadne rafad yalle ba3atne."</verse>
				<verse number="17">W-rej3o el-tneyna-w-sab3een rasoul mabsoutin w-2alo la-YASOU3: "ya RAB, 7atta el-shyateen khada3oulna bi-esmak."</verse>
				<verse number="18">2allon: "ana kent sheyif el-shaytan we2i3 min el-sama metl el-bar2.</verse>
				<verse number="19">3titkon soultan ted3aso el-7ayyet wel-3a2areb w-kell 2ouwwe lal-3adouw, bidoun ma yserelkon shi.</verse>
				<verse number="20">Bass ma tefra7o bi-enno el-arwe7 3am yokhda3oulkon, bel-3aks, fra7o bi-enno asamikon maktoube bel-sama."</verse>
				<verse number="21">W-bi-haydik el-se3a feri7 YASOU3 bel-ROU7 el-2ODOS, w-2al: "bishekrak ya Bayye, ya RAB el-sama wel-ard, li2annak khfit hal-eshya 3an ahl el-7ekme wel-azkiya, w-bayyanta lal-zghar. Eh, ya bayye, enta hek baddak.</verse>
				<verse number="22">Bayye sallamne kell shi. Ma 7ada bya3rif meen bikoun el-2eben ella el-ãb, wala meen bikoun el-ãb ella el-2eben w-yalle baddo el-2eben enno yenkashaf la-elo."</verse>
				<verse number="23">W-ltafat sawb tlemizo, w-2allon minnon elo: "niyyel yalle bi-shouf yalle ento 3am bitshoufouh!</verse>
				<verse number="24">B7ebb 2elkon: ktar min el-anbiya wel-moulouk tmanno yshoufo yalle ento 3am bitshoufouh w-ma shefouh, w-enno yesma3o yalle ento 3am tesma3ouh w-ma sem3ouh."</verse>
				<verse number="25">W-2am wa7ad min 3oulama el-shari3a, w-2al la-YASOU3 ta-ye7erjo: "ya mou3allim, shou badde a3mil ta-ourat el-7ayet el-abadiyye?"</verse>
				<verse number="26">Jewabo YASOU3: "shou bit2oul el-shari3a? W-keef btefhama?"</verse>
				<verse number="27">2al el-rejjel: "7ebb el-RAB Ilehak min kell 2albak, w-min kell nafsak, w-min kell 2ouwwtak, w-min kell fekrak, w-7ebb 2aribak metl ma bit7ebb 7alak."</verse>
				<verse number="28">2allo YASOU3: "jawebak mazbout. 3mol hal-shi bitle2e el-7ayet."</verse>
				<verse number="29">Bass mou3allim el-shari3a sar baddo ybarrir 7alo, 2al la-YASOU3: "w-meen houe 2aribe?"</verse>
				<verse number="30">Jewabo YASOU3: "ken fi rejjel nezil min Ourashalim la-Ari7a, wa2a3 bayn 2iden lsous, shalla7ouh tyebo w-darabouh, w-min ba3da tarakouh bayn mayyit w-3ayish.</verse>
				<verse number="31">W-se2abet enno meri2 kehen nezil min haydik el-tari2, lamma shefo bay3ad 3anno w-kaffa tari2o.</verse>
				<verse number="32">W-nafs el-shi sar ma3 wa7ad lawi, eja w-shef el-rejjel bay3ad 3anno w-meshe bi-tari2o.</verse>
				<verse number="33">Bass ken fi Semiri msefar mara2 min honik, w-lamma shefo shef2 3le.</verse>
				<verse number="34">2arrab minno w-sakab zeyt w-nbeed 3ala jrou7ato, w-7emlo 3ala 7maro w-jebo 3ala hotel w-htamm fih.</verse>
				<verse number="35">W-tene nhar talla3 el-Semiri dinaren, w-dafa3on la-sa7ib el-hotel w-2allo: htamm fih, w-shou ma sarafet zyede breddellak yehon wa2et berja3.</verse>
				<verse number="36">Ayya wa7ad min hal-tlete ken bi-ra2yak 2arib yalle wa2a3 bi-2iden el-lsous?"</verse>
				<verse number="37">Jewabo mou3allim el-shari3a: "yalle ra7amo." 2allo YASOU3: "rou7 w-3mol enta metlo."</verse>
				<verse number="38">W-henne w-meshyin, fet YASOU3 day3a, w-sta2baleto bi-beyta mara esma Marta.</verse>
				<verse number="39">W-ken 3enda ekht esma Maryam, 2a3adet 3end ejren el-RAB YASOU3 ta-tesma3 kalemo.</verse>
				<verse number="40">W-kenit Marta mashghoule bel-khedme wel-diyafe, ejet w-2alet la-YASOU3: "ya RAB, mish sheyif enno ekhte terketne ekhdom wa7de? 2ella tse3edne!"</verse>
				<verse number="41">Jewaba el-RAB: "Marta, Marta, ente 3am tehtamme w-te3ej2e 7alik bi-eshya ktire,</verse>
				<verse number="42">ma3 enno el-matloub shaghle we7de. Maryam na'2et el-shi el-afdal, w-ma 7ada ra7 yekhdo minna."</verse>
			</chapter>
			<chapter number="11">
				<verse number="1">W-ken YASOU3 3am bisalle bi-matra7 min el-matare7, w-lamma khallas el-sala 2allo wa7ad min tlemizo: "ya RAB, 3allemna nsalle, metl ma 3allam You7anna tlemizo."</verse>
				<verse number="2">2allon YASOU3: "wa2et yalle bitsallo 2oulo: ya Bayyna, khalle esmak yet2addas w-malakoutak yeje</verse>
				<verse number="3">3tina khebzna el-yawme</verse>
				<verse number="4">w-seme7na 3an khatayana, metl ma ne7na mnsemi7 la-kell yalle byeghlato ma3na. W-ma tkhallina nou2a3 bel-tajribe",</verse>
				<verse number="5">min ba3da 2allon YASOU3: "meen minkon 3endo sadee2 w-birou7 la-3ando bi-noss el-leyl, w-bi2ello: ya sadee2e, 3irne tlet tereghfe,</verse>
				<verse number="6">li2anno 3ende sadee2 eja min el-safar w-ma 3ende khebz ta-2addemlo,</verse>
				<verse number="7">bijewbo sadee2o min jouwwa: ma tez3ejne! El-beb msakkar, wlede ma3e bel-farshe, ma be2dar 2oum ta-a3tik.</verse>
				<verse number="8">B7ebb 2elkon: eza ma 2am w-3atah li2anno sadee2o, lezim y2oum ya3tih kell shi 3ayzo ta-y7ell 3anno.</verse>
				<verse number="9">Kermel hek b2elkon: tlobo w-ra7 ya3toukon, fattsho w-ra7 bitle2o, de'2o el-beb w-ra7 yefta7oulkon.</verse>
				<verse number="10">Yalle byetlob bya3touh, w-yalle bifattesh bile2e, w-yalle bide2 el-beb byefta7oulo.</verse>
				<verse number="11">Aya bayy eza talab minno 2ebno samke bya3tih 7ayye?</verse>
				<verse number="12">Aw talab minno bayda bya3tih 3a2rab?</verse>
				<verse number="13">Eza kento ento el-ashrar bta3erfo keef tse3do wledkon, keef bel-a7ra bayykon el-samewe yalle bya3te el-ROU7 el-2ODOS la-yalle byetolbouh?"</verse>
				<verse number="14">W-ken 3am yesh7at shaytan akhras. W-lamma dahar el-shaytan 7eke el-rejjel, w-t3ajjabo el-nes.</verse>
				<verse number="15">Bass fi minnon 2alo: "3am yesh7at el-shyateen bi-2ouwwet Ba3lzaboul rayyes el-shyateen."</verse>
				<verse number="16">W-fi ghayron talabo 3ajibe min el-sama ta-yjarbouh.</verse>
				<verse number="17">3eref YASOU3 afkaron, w-2allon: "kell mamlake bten2osem 3a-7ala btekhrab w-bisiro byouta yehbto 3a-ba3don.</verse>
				<verse number="18">W-eza n2asam el-shaytan, keef btesmod mamlakto? 3am bit2oulo enno bi-Ba3lzaboul 3am besh7at el-shyateen,</verse>
				<verse number="19">eza kent bi-2ouwwet Ba3lzaboul besh7at el-shyateen, wledkon bi-2ouwwet meen 3am yesh7atouh? Kermel hek wledkon ra7 ye7kmo 3leykon.</verse>
				<verse number="20">Bass eza ana 3am esh7at el-shyateen bi-esba3 ALLAH, bikoun malakout ALLAH sar baynetkon.</verse>
				<verse number="21">Lamma bye7ros el-rejjel el-2awe el-msalla7 beyto bitkoun amwelo bi-amen.</verse>
				<verse number="22">Bass eza hejam 3le rejjel a2wa minno w-ghalabo, ra7 yekhod minno sle7o yalle ken mettekil 3le w-ywazzi3 el-ghaneyem.</verse>
				<verse number="23">Yalle ma bikoun ma3e houe dodde, w-yalle ma byejma3 ma3e bikoun 3am bifarri2.</verse>
				<verse number="24">2al YASOU3: "Eza dahar rou7 el-sharr min 2ensen, birou7 yfattesh 3al-ra7a. Wa2et yalle ma bile2iya bi2oul: ra7 erja3 3ala beyte yalle daharet minno.</verse>
				<verse number="25">Byerja3 w-bile2ih mkannas w-mrattab.</verse>
				<verse number="26">Birou7 w-bijeeb ma3o sab3 arwe7 al3an minno, bifouto bi-hal-2ensen, w-bitkoun 7alto aswa2 min el-awwal."</verse>
				<verse number="27">Houe w-3am ye7ke, sarakhet mara min bayn el-nes w-2aletlo: "niyyel el-mara yalle walladetak w-radda3etak."</verse>
				<verse number="28">2al YASOU3: "niyyel yalle byesma3 kalem ALLAH w-bya3mil fih."</verse>
				<verse number="29">W-tjamma3o el-nes 7awl YASOU3, sar y2ellon: "hayda el-jeel jeel 3atel 3am bitaleb bi-3ajibe, w-ma ra7 yen3atalo ella 3alemet Younen el-nabe.</verse>
				<verse number="30">W-metl ma ken Younen 3aleme la-ahl Ninawa, hek kamen ra7 ykoun 2eben el-2ensen 3aleme la-hal-jeel.</verse>
				<verse number="31">Maliket el-jnoub ra7 t2oum yawm el-deynoune ma3 hal-jeel w-te7kom 3le, li2anna ejet min ekher el-dene ta-tesma3 7ekmet Sulayman, w-hon fi a3zam min Sulayman.</verse>
				<verse number="32">W-ahl Ninawa, yawm el-deynoune, ra7 y2oumo ma3 hal-jeel w-ye7kmo 3le, li2annon tebo lamma anzaron Younen, w-hon fi a3zam min Younen!</verse>
				<verse number="33">"Ma byetdawwa srej w-byen7att ta7t el-mekyel aw bi-matra7 mkhabba, bel-3aks byen7att bi-matra7 3ale 7atta yalle feytin yshoufo el-daw.</verse>
				<verse number="34">El-3ayn srej el-jesm. Eza kenit 3aynak bi-7ale mni7a, bikoun jesmak kello mnawwir. W-eza 3aynak kenit mareeda, jesmek bikoun kello m3attim.</verse>
				<verse number="35">Ntebeh, ma ysir el-nour yalle fik 3atme.</verse>
				<verse number="36">Eza ken jesmak kello mnawwir, w-ma fiyo abadan 3atme, bikoun kello sawa mnawwir, metl wa2et bikoun el-srej mnawwir 3lek."</verse>
				<verse number="37">Houe w-3am ye7ke, 3azamo wa7ad min el-ferrisiyyin 3al-ghada la-3ando. Fet 3a-beyto w-2a3ad 3al-2akl.</verse>
				<verse number="38">T3ajjab el-ferrise lamma shef YASOU3 3am ye2'3od bidoun ma yghassel 2idey abl el-ghada.</verse>
				<verse number="39">2allo el-RAB YASOU3: "ento ya ferrisiyyin bitnaddfo el-kes wel-sa7n min barra, w-ento min jouwwa melyenin tama3 w-khabsane.</verse>
				<verse number="40">Ya aghbiya, hayda yalle 3eml el-zaher, mish houe yalle 3eml el-dekhil kamen?</verse>
				<verse number="41">3tou el-fou2ara min yalle bi-kesetkon w-s7ounkon, bisir kell shi elkon ndeef.</verse>
				<verse number="42">Bass ya weylkon, ya ferrisiyyin! Btedfa3o daribet el-na3na3 wel-za3tar w-be2e el-mazrou3at, w-btehemlo el-3adl w-ma7abbet ALLAH. W-ken lezim ta3emlo hayde bidoun ma tehemlo haydik.</verse>
				<verse number="43">Ya weylkon, ya ferrisiyyin! Bit7ebbo te2e3do eddem bel-majeme3 wel-salemet bel-se7at.</verse>
				<verse number="44">Ya weylkon, ento metl el-2bour el-mkhabbeye, byemsho el-nes 3leya w-henne mish 3arfin."</verse>
				<verse number="45">2allo wa7ad min 3oulama el-shari3a: "ya mou3allim, hal-7ake yalle 3am bit2oulo bibahdelna ne7na kamen!"</verse>
				<verse number="46">Jewabo YASOU3: "ya weylkon ento kamen ya 3oulama el-shari3a, bit7ammlo el-nes a7mel t2ile w-ma bitmeddo esba3 wa7ad la-tse3douwon ta-ye7emlouwa.</verse>
				<verse number="47">Ya weylkon, bit3ammro 2bour el-anbiya, w-bayyetkon henne yalle 2atalouwon.</verse>
				<verse number="48">W-hek bitkouno 3am tesh'hado 3ala bayyetkon w-twef2o 3ala a3melon: henne 2atalo el-anbiya, w-ento 3ammartoulon el-2bour.</verse>
				<verse number="49">Kermel hek bit2oul 7ekmet ALLAH: ra7 eb3atlon el-anbiya wel-rousl, shi bye2etlouwon w-shi byedtehdouwon</verse>
				<verse number="50">w-ra7 taleb hal-jeel bi-damm kell el-anbiya el-mahdour min yawm te2sis el-3alam,</verse>
				<verse number="51">min damm Habeel la-damm Zakariyya yalle n2atal bayn el-mazba7 w-beyt ALLAH. B7ebb 2elkon: hal-jeel ra7 ytalbouh bi-hayda el-damm!</verse>
				<verse number="52">Ya weylkon, ya 3oulama el-shari3a! Akahdto mefte7 el-ma3rife, la ento fetto, wala tarakto 7ada yfout."</verse>
				<verse number="53">W-lamma fall min honik, w-keno 3oulama el-shari3a wel-ferrisiyyin ne2meen 3le, saro yestaderjouh ta-ye7ke 3an mwadi3 ktire,</verse>
				<verse number="54">w-yjarrbo yenosboulo fkhoukh ta-yel2atouh bi-shi kelme.</verse>
			</chapter>
			<chapter number="12">
				<verse number="1">Tjamma3 3asharat el-oulouf min el-nes, la-daraje saro yda3wso 3a-ejren ba3don, 2al YASOU3 la-tlemizo bel-awwal: "ntebho min-khameeret el-ferrisiyyin, ye3ne el-khabsane.</verse>
				<verse number="2">Ma fi shi mkhabba ella w-ra7 yenkashaf, w-ma fi shi mekhfe ella w-ra7 yen3araf.</verse>
				<verse number="3">Yalle 2eltouh bel-3atm, ra7 yensama3 bel-daw, w-yalle 2eltouh washwashe bel-2ouwad jouwwa, ra7 ynedo fih 3al-stou7.</verse>
				<verse number="4">B7ebb 2elkon, ya as7abe: ma tkhafo min yalle bye2etlo el-jesm w-min ba3da ma bye2daro ennon ya3emlo shi.</verse>
				<verse number="5">Ra7 2elkon min meen lezim tkhafo: khafo min yalle eza 2atal, edir enno yzett bi-jhannam. B2elkon: min hayda khafo.</verse>
				<verse number="6">Ma byenbe3o khams 3safeer bi-2ershen? Ma3 hayda w-kello ALLAH ma byensa wala wa7ad minnon.</verse>
				<verse number="7">W-aktar min hek, sha3r raskon kello ma3doud. Ma tkhafo. Ento aghla min kell el-3safeer!"</verse>
				<verse number="8">W-b2elkon: yalle bye3terif fiyye eddem el-nes, bye3terif fih 2eben el-2ensen eddem maleyket ALLAH.</verse>
				<verse number="9">W-yalle byenkerne eddem el-nes, byenekro 2eben el-2ensen eddem maleyket ALLAH.</verse>
				<verse number="10">W-yalle bi2oul kelme 3ala 2eben el-2ensen byenghafarlo, bass yalle bijaddef 3al-ROU7 el-2ODOS, ma ra7 yenghafarlo.</verse>
				<verse number="11">Lamma byekhdoukon 3al-majeme3 wel-7ekkem w-as7ab el-soulta, ma tehtammo keef bitdef3o 3an 7alkon aw-shou ra7 tjewbo,</verse>
				<verse number="12">li2anno el-ROU7 el-2ODOS byelhemkon bi-haydik el-se3a yalle lezim t2oulouh."</verse>
				<verse number="13">2allo rejjel min el-joumou3 la-YASOU3: "ya mou3allim, 2oul la-khayye y2asemne el-werte."</verse>
				<verse number="14">Jewabo: "ya rejjel, meen 7attne 2ãde 3leykon aw mou2assim 7osas?"</verse>
				<verse number="15">W-2al lal-nes: "ntebho min el-tama3, li2anno 7ayet el-2ensen ma btejih min amwelo."</verse>
				<verse number="16">W-2allon hal-matal: "rejjel ghane ardo ghallit 3le ktir,</verse>
				<verse number="17">Sa2al 7alo: ma fi 3ende matra7 khazzen fih ghallte, shou ba3mil?</verse>
				<verse number="18">Min ba3da 2al, ra7 a3mil hek: bohdom makhazne w-b3ammir akbar minna, w-b7ott fiya kell 2am7e w-khayrate.</verse>
				<verse number="19">W-b2oul la-nafse: ya nafse, elik khayrat ktire w-moune la-snin ktire, rte7e w-kele w-shrabe w-tna3ame!</verse>
				<verse number="20">2allo ALLAH: ya ghabe, bi-hal-leyle nafsak btentalab minnak. W-hayda yalle 7addarto la-meen bikoun?</verse>
				<verse number="21">Hek bikoun massir yalle byejma3 la-nafso w-ma byeghtene bi-ALLAH</verse>
				<verse number="22">W-2al la-tlemizo: "kermel hek b2elkon: ma te3talo hamm shou badkon teklo, wala te3talo hamm el-tyeb.</verse>
				<verse number="23">Li2anno el-7ayet ahamm min el-2akl, wel-jesm ahamm min el-tyeb.</verse>
				<verse number="24">T2amallo el-gherben. Ma byezra3o wala byo7osdo, w-ma bikhazzno wala byetmawwano, w-ALLAH bita3miyon! Ento aghla min hal-3safeer bi-ktir.</verse>
				<verse number="25">Meen minkon bye2dar, eza 7att kell 2ouwwto, enno yzeed 3ala toulo shebr?</verse>
				<verse number="26">Eza azghar el-eshya mish edrin ta3mlouwa, leysh 3am tehtammo bel-be2e?</verse>
				<verse number="27">T2amallo bi-zanba2 el-7a2l keef byekbar: ma byeghzol w-ma bi7ayyek. B7ebb 2elkon: Sulayman bi-3ezzo ma lebs metl wala we7de minnon.</verse>
				<verse number="28">Eza el-7ashish yalle hala2 hon w-boukra ra7 yenkabb bel-tannour, bi-labbso ALLAH bi-hal-tari2a, keef lamma el-mawdou3 byet3alla2 fikon ento, ya alileen el-imen?</verse>
				<verse number="29">Kermel hek ma ba2a te3talo hamm shou bteklo aw shou bteshrabo,</verse>
				<verse number="30">hayda kello byetolbouh wled hal-3alam, w-bayykon el-samewe bya3rif ennkon bi-7aje la-kell hal-eshya.</verse>
				<verse number="31">Tlebo malakout ALLAH, w-hawdik kellon byejoukon zyede.</verse>
				<verse number="32">Ma tkhaf, ya hal-atee3 el-zghir! Bayykon el-samewe baddo ya3tikon el-malakout.</verse>
				<verse number="33">Bi3o yalle btemelkouh w-se3do fih el-fou2ara, w-3abbo kyes ma btebla, w-kanz bel-sama ma byekhlas, matra7 yalle ma fi-loss bi2arrib, wala el-sous byenkhro.</verse>
				<verse number="34">Matra7 ma bikoun kanzkon, honik bikoun 2albkon.</verse>
				<verse number="35">"Kouno mest3eddin, znanirkon mashdoude 3a-khasrkon w-2nadilkon mdawwaye,</verse>
				<verse number="36">metl el-rjel el-natrin yerja3 sayyidon min el-3ers, 7atta eza eja w-da2 3al-beb byefta7oulo deghre.</verse>
				<verse number="37">Niyyel hal-kheddem yalle wa2et byerja3 sayyidon bile2iyon sohranin. B2elkon el-7a2i2a: enno bishammir 3an 2idey w-bi2a3edon 3al-2akl w-bisir yekhdemon.</verse>
				<verse number="38">Bass niyyelon eza eja abl aw ba3d noss el-leyl w-la2ehon hek 3amlin.</verse>
				<verse number="39">W-3rafo enno rab el-beyt law 3eref bi-ayya se3a byeje el-loss ma ken tarak beyto yensara2.</verse>
				<verse number="40">Kermel hek kouno mest3eddin, li2anno 2eben el-2ensen byeje bi-se3a mish natrina."</verse>
				<verse number="41">2allo Boutros: "ya RAB, la-elna 3am t2oul hal-matal aw la-kell el-nes?"</verse>
				<verse number="42">Jewabo el-RAB YASOU3: "meen houe el-wakeel el-ameen el-we3e yalle biwakklo sayyido enno ya3te kheddemo 2akl 3al-wa2et?</verse>
				<verse number="43">Niyyel hal-khadim yalle wa2et byerja3 sayyido bile2ih 3am ya3mil sheghlo.</verse>
				<verse number="44">B2elkon el-7a2i2a: enno biwakklo 3ala kell amwelo.</verse>
				<verse number="45">Bass eza 2al hal-khadim bi-2albo: ra7 yet2akhar sayyide ta yerja3, w-sar yedrob el-kheddem, rjel w-neswen, w-yekol w-yeshrab w-yeskar,</verse>
				<verse number="46">byerja3 sayyido bi-yawm mish natro w-bi-se3a ma bya3refa, w-byesh7ato w-bijezih jaza el-kefrin.</verse>
				<verse number="47">Hal khadim yalle bya3rif yalle baddo yeh sayyido w-ma bikoun jehiz enno ya3mil yalle baddo yeh sayyido, byendarab ktir.</verse>
				<verse number="48">W-yalle ma bya3rif shou baddo sayyido w-bya3mil shi byest7e2 el-darb, byendarab shwey. W-yalle n3atalo ktir byentalab minno el-ktir, w-yalle byet2amman 3al-ktir byentalab minno aktar.</verse>
				<verse number="49">"Jeet ta-khalle el-nar toula3 bel-ard, w-shou bitmanna enno tkoun wel3it!</verse>
				<verse number="50">W-lezim e2bal ma3moudiyyet el-ãlem, w-shou bitmanna enna tet7a'2a2.</verse>
				<verse number="51">Fekrkon jeet ta-y7ell el-salem 3al-ard? B7ebb 2elkon: la2, jeet ta-a3mil in2isam.</verse>
				<verse number="52">W-min liom w-raye7 bel-beyt yalle bikoun fih khams ashkhas, byekhtelfo tlete minnon ma3 tnen, w-tnen ma3 tlete.</verse>
				<verse number="53">Byekhtelif el-bayy ma3 2ebno wel-2eben ma3 bayyo, wel-emm ma3 benta wel-benet ma3 emma, wel-7ama ma3 el-kenne wel-kenne ma3 7ameta."</verse>
				<verse number="54">W-2al kamen lal-nes: "eza shefto ghayme tal3a min el-gharb, bit2oulo deghre: fi shete, w-fe3lan bitshatte.</verse>
				<verse number="55">W-eza habbet ree7 el-jnoub bit2oulo: ra7 koun shawb, w-bikoun mazbout.</verse>
				<verse number="56">Ya-mnef2een! Btefhamo manzar el-ard wel-sama, keef ma btefhamo 3alemet hal-zaman?</verse>
				<verse number="57">Leysh ma bte7ekmo bel-7a2 minkon la-7alkon?</verse>
				<verse number="58">Eza ro7t ma3 khasmak 3end el-7akem, shouf keef baddak tetsala7 ma3o enta w-ma3o bel-tari2, 7atta ma yekhdak 3end el-2ãde, w-ysallmak el-2ãde lal-shorte, w-ten7at bel-7abs.</verse>
				<verse number="59">B7ebb 2ellak: ma ra7 totla3 min honik abl ma touwfe ekher 2ersh."</verse>
			</chapter>
			<chapter number="13">
				<verse number="1">W-bi-haydak el-wa2et ejo nes w-khabbaro YASOU3 3an el-Jaleeliyyin yalle 2atalon Bilatos bel-haykal w-khalat dammon bi-damm zabeyi7on,</verse>
				<verse number="2">jewabon YASOU3: "ento mfakkrin enno khatiyyet hal-Jaleeliyyin akbar min khatiyyet el-be2yin 7atta sar fiyon hek?</verse>
				<verse number="3">B7ebb 2elkon: la2, eza ma ra7 ettoubo, ra7 tmouto kellkon metlon.</verse>
				<verse number="4">W-hawdik el-tmen-ta3sh yalle wa2a3 el-berj 3leyon bi-Silwem w-2atalon, ento mfakkrin enno ghalteton akbar min ghaltet ahl Ourashalim?</verse>
				<verse number="5">B7ebb 2elkon: la2, w-eza ma ra7 ettoubo, ra7 tmouto kellkon metlon.</verse>
				<verse number="6">2al YASOU3 hal-matal: "ken la-rejjel shajret teen mazrou3a bi-karmo, eja ta-yfattesh 3ala thamar, w-ma le2a.</verse>
				<verse number="7">2al lal-kerrram: 2ele tlet snin beje 3ala hal-teene la-ekhod thamar, w-ma 3am le2e, 2ta3a! Leysh ta-netreka t3attil el-ard?</verse>
				<verse number="8">Jewabo el-kerram: treka, ya Rab, ba3d sene, 7atta enkosh 7awla w-7ottella sawed.</verse>
				<verse number="9">W-hek barke bte7mol el-sene el-jeye wa-ella bte2ta3a."</verse>
				<verse number="10">W-ken YASOU3 3am bi3allim bi-majma3 nhar el-sabt,</verse>
				<verse number="11">w-honik ken fi mara sèkena rou7 khalleha temrad tmen-ta3shar sene, w-3emella 7erdabbe ma fiya abadan tjallis.</verse>
				<verse number="12">Lamma shefa YASOU3 nadeha w-2alla: "nshafayte min maradik!"</verse>
				<verse number="13">W-7att 2ido 3leya, w-jallasit deghre dahra w-majjadit ALLAH.</verse>
				<verse number="14">Ghodib ra2is el-majma3, li2anno YASOU3 shafa el-mara nhar el-sabt, w-2al lal-mawjoudin: "3endkon sitt tiyyem masmou7 teshteghlo fiyon, teb2o ta3o bi-hal-iyem ta-teshfo, mish nhar el-sabt!"</verse>
				<verse number="15">Jewabo el-RAB YASOU3: "ya mnef2een! Mish kell wa7ad minkon bifekk rbat tawro aw 7maro min el-ma3laf nhar el-sabt w-byekhdo ta-yes2ih?</verse>
				<verse number="16">W-hal-mara min wled Ibrahim rabata el-shaytan min tmen-ta3shar sene, mish ken lezim enna tenfakk min rbata yawm el-sabt?"</verse>
				<verse number="17">W-lamma 2al hal-kalem, sta7o min 7alon kell yalle ejo doddo, w-kell el-nes fer7o bel-a3mel el-majide yalle ken 3am ya3mela.</verse>
				<verse number="18">W-2al YASOU3: "shou byeshbah malakout ALLAH? Bi-shou bshabbho?</verse>
				<verse number="19">Houe metl 7abbit khardal zara3a rejjel bi-7a2lo, w-kebrit w-saret shajra, w-saro 3safeer el-sama ya3mlo 3shoush bayn aghsana."</verse>
				<verse number="20">W-2al kamen: "bi-shou bshabbih malakout ALLAH?</verse>
				<verse number="21">Houe metl khameere akhadeta mara w-7atteta bi-tlet kaylet t7in, w-hek el-3ajeen khammar kello."</verse>
				<verse number="22">W-meshe YASOU3 bel-moudon wel-diya3, 3am bi3allim w-houe bi-tari2o 3ala Ourashalim.</verse>
				<verse number="23">2allo rejjel: "ya Rab, awlak ra7 ykouno 2lel yalle bile2o el-khalãs?" Jewab YASOU3:</verse>
				<verse number="24">"3melo jehdkon enno tfouto min el-beb el-dayyi2. B7ebb 2elkon: ktar min el-nes ra7 yjarrbo yfouto w-ma ra7 ye2daro.</verse>
				<verse number="25">W-eza 2am rab el-beyt w-sakkar el-beb, w-w2efto ento barra w-serto etde'2o 3al-beb w-t2oulo: ya rab! Fta7elna, ra7 yjewebkon: ma ba3refkon!</verse>
				<verse number="26">W-bit2oulo: akalna w-shrebna ma3ak, w-3allamit bi-tor2atna!</verse>
				<verse number="27">Bi2elkon: ma ba3rif min wayn ento. B3edo 3anne kellkon ya ashrar!</verse>
				<verse number="28">W-bikoun el-beke wel-ta2ta2et el-snen, wa2et yalle bitshoufo Ibrahim w-Is7ak w-Ya3koub wel-anbiya kellon bi-malakout ALLAH, w-ento barra mash7outin!</verse>
				<verse number="29">W-ra7 yejo el-nes min el-shar2 wel-gharb, w-min el-shmel wel-jnoub, w-bye2e3do 3al-meyde bi-malakout ALLAH.</verse>
				<verse number="30">El-ouwal ra7 ysiro awekher, w-yalle henne awekher ra7 ysiro ouwal."</verse>
				<verse number="31">W-bi-haydik el-se3a 2arrabo kamm wa7ad min el-ferrisiyyin min YASOU3 w-2aloulo: "b3od min hon, li2anno Hirodos baddo ye2etlak!"</verse>
				<verse number="32">2allon: "rou7o 2oulo la-hal-ta3lab: ana 3am besh7at el-shyateen w-3am beshfe el-marda liom w-boukra, w-bel-yawm el-telit bkhallis kell shi.</verse>
				<verse number="33">Bass lezim kammil tari2e liom w-boukra w-ba3d boukra, li2anno ma bijouz enno ymout nabe barrat Ourashalim.</verse>
				<verse number="34">Ourashalim, Ourashalim! Ya 2attilet el-anbiya w-rajjimet el-moursalin yalle nba3ato la-3andik! Kamm marra ken badde ejma3 wledik, metl ma btejma3 el-djeje wleda ta7t jwene7a, w-ma 2belto.</verse>
				<verse number="35">Hayda beytkon matrouk elkon. B7ebb 2elkon: ma ra7 tshoufoune 7atta yeje yawm bit2oulo fih: yetberak el-jeye bi-esm el-RAB!"</verse>
			</chapter>
			<chapter number="14">
				<verse number="1">Fet YASOU3 yawm el-sabt 3a-beyt wa7ad min el-ferrisiyyin la-yekol 3endo, w-keno 3am bi-ra2bouh.</verse>
				<verse number="2">W-ken fi eddemo rejjel ma3o marad el-este2sa,</verse>
				<verse number="3">2al YASOU3 la-mou3allimi el-shari3a wel-ferrisiyyin: "masmou7 el-shife2 nhar el-sabt aw la2"</verse>
				<verse number="4">Sakato. W-masak YASOU3 el-rejjel bi-2ido w-shafeh w-ba3ato.</verse>
				<verse number="5">Min ba3da 2allon: "meen minkon byou2a3 2ebno aw tawro bi-beer nhar el-sabt w-ma bisheelo deghre?"</verse>
				<verse number="6">W-ma edro yjewbouh.</verse>
				<verse number="7">W-la7az enno bayn el-ma3zoumin fi nes 3am bina'2o el-ma2e3ed el-eddem, se3eta 2al hal-matal:</verse>
				<verse number="8">"Eza 3azamak 7ada 3ala walimet 3ers, ma te2'3od bel-ma2'3ad el-awwal. Li2anno yemken ykoun fi bayn el-ma3zoumin 7ada ahamm minnak,</verse>
				<verse number="9">W-byeje yalle 3azamkon w-bi2ellak: 3tina matra7ak! Ra7 teste7e, w-t2oum ta-te2'3od wara.</verse>
				<verse number="10">Bass eza n3azamit 23od wara, 7atta eza eja yalle 3azmak 2allak: ta3a la-eddem, ya sadee2e. Btekbar 2imtak bi-nazar kell el-ma3zoumin,</verse>
				<verse number="11">Li2anno yalle bi3alle 7alo byetwatta, w-yalle biwatte 7alo byet3alla."</verse>
				<verse number="12">W-2al YASOU3 la-yalle 3azem: "eza 3melt walimet ghada aw 3asha, ma te3zom asdika2ak wala ekhwetak wala 2raybinak wala jiranak el-aghniya, ta-ma yerja3o ye3zmouk bi-dawron, w-bitkoun akhadet moukafe2tak.</verse>
				<verse number="13">Bel-3aks, eza 3melt walime, 3zom el-fou2ara wel-moushawwahin wel-3erj wel-3emyen.</verse>
				<verse number="14">W-niyyelak eza 3melt hek li2anno ma bye2dar 7ada ykefik, fa-ra7 tetkefa2 yawm 2iyemet el-abrar."</verse>
				<verse number="15">W-lamma sem3 wa7ad min el-ma3zoumin hal-kalem 2al la-YASOU3: "niyyel yalle bye2'3od 3ala meydet malakout ALLAH!"</verse>
				<verse number="16">Jewabo YASOU3: "3eml rejjel walime kbire, w-3azam ktar min el-nes.</verse>
				<verse number="17">W-lamma sar wa2et el-3asha ba3at khadmo la-y2oul lal-ma3zoumin: ta3o, kell shi m7addar!</verse>
				<verse number="18">E3tazaro kellon. 2allo el-awwal: eshtareyt 7a2l w-lezim rou7 shoufo, bitrajjak te3zerne.</verse>
				<verse number="19">W-2allo wa7ad tene: eshtareyt khams fdadeen, w-ana halla2 rayi7 la-jarrebon, bitrajjek te3zerne.</verse>
				<verse number="20">W-2allo wa7ad ghayro: etzawwajet mara, ma be2dar eje.</verse>
				<verse number="21">Reje3 el-khadim la-3and sayyido w-khabbaro bi-yalle sar, ghodib rabb el-beyt w-2al la-khadmo: tla3 bi-ser3a 3ala el-tor2at bel-madine w-3zom el-fou2ara wel-moushawwahin wel-3erj wel-3emyen.</verse>
				<verse number="22">2allo el-khadim: 3melt metl ma 2eltelle ya Rab, w-ba3d fi matare7 fadye.</verse>
				<verse number="23">Jewabo el-sayyid: "tla3 3ala el-tor2at w-jbor el-nes tfout 7atta yentele el-beyt.</verse>
				<verse number="24">B7ebb 2elkon: ma 7ada min hal-ma3zoumin ra7 ydou2 min el-3asha taba3e!"</verse>
				<verse number="25">Keno nes ktir le7'2in YASOU3, eltafat YASOU3 w-2allon:</verse>
				<verse number="26">"Yalle byeje la-3ande w-ma bi7ebbne aktar min bayyo w-emmo w-marto w-wledo w-ekhewto w-khayyeto, w-aktar min 7alo, ma bye2dar enno ykoun telmize.</verse>
				<verse number="27">W-yalle ma bye7mol salibo w-byel7a2ne ma bye2dar enno ykoun telmize.</verse>
				<verse number="28">Meen minkon, eza baddo y3ammir berj, ma bye2'3od awwal shi w-bye7sob addeysh bikallfo ta-yshouf eza bye2dar enno ykammlo,</verse>
				<verse number="29">7atta ma y7ott el-ases w-min ba3da ma ye2dar ykammel, w-yetmaskharo 3le yalle 3am yettalla3o.</verse>
				<verse number="30">Ra7 y2oulo: hal-rejjel ballash y3ammir w-ma edr ykammil.</verse>
				<verse number="31">W-ayya malik byetla3 ta-y7areb malik tene, w-ma bikoun min abl 2a3ad w-fakkar la-7alo eza bye2dar bi-3ashr-talef shakhs ywejih yalle ze7if 3le bi-3eshreen-alf?</verse>
				<verse number="32">Wa-ella byeb3at wafd la-hal-malik, ma zel ba3do b3id 3anno, w-byetlob minno el-sol7a.</verse>
				<verse number="33">W-hek ma 7ada minkon bye2dar ykoun telmize, ella eza tkhalla 3an kell shi elo.</verse>
				<verse number="34">"El-mel7 mni7, bass eza ma ba2a ymalle7, shou yalle bireddelo ta3mto?</verse>
				<verse number="35">Ma bi3oud yenfa3 la lal-terbe wala lal-sawed, byenkabb barra. Yalle 3endo dinen, khallih yesma3."</verse>
			</chapter>
			<chapter number="15">
				<verse number="1">Keno yalle bilemmo el-darayib wel-khatyeen 3am bi2arbo min YASOU3 ta-yesma3ouh.</verse>
				<verse number="2">2alo el-ferrisiyyin w-mou3allimi el-shari3a henne w-3am bisher3o: "hal-rejjel 3am yesta2bil el-khatyeen w-3am yekol ma3on!"</verse>
				<verse number="3">Se3eta bye7kiyon YASOU3 bi-hal-matal:</verse>
				<verse number="4">"Meen minkon eza ken 3endo miyyet kharouf, w-dayya3 wa7ad minnon, ma byetrok el-tes3a w-tes3een bel-barriye la-yfattish 3an el-kharouf el-daye3 7atta yle2ih?</verse>
				<verse number="5">W-eza le2eh bye7emlo 3ala ktefo houe w-fer7an,</verse>
				<verse number="6">w-byerja3 3al-beyt w-bye3zom asdika2o w-jirano w-bi2ellon: fra7o ma3e, li2anno l2it kharoufe el-daye3!</verse>
				<verse number="7">B7ebb 2elkon: hek bikoun el-fara7 bel-sama bi-khate wa7ad bitoub aktar min el-fara7 bel-tes3a w-tes3een min el-abrar yalle mish bi-7aje lal-tawbe.</verse>
				<verse number="8">W-2al YASOU3: "ayya mara eza ken ma3a 3ashr 2roush, w-dayya3et 2ersh wa7ad, ma bitdawwe sreja w-bitkannes el-beyt w-bitfattesh 3an hal-2ersh mni7 7atta tle2ih?</verse>
				<verse number="9">W-eza le2eto, bte3zom sadi2ata w-jarata w-bit2ellon: fra7o ma3e li2anno l2it el-2ersh yalle dayya3to.</verse>
				<verse number="10">B7ebb 2elkon: hek byefra7o maleyket ALLAH bi-khate wa7ad bitoub."</verse>
				<verse number="11">W-2al YASOU3: "ken fi rejjel 3endo 2ebnen,</verse>
				<verse number="12">2allo el-azghar: "ya bayye 3tine 7osste min el-amlek. Fa-2asamlon amleko.</verse>
				<verse number="13">W-min ba3d kamm yawm, jama3 el-2eben el-azghar kell shi byemlok, w-sefar 3ala bled b3ide, w-honik saraf mesriyyeto bidoun 7seb.</verse>
				<verse number="14">W-lamma saraf kell shi, sar fi bi-haydik el-bled maje3a kbire, w-ballash y7ess bel-2elle.</verse>
				<verse number="15">Ra7 la-3and rejjel min ahl haydik el-bled, w-ba3ato el-rejjel 3ala 72oulo ta-yer3a el-khnezir.</verse>
				<verse number="16">W-ken byeshtehe enno yeshba3 min el-khournoub yalle kenit el-khnezir tekol minno, w-ma ya3tih 7ada.</verse>
				<verse number="17">Reje3 la-zeto w-2al: kamm fi shaghil 3end bayye byefdal 3anno el-khebz, w-ana hon 3am mout min el-jou3.</verse>
				<verse number="18">Ra7 2oum w-erja3 la-3and bayye w-2ello: ya bayye, khtit eddem el-sama w-eddemak,</verse>
				<verse number="19">ma best7e2 ba3d enno koun 2ebnak, 3amelne metl shi khadim 3endak.</verse>
				<verse number="20">2am w-reje3 la-3and bayyo. Shefo bayyo jeye min b3id, shefe2 3le w-rakad sawbo sar yeghemro w-ybouso.</verse>
				<verse number="21">2allo el-2eben: ya bayye, ana khtit eddem el-sama w-eddemak, w ma best7e2 ba3d enno koun 2ebnak.</verse>
				<verse number="22">2al el-bayy la-kheddemo: bser3a! Jeebo a7san tyeb w-labbsouh henne, w-7otto khatim bi-esba3o w-sandal bi ejrey.</verse>
				<verse number="23">W-jeebo el-3ejl el-nase7 w-dba7ouh, 7atta-nekol w-nefra7,</verse>
				<verse number="24">li2anno 2ebne hayda ken mayyit w-3ash, w-ken daye3 w-l2ineh. W-fer7o ktir.</verse>
				<verse number="25">W-ken el-2eben el-kbir bel-7a2l, w-lamma reje3 w-2arrab min el-beyt, sem3 sawt el-aghane wel-ra2s.</verse>
				<verse number="26">Neda wa7ad min el-kheddem w-sa2alo: shou fi?</verse>
				<verse number="27">Jewabo: reje3 khayyak bi-kheyr, w-daba7 bayyak el-3ejl el-nase7.</verse>
				<verse number="28">Ghodib w-rafad enno yfout. Toli3 la-3ando bayyo w-sar yetrajjeh yfout,</verse>
				<verse number="29">2al la-bayyo: khadamtak kell hal-snin w-ma khelafet 2amrak, w-ma 3titne jadi wa7ad 7atta efra7 fih ana w-as7abe.</verse>
				<verse number="30">Bass lamma reje3 2ebnak hayda, ba3d ma saraf melak ma3 banet el-zena, daba7et el-3ejl el-nase7!"</verse>
				<verse number="31">Jewabo bayyo: ya 2ebne, enta ma3e bi-kell el-aw2at, w-kell shi ele houe elak.</verse>
				<verse number="32">Bass ken lezim nefra7, li2anno khayyak hayda ken mayyit w-3ash, w-ken daye3 w-l2ineh."</verse>
			</chapter>
			<chapter number="16">
				<verse number="1">2al YASOU3 la-tlemizo: "ken fi rejjel ghane w-ken 3endo wakeel, ejo ykhabrouh enno 3am biba3ze2 mesriyyeto,</verse>
				<verse number="2">ba3at warah w-2allo: shou hayda yalle 3am besma3o 3annak? 3tine 7seb wikeltak, enta ma btest7e2 ba3d liom ennak tkoun wakeel ele.</verse>
				<verse number="3">2al el-wakeel bi-2albo: ra7 yekhod sayyide el-wikele minne, shou ba3mil? Ma fiyye efla7, w-ma ele 3ayn rou7 esh7ad.</verse>
				<verse number="4">Ba3den 2al: 3reft shou badde a3mil, 7atta eza 3azalne sayyide 3an el-wikele, bye2baloune el-nes bi-byouton.</verse>
				<verse number="5">Neda kell yalle 3leyon dayn la-sayyido, w-2al la-wa7ad minnon: addeysh 3lek la-sayyide?</verse>
				<verse number="6">Jewabo: miyyet kayl min el-zeyt. 2allo el-wakeel: khod wra2ak w-23od deghre w-ktob khamseen!</verse>
				<verse number="7">W-2al lal-tene: w-enta, addeysh 3lek la-sayyide? Jewabo: miyyet kayl min el-2am7. 2allo el-wakeel: khod wra2ak w-ktob tmeneen!</verse>
				<verse number="8">W-mada7 el-sayyid wakeelo el-khayen 3ala 7ekmto, li2anno ahl hal-3alam, bass yet3amalo ma3 ba3don, azka min ahl el-nour.</verse>
				<verse number="9">W-ana b2elkon: 3melo la-elkon asdika2 bi-mel el-ghesh, 7atta eza kholis, 2ebloukon bel-matare7 el-abadiyye.</verse>
				<verse number="10">Yalle bikoun ameen 3al-alil, bikoun ameen 3al-ktir. W-yalle ma bikoun ameen 3al-alil, ma bikoun ameen 3al-ktir.</verse>
				<verse number="11">W-eza kento mish oumana bi-mel el-ghesh, fa-meen ra7 ye2temenkon 3a-mel el-7a2?</verse>
				<verse number="12">W-eza kento mish oumana bi-yalle houe la-ghayrkon, meen ra7 ya3tikon yalle houe elkon?</verse>
				<verse number="13">Ma 7ada bye2dar ykoun khadim la-sayyiden, li2anno aw baddo yebghod wa7ad w-y7ebb el-tene, aw baddo yet3alla2 bi-wa7ad w-ye7te2ir el-tene. Ma bte2daro tekhedmo ALLAH wel-mel sawa."</verse>
				<verse number="14">Keno el-ferrisiyyin, w-henne aslan bi7ebbo el-masare, 3am yesma3o kell hal-shi w-yestkheffo bi-YASOU3.</verse>
				<verse number="15">2allon YASOU3: "Ento 3am bitbarrero 7alkon eddem el-nes, bass ALLAH bya3rif shou fi bi-2loubkon. W-yalle el-nes bye3tebrouh elo 2ime bikoun sharr bi-3ayn ALLAH.</verse>
				<verse number="16">Be2yet el-shari3a w-ta3alim el-anbiya 7atta eja You7anna, min ba3da ballash el-tebshir bi-malakout ALLAH, sar kell 2ensen yjarreb yfout bel-2ouwwe.</verse>
				<verse number="17">Bass zawel el-sama wel-ard as'hal min enno tenma7a no2ta we7de min el-shari3a.</verse>
				<verse number="18">Yalle bitalle2 marto w-byetzawwaj ghayra bikoun zene, w-yalle byetzawwaj mara talla2a zawja bikoun zene."</verse>
				<verse number="19">2al YASOU3: "ken fi rejjel ghane byelbos el-ourjouwen wel-tyeb el-fekhra w-bya3mil waleyem kell yawm.</verse>
				<verse number="20">W-ken fi rejjel fa2ir esmo Li3azar, bi-jesmo fi jrou7. W-ken ynem eddem beb el-rejjel el-ghane,</verse>
				<verse number="21">w-yeshtehe enno yeshba3 min fadalet 2aklo, w-kenit el-kleb teje w-tel7as jrou7o.</verse>
				<verse number="22">W-met el-fa2ir w-7emleto el-maleyke la-3and Ibrahim. W-met el-ghane w-ndafan.</verse>
				<verse number="23">W-rafa3 el-ghane 3youno w-houe bi-jhannam 3am yet3azzab, w-bishouf Ibrahim min b3id w-Li3azar 7addo.</verse>
				<verse number="24">Binedih: r7amne, ya bayye Ibrahim, w-b3at Li3azar ta-ybell taraf esba3o bel-may w-ybarred lsene, li2anno 3am bit3azzab ktir bel-nar.</verse>
				<verse number="25">2allo Ibrahim: tzakkar, ya 2ebne, ennak akhadet nasibak min el-kheyrat bi-7ayetak, w-akhad Li3azar nasibo min el-msayeb. W-halla2 houe 3am yet3azza hon, w-enta 3am tet3azzab honik.</verse>
				<verse number="26">W-aktar min hek, baynna w-baynkon fi houwwe ghami2a ma bye2dar 7ada enno ye2ta3 min 3enna la-3andkon wala min 3endak la-3enna.</verse>
				<verse number="27">2al el-ghane: bitrajjek, ya bayye Ibrahim, b3at Li3azar 3ala beyt bayye,</verse>
				<verse number="28">ta-ynabbeh ekhwete el-khamse honik ta-ma ysiro henne kamen bi-matra7 el-3azèb hayda.</verse>
				<verse number="29">2allo Ibrahim: 3endon Moussa wel-anbiya, khalliyon yesma3oulon.</verse>
				<verse number="30">Jewabo el-ghane: la2, ya bayye Ibrahim! Eza 2am wa7ad min el-mawt w-ra7 la-3andon bitoubo.</verse>
				<verse number="31">2allo Ibrahim: eza ma sem3o la-Moussa wel-anbiya, ma ra7 ye2ten3o 7atta law 2am wa7ad min el-mawt."</verse>
			</chapter>
			<chapter number="17">
				<verse number="1">2al YASOU3 la-tlemizo: "la-bodd min enno ykoun fi asbeb lal-shoukouk, bass ya weylo yalle ra7 ykoun houe el-sabab.</verse>
				<verse number="2">A7sanlo enno y3al2oulo bi-ra2ebto 7ajar el-ta7oun w-yzettouh bel-ba7r min enno ywa2e3 wa7ad min hal-zghar bel-khatiyye.</verse>
				<verse number="3">Ntebho. Eza khote khayyak wabbkho, w-eza teb ghferlo.</verse>
				<verse number="4">Eza khote sab3 marrat bel-yawm, w-reje3 la-3andak bi-kell marra w-2al: "ana teyib, ghferlo."</verse>
				<verse number="5">W-2alo el-rousl lal-RAB: "zeed imenna",</verse>
				<verse number="6">jewabo el-RAB: "law ken 3endkon imen add 7abbit el-khardal w-2elto la-hal-jemmayze: n2el3e w-nzer3e bel-ba7r, kenit bittee3kon.</verse>
				<verse number="7">"Meen minkon 3endo khadim byefla7 el-ard w-byer3a el-ghanam, w-eza reje3 min el-7a2l, bi2ello: 3ajjil w-23od kol.</verse>
				<verse number="8">Ma bi2ello: 7adderle el-3asha, w-shammir 3an 2idek w-khdemne 7atta ekol w-eshrab, w-min ba3da btekol w-bteshrab?</verse>
				<verse number="9">Awlkon hal-khadim elo fadl eza sem3 kelmet sayyido? Ma bi3te2ed.</verse>
				<verse number="10">W-hek ento, eza 3melto kell shi 2amartkon yeh 2oulo, ne7na kheddem bousata, w-ma 3melna ella yalle ken lezim na3emlo."</verse>
				<verse number="11">Ken YASOU3 tali3 3ala Ourashalim, w-mara2 bel-Samira wel-Jaleel.</verse>
				<verse number="12">W-lamma fet 3ala day3a min el-diya3 sta2balouh 3ashr bors, w-we2fo b3ad 3anno</verse>
				<verse number="13">w-saro ysarkho: "ya YASOU3, ya mou3allim, r7amna!"</verse>
				<verse number="14">Ettalla3 w-2allon: "rou7o la-3and el-kahane w-farjouwon 7alkon!" w-henne w-ray7in nshafo.</verse>
				<verse number="15">W-lamma shef wa7ad minnon 7alo enno nshafa, reje3 houe w-3am bimajjed ALLAH bi-sawt 3ale,</verse>
				<verse number="16">w-kabb 7alo 3end ejren YASOU3 w-wejjo 3al-ard w-sar yeshekro, w-ken Semiri.</verse>
				<verse number="17">2allo YASOU3: "mish yalle nshafo henne 3ashra, wayn el-tes3a el-be2yin?</verse>
				<verse number="18">Ma lta2a bayneton meen yerja3 w-ymajjed ALLAH ella hal-gharib?"</verse>
				<verse number="19">Min ba3da 2allo: "2oum w-rou7, imenak khallasak."</verse>
				<verse number="20">Lamma sa2alouh el-ferrisiyyin: "aymata ra7 yeje malakout ALLAH?" Jewabon: "ma byeje malakout ALLAH bi-tari2a este3radiyye.</verse>
				<verse number="21">Wala ra7 yen2al: hayda houe hon, aw hayda houe honik, li2anno malakout ALLAH houe fikon."</verse>
				<verse number="22">W-2al la-tlemizo: "byeje wa2et btetmanno fih enno tshoufo yawm wa7ad min iyem 2eben el-2ensen w-ma ra7 tshoufouh.</verse>
				<verse number="23">W-ra7 y2ouloulkon: hayda houe hon, aw honik! Ma trou7o w-tel7a2o 7ada,</verse>
				<verse number="24">li2anno el-yawm yalle byeje fih 2eben el-2ensen bikoun metl el-bar2 yalle byelma3 bel-sama min meyl la-meyl.</verse>
				<verse number="25">Bass lezim abl kell shi enno yet2allam ktir, w-yerefdo hal-jeel.</verse>
				<verse number="26">W-metl ma sar 3ala iyem Nou7, kamen ra7 ysir bi-iyem 2eben el-2ensen:</verse>
				<verse number="27">Keno el-nes yeklo w-yeshrabo w-yetzawwajo, lal-yawm yalle fet fih Nou7 3al-safine, w-eja el-toufan w-meto kellon.</verse>
				<verse number="28">Aw metl bi-iyyem Lout: keno el-nes yeklo w-yeshrabo, w-ybi3o w-yeshtero, w-yezra3o w-y3ammro,</verse>
				<verse number="29">bass yawm yalle toli3 Lout min Sadoum nazzal ALLAH nar w-kabrit min el-sama w-meto kellon.</verse>
				<verse number="30">W-hek ra7 ysir yawm yalle byezhar 2eben el-2ensen.</verse>
				<verse number="31">W-yalle bi-haydak el-yawm bikoun 3al-sat7, ma yenzal 3al-beyt ta-yekhod ghrado. W-yalle bikoun bel-7a2l ma yerja3 la-wara.</verse>
				<verse number="32">Tzakkaro marto la-Lout!</verse>
				<verse number="33">Yalle hammo ye7faz 7ayeto, ra7 yekhsara, w-yalle byekhsar 7ayeto, byerba7a.</verse>
				<verse number="34">B7ebb 2elkon: ra7 ykoun bi-haydik el-leyle tnen 3ala takht wa7ad, byettekhad wa7ad w-byentarak el-tene.</verse>
				<verse number="35">Bikouno tnen neswen 3ala 7ajar el-ta7n sawa, btettekhad mara w-btentarak el-tenye.</verse>
				<verse number="36">W-bikouno rejjelen bel-7a2l, byettekhad wa7ad minnon w-byentarak el-tene."</verse>
				<verse number="37">Sa2alouh el-tlemiz: "la-wayn, ya RAB?" Jewabon: "matra7 ma bitkoun el-jette btetjamma3 el-gherben."</verse>
			</chapter>
			<chapter number="18">
				<verse number="1">7ekehon YASOU3 bi-matal 3an darouret ydallo ysallo bidoun ma yedjaro,</verse>
				<verse number="2">2al: "ken fi bi-madine el-moudon 2ãde ma bikhaf ALLAH w-ma bi7ebb el-nes.</verse>
				<verse number="3">W-ken fi bi-haydik el-madine armale bteje deyman la-3ando w-bit2ello: khedle 7a2e min khasme!</verse>
				<verse number="4">W-ken yerfod talaba, bass min ba3d medde tawile 2al bi-2albo: ma3 enno ma bkhaf ALLAH w-ma b7ebb el-nes,</verse>
				<verse number="5">ra7 a3te hal-armale 7a2a li2anna 3am tez3ejne, wa-ella ra7 tdall teje w-tez3ejne."</verse>
				<verse number="6">W-2al el-RAB YASOU3: "sma3o mni7 yalle 2alo hal-2ãde el-zalem,</verse>
				<verse number="7">fa-keef ma bya3te ALLAH moukhtarino yalle 3am yesorkhoulo leyl w-nhar? Awlkon ra7 yet2akhar 3leyon?</verse>
				<verse number="8">B7ebb 2elkon: enno ra7 yesra3 w-ya3tiyon shou baddon. Bass awlkon ra7 yle2e 2eben el-2ensen imen 3al-ard lamma ra7 yeje?"</verse>
				<verse number="9">W-2al hal-matal la-nes keno mfakkrin 7alon mne7, w-3am ye7te2ro ghayron:</verse>
				<verse number="10">"Tel3o rejjelen 3al-haykal ta-ysallo, wa7ad ferrise wel-tene bilemm el-darayib.</verse>
				<verse number="11">We2f el-ferrise 3am bisalle bi-2albo w-y2oul: beshkrak ya ALLAH, ana mish metl be2e el-nes el-tammi3in el-zalmin el-zounet, wala metl hayda yalle bilemm darayib!</verse>
				<verse number="12">Ana bsoum bel-jem3a marteyn, w-b2addim el-3eshr 3an kell madakhile.</verse>
				<verse number="13">Bass yalle bilemm darayib we2f b3id mish mestarje yerfa3 3youno sawb el-sama, w-ken 3am bide2 3ala sadro w-y2oul: r7amne ya ALLAH, ana el-khate!</verse>
				<verse number="14">B7ebb 2elkon: hayda yalle bilemm darayib, w-mish el-ferrise, houe yalle nezl 3ala beyto ma2boul 3end ALLAH. Yalle bi3alle 7alo byetwatta, w-yalle biwatte 7alo byet3alla."</verse>
				<verse number="15">W-eja la-3ando nes ma3on atfal la-y7ott 2idey 3leyon. W-lamma shefouwon el-tlemiz bay3adouwon.</verse>
				<verse number="16">Bass YASOU3 neda el-atfal la-3ando w-2al: "khallo el-atfal yejo la-3ande w-ma temna3ouwon, li2anno la-yalle metlon malakout ALLAH.</verse>
				<verse number="17">B2elkon el-7a2i2a: yalle ma bye2bal malakout ALLAH metl el-tofl, ma ra7 yfout 3le."</verse>
				<verse number="18">W-sa2alo wa7ad min el-rou2asa: "ya hal-mou3allim el-sale7, shou ba3mil ta-ourat el-7ayet el-abadiyye?"</verse>
				<verse number="19">Jewabo YASOU3: "leysh 3am tsammine sale7? Ma fi sale7 ella wa7ad w-houe ALLAH.</verse>
				<verse number="20">Enta bta3rif el-wassaya: ma tezne, ma te2tol, ma tesro2, ma tesh'had bel-zour, karrem bayyak w-emmak."</verse>
				<verse number="21">2allo el-rejjel: "min ana w-zghir w-ana 3am ba3mil bi-hal-wassaya kella."</verse>
				<verse number="22">W-lamma sem3 YASOU3 kalemo hayda, 2allo: "ba3d na2sak shaghle we7de, rou7 bi3 kell shi btemelko w-3tiyon lal-fou2ara, bisir 3endak kanz bel-sama, w-ta3a l7a2ne."</verse>
				<verse number="23">Ze3l el-rejjel lamma sem3 hal-kalem, li2anno ken ghane ktir.</verse>
				<verse number="24">W-shef YASOU3 enno el-rejjel ze3l, 2al: "sa3be ktir 3al-aghniya enno yfouto 3a-malakout ALLAH!</verse>
				<verse number="25">Ahwan 3al-jamal enno yfout bi-kherm el-2ebre min enno yfout el-ghane 3a-malakout ALLAH."</verse>
				<verse number="26">2alo yalle sem3o: "eza hek, meen bye2dar yle2e el-khalãs?"</verse>
				<verse number="27">Jewab YASOU3: "yalle mousta7il 3end el-nes, moumkin 3end ALLAH."</verse>
				<verse number="28">2allo Boutros: "ne7na tarakna kell shi w-l7e2nek!"</verse>
				<verse number="29">Jewabo YASOU3: "b2elkon el-7a2i2a: ma fi 7ada byetrok beyt aw mara aw ekhwe aw bayy aw emm aw wled kermel malakout ALLAH,</verse>
				<verse number="30">ella w-ra7 yekhod 2addon miyyet marra w-yourath el-7ayet el-abadiyye."</verse>
				<verse number="31">W-jtama3 YASOU3 bel-tlemiz el-tna3sh la-wa7don w-2allon: "ne7na halla2 tal3in 3ala Ourashalim, w-ra7 ysir kell yalle katabouh el-anbiya 3an 2eben el-2ensen,</verse>
				<verse number="32">ra7 yetsallam 2eben el-2ensen lal-wathaniye, w-ra7 yetmaskharo 3le w-ysebboulo w-yebez2o 3le,</verse>
				<verse number="33">min ba3da byejeldouh w-bye2etlouh, w-telit yawm ra7 y2oum."</verse>
				<verse number="34">Ma fehmo el-tlemiz shi min yalle 2alo, w-ken hal-kalem ma7joub 3annon, w-ma fehmouh.</verse>
				<verse number="35">2arrab YASOU3 min Ari7a, w-ken fi rejjel a3ma 2e3id 3ala 7affit el-tari2 3am yesh7ad.</verse>
				<verse number="36">Lamma 7ass enno el-nes 3am temro2 min 7addo sa2al: "shou hayda?"</verse>
				<verse number="37">Khabbarouh enno YASOU3 el-Nassire meri2 min honik.</verse>
				<verse number="38">Sarakh: "ya YASOU3 2eben Daoud, r7amne!"</verse>
				<verse number="39">Saro el-nes el-meshyin eddem ysakktouh. Bass houe sar y3alle sawto aktar: "ya 2eben Daoud, r7amne!"</verse>
				<verse number="40">We2f YASOU3 w-2amar enno yjeebo la-3ando. Lamma 2arrab sa2alo:</verse>
				<verse number="41">Shou baddak a3mellak?" Jewabo: "enno e2sha3, ya Rab!"</verse>
				<verse number="42">2allo YASOU3: "2sha3, imenak shafek!"</verse>
				<verse number="43">Bi-se3et el-se3a reje3 ye2sha3 w-le7e2 YASOU3 houe w-3am yeshkor ALLAH. W-lamma shef el-sha3b yalle sar, kellon majjado ALLAH.</verse>
			</chapter>
			<chapter number="19">
				<verse number="1">Fet YASOU3 3a-Ari7a w-sar yebrom fiya.</verse>
				<verse number="2">W-ken fi rejjel ghane min lammimet el-darayib esmo Zakka,</verse>
				<verse number="3">eja la-yshouf meen houe YASOU3. Bass ken 2asir, w-ma edr enno yshoufo la-ketrit el-3aj2a.</verse>
				<verse number="4">Rakad sawb jemmayze w-toli3 3leya ta-yshoufo, w-ken YASOU3 ra7 yemro2 min hal-tari2.</verse>
				<verse number="5">W-lamma wossil YASOU3 la-honik, ettalla3 fih w-2allo: "nzal bi-se3ra ya Zakka, li2anno ra7 zour liom beytak."</verse>
				<verse number="6">Nezl bi-ser3a w-sta2balo bi-fara7.</verse>
				<verse number="7">W-lamma shefo el-nes yalle sar, 2alo: "fet 3a-beyt rejjel khate la-ye2'3od 3endo."</verse>
				<verse number="8">We2f Zakka w-2al lal-RAB YASOU3: "ya, RAB, ra7 a3te el-fou2ara noss amwele, w-eza kent zalamet 7ada bi-shi, breddello yeh arba3 marrat."</verse>
				<verse number="9">2allo YASOU3: "liom 7all el-khalãs bi-hal-beyt, li2anno hal-rejjel houe kamen min wled Ibrahim.</verse>
				<verse number="10">W-2eben el-2ensen eja ta-yfattesh 3an el-khatyeen w-ykhallison."</verse>
				<verse number="11">W-2arrab YASOU3 min Ourashalim, w-keno yalle 3am yesma3o hal-kalem mfakkrin enno malakout ALLAH ra7 yeje deghre, 2am 3atahon hal-matal,</verse>
				<verse number="12">2al: "sefar wa7ad min el-oumara 3ala balad b3id ta-yestelim el-melk w-min ba3da byerja3.</verse>
				<verse number="13">Ba3at wara 3ashr kheddem elo w-3ata kell wa7ad minnon dinar dahabe w-2allon: tèjro bi-hal-masare la-wa2et ma erja3.</verse>
				<verse number="14">Keno ahl balado yekrahouh, ba3ato wafd wara minno ta-y2oulo: ma badna hal-rejjel malik 3leyna.</verse>
				<verse number="15">W-lamma reje3 el-amir, min ba3d ma stalam el-melk, 2amar yeb3ato wara el-kheddem yalle 3atahon el-masare, ta-yshouf addeysh reb7 kell wa7ad minnon.</verse>
				<verse number="16">2arrab el-awwal w-2al: ya Rab, reb7 dinarak 3ashra ghayron.</verse>
				<verse number="17">2allo: 3afek ya hal-khadim el-sale7! Kent ameen 3al-alil, fa-ra7 tkoun wele 3ala 3ashr moudon.</verse>
				<verse number="18">W-eja el-tene w-2al: ya Rab, reb7 dinarak khamse ghayron.</verse>
				<verse number="19">2allo: w-enta koun wele 3ala khams moudon.</verse>
				<verse number="20">W-eja el-telit w-2al: ya Rab, hayda houe dinarak: khabbayto,</verse>
				<verse number="21">li2anno kheft minnak. Enta rejjel 2ase btekhod yalle mish enta jem3o.</verse>
				<verse number="22">2allo: bi-kalemak ra7 deenak, ya hal-khadim el-sherreer. 3reft enno ana rejjel 2ase bekhod yalle mish ana jem3o, w-bo7sod yalle mish zer3o,</verse>
				<verse number="23">leysh ma 7atteyt mesriyyete 3end el-serrafin? W-kent lamma rje3t bekhedon ma3 el-feyde.</verse>
				<verse number="24">W-2al lal-mawjoudin: khedo el-dinar minno w-dfa3ouh la-sa7ib el-waznet el-3ashra.</verse>
				<verse number="25">2aloulo: ya Rab, 3endo 3ashra ghayron! Jewabon:</verse>
				<verse number="26">B7ebb 2elkon: yalle ma3o shi, byen3atalo ta-yzeed. W-yalle ma ma3o shi, byekhdoulo 7atta yalle houe elo.</verse>
				<verse number="27">W-a3de2e yalle ma baddon emlok 3leyon, jeebouwon la-hon w-2telouwon eddeme."</verse>
				<verse number="28">2al hal-kalem w-toli3 3ala Ourashalim.</verse>
				<verse number="29">W-lamma 2arrab min Beyt-Faji w-Beyt-3anya, 3end el-jabal yalle bisammouh jabal el-Zeytoun, ba3at tnen min tlemizo,</verse>
				<verse number="30">w-2allon: "rou7o 3ala el-day3a yalle bi-wejjkon, lamma bitfouto bitle2o ja7sh marbout, ma rekb 3le 7ada min abl, fekko rbato w-jeebouh.</verse>
				<verse number="31">W-eza sa2alkon 7ada: leysh 3am bitfekko rbato? 2oulo: el-Rab bi-7aje elo."</verse>
				<verse number="32">Ra7o el-telmizen w-le2o metl ma 2allon YASOU3.</verse>
				<verse number="33">W-henne 3am bifekko rbat el-ja7sh, 2aloulon as7abo: "leysh 3am bitfekko rbato?"</verse>
				<verse number="34">Jewabo: "el-Rab bi-7aje elo."</verse>
				<verse number="35">Jebo el-ja7sh la-3and YASOU3, w-7atto 3le mashale7on, w-toli3 YASOU3 2a3ad 3le.</verse>
				<verse number="36">Meshe wel-nes 3am tefrosh tyeba 3al-tari2.</verse>
				<verse number="37">W-lamma 2arrab min nazlit jabal el-Zeytoun, saro el-tlemiz yhallelo w-ysabb7o ALLAH bi-sawt 3ale 3an kell el-3ajeyeb yalle shefouha.</verse>
				<verse number="38">W-keno 3am bi2oulo: "yetberak el-malik el-jeye bi-esm el-RAB. El-salem bel-sama, wel-majd bel-a3ali!"</verse>
				<verse number="39">2aloulo el-ferrisiyyin yalle keno bayn el-nes: "ya mou3allim, 2oul la-tlemizak ennon yesekto!"</verse>
				<verse number="40">Jewabon YASOU3: "b7ebb 2elkon: eza henne sakato, el-7jara ra7 te7ke!"</verse>
				<verse number="41">W-lamma 2arrab min Ourashalim ettalla3 3al-madine w-beke 3leya,</verse>
				<verse number="42">w-2al: "ya raytik 3refte liom tari2 el-salem! Bass halla2 houe ma7joub 3an 3younik.</verse>
				<verse number="43">Ra7 yeje wa2et bisayjouke a3de2ik bel-mteris, w-bi7asrouke, w-bisakkro 3leyke min kell el-meylet,</verse>
				<verse number="44">w-ra7 ydammrouke 3ala wledik, w-ma ra7 yeterko fike 7ajar 3ala 7ajar, li2annik ma 3refte zaman ALLAH lamma eja ykhallsik."</verse>
				<verse number="45">Min ba3da fet 3al-haykal w-sar yesh7at el-biyye3in</verse>
				<verse number="46">w-y2ellon: "maktoub: beyte beyt sala, w-ento 7awwaltouh mgharet lsous!"</verse>
				<verse number="47">W-sar y3allim kell yawm bel-haykal, w-keno rou2asa el-kahane w-mou3allimi el-shari3a w-zou3ama el-sha3b baddon ye2etlouh,</verse>
				<verse number="48">w-ma 3am bile2o tari2a, li2anno el-sha3b kello ken 3am yetsamma3lo w-3am yet3alla2 fih.</verse>
			</chapter>
			<chapter number="20">
				<verse number="1">Ken YASOU3 yawm min el-iyem 3am bi3allim el-sha3b bel-haykal w-ybashro, eja la-3ando rou2asa el-kahane w-mou3allimi el-shari3a w-shyoukh el-sha3b</verse>
				<verse number="2">w-2aloulo: "2elna, bi-ayya soultan 3am ta3mil hal-eshya? W-meen 3atak hal-soultan?"</verse>
				<verse number="3">Jewabon YASOU3: "w-ana bes2alkon sou2al wa7ad, 2ouloule:</verse>
				<verse number="4">min wayn jeye soultet ma3moudiyyet You7anna? Min el-sama aw min el-nes?"</verse>
				<verse number="5">2alo bi-2albon: "eza 2elna min el-sama, ra7 yjewebna: leysh ma 2ãmanto fih?</verse>
				<verse number="6">W-eza 2elna min el-nes, el-sha3b kello ra7 yerjemna, li2anno me3tebrin You7anna nabe."</verse>
				<verse number="7">Jewabouh enno ma bya3erfo min wayn hiye.</verse>
				<verse number="8">2allon YASOU3: "w-ana ma-ra7 2elkon bi-ayya soultan ba3mil hal-a3mel."</verse>
				<verse number="9">W-sar y2oul lal-sha3b hal-matal: "zara3 rejjel karm, w-sallamo la-kerramin w-sefar medde tawile.</verse>
				<verse number="10">W-lamma eja yawm el-2atf, ba3at kheddemo la-3andon ta-yekhdo el-ghallé, fa-darabouh w-rajja3ouh 2idey fadyin.</verse>
				<verse number="11">Ba3at khadim tene, w-kamen hayda darabouh, sabboulo w-reje3 2idey fadyin.</verse>
				<verse number="12">Ba3at khadim telit, w-kamen rajja3ouh w-kabbouh barrat el-karm.</verse>
				<verse number="13">2al sa7ib el-karm: shou mna3mil? Ra7 eb3atlon 2ebne el-7abib barke bikhafo minno eza shefouh.</verse>
				<verse number="14">Bass lamma shefouh, 2alo bayn ba3don: hayda houe yalle ra7 yourat! Ta3o ne2etlo w-nekhod el-werte!</verse>
				<verse number="15">Kabbouh barrat el-karm w-2atalouh. Shou bya3mil fiyon sa7ib el-karm?</verse>
				<verse number="16">Ra7 yeje w-ye2tol hal-kerramin w-ysallim el-karm la-ghayron." 2aloulo yalle 3am yesma3o: "la sama7 ALLAH!"</verse>
				<verse number="17">Ettalla3 fiyon w-2al: "fa-ezan, shou ela ma3na hal-ãye: el-7ajar yalle rafadouh el-me3marjiyye sar ras el-zewye?</verse>
				<verse number="18">Yalle byou2a3 3al-7ajar byetkassar, W-yalle byou2a3 el-7ajar 3le byeherso!"</verse>
				<verse number="19">W-ken mou3allimi el-shari3a w-rou2asa el-kahane baddon yekemshouh bi-haydik el-se3a, li2annon 3erfo enno 2al hal-matal 3annon, bass khafo min el-sha3b.</verse>
				<verse number="20">Ra2abo el-ferrisiyyin w-mou3allimi el-shari3a YASOU3 w-ba3ato jwasis 3amlin 7alon abrar 7atta yel2atouh 3ala shi kelme. W-ysalmouh lal-7akem wel-ma7kame.</verse>
				<verse number="21">Sa2alouh: "ya mou3allim, ne7na mna3rif ennak sade2 bi-kalemak w-bi-ta3limak, ma bitseyer 7ada, w-bit3allim tari2 ALLAH bel-7a2.</verse>
				<verse number="22">Shou ra2yak? Bi7e'2elna nedfa3 el-jezye la-2aysar aw la2?"</verse>
				<verse number="23">3eref YASOU3 khabsaneton, fa-2allon: "Leysh 3am bitjarrboune?</verse>
				<verse number="24">Farjoune 3emlit el-jezye! La-meen hal-soura w-hal-esm?" 2aloulo: "la-2aysar."</verse>
				<verse number="25">2allon YASOU3: "dfa3o la-2aysar yalle houe la-2aysar, w-la-ALLAH yalle houe la-ALLAH!"</verse>
				<verse number="26">W-ma edro ennon yel2atouh 3ala shi kelme eddem el-sha3b, w-t3ajjabo min jawebo w-sakato.</verse>
				<verse number="27">Ejo kamm wa7ad min el-saddou2iyyin la-3and YASOU3, w-henne yalle ma bi2ãmno bel-2iyeme, w-sa2alouh:</verse>
				<verse number="28">"Ya mou3allim, 2al Moussa: eza met rejjel 3endo mara bass ma 3endo wled, khayyo byetzawwajlo marto 7atta yjeeb minna wled 3a esm khayyo.</verse>
				<verse number="29">Ken fi sab3 ekhwe, tzawwaj el-awwal w-met bidoun ma yjeeb wled.</verse>
				<verse number="30">Wel-tene.</verse>
				<verse number="31">Wel-telit lal-sebi3 3emlo nafs el-shi, meto kellon w-ma jebo wled.</verse>
				<verse number="32">Ba3den metit el-mara.</verse>
				<verse number="33">La-ayya wa7ad minnon bitkoun hal-zawje bel-2iyeme, li2anno el-sab3a tzawwajouwa?"</verse>
				<verse number="34">Jewabon YASOU3: "wled hal-dene byetzawwajo.</verse>
				<verse number="35">Bass yalle byest7e'2o ykoun elon nassib bel-7ayet el-abadiyye wel-2iyeme min bayn el-mawta, ma byetzawwajo.</verse>
				<verse number="36">Bikouno metl maleyke, ma bimouto, w-henne wled ALLAH, li2annon wled el-2iyeme.</verse>
				<verse number="37">W-Moussa nafso 2al hal-kalem 3al-3ellay2a enno el-mawta bi2oumo, lamma samma el-RAB Ileh Ibrahim w-Ileh Is7ak w-Ileh Ya3koub.</verse>
				<verse number="38">W-ma ken ALLAH Ileh el-mawta, houe Ileh el-3ayshin, w-kellon 3ayshin 3endo."</verse>
				<verse number="39">2al kamm wa7ad min mou3allimi el-shari3a: "sa7i7, ya mou3allim!"</verse>
				<verse number="40">W-min ba3da ma 7ada starja yes2alo 3an shi.</verse>
				<verse number="41">W-2allon YASOU3: "keef bi2oulo enno el-MASI7 2eben Daoud,</verse>
				<verse number="42">w-Daoud nafso bi2oul bi-kteb el-Mazamir: "2al el-RAB la-Rabbe: 23od 3an yameene</verse>
				<verse number="43">7atta khalle a3de2ak ta7t ejrek."</verse>
				<verse number="44">Eza Daoud bisamme el-MASI7 RAB, fa-keef bikoun el-MASI7 2ebno?"</verse>
				<verse number="45">W-2al YASOU3 la-tlemizo eddem kell el-sha3b yalle 3am yesma3o:</verse>
				<verse number="46">"ntebho min mou3allimi el-shari3a, bi7ebbo el-mashe bel-tyeb el-tawile wel-salemet bel-se7at w-enno ye2e3do eddem bel-majemi3 w-bi7ebbo karase el-sharaf bel-waleyem.</verse>
				<verse number="47">Byeklo bi-byout el-araml, w-bya3mlo 7alon 3am bisallo ktir. Hal-ashkas ra7 yendeno el-deynoune el-2a2sa."</verse>
			</chapter>
			<chapter number="21">
				<verse number="1">Ettalla3 YASOU3 w-shef el-aghniya 3am bi7otto tabarrou3aton bi-sandou2 el-haykal.</verse>
				<verse number="2">W-shef kamen mara armale fa2ira 3am bit7ott felsen,</verse>
				<verse number="3">2al: "b2elkon el-7a2i2a: hal-armale el-fa2ira 7attit bel-sandou2 aktar min ma 7atto el-be2yin.</verse>
				<verse number="4">Henne 7atto min yalle byefdal 3annon. Bass hiye, 7attit kell shi ma3a."</verse>
				<verse number="5">W-ken fi nes 3am ye7ko bayn ba3don keef el-haykal mzayyan bel-7jara el-ra2i3a w-ti7af el-ndourat, fa-2al YASOU3:</verse>
				<verse number="6">"Ra7 teje iyem mish ra7 yentarak 7ajar 3ala 7ajar min yalle 3am tshoufouh, kello ra7 yet'haddam"</verse>
				<verse number="7">Sa2alouh: "khabberna aymata ra7 ysir hal-shi, ya mou3allim? W-shou hiye el-3aleme enno ra7 ysir hal-shi 3an 2arib?"</verse>
				<verse number="8">Jewabon: "ou3a 7ada yekhda3kon. Ra7 yejo ktar min el-nes ta7t esme, w-ra7 y2oulo: ana houe! W-sar el-wa2et! Ma tel7a2ouwon.</verse>
				<verse number="9">W-eza sme3to bi-akhbar el-7roub wel-thawrat ma tkhafo, li2anno hal-shi la-bodd enno ysir bel-awwal bass ma bitkoun el-niheye."</verse>
				<verse number="10">W-2al YASOU3: ra7 t2oum oumme 3ala oumme, w-mamlake 3ala mamlake,</verse>
				<verse number="11">w-ra7 ysir fi maje3a w-zalezil bi-matare7 ktire w-bisir fi a7deth bitkhawwif, w-btezhar 3alemet 3azeeme bel-sama.</verse>
				<verse number="12">W-abl kell shi, ra7 yekemshoukon el-nes w-yedtehdoukon w-ysalmoukon lal-majeme3 wel-7abs w-byekhdoukon la-3and el-moulouk wel-7ekkem kermel esme.</verse>
				<verse number="13">W-bitkoun hayde fersa elkon, la-tesh'hado fiya lal-injil.</verse>
				<verse number="14">W-ma tehtammo keef ra7 etdef3o 3an 7alkon,</verse>
				<verse number="15">li2anno ra7 a3tikon kalem w-7ekme ykhallo a3de2kon 3ejzin enno yreddo 3leyon aw yna2douwon.</verse>
				<verse number="16">W-ra7 ysallmoukon bayyetkon w-ekhwetkon w-2raybinkon w-asdika2kon la-3and el-7ekkem w-ra7 ye2etlo kamm wa7ad minkon,</verse>
				<verse number="17">w-yebghedkon kell el-nes kermel esme.</verse>
				<verse number="18">Bass sha3ra we7de min raskon ma ra7 tou2a3.</verse>
				<verse number="19">W-bi-thabetkon bitkhallso 7alkon.</verse>
				<verse number="20">"Eza shefto Ourashalim m7asara bel-jyoush, 3rafo enno kharaba 2arib.</verse>
				<verse number="21">W-yalle bikoun bel-Yahoudiye khallih yehrob 3al-jbel, w-yalle bikoun bel-madine khallih yetla3 minna, w-yalle bel-72oul ma yfout 3al-madine,</verse>
				<verse number="22">li2anno hayde iyem na2me byet7a'2a2 fiya kell shi n2al bel-ketob el-m2addase.</verse>
				<verse number="23">W-ya weylkon hal-7abela w-yalle 3am biradd3o bi-haydik el-iyem! Ra7 tenzal msibe 3ala hal-balad w-ghadab ALLAH 3ala hal-sha3b,</verse>
				<verse number="24">w-ra7 yese2to bi-7add el-seyf, ra7 yettekhado asra bi-kell el-oumam, w-ra7 yed3aso el-wathaniye 3a-Ourashalim ta ken eja wa2ton.</verse>
				<verse number="25">W-ra7 tezhar 3alemet bel-shams wel-2amar wel-njoum, w-ra7 yensabo el-oumam bel-ard bi-2ala2 kbir w-ro3b min hadir el-ba7r w-hayajen el-mawj.</verse>
				<verse number="26">W-ra7 yghott 3a-2alb ktar min el-nes min el-khawf w-min tawa2ou3aton 3an yalle ra7 ysir bel-3alam, li2anno 2ouwwet el-sama ra7 tetza3za3.</verse>
				<verse number="27">W-bi-haydak el-wa2et ra7 yshoufo el-nes 2eben el-2ensen jeye 3al-ghaym bel-majd wel-edra.</verse>
				<verse number="28">W-lamma tsir hal-eshya, w2afo w-3allo raskon li2anno khalãskon sar 2arib.</verse>
				<verse number="29">W-2al YASOU3 hal-matal: "ettalla3o bi-shajret el-teen w-be2e el-ashjar.</verse>
				<verse number="30">Eza sar fiya wara2, bit2oulo el-sayf 2arib.</verse>
				<verse number="31">W-nafs el-shi eza shefto hal-eshya saret, 3rafo enno malakout ALLAH 2arib.</verse>
				<verse number="32">B2elkon el-7a2i2a: ma-ra7 yekhlas hal-jeel 7atta ykoun sar hayda kello.</verse>
				<verse number="33">El-sama wel-ard bitzoul w-kaleme ma bizoul.</verse>
				<verse number="34">"Ntebho ma tensheghil 2loubkon bel-khamr wel-sekr w-hmoum el-dene, w-yfeje2kon haydak el-yawm,</verse>
				<verse number="35">li2anno ra7 yetbo2 metl el-fakh 3ala kell sekken el-ard.</verse>
				<verse number="36">S'haro w-sallo bi-kell wa2et, 7atta te2daro tetkhatto kell shi ra7 ysir, w-tou2afo eddem 2eben el-2ensen."</verse>
				<verse number="37">W-ken YASOU3 bel-nhar wel-leyl 3am bi3allim bel-haykal, w-lamma ysir 3ashiye yetla3 ta-ynem bi-jabal el-Zeytoun.</verse>
				<verse number="38">W-ken el-sha3b kello ybakkir la-3ando 3al-haykal la-yesma3 kalemo.</verse>
			</chapter>
			<chapter number="22">
				<verse number="1">Ken 3id el-Fateer ye3ne 3id el-fos7 2arrab.</verse>
				<verse number="2">Keno rou2asa el-kahane w-mou3allimi el-shari3a 3am bifattsho 3an tari2a ta-ye2etlo fiya YASOU3, li2annon keno khayfin min el-sha3b.</verse>
				<verse number="3">W-fet el-shaytan bi-Yahouza el-moula2ab bel-Eskharyoute, w-houe min el-tlemiz el-tna3sh,</verse>
				<verse number="4">ra7 w-fãwad rou2asa el-kahane w-2ouwwet 7aras el-haykal keef bisallimon yeh.</verse>
				<verse number="5">Fer7o w-ettafa2o enno ya3touh masare.</verse>
				<verse number="6">2ebl w-sar yetra2ab el-fersa la-ysallimon yeh bi-matra7 b3id 3an el-sha3b.</verse>
				<verse number="7">Eja yawm el-Fateer, yalle btendaba7 fih el-khwerif la-3asha el-fos7.</verse>
				<verse number="8">Ba3at YASOU3 Boutros w-You7anna w-2allon: "rou7o 7addroulna 3asha el-fos7 ta-neklo."</verse>
				<verse number="9">2aloulo: "wayn baddak n7adderlak yeh?"</verse>
				<verse number="10">Jewabon: "lamma tfouto 3al-madine ra7 tshoufo rejjel 7amel jarret may, l7a2ouh 3al-beyt yalle bifout 3le,</verse>
				<verse number="11">w-2oulo la-RAB el-beyt: "bi2ellak el-mou3allim: wayn gherefte yalle ra7 ekol fiya 3asha el-fos7 ma3 tlemize?</verse>
				<verse number="12">Ra7 yfarjikon bi-a3la el-beyt gherfe wes3a mafroushe, 7adro el-3asha honik."</verse>
				<verse number="13">Ra7o w-le2o metl ma-2allon, w-ballasho y7adro 3asha el-fos7.</verse>
				<verse number="14">W-lamma eja el-wa2et, 2a3ad YASOU3 ma3 el-rousl 3al-2akl.</verse>
				<verse number="15">2allon: "addeysh shtahet enno ekol 3asha el-fos7 ma3kon abl ma et2allam.</verse>
				<verse number="16">B7ebb 2elkon: ma ra7 eklo ba3d liom 7atta yet7a'2a2 bi-malakout ALLAH."</verse>
				<verse number="17">W-akhad YASOU3 kes w-shakar w-2al: "khedo hal-kes w-t2asamouwa baynetkon.</verse>
				<verse number="18">B7ebb 2elkon: ma ra7 eshrab ba3d liom min 3asir el-karme 7atta yeje malakout ALLAH."</verse>
				<verse number="19">W-akhad khebz w-shakar Allah w-sha2af el-khebz w-newalon w-2al: "hayda jesme ana, 3am yet2addam kermelkon. 3melo hek w-zkouroune."</verse>
				<verse number="20">W-akhad el-kes min ba3d el-3asha, w-2al: "hayda el-kes houe el-3ahd el-jdid bi-damme ana, yalle ra7 yet2addam kermelkon.</verse>
				<verse number="21">Bass yalle ra7 ysallimne, 2ido 3al-meyde ma3e.</verse>
				<verse number="22">2eben el-2ensen ra7 ymout metl ma nkatab, bass ya weylo yalle bisallmo!"</verse>
				<verse number="23">W-saro el-tlemiz yes2alo 7alon meen min bayneton ra7 ya3mil hal-shi.</verse>
				<verse number="24">W-saro yetjedalo meen bikoun el-akbar fiyon,</verse>
				<verse number="25">2allon YASOU3: "el-moulouk 7ekmeen el-oumam w-as7ab el-soulta bisammo 7alon mou7sinin.</verse>
				<verse number="26">Bass ento, ma tkhallo hal-shi ykoun baynetkon, yalle baddo ykoun el-akbar fikon ykoun el-azghar, wel-rayyes khadim.</verse>
				<verse number="27">Meen el-akbar: yalle 2e3id 3al-2akl aw yalle 3am yekhdom? Mish yalle 2e3id 3al-2akl? W-ana baynetkon metl yalle 3am yekhdom.</verse>
				<verse number="28">W-ento yalle b2ito ma3e bi-wa2et me7ente,</verse>
				<verse number="29">ana ba3tikon el-malakout metl ma 3atane yeh bayye,</verse>
				<verse number="30">bteklo w-bteshrabo 3ala meyedte bi-malakoute, w-bte2e3do 3ala el-3roush ta-etdeeno 2abeyel Isra2il el-tna3sh."</verse>
				<verse number="31">2al el-RAB YASOU3: "Sem3an, Sem3an! Hayda el-shaytan 3am yetlob ygharbelkon metl ma bigharbel el-mzeri3 el-2am7.</verse>
				<verse number="32">Bass ana salleytellak ta-ma tef2od imenak. W-enta lamma btestarje3 7alak, thabbet ekhwetak."</verse>
				<verse number="33">Jewabo Sem3an: "ya RAB, ana mist3ed enno rou7 ma3ak 3al-7abs wel-mawt."</verse>
				<verse number="34">2allo YASOU3: "b7ebb 2ellak ya Boutros: abl ma ysi7 el-deek liom, ra7 tenkerne tlet marrat."</verse>
				<verse number="35">Min ba3da 2al la-tlemizo: "lamma ba3atetkon bidoun masare wala kees wala sandal, 3ezto shi?" 2alo: "la2."</verse>
				<verse number="36">2allon: "bass halla2, yalle ma3o masare yekhedon, aw kees, ye7emlo. W-yalle ma 3endo seyf, ybi3 tawbo w-yeshtere seyf.</verse>
				<verse number="37">B7ebb 2elkon: lezim tet7a'2a2 fiyye hal-ãye: w-3addouh ma3 el-mejrmeen. W-yalle nkatab 3anne lezim ysir."</verse>
				<verse number="38">2alo: "ya RAB! Ma3na hon seyfen." Jewabon: "bikaffe!"</verse>
				<verse number="39">Min ba3da toli3 metl 3adto 3ala jabal el-zeytoun w-le7'2ouh tlemizo.</verse>
				<verse number="40">W-lamma wossil la-honik 2allon: "sallo ta-ma tou2a3o bel-tajribe."</verse>
				<verse number="41">W-bay3ad 3annon kamm fashkha w-raka3 w-salla,</verse>
				<verse number="42">2al: "ya bayye, eza moumkin tba3ed 3anne hal-kes! Bass mish metl ma ana badde, metl ma enta baddak."</verse>
				<verse number="43">W-zaharlo malèk min el-sama w-sar y2awwih.</verse>
				<verse number="44">W-ballash yet2allam, w-sar ysalle w-ysalle, w-ken 3ara2o metl no2at damm 3am tou2a3 3al-ard.</verse>
				<verse number="45">W-2am 3an el-sala w-reje3 la-3and tlemizo, w-le2ehon neymin min el-za3al.</verse>
				<verse number="46">2allon: "shou bekon neymin? 2oumo sallo ma3e ta-ma tou2a3o bel-tajribe."</verse>
				<verse number="47">Houe w-3am ye7ke, wosslit 3isabe meshe eddema Yahouza, wa7ad min el-tlemiz el-tna3sh, w-2arrab min YASOU3 w-beso.</verse>
				<verse number="48">2allo YASOU3: "bi-bawse, ya Yahouza, 3am bitsallim 2eben el-2ensen?"</verse>
				<verse number="49">W-lamma shefo el-tlemiz shou 3am bisir 2alo: "baddak nedrob bel-seyf, ya RAB?"</verse>
				<verse number="50">W-darab wa7ad minnon khadim ra2is el-kahane w-2ata3lo dayneto el-yameen.</verse>
				<verse number="51">Jewab YASOU3: "bikaffé!" W-lamas daynet el-rejjel w-shafeha.</verse>
				<verse number="52">W-2al YASOU3 la-yalle jeyin 3le min rou2asa el-kahane w-2ouwwed 7aras el-haykal wel-shyoukh: "tekhmin hejmeen 3ala shi harame bel-syouf wel-3ese?</verse>
				<verse number="53">Kent kell yawm baynetkon bel-haykal, w-ma maddayto 2idkon 3leyye. Bass halla2 hayde se3etkon, w-hayda soultan el-3atme."</verse>
				<verse number="54">Kamashouh w-akhadouh w-fawwatouh 3ala dar ra2is el-kahane. W-ken Boutros le7'2o min b3id.</verse>
				<verse number="55">Walla3o el-7aras nar bi-se7it el-dar w-2a3ado 7awla, w-2a3ad Boutros bayneton.</verse>
				<verse number="56">Shefeto khãdme 7add el-nar, ettalla3et fih mni7 w-2alet: "hayda el-rejjel ken ma3 YASOU3!"</verse>
				<verse number="57">Nakar w-2al: "ana ma ba3erfo, ya mara!"</verse>
				<verse number="58">W-ba3d shwey shefo rejjel w-2al: "enta minnon!" Jewabo Boutros: "la2, ya 2ensen!"</verse>
				<verse number="59">W-mara2 shi se3a, w-2allon wa7ad w-houe m2akkad: "hayda 3anjad ken ma3on, li2anno min el-Jaleel!"</verse>
				<verse number="60">Jewabo Boutros: "ya 2ensen, ma 3am befham shou 3am bit2oul!" w-houe w-3am ye7ke sa7 el-deek.</verse>
				<verse number="61">Ltafat el-RAB w-ettalla3 bi-Boutros, tzakkar Boutros shou 2allo el-RAB: "abl ma ysi7 el-deek liom, btenkerne tlet marrat."</verse>
				<verse number="62">Toli3 w-beke dmou3 morra.</verse>
				<verse number="63">W-saro yalle 3am ye7erso YASOU3 yetmaskharo 3le w-yedorbouh</verse>
				<verse number="64">w-yghatto wejjo w-yes2alouh: "meen darabak? 7zar!"</verse>
				<verse number="65">W-fo2 hayda kello saro ysebbouh.</verse>
				<verse number="66">W-lamma toli3 el-sob7 jtama3o majles shyoukh el-sha3b henne w-rou2asa el-kahane w-mou3allimi el-shari3a, w-ba3ato wara YASOU3 3al-majles</verse>
				<verse number="67">w-2aloulo: "2elna eza kent enta el-MASI7" Jewabon: "eza 2eltelkon ma ra7 tsad2oune,</verse>
				<verse number="68">w-eza sa2altkon ma ra7 tjewbo.</verse>
				<verse number="69">Bass 2eben el-2ensen ra7 ye2'3od min ba3d liom 3an yameen ALLAH el-2adeer."</verse>
				<verse number="70">2alo kellon: "ye3ne enta 2eben ALLAH!" Jewabon "ento 2elto, ana houe."</verse>
				<verse number="71">2alo: "me7tejin ba3d la-shouhoud? Sme3neha min temmo."</verse>
			</chapter>
			<chapter number="23">
				<verse number="1">W-2amo jame3et el-majles kellon w-jebouh la-3and Bilatos,</verse>
				<verse number="2">w-saro yettehmouh w-y2oulo: "l2ina hal-rejjel 3am yezra3 el-fetne bayn sha3bna, w-3am yemna3o yedfa3 el-daribe la-2aysar, w-3am bi2oul enno houe el-MASI7 el-malik."</verse>
				<verse number="3">Sa2alo Bilatos: "enta malik el-Yahoud?" Jewabo: "enta 2elt."</verse>
				<verse number="4">2al Bilatos la-rou2asa el-kahane wel-nes: "ma 3am le2e jerm 3ala hal-rejjel!"</verse>
				<verse number="5">Bass henne dallo y2oulo: "3am yezra3 el-fetne bayn el-sha3b bi-ta3limo bel-Yahoudiye kella, min el-Jaleel la-hon."</verse>
				<verse number="6">Lamma sem3 Bilatos hal-kalem sa2alon: "hal-rejjel min el-Jaleel?"</verse>
				<verse number="7">W-lamma 3eref enno min wileyet Hirodos ba3ato la-3ando, w-houe bi-haydak el-wa2et ken bi-Ourashalim.</verse>
				<verse number="8">W-lamma shef Hirodos YASOU3 fer7 ktir, li2anno ken 7abeb min zamen yshoufo la-ketrit ma sem3 3anno, w-ken byetmanna enno yshouf shi 3ajibe 3am bitsir 3ala 2ido.</verse>
				<verse number="9">Sa2alo aktar min sou2al, bass YASOU3 ma jewabo 3an shi.</verse>
				<verse number="10">W-saro rou2asa el-kahane w-mou3allimi el-shari3a yettehmouh w-yzeedo el-teham.</verse>
				<verse number="11">Hirodos w-3askaro 7ta2arouh. W-tmaskharo 3le, w-labbasouh tawb byelma3 w-raddouh la-3and Bilatos.</verse>
				<verse number="12">W-bi-haydak el-yawm tsala7o Hirodos w-Bilatos, li2anno keno abl a3de2.</verse>
				<verse number="13">Ba3at Bilatos wara rou2asa el-kahane wel-zou3ama wel-sha3b</verse>
				<verse number="14">w-2allon: "jebtoule hal-rejjel w-2elto enno 3am yekhda3 el-sha3b. Fa7asto eddemkon, ma l2it enno rtakab shi min yalle 3am tettehmouh fih,</verse>
				<verse number="15">wala 7atta Hirodos le2a shi, li2anno raddo la-3ande. Ma fi shi 3emlo hal-rejjel byest7e2 el-mawt.</verse>
				<verse number="16">Ra7 ejeldo w-efelto."</verse>
				<verse number="17">W-ken Bilatos bi-kell 3id ye3fe 3an ma7bous wa7ad.</verse>
				<verse number="18">Sarakho kellon sawa: "2tol hal-rejjel w-3fih 3an Barabas!"</verse>
				<verse number="19">W-ken Barabas bel-7abs li2anno shtarak bi-fetne bel-madine, w-rtakab jarimet 2atl.</verse>
				<verse number="20">W-7ekehon Bilatos marra tenye li2anno ken baddo yeflot YASOU3,</verse>
				<verse number="21">saro ysarrkho: "slebo! slebo!"</verse>
				<verse number="22">W-2allon lal-marra el-telte: "shou 3eml? Ma 3am le2e 3le shi bikhallih yest7e2 el-mawt. Ra7 ejeldo w-efelto!."</verse>
				<verse number="23">Dallo ysarrkho bel-3ale w-y2ouloulo slebo, w-kermelon yzeedo sarikh,</verse>
				<verse number="24">se3eta 7akam Bilatos enno yet7a'2a2 talabon,</verse>
				<verse number="25">w-falat el-rejjel yalle talabouh, w-ken bel-7abs kermel jarimet 2atl, w-3eml fetne, w-sallam YASOU3 lal-sha3b.</verse>
				<verse number="26">Henne w-ekhdino, tla'2at el-3askar bi-Sem3an, w-houe Kayrine ken reji3 min el-7a2l, 7ammalouh el-salib w-mashshouh wara YASOU3.</verse>
				<verse number="27">W-le7'2ouh nes ktir min el-sha3b, w-neswen keno 3am bide'2o 3ala sdouron w-yenedbouh.</verse>
				<verse number="28">Ltafat YASOU3 sawbon w-2al: "ma tebko 3leyye ya banet Ourashalim, bkou 3ala 7alkon w-3ala wledkon.</verse>
				<verse number="29">Ra7 teje iyem byen2al fiya: niyyel yalle ma 7eblo wala wallado wala radda3o.</verse>
				<verse number="30">W-byen2al lal-jbel w2a3e 3leyna, w-lal-tlel ghattina.</verse>
				<verse number="31">W-eza keno 3emlo hek bel-ghosn el-akhdar, fa-shou ra7 ysir bel-ghosn el-yebis?"</verse>
				<verse number="32">W-jarro ma3o tnen min el-mejrmeen.</verse>
				<verse number="33">W-lamma wosslo lal-matra7 yalle esmo el-Joumjoume, salabouh honik ma3 el-mejrmeen, wa7ad 3an yameeno wel-tene 3an shmelo.</verse>
				<verse number="34">2al YASOU3: "ghferlon ya bayye, li2annon ma 3am ya3erfo shou 3am ya3emlo." W-t2asamo tyebo bel-2or3a.</verse>
				<verse number="35">W-we2f el-sha3b honik 3am yettalla3, wel-rou2asa 3am yetmaskharo 3le w-y2oulo: "khallas ghayro, ykhallis 7alo, eza ken el-MASI7 el-mekhtar!"</verse>
				<verse number="36">W-tmaskharo 3le el-3askar kamen, saro y2arbo minno w-ya3touh khall</verse>
				<verse number="37">w-y2oulo: "khallis 7alak, eza kent malik el-Yahoud!"</verse>
				<verse number="38">W-ken fo2 raso law7a maktoub 3leya: "hayda malik el-Yahoud!"</verse>
				<verse number="39">W-sar wa7ad min el-mejrmen el-m3alla2in 3al-salib yjaddef 3le w-y2ello: "mish enta el-MASI7? Khallis 7alak w-khallisna!"</verse>
				<verse number="40">Bass el-tene sakkato w-2al: "ma bitkhaf ALLAH w-enta 3am tet7ammal nafs el-2asãs?</verse>
				<verse number="41">Ne7na 2asãsna 3adel, hayda jaza a3melna, bas houe, ma 3eml shi 3atel."</verse>
				<verse number="42">W-2al: "zkerne ya YASOU3, bass teje bi-malakoutak."</verse>
				<verse number="43">Jewabo YASOU3: "B2ellak el-7a2i2a: ra7 tkoun liom ma3e bel-ferdaws."</verse>
				<verse number="44">Wel-dohr 3attamit el-dene kella lal-se3a tlete.</verse>
				<verse number="45">W-nkasafit el-shams, w-nkhaza2 7ijeb el-haykal bel-noss.</verse>
				<verse number="46">W-sarakh YASOU3 sarkha 2awiye: "ya bayye, bayn 2idek bsallim rou7e." 2al hal-shi w-sallam rou7o.</verse>
				<verse number="47">W-lamma shef ra2is el-7aras yalle sar, majjad ALLAH w-2al: "mbala, hal-rejjel ken 7a2i2atan sale7."</verse>
				<verse number="48">Wel-nes yalle 7edro hal-mash'had, w-shefo yalle sar, rej3o henne w-3am bide'2o 3ala sdouron.</verse>
				<verse number="49">W-keno kell asdika2 YASOU3, wel-neswen yalle le7'2ino min el-Jaleel, 3am bishoufo hal-eshya min b3id.</verse>
				<verse number="50">Eja wa7ad min majles el-Yahoud esmo Youssef, w-houe rejjel ta2e sale7,</verse>
				<verse number="51">Ken dodd el-majles w-keef tsarrafo, w-ken min el-Rama w-hiye madine Yahoudiye, w-ken natir malakout ALLAH,</verse>
				<verse number="52">eja la-3and Bilatos w-talab jesm YASOU3.</verse>
				<verse number="53">W-min ba3da nazzalo 3an el-salib w-laffo bi-kafan min ketten, w-7atto bi-2abr ma7four bel-sakhr, ma ndafan fih 7ada min abl.</verse>
				<verse number="54">W-ken hal-nhar houe yawm el-te7dir lal-sabt, w-ken ra7 yeje yawm el-sabt.</verse>
				<verse number="55">W-keno el-neswen yalle ejo ma3 YASOU3 min el-Jaleel le7'2in Youssef, shefo el-2abr w-keef 7atto fih jesm YASOU3.</verse>
				<verse number="56">Min ba3da rej3o 7addaro 3otr w-7nout, w-rte7o nhar el-sabt metl ma bit2oul el-shari3a.</verse>
			</chapter>
			<chapter number="24">
				<verse number="1">Ejo el-neswen el-a7ad abl el-daw 7amleen el-3otr yalle 7addarouh.</verse>
				<verse number="2">Le2o el-7ajar mda7raj 3an el-2abr.</verse>
				<verse number="3">Lamma feto, ma shefo jesm el-RAB YASOU3.</verse>
				<verse number="4">Bi-hal-wa2et, w-keno mish 3erfin shou baddon ya3emlo, zaharoulon rejjelen lebsin tyeb btelma3,</verse>
				<verse number="5">fa-khafo ktir w-7atto wejjon bel-ard, 2aloulon el-rejjelen: "leysh 3am tfattsho 3an el-7ayy bayn el-mawta?</verse>
				<verse number="6">Manno hon, 2am. Tzakkaro shou 2alkon lamma ken bel-Jaleel,</verse>
				<verse number="7">"lezim enno yetsallam 2eben el-2ensen 3a-2iden el-khatyeen w-yensalab, w-telit yawm ra7 y2oum."</verse>
				<verse number="8">Se3eta tzakkaro el-neswen kalemo.</verse>
				<verse number="9">W-rej3o min el-2abr w-khabbaro el-tlemiz el-7da3sh wel-be2yin bi-yalle sar,</verse>
				<verse number="10">w-henne Maryam el-Majdaliyye w-7anne w-Maryam emm Ya3koub, w-kamen be2e el-neswen yalle refa2ouh.</verse>
				<verse number="11">W-fakkaro el-rousl ennon 3am yetwahhamo, w-ma sadda2ouwon.</verse>
				<verse number="12">Bass Boutros 2am w-rakad 3al-2abr, w-lamma n7ana shef el-akfen wa7da. Reje3 mazhoul min yalle sar.</verse>
				<verse number="13">W-bel-yawm zeto, keno tnen min el-tlemiz bi-tari2on 3ala day3a esma 3emwas, b3ide 3an Ourashalim shi sab3 amyel (ye3ne shi se3teyn mashe).</verse>
				<verse number="14">W-keno 3am yetshera3o bi-hal-eshya kella.</verse>
				<verse number="15">Henne w-3am yetshera3o w-yetjedalo, 2arrab minnon YASOU3 bi-zeto w-meshe ma3on,</verse>
				<verse number="16">bass 3younon ma 3erfeto.</verse>
				<verse number="17">2allon: "bi-shou 3am tetshera3o ento w-meshyin?" We2fo ze3lenin.</verse>
				<verse number="18">Jewabo wa7ad minnon, w-esmo Kalyopas: "enta wa7dak gharib 3an Ourashalim ma bta3rif shou sar bi-hal-iyem!"</verse>
				<verse number="19">2al YASOU3: "shou sar?" 2aloulo: "shou sar bi-YASOU3 el-Nassire, w-ken nabe 2adeer bel-2awl w-bel-fe3l 3end ALLAH wel-sha3b,</verse>
				<verse number="20">keef sallamouh rou2asa kahanetna w-zou3ame2na lal-mawt, w-keef salabouh.</verse>
				<verse number="21">W-kenna mnet2ammal enno ykoun houe yalle bikhallis Isra2il. W-ma3 hayda w-kello, liom houe el-yawm el-telit la-hal-a7deth yalle saret.</verse>
				<verse number="22">Bass fi neswen min jame3etna 7ayyarouna, li2annon zaro el-2abr abl el-daw,</verse>
				<verse number="23">w-ma le2o jesmo, rej3o w-2alo ennon shefo maleyke zaharoulon w-khabbarouwon enno 3ayish.</verse>
				<verse number="24">Ra7o kamm wa7ad min yalle ma3na 3al-2abr, w-le2o metl ma 2alo el-neswen. Bass houe, ma shefouh."</verse>
				<verse number="25">2allon YASOU3: "ya alileen el-fehm w-bati2in el-imen bi-kell shi 2alouh el-anbiya!</verse>
				<verse number="26">Mish ken lezim el-MASI7 yet2allam, 7atta yetmajjad?"</verse>
				<verse number="27">W-shara7lon shou nkatab 3anno bi-kell el-ketob el-m2addase, min Moussa 7atta be2e el-anbiya.</verse>
				<verse number="28">W-lamma 2arrabo min el-day3a el-ray7in 3leya, 3eml 7alo raye7 3ala matra7 b3id.</verse>
				<verse number="29">Tmassako fih w-2aloulo: "khallik ma3na, li2anno sar 3ashiye wel-nhar kholis!" Fet w-be2e ma3on.</verse>
				<verse number="30">W-lamma 2a3ado 3al-2akl, akhad YASOU3 khebz w-berak w-sha2afo w-newalon.</verse>
				<verse number="31">Se3eta nfata7et 3younon w-3erfouh, bass houe khtafa.</verse>
				<verse number="32">2al el-awwal lal-tene: "ma 7asseyt 2albna 3am ye7tere2 bi-sadrna, wa2et yalle 7ekena 3al-tari2 w-shara7elna el-ketob el-m2addase?"</verse>
				<verse number="33">W-2amo deghre w-rej3o 3ala Ourashalim, w-le2o el-rousl el-7da3sh w-yalle ma3on mejtem3in,</verse>
				<verse number="34">w-keno 3am bi2oulo: "2am el-RAB 7a2i2atan w-zahar la-Sem3an!"</verse>
				<verse number="35">W-khabbarouwon bi-yalle sar 3al-tari2, w-keef 3erfo el-RAB wa2et yalle sha2af el-khebz.</verse>
				<verse number="36">Bi-hal-wa2et, w-keno ba3don el-telmizen 3am ye7ko, zahar YASOU3 bi-zeto bayneton w-2allon: "el-salem ma3kon!"</verse>
				<verse number="37">Khafo w-nra3abo, w-fakkaro 7alon 3am bishoufo shaba7.</verse>
				<verse number="38">2allon: "shou bekon khayfin, w-leysh fet el-shakk 3a-2loubkon?</verse>
				<verse number="39">Ettalla3o 3ala 2ideyye w-ejreyye, ana houe. Lmesoune w-t2akkado. El-shaba7 ma bikoun 3endo la7m w-3adm metl yalle sheyfino 3ende."</verse>
				<verse number="40">2al hal-shi w-farjehon 2idey w-ejrey.</verse>
				<verse number="41">Bass dallo mish msad2in min ketrit el-fara7 wel-dahshe. 2allon: "3endkon 2akl hon?"</verse>
				<verse number="42">Newalouh samak meshwe,</verse>
				<verse number="43">akhad w-akal eddem 3younon.</verse>
				<verse number="44">Min ba3da 2allon: "lamma kent ba3dne ma3kon 2eltelkon: la-bodd enno ysir ma3e kell yalle nkatab bi-shari3et Moussa w-ketob el-anbiya wel-mazamir."</verse>
				<verse number="45">Min ba3da fata7lon 3a2lon ta-yefhamo el-ketob el-m2addase,</verse>
				<verse number="46">w-2allon: "maktoub enno el-MASI7 ra7 yet2allam w-y2oum min el-mawt bel-yawm el-telit,</verse>
				<verse number="47">w-bten3alan bi-esmo el-tawbe w-ghofran el-khataya la-kell el-shou3oub, w-bitkoun el-bideye min Ourashalim.</verse>
				<verse number="48">W-ento shouhoud 3ala hal-shi.</verse>
				<verse number="49">W-ra7 eb3atlkon yalle bayye wa3ad fih. Khallikon bi-madinet Ourashalim 7atta tenzal 3leykon el-2ouwwe min fo2."</verse>
				<verse number="50">W-min ba3da talla3on 3ala Beyt-3anya, w-3alla 2idey w-berakon.</verse>
				<verse number="51">W-houe w-3am biberekon, nfasal 3annon w-toli3 3al-sama,</verse>
				<verse number="52">fa-sajadoulo, w-rej3o 3ala Ourashalim fer7anin.</verse>
				<verse number="53">W-keno kell el-wa2et bel-haykal 3am biberko ALLAH.</verse>
			</chapter>
		</book>
		<book number="43">
			<chapter number="1">
				<verse number="1">Bel-bideye ken el-kelme, wel-kelme ken 3end ALLAH, wel-kelme houe ALLAH.</verse>
				<verse number="2">Houe bel-bideye ken 3end ALLAH.</verse>
				<verse number="3">Bi-wasteto sar kell shi, bidouno ma ken sar shi min yalle sar.</verse>
				<verse number="4">Minno ejet el-7ayet, w-7ayeto nour lal-nes.</verse>
				<verse number="5">Wel-nour dawwa bel-3atme, wel-3atme ma edrit 3le.</verse>
				<verse number="6">Zahar rasoul min ALLAH esmo You7anna.</verse>
				<verse number="7">Eja yesh'had lal-nour 7atta y2ãmno el-nes 3ala 2ido.</verse>
				<verse number="8">Ma ken houe el-nour, bass eja ta-yesh'had lal-nour.</verse>
				<verse number="9">El-kelme houe el-nour el-7a2i2e, eja 3al-3alam la-ynawwir kell 2ensen.</verse>
				<verse number="10">W-ken bel-3alam, w-bi-wasteto sar el-3alam, bass el-3alam ma 3erfo.</verse>
				<verse number="11">Eja 3ala beyto, w-ma 2eblouh ahl beyto.</verse>
				<verse number="12">Bass yalle 2eblouh, ye3ne el-mou2minin bi-esmo, 3atahon soultan enno ysiro wled ALLAH,</verse>
				<verse number="13">w-henne yalle khel2o mish min la7m w-damm wala min shahwet el-jesm wala min iradet 2ensen, khel2o min ALLAH.</verse>
				<verse number="14">Wel-kelme sar bashar w-sakan baynetna, w-shefna majdo majd melyen ne3me w-7a2, akhado el-2eben el-wa7eed min el-Ãb.</verse>
				<verse number="15">Shehedlo You7anna w-neda: "hayda houe yalle 2elt 3anno: byeje min ba3de w-houe a3zam minne, li2anno ken abl ma enwejid."</verse>
				<verse number="16">Min fayd ne3amo akhadna kellna ne3me fo2 ne3me,</verse>
				<verse number="17">li2anno ALLAH bi-Moussa 3atana el-shari3a, bass bi-YASOU3 el-MASI7 3atana el-ne3me wel-7a2.</verse>
				<verse number="18">Ma 7ada shef ALLAH. El-Ileh el-wa7eed yalle bi-7odn el-Ãb houe yalle khabbar 3anno.</verse>
				<verse number="19">Hayde shahedet You7anna, lamma ba3atoulo el-Yahoud min Ourashalim kahane w-lawiyyin ta-yes2alouh: "meen enta?"</verse>
				<verse number="20">3taraf w-ma nakar, 2al: "ana mish el-MASI7."</verse>
				<verse number="21">2alo: "meen enta, fa-ezan? Enta Eliyya?" 2al: "ana mish Eliyya." 2alo: "enta el-nabe?" Jewab "la2."</verse>
				<verse number="22">2aloulo: "meen enta, 7atta nekhod el-jaweb la-yalle ba3atouna. Shou bit2oul 3an 7alak?"</verse>
				<verse number="23">2al: "ana, metl ma 2al el-nabe Ashe3ya: "sawt 3am yesrokh bel-barriye: jallso tari2 el-RAB."</verse>
				<verse number="24">W-ken bayneton ferrisiyyin,</verse>
				<verse number="25">2alo la-You7anna: "keef 3am bit3ammed w-enta mish el-MASI7 wala Eliyya wala el-nabe?"</verse>
				<verse number="26">Jewabon: "Ana b3ammed bel-may, bass fi baynetkon wa7ad ma bta3erfouh.</verse>
				<verse number="27">Houe yalle byeje min ba3de, bikoun a3zam minne, w-ana ma best7e2 fekk shrit sandalo."</verse>
				<verse number="28">Sar kell hal-shi bi-Beyt-3anya, wara Nahr el-Ordon, matra7 ma ken You7anna 3am bi3ammed.</verse>
				<verse number="29">W-tene nhar shef You7anna YASOU3 jeye sawbo, 2al: "hayda houe 7amal ALLAH yalle bisheel khatiyyet el-3alam.</verse>
				<verse number="30">Hayda houe yalle 2elt 3anno: byeje min ba3de rejjel a3zam minne, li2anno ken able.</verse>
				<verse number="31">W-ma kent ba3erfo, jeet 3ammed bel-may 7atta yezhar la-Isra2il."</verse>
				<verse number="32">W-shehed You7anna, 2al: "sheft el-rou7 nezil min el-sama bi-shakl 7ameme w-hede 3le.</verse>
				<verse number="33">W-ma kent ba3erfo, bass yalle ba3atne la-3ammed bel-may 2alle: "yalle bitshouf el-rou7 byenzal w-byehda 3le houe yalle ra7 y3ammed bel-ROU7 el-2ODOS.</verse>
				<verse number="34">W-ana sheft w-sh'hedet enno houe 2eben ALLAH."</verse>
				<verse number="35">W-bel-yawm el-tene ken You7anna we2if honik, w-ma3o tnen min tlemizo.</verse>
				<verse number="36">Ettalla3 3a-YASOU3 yalle ken meri2 w-2al: "hayda houe 7amal ALLAH."</verse>
				<verse number="37">Sem3ouh el-telmizen, w-le7'2o YASOU3.</verse>
				<verse number="38">Ltafat YASOU3 w-shefon le7'2ino, 2allon: "shou badkon?" 2alo: "Rabbi (ye3ne ya mou3allim) wayn sèkin?"</verse>
				<verse number="39">2al: "ta3o shoufo." Ra7o w-shefo wayn sèkin, w-be2yo ma3o bi-haydak el-yawm, w-kenit el-se3a shi arb3a ba3d el-dohr.</verse>
				<verse number="40">W-ken Endrawos khayy Sem3an Boutros wa7ad min el-telmizen yalle sem3o kalem You7anna w-le7'2o YASOU3.</verse>
				<verse number="41">W-lta2a Endrawos bi-khayyo Sem3an, w-2allo: "l2ina el-Messiya", ye3ne el-MASI7.</verse>
				<verse number="42">W-jebo la-3and YASOU3, ettalla3 fih YASOU3 w-2al: "enta Sem3an 2eben You7anna, w-ra7 sammik "Kifa" (ye3ne sakhr)."</verse>
				<verse number="43">W-tene nhar ken YASOU3 baddo yrou7 3al-Jaleel. Lta2a bi-Filippos, w-2allo: "l7a2ne."</verse>
				<verse number="44">W-ken Filippos min Beyt-Sayda, madinet Endrawos w-Boutros.</verse>
				<verse number="45">W-lta2a Filippos bi-Nathana2il, 2allo: "l2ina yalle zakaro Moussa bel-shari3a, wel-anbiya bel-ketob, w-houe YASOU3 2eben Youssef min el-Nassira."</verse>
				<verse number="46">2allo Nathana2il: "leysh el-Nassira byetla3 minna shi mni7?" Jewabo Filippos: "ta3a w-shouf."</verse>
				<verse number="47">W-shef YASOU3 Nathana2il jeye sawbo, 2al: "hayda Isra2ile 7a2i2e ma fiyo ghesh!"</verse>
				<verse number="48">2allo Nathana2il: "keef 3refetne?" Jewabo YASOU3: "sheftak ta7t el-teene abl ma ynedik Filippos."</verse>
				<verse number="49">2al Nathana2il: "enta ya mou3allim 2eben ALLAH. Enta malik Isra2il!"</verse>
				<verse number="50">Jewabo YASOU3: "2ãmanet li2anno 2eltellak: sheftak ta7t el-teene? Ra7 tshouf a3zam min hek."</verse>
				<verse number="51">W-2allo: "b2elkon el-7a2i2a, ra7 tshoufo el-sama maftou7a w-maleyket ALLAH tal3in w-nezleen fo2 2eben el-2ensen."</verse>
			</chapter>
			<chapter number="2">
				<verse number="1">Bel-yawm el-telit ken fi bi-Kana el-Jaleel 3ers, w-kenit emm YASOU3 honik.</verse>
				<verse number="2">W-n3azam YASOU3 w-tlemizo 3al-3ers.</verse>
				<verse number="3">W-kholis el-nbeed, 2aletlo emmo: "ma ba2a 3endon nbeed."</verse>
				<verse number="4">Jewaba: "3mele sheghlik w-ana ba3mil sheghle, ba3d ma eja el-wa2et."</verse>
				<verse number="5">2alet emmo lal-kheddem: "3melo metl ma bi2ellkon."</verse>
				<verse number="6">W-ken honik fi sitt jran min 7ajar byesta3mlouwon el-Yahoud lal-tot'hir, bise3 kell wa7ad minnon kaylen aw tlete (ye3ne min tmeneen la-miyye w-3eshreen litre).</verse>
				<verse number="7">2al YASOU3 lal-kheddem: "mallo el-jran may." Mallouwa lal-sheffe.</verse>
				<verse number="8">2allon: "s2ou el-nes halla2 w-3touh ra2is el-walime." Fa-newalouh.</verse>
				<verse number="9">W-lamma de2 el-may yalle sar nbeed, ken ma bya3rif min wayn eja, bass el-kheddem yalle 2addamouh keno bya3erfo, neda el-3arees</verse>
				<verse number="10">w-2allo: "kell el-nes bi2addmo el-nbeed el-tayyib bel-awwal, w-bass yeskaro el-dyouf, bi2addmo yalle a2all tibe. Bass enta khalleyt el-nbeed el-tayyib la-halla2!"</verse>
				<verse number="11">Hayde awwal 3ajibe 3emela YASOU3, bi-Kana el-Jaleel. W-azhar majdo, w-2ãmano fih tlemizo.</verse>
				<verse number="12">W-nezl YASOU3 min ba3da 3ala Kfarna7oum w-ma3o emmo w-ekhweto w-tlemizo, w-sakano honik kamm yawm.</verse>
				<verse number="13">2arrab 3id el-fos7 3end el-Yahoud, w-toli3 YASOU3 3ala Ourashalim.</verse>
				<verse number="14">W-shef bel-haykal biyye3in el-ba2ar wel-ghanam wel-7amem, wel-serrafin 2e3deen 3ala tawleton,</verse>
				<verse number="15">jeb 7abl w-3emlo kerbej w-sha7aton kellon min el-haykal ma3 el-ghanam wel-ba2ar, w-zatt amwel el-serrafin w-2alab tawleton,</verse>
				<verse number="16">w-2al la-biyye3in el-7amem: "sheelo hal-shi min hon, w-ma ta3emlo min beyt bayye beyt lal-tijara.</verse>
				<verse number="17">W-tzakkaro tlemizo enno maktoub: "el-ghire 3ala beytak, ya ALLAH, ra7 tekelne."</verse>
				<verse number="18">2aloulo el-Yahoud: "farjina shi 3ajibe bitsabbet enno ma3ak 7a2 ta3mil hal-shi?"</verse>
				<verse number="19">Jewabon YASOU3: "hdemo hal-haykal, w-ana b3ammro bi-tlet tiyem."</verse>
				<verse number="20">2alo el-Yahoud: "t3ammar hal-haykal bi sitta-w-arb3een sene, keef enta baddak t3ammro bi-tlet tiyem?"</verse>
				<verse number="21">W-ken YASOU3 bye2sod haykal jesmo.</verse>
				<verse number="22">W-lamma 2am min el-mawt, tzakkaro tlemizo hal-kalem, w-2ãmano bel-kteb wel-kalem yalle 2alo YASOU3.</verse>
				<verse number="23">W-lamma ken bi-Ourashalim bi-fatrit 3id el-fos7, 2ãmano fih ktar min el-nes lamma shefo el-3ajeyeb yalle 3emela.</verse>
				<verse number="24">Bass YASOU3 ma ken y2ammenlon, li2anno ken bya3refon kellon,</verse>
				<verse number="25">w-mish bi-7aje la-meen ykhabro 3annon, li2anno ken bya3rif shou fi bi-2alb el-2ensen.</verse>
			</chapter>
			<chapter number="3">
				<verse number="1">W-ken fi rejjel ferrise min rou2asa el-Yahoud esmo Nikodimos.</verse>
				<verse number="2">Eja la-3and YASOU3 bel-leyl w-2allo: "ya mou3allim, ne7na mna3rif enno ALLAH ba3atak mou3allim, w-ma 7ada bye2dar ya3mil yalle 3am ta3mlo ella eza ken ALLAH ma3o."</verse>
				<verse number="3">Jewabo YASOU3: "b2ellak el-7a2i2a el-7a2i2a: ma fi 7ada bye2dar yshouf malakout ALLAH ella eza welid min jdid."</verse>
				<verse number="4">2allo Nikodimos: "keef byoulad el-2ensen w-houe kbir bel-3omr? Ba3d bye2dar yfout 3a-batn emmo marra tenye w-yerja3 youlad?"</verse>
				<verse number="5">Jewabo YASOU3: "b2ellak el-7a2i2a el-7a2i2a: ma fi 7ada bye2dar yfout 3a-malakout ALLAH ella eza welid min el-may wel-rou7,</verse>
				<verse number="6">li2anno mawloud el-jesm bikoun jesm w-mawloud el-rou7 bikoun rou7.</verse>
				<verse number="7">Ma tet3ajjab min kaleme hayda: lezim toulado min jdid.</verse>
				<verse number="8">El-ree7 bit'heb matra7 ma badda, btesma3 sawta w-ma bta3rif min wayn jeye wala la-wayn ray7a: hek kell wa7ad byoulad min el-rou7."</verse>
				<verse number="9">2allo Nikodimos: "keef bikoun hal-shi?"</verse>
				<verse number="10">Jewabo YASOU3: "Enta mou3allim bi-Isra2il w-ma bta3rif?</verse>
				<verse number="11">B2ellak el-7a2i2a el-7a2i2a: ne7na 3am ne7ke bi-yalle mna3erfo, w-mnesh'had bi-yalle shefneh bass ento ma bte2balo shahedetna.</verse>
				<verse number="12">Eza kento ma bitsad2o yalle 3am khabberkon yeh 3an oumour el-dene, keef bitsad2o eza khabbaretkon 3an oumour el-sama?</verse>
				<verse number="13">Ma fi 7ada toli3 3al-sama ella 2eben el-2ensen yalle nezl min el-sama.</verse>
				<verse number="14">W-metl ma rafa3 Moussa el-7ayye bel-barriye, hek lezim yenrafa3 2eben el-2ensen.</verse>
				<verse number="15">7atta ya3te el-7ayet el-abadiyye la-kell yalle bi2ãmno fih.</verse>
				<verse number="16">Hek 7abb ALLAH el-3alam 7atta enno 2addamelna 2ebno el-wa7eed, la-ma yehlako kell yalle bi2ãmno fih, w-tkoun elon el-7ayet el-abadiyye.</verse>
				<verse number="17">W-ALLAH ba3at 2ebno lal-3alam mish la-ydeen el-3alam, ba3ato la-ykhallis el-3alam.</verse>
				<verse number="18">Yalle bi2ãmen bel-2eben ma byenden. W-yalle ma bi2ãmen fih byenden, li2anno ma bi2ãmen bi-2eben ALLAH el-wa7eed.</verse>
				<verse number="19">W-hal-deynoune hiye enno el-nour eja 3al-3alam, wel-nes faddalo el-3atme ma7al el-nour li2annon bya3emlo el-sharr.</verse>
				<verse number="20">W-yalle bya3mil el-sharr byekrah el-nour, w-ma byeje la-3ando ta-ma tenfada7 a3melo.</verse>
				<verse number="21">Bass yalle meshe 3al-7a2, bye2bal bel-nour, 7atta yshoufo el-nes enno a3melo kenit bi-7asab iradet ALLAH."</verse>
				<verse number="22">Min ba3da eja YASOU3 w-tlemizo 3ala bled el-Yahoudiye, w-2a3ado fiya w-sar y3ammed.</verse>
				<verse number="23">W-ken You7anna y3ammed kamen bi-3ayn Noun, 7add Salim, la-ketrit el-may yalle fiya. W-keno el-nes yejo w-yet3ammado,</verse>
				<verse number="24">w-hal-shi abl ma n7abas You7anna.</verse>
				<verse number="25">W-sar fi jidel bayn tlemiz You7anna w-wa7ad min el-Yahoud bennesbe lal-tahara.</verse>
				<verse number="26">Ejo la-3and You7anna w-2aloulo: "ya mou3allim, hayda houe el-rejjel yalle ken ma3ak 3al-meyle el-tenye min el-Ordon w-shahadet elo, 3am bi3ammed hon, w-kell el-nes 3am teje la-3ando."</verse>
				<verse number="27">Jewabon You7anna: "ma fi shi byettekhad ella eza el-sama 3ateto yeh.</verse>
				<verse number="28">Ento bi-zetkon btesh'hado enno 2elt: ana mish el-MASI7, ana rasoul eddemo.</verse>
				<verse number="29">Yalle el-3arous elo, houe el-3arees. W-sadee2 el-3arees, byou2af 7addo yetsamma3 3le w-byefra7 enno yesma3 sawt el-3arees. W-hal-fara7 houe fara7e ana, w-fara7e halla2 ktamal.</verse>
				<verse number="30">Houe elo enno yzeed, w-ana enne en2as.</verse>
				<verse number="31">Yalle eja min fo2, houe fo2 kell el-nes. W-yalle ken min el-ard, houe ardé w-bi-kalem ahl el-ard bye7ke. W-yalle eja min el-sama, houe fo2 kell el-nes,</verse>
				<verse number="32">byesh'had bi-yalle shefo w-sem3o w-ma 7ada bye2bal shahedto.</verse>
				<verse number="33">Yalle 2ebl shahedto shehed enno ALLAH sade2.</verse>
				<verse number="34">Yalle ba3ato ALLAH bye7ke kalem ALLAH, li2anno ALLAH bya3te el-ROU7 bidoun 7seb.</verse>
				<verse number="35">El-Ãb bi7ebb el-2eben w-7att kell shi bi-2ido.</verse>
				<verse number="36">Yalle bi2ãmen bel-2eben, elo el-7ayet el-abadiyye. W-yalle ma bi2ãmen bel-2eben, ma bishouf el-7ayet, bel-3aks byenzal 3le ghadab ALLAH."</verse>
			</chapter>
			<chapter number="4">
				<verse number="1">W-3eref el-RAB YASOU3 enno el-ferrisiyyin sem3o enno talmaz w-3ammad aktar min ma talmaz You7anna w-3ammad,</verse>
				<verse number="2">ma3 enno YASOU3 nafso ma ken y3ammed, tlemizo henne yalle keno y3ammdo,</verse>
				<verse number="3">fa-tarak el-Yahoudiye w-reje3 3al-Jaleel.</verse>
				<verse number="4">W-ken lezim yemro2 bel-Samira,</verse>
				<verse number="5">wossil 3ala madine semiriye esma Soukhar, 2aribe min el-ard yalle 3ataha Ya3koub la-2ebno Youssef,</verse>
				<verse number="6">w-fiya beer Ya3koub. W-ken YASOU3 te3ben min el-safar, 2a3ad 3ala 7affit el-beer. W-ken el-wa2et 2arib lal-dohr.</verse>
				<verse number="7">Ejet mara Semiriye la-t3abbe min may el-beer, 2alla YASOU3: "3tine ta-eshrab."</verse>
				<verse number="8">W-keno tlemizo bel-madine 3am yeshtero 2akl.</verse>
				<verse number="9">Jewabet el-mara: "enta Yahoude w-ana Semiriye, keef btetlob minne enno sharrbak?" 2alet hal-shi li2anno el-Yahoud ma bye7ko ma3 el-Semiriyyin.</verse>
				<verse number="10">2alla YASOU3: "law kente bta3erfe 3atiyyet ALLAH, w-meen houe yalle 3am bi2ellik 3tine ta-eshrab, kente talabte ente minno ya3tike may el-7ayet."</verse>
				<verse number="11">2aletlo el-mara: "ma ma3ak satl, ya Rab, wel-beer ghami2a, min wayn 3endak may el-7ayet?</verse>
				<verse number="12">Bayyna Ya3koub 3atana hal-beer, w-sherb minna houe w-wledo w-atee3o, tekhmin enta a3zam min Ya3koub?"</verse>
				<verse number="13">Jewaba YASOU3: "yalle byeshrab min hal-may bye3tash marra tenye,</verse>
				<verse number="14">bass yalle byeshrab min el-may yalle ana ba3tiya, ma ra7 ye3tash abadan. El-may yalle ba3tiya bitsir nab3 byetfajjar 7ayet abadiyye."</verse>
				<verse number="15">2aletlo el-mara: "3tine min hal-may ya Rab, ta-ma e3tash w-ma eje la-hon la-eshrab."</verse>
				<verse number="16">2alla: "rou7e jeebe zawjik, w-rja3e la-hon."</verse>
				<verse number="17">Jewabet el-mara: "ma 3ende zawj." 2alla YASOU3: "mazbout, ma 3endik zawj,</verse>
				<verse number="18">li2anno ken 3endik khamse, w-yalle ma3ik halla2 manno zawjik. W-bi-hal-shi ma kazzabte."</verse>
				<verse number="19">2alet el-mara: "haye2tak nabe, ya Rab!</verse>
				<verse number="20">Bayyetna 3abado ALLAH 3ala hayda el-jabal, w-ento el-Yahoud bit2oulo enno Ourashalim hiye el-matra7 yalle lezim enno ne3bad fih ALLAH."</verse>
				<verse number="21">2alla YASOU3: "sad2ine, byeje wa2et bye3bado fih el-nes el-Ãb, la bi-hal-jabal wala bi-Ourashalim.</verse>
				<verse number="22">W-ento el-Semiriyyin bte3bado yalle ma bta3erfouh, w-ne7na el-Yahoud mne3bad yalle mna3erfo, li2anno el-khalãs byeje min el-Yahoud.</verse>
				<verse number="23">Bass ra7 teje se3a, w-ejet halla2, bye3bad fiya el-mou2minin el-sad2in el-Ãb bel-rou7 wel-7a2. Hawde henne el-mou2minin yalle baddo henne el-Ãb.</verse>
				<verse number="24">ALLAH rou7, w-lezim el-mou2minin ye3badouh bel-rou7 wel-7a2."</verse>
				<verse number="25">2aletlo el-mara: "ba3rif enno el-Messiya, (ye3ne el-MASI7) ra7 yeje. W-lamma yeje bikhabberna bi-kell shi."</verse>
				<verse number="26">2alla YASOU3: "Ana houe, yalle 3am ye7kike."</verse>
				<verse number="27">Bi-hal-wa2et keno rej3o tlemizo. W-t3ajjabo wa2ta shefouh 3am ye7ke ma3 mara. Bass ma 7ada minnon 2al: "shou baddak minna?" Aw "leysh 3am te7kiya?"</verse>
				<verse number="28">W-taraket el-mara jarreta w-rej3et 3al-madine. W-2alet lal-nes honik:</verse>
				<verse number="29">"Ta3o shoufo rejjel 2alle kell shi 3melto. Awlkon hayda el-MASI7?"</verse>
				<verse number="30">Se3eta kellon tarako el-madine w-ejo la-3and YASOU3.</verse>
				<verse number="31">W-keno el-tlemiz bi-hal-wa2et 3am bi2oulo la-YASOU3: "kol, ya mou3allim"</verse>
				<verse number="32">2allon: "3ende 2akl beklo ento ma bta3erfouh."</verse>
				<verse number="33">W-saro el-tlemiz yes2alo 7alon: "7ada jablo shi la-yeklo?"</verse>
				<verse number="34">2allon YASOU3: "2akle ana houe enno a3mil iradet yalle ba3atne w-kammil 3amalo.</verse>
				<verse number="35">Mish bit2oulo: min ba3d arba3 tesh'hor byeje wa2et 2atf el-zar3? W-ana b2elkon: ettalla3o shoufo el-72oul keef byaddit w-nodjit lal-2atf.</verse>
				<verse number="36">W-yalle bye7sod byekhod 2ejerto, w-byejma3 ghallé lal-7ayet el-abadiyye. W-hek byefra7 el-mzeri3 ma3 yalle bye7sod,</verse>
				<verse number="37">w-byesdo2 el-matal yalle bi2oul: wa7ad byezra3 wel-tene bye7sod.</verse>
				<verse number="38">W-ana ba3attkon la-te7osdo 7a2l ma t3ebto fih. Ghayrkon te3b w-ento btekhdo ghallet at3abo."</verse>
				<verse number="39">W-2ãmano fih ktar min el-semiriyyin bi-haydik el-madine, li2anno el-mara shahadet w-2alet: "zakarle kell shi 3melto."</verse>
				<verse number="40">W-lamma ejo la-3ando el-semiriyyin trajjouh enno yeb2a 3endon, fa-2a3ad yawmen.</verse>
				<verse number="41">W-zed ktir 3adad yalle 2ãmano fih wa2et yalle sem3o kalemo,</verse>
				<verse number="42">w-2alo lal-mara: "ne7na halla2 min2ãmin, mish la-kalemik, bass li2anno ne7na sme3na w-3refna enno 7a2i2atan houe moukhallis el-3alam."</verse>
				<verse number="43">Min ba3d yawmen ra7 YASOU3 3al-Jaleel,</verse>
				<verse number="44">ma3 enno houe bi-zeto ken 2al: "ma fi nabe tkarram bi-watano."</verse>
				<verse number="45">W-lamma wossil 3al-Jaleel, ra7abo fih ahlo, li2annon keno bi-Ourashalim bi-3id el-fos7, w-shefo kell shi 3emlo bel-3id.</verse>
				<verse number="46">W-eja kamen 3ala Kana el-Jaleel, matra7 ma 7awwal el-may la-nbeed. W-ken fi bi-Kfarna7oum rejjel min 7eshiyet el-malik, 3endo 2eben mareed.</verse>
				<verse number="47">W-lamma sem3 enno YASOU3 wossil min el-Yahoudiye 3al-Jaleel, eja la-3ando yetrajjeh enno yenzal 3ala Kfarna7oum ta-yeshfilo 2ebno yalle ra7 ymout.</verse>
				<verse number="48">2allo YASOU3: "ento ma bit2ãmno ella eza shefto el-3ajeyeb."</verse>
				<verse number="49">2allo el-rejjel: "nzal ya Rab, abl ma ymout 2ebne."</verse>
				<verse number="50">2allo YASOU3: "rou7! 2ebnak ba3do tayyib." W-2ãman el-rejjel bi-kalem YASOU3 w-ra7 3ala Kfarna7oum.</verse>
				<verse number="51">W-houe w-raye7 bel-tari2, le2ouh kheddemo w-khabbarouh enno 2ebno ma met.</verse>
				<verse number="52">Sa2alon: "aymata nshafa?" Jewabouh: "mbere7, el-se3a we7de ba3d el-dohr, 7allit 3anno el-7emma."</verse>
				<verse number="53">W-tzakkar el-bayy enno bi-hayde el-se3a 2allo YASOU3: "2ebnak ba3do tayyib." W-2ãman houe w-kell ahl beyto.</verse>
				<verse number="54">Hayde tene 3ajibe 3emela YASOU3, min ba3d ma eja min el-Yahoudiye 3al-Jaleel.</verse>
			</chapter>
			<chapter number="5">
				<verse number="1">W-ken fi 3id lal-Yahoud, fa-toli3 YASOU3 3ala Ourashalim.</verse>
				<verse number="2">W-bi-Ourashalim, 7add beb el-ghanam, fi berke ela khams se7at, bisammouwa bel-3ebrane Beyt-Zata.</verse>
				<verse number="3">W-ken fi honik ktir marda, minnon 3emyen w-3erj w-mafloujin, [natrin la-tet7arrak el-may,</verse>
				<verse number="4">li2anno malèk el-RAB ken yenzal min wa2et lal-tene bel-berke w-y7arrek el-may. W-ken yalle byenzal awwal wa7ad bel-berke min ba3d ma tet7arrak el-may byenshafa min marado].</verse>
				<verse number="5">W-ken fi honik rejjel mareed min tmena w-tleteen sene.</verse>
				<verse number="6">Lamma shefo YASOU3 mal2ou7, 3eref enno sarlo zamen hek, 2allo: "baddak teshfa?"</verse>
				<verse number="7">Jewabo el-mareed: "ma 3ende 7ada, ya Rab, la-ynazzelne bel-berke lamma btet7arrak el-may. W-kell ma jarreb enzal byesba2ne 7ada tene."</verse>
				<verse number="8">2allo YASOU3: "2oum, 7mol ma7malak w-mshi."</verse>
				<verse number="9">Nshafa el-rejjel bi-se3et el-se3a, w-7eml ma7malo w-meshe. W-ken yawmeta nhar sabt.</verse>
				<verse number="10">2alo el-Yahoud la-yalle nshafa: "liom el-sabt, mish masmou7 te7mol ma7malak."</verse>
				<verse number="11">Jewabon: "yalle shafene 2alle: 7mol ma7malak w-mshi."</verse>
				<verse number="12">Sa2alouh: "meen yalle 2allak 7mol ma7malak w-mshi?"</verse>
				<verse number="13">W-ken el-rejjel ma bya3rif meen houe, li2anno YASOU3 ba3ad 3an 3aj2et el-nes honik.</verse>
				<verse number="14">W-lta2a fih YASOU3 min ba3da bel-haykal, 2allo: "enta halla2 nshafet, ma terja3 lal-khatiyye, ta-ma tou2a3 bi-msibe akbar."</verse>
				<verse number="15">W-ra7 el-rejjel la-3and el-Yahoud w-khabbaron enno YASOU3 houe yalle shafeh.</verse>
				<verse number="16">W-saro el-Yahoud yedtehdo YASOU3, li2anno ken 3am ya3mil hal-shi yawm el-sabt.</verse>
				<verse number="17">Fa-2allon YASOU3: "bayye byeshteghel bi-kell el-aw2at, w-ana beshteghel metlo."</verse>
				<verse number="18">W-ma 3ado el-Yahoud yfakkro ella keef baddon ye2etlouh, mish bass li2anno khelaf el-shari3a nhar el-sabt, kamen li2anno 2al enno ALLAH bayyo, w-7att 7alo bi-mestawa ALLAH.</verse>
				<verse number="19">2allon YASOU3: "b2elkon el-7a2i2a el-7a2i2a: ma bye2dar el-2eben ya3mil shi min 3endo, bass bya3mil yalle shef el-Ãb 3am ya3emlo. Yalle bya3emlo el-Ãb bya3mil metlo el-2eben.</verse>
				<verse number="20">El-Ãb bi7ebb el-2eben w-bifarjih kell shi 3am ya3emlo, w-ra7 yfarjih a3zam min hek, w-ra7 tet3ajjabo</verse>
				<verse number="21">metl ma bi2awwem el-Ãb el-mawta w-bya3tiyon el-7ayet min jdid, hek el-2eben bya3te el-7ayet la-yalle baddo yeh.</verse>
				<verse number="22">Wel-Ãb ma bideen 7ada, li2anno sallam el-deynoune kella lal-2eben,</verse>
				<verse number="23">7atta kell el-nes ymajjdo el-2eben, metl ma bimajjdo el-Ãb. W-yalle ma bimajjed el-2eben, ma bimajjed el-Ãb yalle ba3ato.</verse>
				<verse number="24">B2elkon el-7a2i2a el-7a2i2a: yalle byesma3le w-bi2ãmen bi-yalle ba3atne elo el-7ayet el-abadiyye, w-ma byenden bel-yawm el-akhir, li2anno bikoun nta2al min el-mawt lal-7ayet.</verse>
				<verse number="25">B2elkon el-7a2i2a el-7a2i2a: ra7 teje se3a, w-ejet halla2, byesma3o fiya el-mawta sawt 2eben ALLAH, w-kell yalle byesma3oulo byen3atalon el-7ayet.</verse>
				<verse number="26">Metl ma el-Ãb houe bi-zeto masdar el-7ayet, hek 3ata el-2eben enno ykoun bi-zeto masdar el-7ayet</verse>
				<verse number="27">w-3atah enno ydeen kamen li2anno houe 2eben el-2ensen.</verse>
				<verse number="28">Ma tet3ajjabo min hal-shi. Ra7 teje se3a byesma3 sawto kell yalle bel-2bour,</verse>
				<verse number="29">w-byetla3o minna kell yalle 3emlo a3mel mni7a w-bi2oumo lal-7ayet, w-yalle 3emlo a3mel 3atle bi2oumo lal-deynoune.</verse>
				<verse number="30">Ana ma be2dar a3mil shi min 3ende. Metl ma besma3 min el-Ãb be7kom, w-7ekme 3adel li2anno ma badde ysir metl ana badde, badde tet7a'2a2 iradet yalle ba3atne.</verse>
				<verse number="31">Law kent 3am besh'had la-7ale, kenit shahedte batle.</verse>
				<verse number="32">Bass ghayre byesh'hadle, w-ana ba3rif enno shahedto mazbouta.</verse>
				<verse number="33">Ba3atto rousl la-You7anna, w-shehed You7anna lal-7a2i2a.</verse>
				<verse number="34">Mish mettekel 3ala shahedet 2ensen, bass 3am 2oul hal-shi kermel khalãskon.</verse>
				<verse number="35">Ken You7anna srej mnawwar msha3sha3, w-ento 7abbeyto testamt3o bi-nouro se3a.</verse>
				<verse number="36">3ende shahede a3zam min shahedet You7anna: 3ende a3mele yalle 3atane el-Ãb enne a3mela, w-hal-a3mel yalle ba3mela hiye btesh'hadle bi-enno el-Ãb ba3atne.</verse>
				<verse number="37">Wel-Ãb yalle ba3atne houe byesh'hadle. Ma sme3to sawto min abl, wala shefto wejjo,</verse>
				<verse number="38">w-kalemo ma bye3la2 fikon, li2annkon ma bit2ãmno bi-yalle ba3ato.</verse>
				<verse number="39">Bte2ro el-ketob el-m2addase, mfakkrin enno ra7 tle2o fiya el-7ayet el-abadiyye, hiye btesh'hadle,</verse>
				<verse number="40">bass ma badkon tejo la-3ande la-tkoun elkon el-7ayet.</verse>
				<verse number="41">Ana ma betlob majd min 3end el-nes,</verse>
				<verse number="42">li2anne 3refetkon w-3refet enno ma7abbet ALLAH ma ela matra7 bi-2loubkon.</verse>
				<verse number="43">Jeet bi-esm bayye, w-ma 2beltoune. W-law eja wa7ad ghayre bi-esmo kento 2beltouh.</verse>
				<verse number="44">W-keef bit2ãmno ma zelkon 3am tetolbo el-majd min 7alkon, wel-majd yalle houe min ALLAH wa7do ma 3am tetolbouh?</verse>
				<verse number="45">Ma tfakro enno 3am bshakkikon lal-Ãb, li2anno 3endkon meen yshakkikon: Moussa yalle 7attayto fih kell rajekon.</verse>
				<verse number="46">W-law kento 3am bitsadd2o Moussa kento sadda2toune, li2anno katab w-khabbar 3anne.</verse>
				<verse number="47">W-eza ma kento bitsadd2o yalle katabo Moussa, fa-keef badkon tsadd2o kaleme?"</verse>
			</chapter>
			<chapter number="6">
				<verse number="1">Min ba3da 2ata3 YASOU3 ba7r el-Jaleel ye3ne bou7ayrit Tabarayya,</verse>
				<verse number="2">w-le7'2o nes ktir, li2anno shefo el-3ajeyeb yalle 3emela lamma shafa el-marda.</verse>
				<verse number="3">Toli3 YASOU3 3al-jabal w-2a3ad ma3 tlemizo.</verse>
				<verse number="4">W-ken 2arrab 3id el-fos7 3end el-Yahoud.</verse>
				<verse number="5">Rafa3 YASOU3 3youno w-shef el-nes jeye sawbo, 2al la-Filippos: "min wayn mneshtere el-khebz la-nta3miyon?"</verse>
				<verse number="6">2al hal-shi la-yemte7en Filippos, li2anno ken 3arif shou baddo ya3mil.</verse>
				<verse number="7">Jewabo Filippos: "law shtarayna khebz bi-miteyn dinar, ma bikaffé ta-na3te la-kell wa7ad minnon sha2fet khebz zghire."</verse>
				<verse number="8">W-2allo wa7ad min tlemizo, w-houe Endrawos khayyo la-Sem3an Boutros:</verse>
				<verse number="9">"Hon fi sabe ma3o khams tereghfe min sh3ir w-samakten, bass shou bya3mlo la-kell hal-nes?"</verse>
				<verse number="10">2al YASOU3: "2a3do el-nes." W-ken fi honik 7ashish ktir fa-2a3ado. W-keno shi khams-talef rejjel.</verse>
				<verse number="11">Akhad YASOU3 el-khams tereghfe w-shakar ALLAH, min ba3da wazza3 3ala el-mawjoudin 2add ma baddon. W-3eml nafs el-shi bel-samakten.</verse>
				<verse number="12">W-lamma sheb3o, 2al la-tlemizo: "jma3o yalle faddal min el-khebz ta-ma yrou7o di3an."</verse>
				<verse number="13">Jama3o tna3shar sallé melyene min el-khebz yalle faddal min el-khams tereghfe sh3ir.</verse>
				<verse number="14">W-lamma shefo el-nes hal-3ajibe yalle 3emela YASOU3 2alo: "7a2i2atan, hayda houe el-nabe el-jeye 3al-3alam!"</verse>
				<verse number="15">W-3eref YASOU3 enno ra7 yejo yekhtfouh w-ya3mlouh malik, kermel hek bay3ad 3annon w-reje3 la-wa7do 3al-jabal.</verse>
				<verse number="16">Lamma sar 3ashiye, nezlo tlemizo 3ala ba7r el-Jaleel.</verse>
				<verse number="17">Rekbo shakhtoura w-ra7o fiya 3ala Kfarna7oum. W-eja el-leyl abl ma yel7a2on YASOU3.</verse>
				<verse number="18">W-habbet 3asfe 2awiye, w-hej el-ba7r.</verse>
				<verse number="19">Min ba3d ma 2ata3o tlet amyel aw arb3a (ye3ne arb3a aw khamse kilometre), shefo YASOU3 3am bi2arrib min el-shakhtoura meshe 3al-ba7r w-khafo.</verse>
				<verse number="20">2allon: "Ana houe, ma tkhafo!"</verse>
				<verse number="21">W-ken baddon ytal3ouh 3al-shakhtoura, bass el-shakhtoura kenit wosslit 3a-matra7 ma keno ray7in.</verse>
				<verse number="22">W-tene yawm, shefo el-nes yalle be2yo 3al-shatt el-tene enno ma fi honik ella shakhtoura we7de, w-enno YASOU3 ma toli3 3leya ma3 tlemizo, w-enno el-tlemiz ra7o la-wa7don.</verse>
				<verse number="23">Bi-hal-wa2et ejet kamm shakhtoura min Tabarayya w-resyo 3al-shatt el-2arib min matra7 ma akalo el-khebz, min ba3d ma shakar el-RAB.</verse>
				<verse number="24">W-lamma shefo el-nes enno YASOU3 ma ken honik wala tlemizo, rekbo bel-shakhtoura w-ra7o 3ala Kfarna7oum ta-yfattsho 3le.</verse>
				<verse number="25">Lamma le2ouh 3al-shatt el-tene 2aloulo: "aymata wsolt la-hon, ya mou3allim?"</verse>
				<verse number="26">Jewabon YASOU3: "b2elkon el-7a2i2a el-7a2i2a: ento 3am tetolboune mish li2anno shefto el-3ajeyeb, bass li2anno akalto el-khebz w-shbe3to.</verse>
				<verse number="27">Ma teshteghlo kermel el-2akl yalle byefna, shteghlo lal-2akl el-be2e lal-7ayet el-abadiyye. Hal-2akl bya3tikon yeh 2eben el-2ensen, li2anno ALLAH el-Ãb 7att khatmo 3le."</verse>
				<verse number="28">2aloulo: "keef fina na3mil yalle baddo yeh ALLAH?"</verse>
				<verse number="29">Jewabon: "enno t2ãmno bel-shakhs yalle ba3ato: hayda baddo yeh ALLAH."</verse>
				<verse number="30">2aloulo: "farjina 3ajibe 7atta n2ãmen fik! Shou bte2dar ta3mil?</verse>
				<verse number="31">Bayyetna akalo el-mann bel-barriye, metl ma maktoub bel-kteb: "3atahon khebz min el-sama 7atta yeklo."</verse>
				<verse number="32">Jewabon YASOU3: "b2elkon el-7a2i2a el-7a2i2a: ma 3atakon Moussa el-khebz min el-sama. Bayye wa7do bya3tikon el-khebz el-7a2i2e min el-sama.</verse>
				<verse number="33">Li2anno khebz ALLAH houe yalle byenzal min el-sama w-bya3te el-3alam el-7ayet."</verse>
				<verse number="34">2aloulo: "ya Rab, 3tina deyman min hal-khebz."</verse>
				<verse number="35">2allon YASOU3: "ana houe khebz el-7ayet. Yalle byeje la-3ande ma bijou3, w-yalle bi2ãmen fiyye ma bye3tash abadan.</verse>
				<verse number="36">Bass ana 2eltelkon: sheftoune w-ma 2ãmanto.</verse>
				<verse number="37">Kell yalle bya3tine henne el-Ãb byejo la-3ande, w-yalle byeje la-3ande ma beb3edo 3anne.</verse>
				<verse number="38">Ana ma nzelt min el-sama ta-a3mil yalle ana badde yeh, nzelt ta-a3mil iradet yalle ba3atne.</verse>
				<verse number="39">W-iradet yalle ba3atne hiye enno ma ekhsar 7ada min yalle 3atane yehon, bel-3aks 2awwemon kellon bel-yawm el-akhir.</verse>
				<verse number="40">W-bayye baddo hal-shi: enno kell meen shef el-2eben w-2ãman fih yekhod el-7ayet el-abadiyye, w-ana b2awwmo bel-yawm el-akhir."</verse>
				<verse number="41">Saro el-Yahoud ybarebro 3ala YASOU3 li2anno 2al: "ana el-khebz yalle nezil min el-sama",</verse>
				<verse number="42">w-2alo: "mish hayda YASOU3 2eben Youssef? Ne7na mna3rif bayyo w-emmo, keef 3am bi2oul enno nezl min el-sama?"</verse>
				<verse number="43">Jewabon YASOU3: "ma tbarebro bayn ba3dkon.</verse>
				<verse number="44">Ma 7ada byeje la-3ande ella eza jazabo el-Ãb yalle ba3atne, w-ana b2awwmo bel-yawm el-akhir.</verse>
				<verse number="45">W-bikouno kellon tlemiz ALLAH, metl ma katabo el-anbiya. Yalle byesma3 el-Ãb w-byet3allam minno byeje la-3ande,</verse>
				<verse number="46">ma 7ada shef el-Ãb ella yalle eja min 3end ALLAH: houe yalle shef el-Ãb.</verse>
				<verse number="47">B2elkon el-7a2i2a el-7a2i2a: yalle bi2ãmen fiyye, elo el-7ayet el-abadiyye.</verse>
				<verse number="48">Ana khebz el-7ayet.</verse>
				<verse number="49">Bayyetkon akalo el-mann bel-barriye w-meto,</verse>
				<verse number="50">bass yalle byekol min hal-khebz el-nezil min el-sama ma bimout.</verse>
				<verse number="51">Ana el khebz el-7ayy yalle nezil min el-sama. Yalle byekol min hal-khebz bi3ish lal-abad. Wel-khebz yalle ba3tih houe jesme, b2addmo kermel 7ayet el-3alam."</verse>
				<verse number="52">Se3eta sar fi jidel 3aneef bayn el-Yahoud w-sa2alo ba3don: "keef bye2dar hal-rejjel ya3tina jesmo ta-neklo?"</verse>
				<verse number="53">2allon YASOU3: "b2elkon el-7a2i2a el-7a2i2a: eza ma ra7 teklo jesm 2eben el-2ensen w-ma ra7 teshrabo dammo, ma ra7 tkoun fikon el-7ayet.</verse>
				<verse number="54">Bass yalle byekol jesme w-byeshrab damme elo el-7ayet el-abadiyye, w-ana b2awwmo bel-yawm el-akhir.</verse>
				<verse number="55">Jesme houe el-2akl el-7a2i2e, w-damme houe el-sharab el-7a2i2e.</verse>
				<verse number="56">Yalle byekol jesme w-byeshrab damme byethbat fiyye, w-ana bethbat fih.</verse>
				<verse number="57">W-metl ma ana bekhod el-7ayet min el-Ãb el-7ayy yalle ba3atne, kamen yalle byeklo jesme byekhdo el-7ayet minne.</verse>
				<verse number="58">Hayda houe el khebz el-nezil min el-sama, mish el-mann yalle akalouh bayyetkon w-min ba3da meto. Yalle byekol hal-khebz bi3ish lal-abad."</verse>
				<verse number="59">2al YASOU3 hal-kalem lamma ken bi-majma3 Kfarna7oum.</verse>
				<verse number="60">W-2alo ktar min tlemizo lamma sem3ouh: "hal-kalem sa3b, meen bye2dar yesma3o?"</verse>
				<verse number="61">W-3eref YASOU3 enno tlemizo 3tarado, 2allon: "kaleme khallekon tshekko?</verse>
				<verse number="62">Keef law shefto 2eben el-2ensen tali3 la-matra7 ma ken abl?</verse>
				<verse number="63">El-rou7 houe yalle bya3te el-7ayet, el-jesm ma elo naf3. Wel-kalem yalle eltelkon yeh houe rou7 w-7ayet.</verse>
				<verse number="64">Bass fi baynetkon nes ma bi2ãmno." 2al YASOU3 hal-shi li2anno ken 3arif min el-awwal meen henne yalle ma bi2ãmno fih w-meen yalle ra7 ysallmo.</verse>
				<verse number="65">Min ba3da 2al: "kermel hek 2eltelkon: ma 7ada byeje la-3ande ella bi-ne3me min el-Ãb."</verse>
				<verse number="66">W-tkhalla 3anno min haydik el-se3a ktar min tlemizo w-battalo as7ab ma3o.</verse>
				<verse number="67">2al YASOU3 la-tlemizo el-tna3sh: "w-ento, ma badkon teterkoune metlon?"</verse>
				<verse number="68">Jewabo Sem3an Boutros: "la wayn badna nrou7 ya Rab, w-kalem el-7ayet el-abadiyye 3endak?</verse>
				<verse number="69">Ne7na 2ãmanna fik w-3refna ennak enta 2ouddous ALLAH."</verse>
				<verse number="70">2allon YASOU3: "mish ana yalle na'2eytkon, ento el-tna3sh? Bass wa7ad minkon shaytan!"</verse>
				<verse number="71">W-2asad bi-hal-shi Yahouza 2eben Sem3an Eskharyout, w-houe yalle ra7 ysallmo, ma3 enno houe wa7ad min el-tna3sh.</verse>
			</chapter>
			<chapter number="7">
				<verse number="1">Min ba3da meshe YASOU3 bel-Jaleel, w-ma 2ebl yemshe bel-Yahoudiye, li2anno el-Yahoud keno baddon ye2etlouh.</verse>
				<verse number="2">W-lamma 2arrab 3id el-khyem 3end el-Yahoud,</verse>
				<verse number="3">2aloulo ekhweto: "trok hal-matra7 w-rou7 3al-Yahoudiye 7atta yshoufo el-tlemiz a3melak,</verse>
				<verse number="4">ma 7ada byeshteghil bel-mekhfe eza baddo enno el-nes ya3erfouh. W-ma zelak 3am ta3mil hal-a3mel, kshof 7alak lal-3alam."</verse>
				<verse number="5">W-keno ekhweto nafson ma bi2ãmno fih.</verse>
				<verse number="6">2allon YASOU3: "ma eja wa2te ba3d. Baynama ento, el-wa2et 3atoul houe wa2etkon.</verse>
				<verse number="7">Ento ma byobghedkon el-3alam, bass byobghedne ele li2anno 3am besh'had 3ala fased a3melo.</verse>
				<verse number="8">Tla3o ento, w-ana ma ra7 etla3 3al-3id, li2anno wa2te ma eja ba3d."</verse>
				<verse number="9">2allon hal-shi w-be2e bel-Jaleel.</verse>
				<verse number="10">W-lamma tel3o ekhweto 3al-3id, toli3 min ba3don bel-mekhfe bidoun ma yshoufouh.</verse>
				<verse number="11">W-keno el-Yahoud 3am bifattsho 3le bel-3id w-3am yes2alo: "wayno?"</verse>
				<verse number="12">W-sar jidel ktir 7awlo, nes y2oulo: "hayda rejjel sale7." W-ghayron y2oulo: "la2, hayda 3am yekhda3 el-sha3b."</verse>
				<verse number="13">W-ma 7ada 7eke 3anno bi-sawt 3ale li2anno khafo min rou2asa el-Yahoud.</verse>
				<verse number="14">W-ken el-3id sar bi-nosso, toli3 YASOU3 3al-haykal w-sar y3allim.</verse>
				<verse number="15">T3ajjabo el-Yahoud w-2alo: "keef bya3rif el-ketob el-m2addase, w-ma t3allam?"</verse>
				<verse number="16">Jewabon YASOU3: "ta3lime mish min 3ende, ta3lime min 3end yalle ba3atne.</verse>
				<verse number="17">Yalle bya3mil iradet ALLAH, byar3if eza hal-ta3lim min 3end ALLAH w-enno ma 3am be7ke min 3ende.</verse>
				<verse number="18">Yalle bye7ke min zeto byetlob el-majd la-7alo, bass yalle byetlob el-majd la-yalle ba3ato, houe sade2 w-ma fiyo ayya ghesh.</verse>
				<verse number="19">Mish Moussa houe yalle 3atakon el-shari3a? W-ma 7ada minkon 3eml fiya. Leysh badkon te2etloune?"</verse>
				<verse number="20">Jewabo el-nes: "enta fik shaytan, meen baddo ye2etlak?"</verse>
				<verse number="21">2al YASOU3: "ma 3melt ella 3amal wa7ad, w-t3ajjabto kellkon.</verse>
				<verse number="22">2amarkon Moussa bel-khatn, w-ma ken el-khatn min Moussa, ken min el-bayyet, fa-serto tekhetno el-2ensen yawm el-sabt.</verse>
				<verse number="23">Eza kento btekhetno el-2ensen yawm el-sabt ta-ma tkhelfo shari3et Moussa, keef bteghdabo 3leyye li2anno shafet 2ensen kello sawa yawm el-sabt?</verse>
				<verse number="24">Ma te7ekmo 3al-mazaher, 7kemo bel-3adl."</verse>
				<verse number="25">2alo nes min ahl Ourashalim: "mish hayda houe yalle baddon ye2etlouh?</verse>
				<verse number="26">Shoufo keef 3am ye7ke bi-sawt 3ale eddem kell el-nes w-ma 3am bi2ouloulo shi. Awlkon 2tana3o el-rou2asa enno houe el-MASI7?</verse>
				<verse number="27">Bas ne7na mna3rif min wayn eja hal-rejjel. Baynama el-MASI7, ma 7ada bya3rif lamma byeje min wayn jeye."</verse>
				<verse number="28">2al YASOU3 bi-sawt 3ale houe w-3am bi3allim bel-haykal: "ento bta3erfoune w-bta3erfo min wayn ana, bass ana ma jeet min 3ende. Yalle ba3atne houe 7a2i2a, w-ento ma bta3erfouh.</verse>
				<verse number="29">Bass ana ba3erfo, li2anno min 3endo jeet, w-houe yalle ba3atne."</verse>
				<verse number="30">W-ken baddon yekemshouh, bass ma madd 7ada 2ido 3le, li2anno se3to kenit ma ejet ba3d.</verse>
				<verse number="31">Bass ktar min el-nes 2ãmano fih w-2alo: "awlkon ra7 ya3mil el-MASI7, lamma yeje, 3ajeyeb aktar min ma 3eml hal-rejjel?"</verse>
				<verse number="32">W-sem3o el-ferrisiyyin enno el-nes 3am ye7ko 3al-wate bi-hal-eshya 3an YASOU3, fa-ba3ato henne w-rou2asa el-kahane 7aras ta-yekemshouh.</verse>
				<verse number="33">2al YASOU3: "ra7 eb2a ma3kon wa2et alil, w-min ba3da ra7 rou7 la-3and yalle ba3atne.</verse>
				<verse number="34">Ra7 tetolboune w-ma ra7 tle2oune, w-matra7 ma bkoun ana ma bte2daro ento tejo."</verse>
				<verse number="35">2alo el-Yahoud bayn ba3don: "la-wayn raye7 hayda, w-ma mne2dar enno nle2ih? Awlkon baddo yrou7 la-3and el-Yahoud el-mshattatin bayn el-Youneniyyin la-y3allim el-Youneniyyin?</verse>
				<verse number="36">Shou 2asdo lamma 2al: ra7 tetolboune w-ma ra7 tle2oune, w-matra7 ma bkoun ana ma bte2daro ento enno tejo?"</verse>
				<verse number="37">We2f YASOU3 bi-ekher yawm min el-3id w-houe ahamma yawm, w-2al bi-sawt 3ale: "eza 7ada 3otsh, yeje la-3ande ta-yeshrab.</verse>
				<verse number="38">W-yalle bi2ãmen fiyye, metl ma 2al el-kteb, byetfajjar min sadro anhar may 7ayy."</verse>
				<verse number="39">W-2asad bi-kalemo el-rou7 yalle ra7 yekhdo el-mou2minin fih, li2anno el-rou7 ma ken n3ata la-7ada ba3d, li2anno YASOU3 ma ken ba3d tmajjad.</verse>
				<verse number="40">W-2alo ktar min yalle sem3o kalem YASOU3: "7a2i2atan hayda houe el-nabe."</verse>
				<verse number="41">W-fi ghayron 2alo: "hayda houe el-MASI7!" w-2alo ghayron: "awlkon min el-Jaleel ra7 yeje el-MASI7?</verse>
				<verse number="42">Mish el-kteb 2al enno el-MASI7 byeje min sleelet Daoud, w-min Beyt-La7m madinet Daoud?"</verse>
				<verse number="43">W-n2asam ra2y el-nes fih.</verse>
				<verse number="44">W-ken fi nes baddon yekemshouh, bass ma 7ada madd 2ido 3le.</verse>
				<verse number="45">W-rej3o el-7aras la-3and rou2asa el-kahane wel-ferrisiyyin, yalle 2aloulon: "leysh ma jebtouh la-hon?"</verse>
				<verse number="46">Jewabo el-7aras: "wala 2ensen min abl 7eke metl hal-rejjel!"</verse>
				<verse number="47">2aloulon el-ferrisiyyin: "khada3kon kamen elkon?</verse>
				<verse number="48">Shefto shi wa7ad min el-rou2asa aw el-ferrisiyyin 2ãman fih?</verse>
				<verse number="49">W-kell el-be2yin yalle ma bya3erfo el-shari3a, el-la3ne 3leyon."</verse>
				<verse number="50">2al Nikodimos, w-ken min el-ferrisiyyin, w-houe yalle eja min abl la-3and YASOU3:</verse>
				<verse number="51">"shari3etna bte7kom 3ala 7ada abl ma tesma3o w-ta3rif shou yalle 3emlo?"</verse>
				<verse number="52">Jewabouh: "ma tkoun enta kamen min el-Jaleel? Fattesh bitle2e enno ma fi nabe byetla3 min el-Jaleel."</verse>
				<verse number="53">[Min ba3da fallo kellon 3ala byouton].</verse>
			</chapter>
			<chapter number="8">
				<verse number="1">W-toli3 YASOU3 3ala jabal el-Zeytoun.</verse>
				<verse number="2">W-3a tlou3 el-daw reje3 3al-haykal, w-eja la-3ando el-sha3b kello. 2a3ad w-sar y3allimon.</verse>
				<verse number="3">Jeboulo mou3allimi el-shari3a wel-ferrisiyyin mara nkamshet 3am tezne, wa'2afouwa bel-noss,</verse>
				<verse number="4">w-2aloulo: "ya mou3allim, hal-mara nkamashet 3am tezne.</verse>
				<verse number="5">W-Moussa wassa bi-shari3to bi-rajm yalle metla, enta shou bit2oul?"</verse>
				<verse number="6">W-keno bi-hal-shi 3am bi7awlo ye7erjouh ta-yettehmouh. N7ana YASOU3 3al-ard w-sar yektob bi-esba3o.</verse>
				<verse number="7">W-lamma ala7o 3le bel-sou2al, rafa3 raso w-2allon: "yalle minkon bidoun khatiyye, khalli ykeb 3leya awwal 7ajar."</verse>
				<verse number="8">W-n7ana marra tenye w-sar yektob 3al-ard.</verse>
				<verse number="9">Lamma sem3o hal-kalem, sar dameeron y2annebon, w-nsa7abo wa7ad wara el-tene, min kbiron la-zghiron, w-be2e YASOU3 wa7do, wel-mara ba3da matra7a.</verse>
				<verse number="10">2a3ad YASOU3 w-2alla: "waynon? Ma 7ada minnon 7akam 3leyke?"</verse>
				<verse number="11">Jewabet: "la2, ya Rab!" 2alla YASOU3: "w-ana ma be7kom 3leyke. Rou7e w-ma ba2a tokhte ba3d liom."</verse>
				<verse number="12">Reje3 YASOU3 ye7ke el-nes, 2allon: "ana nour el-3alam. Yalle byel7a2ne ma byemshe bel-3atme, bel-3aks bikoun elo nour el-7ayet."</verse>
				<verse number="13">2aloulo el-ferrisiyyin: "enta btesh'had la-nafsak, w-shahedtak batle."</verse>
				<verse number="14">Jewabon YASOU3: "mazbout, ana besh'had la-nafse, bass shahedte mazbouta, li2anno ba3rif min wayn jeet w-la-wayn raye7. Bass ento, ma bta3erfo min wayn jeet wala la-wayn raye7.</verse>
				<verse number="15">Ento bte7ekmo metl el-bashar, w-ana ma be7kom 3ala 7ada.</verse>
				<verse number="16">W-eza 7akamet, 7ekme mazbout li2anne mish wa7de be7kom, ana wel-Ãb yalle ba3atne.</verse>
				<verse number="17">Bi-shari3etkon bitso7 shahedet tnen:</verse>
				<verse number="18">Ana besh'had la-nafse, wel-Ãb yalle ba3atne byesh'had ele.</verse>
				<verse number="19">2aloulo: "wayn bayyak?" Jewabon: "ento ma bta3erfoune wala bta3erfo bayye. W-law bta3erfoune kento 3refto bayye."</verse>
				<verse number="20">2al YASOU3 hal-kalem 3end sandou2 el-tabarrou3at w-houe 3am bi3allim bel-haykal, w-ma kamasho 7ada li2anno se3to kenit ba3d ma ejet.</verse>
				<verse number="21">Min ba3da 2allon YASOU3: "Ana raye7 w-ra7 tetolboune, w-bi-khatiyyetkon ra7 tmouto. W-matra7 ma ana raye7 ma bte2daro ento tejo."</verse>
				<verse number="22">2alo el-Yahoud: "yemken ra7 ye2tol 7alo, li2anno 2al: matra7 ma ana raye7 ma bte2daro ento tejo."</verse>
				<verse number="23">W-2allon: "ento ta7t, w-ana jeye min fo2. Ento min hal-3alam, w-ana mish min hal-3alam.</verse>
				<verse number="24">Kermel hek 2eltelkon: ra7 tmouto bi-khatiyyetkon. Na3am, ra7 tmouto bi-khatayakon, eza ma bit2ãmno enno ana houe."</verse>
				<verse number="25">2aloulo: "meen enta?" 2al YASOU3: min el-awwal khabbaretkon.</verse>
				<verse number="26">3ende eshya ktire 2oula 3ankon, w-eshya ktire e7kom fiya 3leykon. Bass yalle ba3atne sade2, w-yalle sme3to minno b2oulo lal-3alam."</verse>
				<verse number="27">Ma fehmo enno 3am ye7kiyon 3an el-Ãb,</verse>
				<verse number="28">2allon: "wa2et yalle bterfa3o 2eben el-2ensen ra7 ta3erfo enno ana houe, w-enno ma ba3mil shi min 3ende w-ma b2oul ella yalle 3allamne yeh el-Ãb.</verse>
				<verse number="29">Wel-Ãb yalle ba3atne houe ma3e w-ma tarakne la-wa7de, li2anno ana bi-kell wa2et 3am ba3mil yalle byordih."</verse>
				<verse number="30">W-lamma 2al hal-kalem, 2ãmano fih ktar min el-nes.</verse>
				<verse number="31">2al YASOU3 lal-Yahoud yalle bi2ãmno fih: "eza btethbato bi-kaleme, bitsiro 7a2i2atan tlemize:</verse>
				<verse number="32">bta3erfo el-7a2i2a, wel-7a2i2a bit7arrerkon."</verse>
				<verse number="33">2aloulo: "ne7na min sleelet Ibrahim, w-ma kenna 3abeed la-7ada! Keef bit2elna: ra7 tsiro a7rar?"</verse>
				<verse number="34">Jewabon YASOU3: "b2elkon el-7a2i2a el-7a2i2a: yalle byokhte bikoun 3abd lal-khatiyye,</verse>
				<verse number="35">wel-3abd ma byeskon bel-beyt 3atoul, bass el-2eben byeskon fih 3atoul.</verse>
				<verse number="36">Eza 7arrarkon el-2eben, sorto 7a2i2atan a7rar.</verse>
				<verse number="37">Ana ba3rif ennkon min sleelet Ibrahim. Bass badkon tet2etloune, li2anno kaleme ma elo matra7 bi-2albkon.</verse>
				<verse number="38">Ana 3am be7ke 3an yalle shefto 3end bayye, w-ento bta3emlo bi-yalle sme3touh min bayykon."</verse>
				<verse number="39">2aloulo: "bayyna houe Ibrahim." Jewabon YASOU3: "law kento wled Ibrahim, kento 3melto a3mel Ibrahim.</verse>
				<verse number="40">Bass halla2 badkon tet2etloune, ana yalle eltelkon el-7a2i2a metl ma sme3ta min ALLAH, w-hal 3amal ma 3emlo Ibrahim.</verse>
				<verse number="41">Ento bta3emlo a3mel bayykon." 2aloulo: "ne7na mish wled zena, w-3enna bayy wa7ad houe ALLAH!"</verse>
				<verse number="42">2allon YASOU3: "law ken ALLAH bayykon kento 7abbaytoune. Li2anno jeet min 3end ALLAH, w-ma jeet minne la-7ale, houe yalle ba3atne.</verse>
				<verse number="43">Leysh ma btefhamo yalle 3am 2elkon yeh? Li2annkon ma badkon tesma3o la-kaleme.</verse>
				<verse number="44">Ento wled bayykon eblees, w-badkon tel7a2o shahawet bayykon, hayda yalle ken min el-bideye ye2tol. W-ma thabat 3al-7a2, li2anno ma fiyo 7a2. W-houe bikazzib, wel-kezb bi-tab3o, li2anno kezzeb w-abou el-kezb.</verse>
				<verse number="45">W-ana, ma 3am bitsad2oune li2anno b2oul el-7a2i2a.</verse>
				<verse number="46">Meen bye2dar fikon enno ythabbet khatiyye 3leyye? W-eza kent 3am 2oul el-7a2i2a, leysh ma-3am bitsadd2oune?</verse>
				<verse number="47">Yalle bikoun min ALLAH byesma3 kalem ALLAH. W-ento mish min ALLAH, kermel hek ma btesma3ouh."</verse>
				<verse number="48">2alo el-Yahoud: "ma ma3na 7a2 eza 2elna ennak semire w-fik shaytan?"</verse>
				<verse number="49">Jewabon YASOU3: "ma fiyye shaytan, bass ana bmajjed bayye, w-ento 3am bit'hinoune.</verse>
				<verse number="50">Ana ma betlob majd ele. Fi meen byetloble w-bye7kom.</verse>
				<verse number="51">B2elkon el-7a2i2a el-7a2i2a: yalle bya3mil bi-kaleme ma bishouf el-mawt abadan."</verse>
				<verse number="52">2aloulo el-Yahoud: "halla2 t2akkadna enno fik shaytan. Ibrahim met wel-anbiya meto, bass enta 3am bit2oul: yalle bya3mil bi-kaleme ma bimout abadan.</verse>
				<verse number="53">Tekhmin enta a3zam min bayyna Ibrahim yalle met? Wel-anbiya kamen meto, enta, meen mfakkar 7alak?"</verse>
				<verse number="54">Jewabon YASOU3: "law majjadet 7ale, ken majde batel. Bayye houe yalle bimajjedne. W-houe yalle bit2oulo 3anno enno Ilehna.</verse>
				<verse number="55">Ento ma bta3erfouh, bass ana ba3erfo. Eza 2elt enno ma ba3erfo, kent metlkon kezzeb. Bass ana ba3erfo w-ba3mil bi-kalemo.</verse>
				<verse number="56">W-addeysh tshawwa2 bayykon Ibrahim enno yshouf yawme, shefo w-hallal."</verse>
				<verse number="57">2aloulo el-Yahoud: "keef sheft Ibrahim w-ba3d ma sar 3omrak khamseen?"</verse>
				<verse number="58">Jewabon YASOU3: "b2elkon el-7a2i2a el-7a2i2a: abl ma ykoun Ibrahim ana kent."</verse>
				<verse number="59">Se3eta akhado 7jara ta-yerejmouh, w-khtafa 3annon w-toli3 min el-haykal.</verse>
			</chapter>
			<chapter number="9">
				<verse number="1">Houe w-bel-tari2, shef rejjel khel2 a3ma.</verse>
				<verse number="2">Sa2alouh tlemizo: "ya mou3allim, meen yalle khote? Hal-rejjel aw ahlo, 7atta khel2 a3ma?"</verse>
				<verse number="3">Jewab YASOU3: "la-houe khote wala ahlo. Bass khel2 a3ma 7atta tezhar fih edrit w-a3mel ALLAH.</verse>
				<verse number="4">Lezim, ma zel el-wa2et nhar, enno na3mil a3mel yalle ba3atne. Wa2et byeje el-leyl ma bye2dar 7ada enno yeshteghil.</verse>
				<verse number="5">Ana nour el-3alam, ma zel ana bel-3alam."</verse>
				<verse number="6">2al hal-shi w-baza2 bel-trab, w-jabal trab bi-ri2o w-dahan fiyon 3youn el-a3ma</verse>
				<verse number="7">w-2allo: "rou7 ghassil bi-berket Selwem" (ye3ne el-rasoul). Ra7 w-ghassal, w-sar ye2sha3.</verse>
				<verse number="8">Sa2alo el-jiran w-yalle keno yshoufouh min abl byesh7ad: "mish houe yalle ken ye2'3od yesh7ad?"</verse>
				<verse number="9">W-nes ghayron 2alo: "hayda houe." W-ghayron 2alo: "la2, hayda wa7ad byeshbaho." W-ken houe bi-zeto 3am bi2oul: "ana houe!"</verse>
				<verse number="10">2aloulo: "w-keef nfata7o 3younak?"</verse>
				<verse number="11">Jewab: "hayda yalle esmo YASOU3 jabal trab w-7atton 3ala 3youne w-2alle: rou7 ghassil bi-berket Selwem. Ro7t w-ghassalet, w-sert e2sha3."</verse>
				<verse number="12">2aloulo: "wayno?" 2al: "ma ba3rif."</verse>
				<verse number="13">Akhado el-rejjel yalle ken a3ma la-3and el-ferrisiyyin,</verse>
				<verse number="14">w-ken el-yawm yalle jabal fih YASOU3 el-trab w-fata7 3youn el-a3ma yawm sabt.</verse>
				<verse number="15">Sa2alo el-ferrisiyyin el-rejjel keef sar ye2sha3, jewabon: "7att haydak el-rejjel trab 3ala 3youne, w-lamma ghassalton sert e2sha3."</verse>
				<verse number="16">2alo el-ferrisiyyin: "hal-rejjel mish min ALLAH, li2anno ma bye7terim el-sabt." W-fi ghayron 2alo: "keef bye2dar rejjel khate enno ya3mil metl hal-3ajeyeb?" W-sar fi khilef bayneton.</verse>
				<verse number="17">W-2alo kamen lal-a3ma: "enta bit2oul enno fata7 3younak, shou ra2yak fih?" Jewab: "houe nabe!"</verse>
				<verse number="18">Ma sadda2o el-Yahoud enno el-rejjel ken a3ma w-sar ye2sha3, kermel hek nedo ahlo</verse>
				<verse number="19">w-sa2alouwon: "hayda houe 2ebenkon yalle khel2 a3ma metl ma 3am bit2oulo? Keef 3am ye2sha3 halla2?"</verse>
				<verse number="20">Jewabo ahlo: "ne7na mna3rif enno hayda 2ebenna, w-enno khel2 a3ma.</verse>
				<verse number="21">Bass keef sar ye2sha3, ma mna3rif, w-ma mna3rif meen fata7lo 3youno. S2alouh w-houe bijewebkon 3an 7alo, houe reshed."</verse>
				<verse number="22">2alo ahlo hal-shi li2annon keno khayfin min el-Yahoud, li2annon keno mettef2in ennon yesh7ato min el-majma3 kell wa7ad bye3terif enno YASOU3 houe el-MASI7.</verse>
				<verse number="23">Kermel hek 2alo ahlo: "s2alouh, houe reshed."</verse>
				<verse number="24">W-rej3o el-ferrisiyyin w-nedo el-rejjel yalle ken a3ma w-2aloulo: "majjed ALLAH! Ne7na mna3rif enno hal-rejjel khate."</verse>
				<verse number="25">Jewab: "Ana ma ba3rif eza ken hal-rejjel khate, bass yalle ba3erfo enno kent a3ma w-halla2 3am e2sha3."</verse>
				<verse number="26">2aloulo: "shou 3emellak? W-keef fata7 3younak?"</verse>
				<verse number="27">Jewabon: "2eltelkon w-ma sme3toune, leysh badkon tesma3o marra tenye? Badkon ento kamen tsiro min tlemizo?"</verse>
				<verse number="28">Saro ysebbouh w-2aloulo: "enta telmizo, ne7na tlemiz Moussa.</verse>
				<verse number="29">Ne7na mna3rif enno ALLAH 7eke Moussa, bass hayda ma mna3rif min wayn jeye."</verse>
				<verse number="30">Jewabon el-rejjel: "shi bi7ayyer keef byefta7le 3youne w-ma bta3erfo meen houe!</verse>
				<verse number="31">Ne7na mna3rif enno ALLAH ma byesma3 lal-khatyeen, bass byesma3 la-yalle meshe bi-7asab iradto.</verse>
				<verse number="32">W-ma 7ada sem3 bi-7ayeto enno 2ensen fata7 3youn wa7ad khel2 a3ma.</verse>
				<verse number="33">W-law ma ken hal-rejjel min ALLAH, ma ken bye2dar ya3mil shi."</verse>
				<verse number="34">2aloulo: "3am bit3allimna w-enta kellak khel2an bel-khatiyye?" w-sha7atouh min el-majma3.</verse>
				<verse number="35">Sem3 YASOU3 enno sha7atouh, 2allo lamma lta2a fih: "bit2ãmen bi-2eben el-2ensen?"</verse>
				<verse number="36">Jewab: "w-meen houe, ya Rab, ta-2ãmen fih!"</verse>
				<verse number="37">2allo YASOU3: "enta shefto, w-houe yalle 3am ye7kik!"</verse>
				<verse number="38">2al: "2ãmanet, ya Rab!" W-sajadlo.</verse>
				<verse number="39">2allo YASOU3: "jeet 3ala hal-3alam lal-deynoune, 7atta ye2sha3o yalle ma bye2sha3o, w-yen3emo yalle bye2sha3o."</verse>
				<verse number="40">Sem3ouh el-mawjoudin min el-ferrisiyyin, w-2aloulo: "asdak ne7na kamen 3emyen?"</verse>
				<verse number="41">Jewabon YASOU3: "law kento 3emyen, ma ken 3leykon khatiyye, bass li2annkon 3am bit2oulo ennkon 3am te2sha3o, khatiyyetkon sebte."</verse>
			</chapter>
			<chapter number="10">
				<verse number="1">"B2elkon el-7a2i2a el-7a2i2a: yalle ma bifout 3a-zribet el-khwerif min el-beb, w-bi3arbesh 3leya min matra7 tene, houe serre2 w-loss.</verse>
				<verse number="2">Bass yalle bifout min el-beb houe ra3i el-khwerif.</verse>
				<verse number="3">El-bouwweb byefta7lo, wel-khwerif btesma3lo sawto. Binede kell wa7ad min khwerifo bi-esmon w-bitall3o.</verse>
				<verse number="4">Lamma bitalli3 el-khwerif byemshe eddema, w-hiye btel7a2o li2anno bta3rif sawto.</verse>
				<verse number="5">Bass btehrob min el-gharib w-ma btel7a2o, li2anno ma bta3rif sawt el-ghouraba."</verse>
				<verse number="6">2al YASOU3 hal-matal, w-ma fehmo ma3na kalemo,</verse>
				<verse number="7">2allon: "b2elkon el-7a2i2a el-7a2i2a: ana beb el-khwerif.</verse>
				<verse number="8">Kell yalle ejo min able serre2in w-lsous, ma sem3oulon el-khwerif.</verse>
				<verse number="9">Ana el-beb, yalle byemro2 minne bile2e el-khalãs: bisir ye2dar yfout w-yedhar w-yle2e shi yeklo.</verse>
				<verse number="10">Ma byeje el-serre2 ella ta-yesro2 w-ye2tol w-ykharrib. Bass ana jeet ta-tkoun elon el-7ayet, kell el-7ayet.</verse>
				<verse number="11">Ana el-ra3i el-sale7, wel-ra3i el-sale7 bida77e bi-7ayeto kermel el-khwerif.</verse>
				<verse number="12">Wel-2ajir mish metl el-ra3i, li2anno el-khwerif mish elo. Eza shef el-deeb jeye, byetrok el-khwerif w-byehrob, w-byekhtof el-deeb el-khwerif w-bifar3eton.</verse>
				<verse number="13">W-houe byehrob li2anno 2ajir ma bit'hemmo el-khwerif.</verse>
				<verse number="14">Ana el-ra3i el-sale7, ba3rif khwerife w-khwerife bta3refne,</verse>
				<verse number="15">metl ma bya3refne el-Ãb w-ba3rif ana el-Ãb, w-bda77e bi-7ayete kermel khwerife.</verse>
				<verse number="16">W-3ende ghayr khwerif min ghayr zribe, w-lezim 2oudon henne kamen. Ra7 yesma3o sawte, w-ysir fi r3iyye we7de la-ra3i wa7ad.</verse>
				<verse number="17">Wel-Ãb bi7ebbne li2anne bda77e bi-7ayete 7atta estarje3a.</verse>
				<verse number="18">Ma 7ada byekhod 7ayete minne, ana ba3tiya minne la-7ale. Be2dar a3tiya, w-be2dar estarje3a. W-hal-wassiye ejetne min bayye."</verse>
				<verse number="19">W-sar fi khilef tene bayn el-Yahoud 3ala hal-kalem,</verse>
				<verse number="20">w-2alo ktar minnon: "hal-rejjel fiyo shaytan, 3am ye7ke shou ma ken. Leysh 3am tesma3oulo?"</verse>
				<verse number="21">W-fi ghayron 2alo: "hayda el-kalem mish min 7ada fiyo shaytan. Leysh el-shaytan bye2dar yefta7 3youn el-3emyen?"</verse>
				<verse number="22">W-eja 3id el-tejdid bi-Ourashalim, wel-dene 3am bitshatte.</verse>
				<verse number="23">W-ken YASOU3 3am yetmasha bel-haykal bi-se7et Sulayman,</verse>
				<verse number="24">w-tjamma3o el-Yahoud 7awlo w-2aloulo: "la-aymata baddak tkhallina me7tarin? 2elna bi-sara7a: enta el-MASI7?"</verse>
				<verse number="25">Jewabon YASOU3: "2eltelkon, bass ma 3am bitsadd2o. El-a3mel yalle 3melta bi-esm bayye btesh'hadle.</verse>
				<verse number="26">W-keef bitsadd2o w-ento mish min khwerife.</verse>
				<verse number="27">Khwerife btesma3 sawte, w-ana ba3refa, w-hiye btel7a2ne.</verse>
				<verse number="28">Ba3tiya el-7ayet el-abadiyye, w-ma bitmout abadan w-ma byekhtofa 7ada minne.</verse>
				<verse number="29">El-Ãb yalle 3atane yeha houe a3zam min kell el-woujoud, w-ma fi 7ada bye2dar yekhtof min 2id el-Ãb shi,</verse>
				<verse number="30">ana wel-Ãb wa7ad."</verse>
				<verse number="31">Jebo el-Yahoud 7jara 7atta yerejmouh.</verse>
				<verse number="32">2allon YASOU3: "farjaytkon ktir a3mel sal7a min 3end el-Ãb, la-ayya 3amal minna badkon terejmoune?"</verse>
				<verse number="33">Jewabouh el-Yahoud: "ma mnerejmak wala la-aya 3amal sale7 3melto, mnerejmak li2annak 3am bitjaddef. Enta 2ensen, w-3melt 7alak ileh."</verse>
				<verse number="34">2allon YASOU3: "mish maktoub bi-shari3etkon enno ALLAH 2al: ento aliha?</verse>
				<verse number="35">Eza kenit el-shari3a bitsamme, yalle nezlit 3leyon kelmet ALLAH, aliha, wel-shari3a mish moumkin tebtol,</verse>
				<verse number="36">keef bit2ouloule, ana yalle 2addaso el-Ãb w-ba3ato lal-3alam: enta 3am bitjaddef, li2anno 2elt ana 2eben ALLAH?</verse>
				<verse number="37">Eza kent ma 3am a3mil a3mel bayye, ma tsadd2oune.</verse>
				<verse number="38">W-eza kent 3am ba3mila, sadd2o hal-a3mel eza kento ma bitsadd2oune ele, 7atta ta3erfo w-t2ãmno enno el-Ãb fiyye w-ana bel-Ãb."</verse>
				<verse number="39">W-jarrabo yekemshouh, bass falat min 2ideyon.</verse>
				<verse number="40">W-reje3 3al-meyle el-tenye min nahr el-Ordon matra7 ma ken You7anna y3ammed min abl, w-be2e honik.</verse>
				<verse number="41">W-ejo la-3ando ktar min el-nes w-2alo: "ma 3eml You7anna 3ajibe we7de, bass yalle 2alo 3an hal-rejjel ken kello mazbout."</verse>
				<verse number="42">W-2ãmano bi-YASOU3 ktar min el-nes honik.</verse>
			</chapter>
			<chapter number="11">
				<verse number="1">Ken fi rejjel mareed esmo Li3azar min Beyt 3anya, min da3yet Maryam w-ekhta Marta.</verse>
				<verse number="2">W-Maryam hiye yalle sakabet el-3otr 3ala ejren YASOU3 w-masa7eton bi-sha3ra. W-Li3azar el-mareed ken khayya.</verse>
				<verse number="3">El-ekhten ba3ato y2oulo la-YASOU3: "ya Rab, yalle bit7ebbo mareed."</verse>
				<verse number="4">Lamma sem3 YASOU3 2al: "hal-marad ma bimawwet, houe la-majd ALLAH. Ra7 yetmajjad fih 2eben ALLAH."</verse>
				<verse number="5">W-ken YASOU3 bi7ebb Marta w-ekhta w-Li3azar,</verse>
				<verse number="6">bass be2e matra7o yawmen, min ba3d ma 3eref enno Li3azar mareed.</verse>
				<verse number="7">Min ba3da 2al lal-tlemiz: "ta3o nerja3 3al-Yahoudiye."</verse>
				<verse number="8">Jewabouh el-tlemiz: "ya mou3allim, ra7 terja3 la-honik, w-mish min zamen keno el-Yahoud baddon yerejmouk?"</verse>
				<verse number="9">2al YASOU3: "mish el-nhar tna3shar se3a? Yalle byemshe bel-nhar ma byetfarkash, li2anno bishouf nour el-3alam.</verse>
				<verse number="10">W-yalle byemshe bel-leyl byetfarkash, li2anno ma fiyo nour."</verse>
				<verse number="11">Min ba3da 2allon: "7abibna Li3azar neyim, w-ana raye7 wa33ih."</verse>
				<verse number="12">2aloulo el-tlemiz: "eza ken neyim ya Rab, ra7 yso7."</verse>
				<verse number="13">W-ken YASOU3 3am ye7ke 3an mawto, w-fakkaro enno 3am ye7ke 3an el-nawm.</verse>
				<verse number="14">2allon YASOU3 bi-kell sara7a: "Li3azar met.</verse>
				<verse number="15">W-ana befra7 enno ma kent honik, kermelkon ento 7atta t2ãmno. 2oumo nrou7 la-3ando!"</verse>
				<verse number="16">2al Touma el-moula2ab bel-tawm la-be2e el-tlemiz: "ta3o nrou7 ne7na kamen nmout ma3o!"</verse>
				<verse number="17">Lamma wossil YASOU3 le2a Li3azar bel-2abr min arba3 tiyem.</verse>
				<verse number="18">W-Beyt-3anya b3ide 3an Ourashalim shi mileyn (ye3ne shi tlete kilometre).</verse>
				<verse number="19">Keno ktar min el-Yahoud ejo la-3and Marta w-Maryam 7atta y3azzouwon bi-khayyon.</verse>
				<verse number="20">Lamma sem3it Marta enno YASOU3 jeye tol3it la-testa2eblo, w-be2yet Maryam bel-beyt.</verse>
				<verse number="21">2alet Marta la-YASOU3: "law kent hon, ya Rab, ma ken met khayye!</verse>
				<verse number="22">Bass kellne thi2a enno ALLAH bya3tik kell yalle btetolbo minno."</verse>
				<verse number="23">2alla YASOU3: "ra7 y2oum khayyik."</verse>
				<verse number="24">Jewabet: "ba3rif enno ra7 y2oum bel-2iyeme, bel-yawm el-akhir."</verse>
				<verse number="25">2alla YASOU3: "ana houe el-2iyeme wel-7ayet. Yalle bi2ãmen fiyye bi3ish 7atta law met.</verse>
				<verse number="26">W-kell meen bi3ish w-houe m2ãmen fiyye ma bimout abadan. Bit2ãmne bi-hal shi?"</verse>
				<verse number="27">Jewabet: "na3am, ya Rab. Ana b2ãmen kell el-imen bi-ennak enta el-MASI7 2eben ALLAH el-jeye 3al-3alam."</verse>
				<verse number="28">W-rej3et Marta, min ba3d ma 2alet hal-kalem, la-3and ekhta Maryam 7atta tnedya, washwasheta w-2aletla: "el-mou3allim hon, w-houe 3am yetolbik."</verse>
				<verse number="29">2amet Maryam lamma sem3it hal-khabar w-rakadet la-3and YASOU3.</verse>
				<verse number="30">W-ma ken YASOU3 wossil 3al-day3a, ken ba3do matra7 ma sta2baleto Marta.</verse>
				<verse number="31">W-lamma shefo el-Yahoud yalle keno bel-beyt ma3 Maryam 3am bi3azzouwa enna 2amet w-tol3it bi-ser3a, le7'2ouwa w-henne mfakkrina enno ray7a 3al-2abr la-tebke.</verse>
				<verse number="32">W-wosslit Maryam la-3and YASOU3, w-shi enna shefeto, raka3et 3end ejrey w-2aletlo: "law kent hon, ya Rab, ma ken met khayye!"</verse>
				<verse number="33">Lamma shefa YASOU3 3am tebke w-3am yebko ma3a el-Yahoud yalle mref2ina, wej3o 2albo w-t2assar ktir,</verse>
				<verse number="34">w-2al: "wayn dafantouh?" 2alo: "ta3a, ya Rab, w-shouf."</verse>
				<verse number="35">W-beke YASOU3,</verse>
				<verse number="36">2alo el-Yahoud: "ettalla3o, addeysh ken y7ebbo!"</verse>
				<verse number="37">Bass fi minnon 2alo: "hayda yalle fata7 3youn el-a3ma, ma ken bye2dar yredd el-mawt 3an Li3azar?"</verse>
				<verse number="38">W-YASOU3 wej3o 2albo marra tenye w-eja 3al-2abr. W-ken el-2abr mghara w-fi 7ajar 3al-madkhal,</verse>
				<verse number="39">2al YASOU3: "zee7o el-7ajar!" jewabet Marta, ekhet el-mayyit: "tol3it ree7to ya Rab, sarlo bel-2abr arba3 tiyem."</verse>
				<verse number="40">2alla YASOU3: "ma 2eltellik eza 2ãmante ra7 tshoufe majd ALLAH?"</verse>
				<verse number="41">Ze7o el-7ajar, w-rafa3 YASOU3 3youno w-2al: "beshekrak ya bayye, li2annak sme3telle.</verse>
				<verse number="42">W-ana ba3rif ennak btesma3le bi-kell wa2et. Bass 3am 2oul hal-shi kermel hal-nes 7awle, 7atta y2ãmno ennak enta ba3attne."</verse>
				<verse number="43">W-sarakh bi-sawt 3ale: "Li3azar, tla3!"</verse>
				<verse number="44">Toli3 el-mayyit 2idey w-ejrey mashdoudin bel-kafan, w-wejjo malfouf bi-mandil. 2allon YASOU3: "fekkouh w-khallouh yrou7."</verse>
				<verse number="45">W-lamma shefo el-Yahoud yalle ejo la-3and Maryam yalle 3emlo YASOU3, 2ãmano fih ktar minnon.</verse>
				<verse number="46">Bass fi jame3a minnon ra7o la-3and el-ferrisiyyin w-khabbarouwon bi-yalle 3emlo.</verse>
				<verse number="47">W-jtama3o rou2asa el-kahane wel-ferrisiyyin w-2alo: "shou mna3mil? Hayda el-rejjel 3am ya3mil ktir 3ajeyeb.</verse>
				<verse number="48">Eza tarakneh 2ãmano fih kell el-nes, w-byejo el-Rouman w-bikharbo haykalna w-sha3bna."</verse>
				<verse number="49">2al wa7ad minnon, w-houe Kayafa yalle ken ra2is el-kahane bi-haydik el-sene: "ento ma bta3erfo shi,</verse>
				<verse number="50">w-ma btefhamo enno mawt rejjel wa7ad kermel el-sha3b a7sanelkon min enno ymout el-sha3b kello?"</verse>
				<verse number="51">W-ma 2al Kayafa hal-kalem min 3endo, 2alo li2anno ken ra2is el-kahane bi-haydik el-sene, w-hek tnabba enno YASOU3 ra7 ymout kermel el-sha3b.</verse>
				<verse number="52">Mish bass kermel el-sha3b, bimout ta-yejma3 wled ALLAH.</verse>
				<verse number="53">W-2arraro min haydak el-yawm ye2etlo YASOU3.</verse>
				<verse number="54">W-ma ba2a bayyan YASOU3 bayn el-Yahoud, ra7 min honik 3a-matra7 2arib min el-sa7ra, la-madine esma Efrayem, w-be2e fiya ma3 tlemizo.</verse>
				<verse number="55">W-2arrab 3id el-fos7 3end el-Yahoud, w-tel3o ktar min ahl el-diya3 3ala Ourashalim 7atta yettaharo abl el-fos7.</verse>
				<verse number="56">W-keno 3am bifattsho 3an YASOU3 w-yes2alo ba3don bel-haykal: "shou awlkon? Ra7 yeje 3al-3id aw la2?"</verse>
				<verse number="57">W-keno rou2asa el-kahane wel-ferrisiyyin 2amaro enno kell meen bya3rif wayno enno ykhabbir 3anno ta-yekemshouh.</verse>
			</chapter>
			<chapter number="12">
				<verse number="1">Abl el-fos7 bi-sitt tiyem, eja YASOU3 3ala Beyt-3anya w-nezl 3end Li3azar yalle 2awwamo min el-mawt.</verse>
				<verse number="2">W-7addarlo 3asha, w-saret Marta tekhdom, w-ken Li3azar wa7ad min el-2e3deen ma3o 3al-2akl.</verse>
				<verse number="3">W-akhadet Maryam 2anninet 3otr ghale ktir min el-nardin el-m2attar, w-sakabeto 3ala ejren YASOU3 w-masa7eton bi-sha3ra. W-ntala el-beyt min ree7et el-3otr,</verse>
				<verse number="4">2al Yahouza el-Eskharyoute, wa7ad min tlemizo, w-houe yalle ra7 ysallmo:</verse>
				<verse number="5">"Ma ken a7san law nbe3 hal-3otr bi-tlet miyyet dinar ta-yetwazza3 3al-fou2ara?"</verse>
				<verse number="6">2al hal-shi mish li2anno bi7ebb el-fou2ara, 2al hek li2anno ken loss w-ken ameen el-sandou2, 3am yesro2 kell shi byen7att fih.</verse>
				<verse number="7">2al YASOU3: "troukouwa! Hal-3otr 7afazeto la-yawm dafne.</verse>
				<verse number="8">El-fou2ara 3endkon bi-kell wa2et, bass ana ma bkoun 3endkon bi-kell wa2et."</verse>
				<verse number="9">3erfo nes ktir min el-Yahoud enno YASOU3 bi-Beyt-3anya fa-ejo, mish kermelo wa7do bass, bass ejo ta-yshoufo Li3azar yalle 2awwamo min el-mawt.</verse>
				<verse number="10">W-tshewaro rou2asa el-kahane ta-ye2etlo Li3azar kamen,</verse>
				<verse number="11">li2anno, bi-sababo, ktar min el-Yahoud saro yeterkouwon w-y2ãmno bi-YASOU3.</verse>
				<verse number="12">W-tene yawm, sem3o el-nes yalle ejo 3al-3id enno YASOU3 jeye 3ala Ourashalim.</verse>
				<verse number="13">7emlo aghsan el-nakhl w-tel3o ta-yesta2blouh w-henne 3am bihayyso: "el-majd la-ALLAH! Yetberak el-jeye bi-esm el-RAB! Yetberak malik Isra2il!"</verse>
				<verse number="14">W-le2a YASOU3 ja7sh, rekb 3le, metl ma nkatab bel-kteb:</verse>
				<verse number="15">"Ma tkhafe ya benet Sehyoun: hayda malikik jeye la-3andik, rekib 3ala ja7sh 2eben 7mar."</verse>
				<verse number="16">W-ma fehmo el-tlemiz bi-haydak el-wa2et shou ma3na hayda kello. Bass tzakkaro, min ba3d ma tmajjad YASOU3, enno nkatab 3anno hal-shi, w-enno el-nes 3emlo hal-eshya kermelo.</verse>
				<verse number="17">W-keno el-nes yalle refa2o YASOU3 lamma talla3 Li3azar min el-2abr w-2awwamo min el-mawt, 3am yesh'hadoulo bi-hal-shi.</verse>
				<verse number="18">W-tol3o el-nes yesta2eblouh li2anno sem3o enno 3eml haydik el-3ajibe.</verse>
				<verse number="19">W-2alo el-ferrisiyyin bayn ba3don: "shefto keef ento ma btenfa3o la-shi. El-3alam kello 3am yel7a2o!"</verse>
				<verse number="20">W-ken fi, bayn el-nes yalle tel3o 3ala Ourashalim lal-3ibede bi-iyem el-3id, kamm Younene.</verse>
				<verse number="21">Ejo la-3and Filippos, yalle ken min Beyt-Sayda bel-Jaleel. W-2aloulo: "ya Rab, badna nshouf YASOU3."</verse>
				<verse number="22">Ra7 Filippos w-khabbar Endrawos, w-ra7o Filippos w-Endrawos w-khabbaro YASOU3.</verse>
				<verse number="23">Jewabon YASOU3: "ejet el-se3a yalle byetmajjad fiya 2eben el-2ensen.</verse>
				<verse number="24">B2elkon el-7a2i2a el-7a2i2a: eza am wa2a3it 7abbit el-2am7 bel-ard w-metit, bteb2a wa7eede. W-eza metit talla3et 7boub ktir.</verse>
				<verse number="25">Yalle bi7ebb nafso byekhsara, w-yalle byenkor nafso bi-hal-3alam bye7faza lal-7ayet el-abadiyye.</verse>
				<verse number="26">Yalle baddo yekhdemne, yel7a2ne, w-matra7 ma bkoun ana bikoun khadime. W-yalle byekhdemne bikarrmo el-Ãb.</verse>
				<verse number="27">Halla2 nafse medterbe, shou badde 2oul? Ya bayye, najjine min hal-se3a? Bass ana kermel hayde hal-se3a jeet.</verse>
				<verse number="28">Ya bayye, majjid esmak!" 2al sawt min el-sama: "majjadto w-ra7 majjdo!"</verse>
				<verse number="29">W-sem3ouh el-mawjoudin, w-2alo: "hayda ra3d!" W-fi ghayron 2alo: "7ekeh malèk!"</verse>
				<verse number="30">2al YASOU3: "ma ken hal-sawt kermele, ken kermelkon.</verse>
				<verse number="31">Liom deynounet hayda el-3alam. W-liom byensha7at sayyid hayda el-3alam.</verse>
				<verse number="32">W-ana lamma ra7 enrefe3 3an hal-ard, ra7 ejzob ele el-nes kellon."</verse>
				<verse number="33">2al hal-shi ta-ydell 3ala el-mawte yalle ra7 ymouta.</verse>
				<verse number="34">Jewabo el-nes: "3allametna el-shari3a enno el-MASI7 bidall lal-abad. Fa-keef 3am t2oul: la-bodd min enno 2eben el-2ensen yenrafa3? Meen houe 2eben el-2ensen hayda?"</verse>
				<verse number="35">2allon YASOU3: "el-nour be2e ma3kon wa2et alil, mshou ma zel el-nour 3am bidawwilkon, 7atta ma tfeje2kon el-3atme. W-yalle byemshe bel-3atme ma bya3rif la-wayn raye7. 2ãmno bel-nour, ma zel el-nour ma3kon, w-bitkouno wled el-nour."</verse>
				<verse number="36">Min ba3d ma 2allon YASOU3 hal-kalem, ma 3edo shefouh.</verse>
				<verse number="37">W-ma3 enno 3emellon kell hal-3ajeyeb, ma 2ãmano fih,</verse>
				<verse number="38">w-hek bikoun t7a'2a2 yalle 2alo el-nabe Ashe3ya: "ya RAB, meen yalle ãman bi-kalemna? W-la meen zaharet 2id el-RAB?"</verse>
				<verse number="39">W-ma edro y2ãmno fih, li2anno Ashe3ya 2al kamen:</verse>
				<verse number="40">"3amelon ALLAH 3younon w-2asselon 2loubon, 7atta ma yshoufo bi-3younon w-yefhamo bi-2loubon w-ytoubo ta-yeshfiyon."</verse>
				<verse number="41">2al Ashe3ya hal-kalem li2anno shef majdo w-3anno houe ken 3am ye7ke.</verse>
				<verse number="42">Bass ktar min rou2asa el-Yahoud 2ãmano bi-YASOU3, bidoun ma ye3elno imenon bi-sabab el-ferrisiyyin, 7atta ma yentsha7ato min el-majma3.</verse>
				<verse number="43">Faddalo rida el-nes 3ala rida ALLAH.</verse>
				<verse number="44">W-3alla YASOU3 sawto, w-2al: "yalle bi2ãmen fiyye ma bi2ãmen fiyye ana, bi2ãmen bi-yalle ba3atne.</verse>
				<verse number="45">W-yalle shefne shef yalle ba3atne.</verse>
				<verse number="46">Jeet ta-koun nour lal-3alam, yalle bi2ãmen fiyye ma bikoun bel-3atme,</verse>
				<verse number="47">w-yalle byesma3 kaleme w-ma bi2ãmen fih ma bdeeno, li2anno ma jeet ta-deen el-3alam, jeet ta-khallis el-3alam.</verse>
				<verse number="48">Yalle byerfodne w-ma bye2bal kaleme, elo meen bideeno. El-kalem yalle 2elto bideeno bel-yawm el-akhir,</verse>
				<verse number="49">li2anno ma 7kit bi-shi min 3ende, bass el-Ãb yalle ba3atne wassane shou 2oul w-shou e7ke.</verse>
				<verse number="50">Ana ba3rif enno wassiyto 7ayet abadiyye. El-kalem yalle 3am 2oulo, b2oulo metl ma 2alle yeh el-Ãb."</verse>
			</chapter>
			<chapter number="13">
				<verse number="1">Ken YASOU3 bya3rif, abl 3id el-fos7, enno se3to ejet ta-yente2el min hal-3alam lal-Ãb, w-houe yalle 7abb jame3to yalle bel-3alam, 7abbon el-7obb kello.</verse>
				<verse number="2">W-2a3ad 3al-3asha ma3 tlemizo. W-ken eblees 7att el-weswes bi-Yahouza 2eben Sem3an el-Eskharyoute enno ysallim YASOU3.</verse>
				<verse number="3">W-ken YASOU3 bya3rif enno el-Ãb 7att kell shi bayn 2idey, w-enno eja min 3end ALLAH w-la-3and ALLAH ra7 yerja3.</verse>
				<verse number="4">2am 3an el-3asha w-shel mashla7o w-akhad manshafe w-7atta 3a-khasro,</verse>
				<verse number="5">min ba3da sabb may bel-tosht w-ballash yghassil ejren el-tlemiz w-yemsa7on bel-manshafe yalle 7atta 3a-khasro.</verse>
				<verse number="6">W-lamma 2arrab min Sem3an Boutros, 2allo Sem3an: "ya Rab, enta 3am bitghasselle ejreyye?"</verse>
				<verse number="7">Jewabo YASOU3: "enta halla2 ma 3am tefham yalle 3am ba3emlo, bass ra7 tefham ba3den."</verse>
				<verse number="8">2allo Boutros: "mish ra7 tghasselle ejrayye abadan." Jewabo YASOU3: "eza kent ma ra7 ghassellak ejrek, ma ra7 ykoun elak nasib ma3e."</verse>
				<verse number="9">2allo Sem3an Boutros: "fa-ezan ya Rab, mish bass ejreyye, ghasselle 2ideyye w-rase."</verse>
				<verse number="10">2allo YASOU3: "yalle t7ammam bikoun kello ndeef, ma bi3ouz yghassil ella ejrey. Ento ndaf, bass mish kellkon."</verse>
				<verse number="11">2al YASOU3: "mish kellkon ndaf", li2anno ken bya3rif meen ra7 ysallmo.</verse>
				<verse number="12">W-lamma ghassal ejreyon w-lebs mashla7o w-reje3 3al-meyde 2allon: "fhemto shou 3meltelkon?</verse>
				<verse number="13">Ento bitsammoune mou3allim w-sayyid, w-hayda shi mazbout li2anno ana hek.</verse>
				<verse number="14">W-eza kent ana el-sayyid wel-mou3allim ghassalit ejreykon, ento kamen ghasslo ejren ba3dkon.</verse>
				<verse number="15">W-ana 3titkon matal ta-ta3mlo metl ma ana 3melt.</verse>
				<verse number="16">B2elkon el-7a2i2a el-7a2i2a: ma fi khadim a3zam min sayyido, wala rasoul a3zam min yalle ba3ato.</verse>
				<verse number="17">W-halla2 3refto hal-7a2i2a, niyyelkon eza 3melto fiya.</verse>
				<verse number="18">Ma 3am 2oul hal-shi 3annkon kellkon, Ana ba3rif yalle na'2ayton. Bass yalle nkatab bel-ketob el-m2addase lezim ysir, w-houe: enno yalle akal min khebzete tmarrad 3leyye.</verse>
				<verse number="19">3am khabberkon bi-hal-shi halla2 abl ma ysir, 7atta lamma ysir t2ãmno enno ana houe.</verse>
				<verse number="20">B2elkon el-7a2i2a el-7a2i2a: yalle bye2bal yalle beb3aton bye2balne. W-yalle bye2balne bye2bal yalle ba3atne."</verse>
				<verse number="21">Lamma 2al hal-kalem, edtarabet nafs YASOU3 w-2al bi-woudou7 lal-kell: "b2elkon el-7a2i2a el-7a2i2a: wa7ad minkon ra7 ysallimne!"</verse>
				<verse number="22">W-ettalla3o el-tlemiz bi-ba3don met7ayyrin mish 3arfin meen 3am ye2sod bi-kalemo.</verse>
				<verse number="23">W-ken wa7ad min el-tlemiz, w-houe yalle bi7ebbo YASOU3, 2e3id 7addo.</verse>
				<verse number="24">Wemelo Sem3an Boutros w-2allo: "s2alo meen bye3ne bi-kalemo."</verse>
				<verse number="25">Mel el-telmiz 3ala sadr YASOU3 w-sa2alo: "meen houe ya Rab?"</verse>
				<verse number="26">Jewabo YASOU3: "houe yalle ra7 newlo el-le2me yalle ra7 eghmesa bel-jat!" W-ghamas YASOU3 le2me w-rafa3a w-newal Yahouza 2eben Sem3an el-Eskharyoute.</verse>
				<verse number="27">W-lamma tnewala fet el-shaytan fih. W-2allo YASOU3: "3mol yalle enta jeye ta3emlo w-ma tet2akhar."</verse>
				<verse number="28">W-ma fehem 7ada min el-2e3deen 3al-meyde leysh 2al hal-kalem.</verse>
				<verse number="29">W-ken Yahouza ameen el-sandou2, w-fakkaro enno YASOU3 wassah enno yeshtere shi 3ayzino lal-3id, aw wassah enno ya3te el-fou2ara shi.</verse>
				<verse number="30">W-tnewal Yahouza el-le2me w-dahar deghre. W-ken leyl.</verse>
				<verse number="31">W-lamma dahar Yahouza 2al YASOU3: "halla2 tmajjad 2eben el-2ensen w-tmajjad ALLAH fih.</verse>
				<verse number="32">W-eza ken ALLAH tmajjad fih, ALLAH ra7 ymajjdo bi-zeto, w-ba3d shwey ra7 ymajjdo.</verse>
				<verse number="33">Ya wlede, ra7 eb2a ma3kon wa2et alil. Ra7 tetolboune, bass yalle 2elto lal-Yahoud b2oulo halla2 elkon: matra7 ma ana raye7 ma bte2daro ento tejo.</verse>
				<verse number="34">Ba3tikon wassiye jdide: 7ebbo ba3dkon. W-metl ma ana 7abbaytkon 7ebbo ento ba3dkon.</verse>
				<verse number="35">Eza 7abbayto ba3dkon, bya3erfo kell el-nes ennkon tlemize."</verse>
				<verse number="36">2allo Sem3an Boutros: "la-wayn raye7 ya Rab?" Jewabo YASOU3: "matra7 ma ana raye7 ma bte2dar halla2 ennak tel7a2ne, bass ra7 tel7a2ne bi-yawm min el-iyem."</verse>
				<verse number="37">2allo Boutros: "leysh ma be2dar el7a2ak halla2, ya Rab? Ana mist3ed enno mout kermelak!"</verse>
				<verse number="38">Jewabo YASOU3: "enta mist3ed enno tmout kermele? B2elkon el-7a2i2a el-7a2i2a: abl ma ysi7 el-deek bitkoun nakaretne tlet marrat."</verse>
			</chapter>
			<chapter number="14">
				<verse number="1">Ma tkhallo 2loubkon te2la2. Ento bit2ãmno bi-ALLAH, 2ãmno fiyye kamen.</verse>
				<verse number="2">Bi-beyt bayye matare7 ktire, wa-ella ma kent 2eltelkon: ana raye7 ta-7adderelkon matra7.</verse>
				<verse number="3">W-lamma ra7 rou7 w-7adderelkon matra7, berja3 w-bekhedkon la-3ande ta-tkouno matra7 ma bkoun.</verse>
				<verse number="4">Ento bta3erfo el-tari2 la-wayn ana raye7."</verse>
				<verse number="5">2allo Touma: "ya Rab, ne7na ma mna3rif la-wayn raye7, keef badna na3rif el-tari2?"</verse>
				<verse number="6">Jewabo YASOU3: "ana houe el-tari2 wel-7a2 wel-7ayet, ma byeje 7ada lal-Ãb ella min khilele.</verse>
				<verse number="7">Law kento 3reftoune kento 3refto bayye kamen. W-min halla2 ento bta3erfouh, w-sheftouh."</verse>
				<verse number="8">2allo Filippos: "ya Rab, farjina el-Ãb w-byekfina."</verse>
				<verse number="9">2allo YASOU3: "ana ma3kon kell hal-wa2et, w-ba3d ma 3refetne ya Filippos? Yalle shefne shef el-Ãb, keef bit2oul: farjina el-Ãb?</verse>
				<verse number="10">Ma bit2ãmen enno ana bel-Ãb w-enno el-Ãb fiyye? El-kalem yalle 3am 2oulo ma 3am 2oulo min 3ende, wel-a3mel yalle ba3mela bya3mela el-Ãb yalle houe fiyye.</verse>
				<verse number="11">Sadd2oune eza 2elt: ana bel-Ãb wel-Ãb fiyye, aw-sadd2oune kermel a3mele.</verse>
				<verse number="12">B2elkon el-7a2i2a el-7a2i2a: yalle bi2ãmen fiyye bya3mil el-a3mel yalle ba3mela, w-bya3mil a3zam minna, li2anno ana raye7 la-3and el-Ãb,</verse>
				<verse number="13">kell shi btetolbouh bi-esme ba3emlo, 7atta yetmajjad el-Ãb bel-2eben.</verse>
				<verse number="14">Eza talabto minne shi bi-esme ba3emlo.</verse>
				<verse number="15">Eza kento bit7ebboune bta3emlo metl ma wassaytkon.</verse>
				<verse number="16">W-ra7 etlob min el-Ãb enno ya3tikon mou3azze tene byeb2a ma3kon lal-abad.</verse>
				<verse number="17">W-houe ROU7 el-7a2 yalle ma bye2dar el-3alam enno ye2balo, li2anno ma bishoufo w-ma bya3erfo. Bass ento bta3erfouh, li2anno houe ma3kon w-fikon.</verse>
				<verse number="18">Ma ra7 etrekkon yatema, ra7 erja3 la-3andkon.</verse>
				<verse number="19">Ba3d shwey ma ra7 yshoufne el-3alam, bass ento ra7 tshoufoune. W-li2anno ana 7ayy, ento kamen ra7 t3isho.</verse>
				<verse number="20">W-bi-haydak el-yawm bta3erfo enno ana bi-bayye, w-ennkon ento fiyye metl ma ana fikon.</verse>
				<verse number="21">Yalle bye2bal el-wassaya taba3e w-bya3mil fiya bi7ebbne. W-yalle bi7ebbne bi7ebbo bayye, w-ana b7ebbo w-beksheflo 3an 7ale."</verse>
				<verse number="22">2allo Yahouza, mish Yahouza el-Eskharyoute: "ya Rab, keef btekshof 3an 7alak elna w-ma btekshof lal-3alam?"</verse>
				<verse number="23">Jewabo YASOU3: "yalle bi7ebbne byesma3 kaleme w-bi7ebbo bayye, w-mneje la-3ando w-mneskon 3endo.</verse>
				<verse number="24">W-yalle ma bi7ebbne ma byesma3 kaleme. W-kaleme mish min 3ende, kaleme min 3end el-Ãb yalle ba3atne.</verse>
				<verse number="25">2eltelkon hayda kello w-ana ma3kon.</verse>
				<verse number="26">Bass el-mou3azze, w-houe el-ROU7 el-2ODOS yalle byeb3ato el-Ãb bi-esme, ra7 y3allimkon kell shi w-bikhallikon tetzakkaro kell shi 2eltelkon yeh.</verse>
				<verse number="27">Betrekelkon el-salem, w-ba3tikon saleme, mish metl ma bya3tih el-3alam ba3tikon yeh ana. Ma tkhallo 2loubkon te2la2 w-ma tkhafo.</verse>
				<verse number="28">2eltelkon: Ana raye7 w-ra7 erja3 la-3andkon, eza kento bit7ebboune fre7to bi-enno raye7 la-3and el-Ãb, li2anno el-Ãb a3zam minne.</verse>
				<verse number="29">Khabbaretkon bi-hayda kello abl ma ysir, 7atta wa2et ysir t2ãmno.</verse>
				<verse number="30">Ma ra7 e7kikon ba3d ktir, li2anno sayyid hal-3alam ra7 yeje. W-ma elo soultan 3leyye,</verse>
				<verse number="31">bass lezim ya3rif el-3alam enno ana b7ebb el-Ãb w-enno ba3mil bi-yalle wassane yeh el-Ãb. 2oumo nfell min hon.</verse>
			</chapter>
			<chapter number="15">
				<verse number="1">"Ana el-karme el-7a2i2iyye w-bayye el-kerram.</verse>
				<verse number="2">Kell ghosn ma bye7mol thamar bye2ta3o, wel-ghosn yalle bye7mol thamar bina'2ih ta-ye7mol ba3d aktar.</verse>
				<verse number="3">Ento halla2 an2iya bi-fadl el-kalem yalle 2eltelkon yeh.</verse>
				<verse number="4">Thbato fiyye w-ana fikon. W-metl ma el-ghosn ma bye7mol thamar minno la-7alo ella eza thabat bel-karme, hek ento kamen: ma ra7 te7emlo thamar ella eza thabatto fiyye.</verse>
				<verse number="5">Ana el-karme w-ento el-aghsan: yalle byethbat fiyye w-ana fih bye7mol thamar ktir. Bass bidoune ma bte2daro 3ala shi.</verse>
				<verse number="6">Yalle ma byethbat fiyye byenkabb metl el-ghosn w-byibas. Wel-aghsan el-yebse btenjama3 w-btenkabb bel-nar ta-te7tere2.</verse>
				<verse number="7">Eza thabatto fiyye w-thabat kaleme fikon, btetolbo yalle badkon yeh w-btekhdouh.</verse>
				<verse number="8">Hek bayye byetmajjad: lamm te7emlo thamar ktir w-tkouno tlemize.</verse>
				<verse number="9">Ana b7ebkon metl ma 7abbne el-Ãb, thbato bi-ma7abbte.</verse>
				<verse number="10">Eza 3melto bel-wassaya taba3e btethbato bi-ma7abbte, metl ma ana 3melt bi-wassaya bayye w-thabatet bi-ma7abbto.</verse>
				<verse number="11">2eltelkon hayda ta-yddall fara7e fikon, w-ykoun fara7kon kemil.</verse>
				<verse number="12">Hayde hiye wassiyte: 7ebbo ba3dkon metl ma ana 7abbeytkon.</verse>
				<verse number="13">Ma fi 7obb a3zam min hayda: enno yda77e el-2ensen bi-nafso kermel yalle bi7ebbon.</verse>
				<verse number="14">W-ana b7ebbkon eza 3melto bi-yalle bwassikon fih.</verse>
				<verse number="15">Ana ma bsammikon 3abeed min ba3d liom, li2anno el-3abd ma bya3rif shou bya3mil sayyido, bsammikon a7ebbe2e, li2anno khabbaretkon bi-kell shi sme3to min bayye.</verse>
				<verse number="16">Ento ma na'2aytoune, ana na'2aytkon w-3ayyantkon ta-trou7o w-te7emlo thamar w-ydall thamarkon, fa-bya3tikon el-Ãb kell yalle btetolbouh bi-esme.</verse>
				<verse number="17">W-hayda yalle bwassikon fih: enkon t7ebbo ba3dkon.</verse>
				<verse number="18">Eza baghadkon el-3alam, tzakkaro enno baghadne ele abl ma yobghedkon.</verse>
				<verse number="19">Law kento min hal-3alam, ken el-3alam 7abkon metl ahlo. W-li2anno na'2aytkon min hal-3alam w-ento mish minno, kermel hek baghadkon el-3alam.</verse>
				<verse number="20">Tzakkaro yalle 2eltelkon yeh: ma fi khadim a3zam min sayyido. Eza edtahadoune ra7 yedtehdoukon, w-eza sem3o kaleme byesma3o kalemkon.</verse>
				<verse number="21">Henne bya3emlo fikon kell hal-shi kermel esme, li2anno ma bya3erfo yalle ba3atne.</verse>
				<verse number="22">Law ma jeet w-7kitkon, ken ma fi 3leyon khatiyye. Bass halla2, ma ba2a 3endon 3ezr 3an khatiyyeton.</verse>
				<verse number="23">Yalle byobghedne byobghod bayye.</verse>
				<verse number="24">Law ma 3melt bayneton hal-a3mel yalle ma 3eml metla 7ada, ma ken 3leyon khatiyye. Bass henne halla2 shefo, w-ma3 hayda w-kello baghadoune w-baghado bayye.</verse>
				<verse number="25">W-hal-shi sar la-yet7a'2a2 yalle nkatab bi-shari3eton: baghadoune bidoun sabab.</verse>
				<verse number="26">W-lamma ra7 yeje el-mou3azze yalle ra7 eb3atelkon yeh min el-Ãb, ROU7 el-7a2 el-jeye min el-Ãb, houe ra7 yesh'hadle.</verse>
				<verse number="27">W-ento kamen ra7 tesh'hado, li2annkon min el-awwal ma3e.</verse>
			</chapter>
			<chapter number="16">
				<verse number="1">"2eltelkon hal-kalem 7atta ma yetza3za3 imenkon.</verse>
				<verse number="2">Ra7 yesh7atoukon min el-majeme3, w-ra7 teje se3a bifakkir fiya yalle bye2telkon enno 3am ye3bad ALLAH.</verse>
				<verse number="3">W-ra7 3am ya3emlo hek li2anno ma bya3erfo bayye w-ma bya3erfoune.</verse>
				<verse number="4">B2elkon hal-shi, 7atta eza ejet el-se3a btetzakkaro enno 2eltelkon yeh. Ma 2eltelkon hek min el-awwal li2anno kent ma3kon.</verse>
				<verse number="5">Bass halla2 ana raye7 la-3and yalle ba3atne, w-ma 7ada minkon ra7 yes2alne: la-wayn raye7?</verse>
				<verse number="6">W-lamma 2eltelkon hal-shi, el-7ezn malla 2loubkon.</verse>
				<verse number="7">Sadd2oune, a7sanlkon enno rou7, eza kent ma ra7 rou7 ma ra7 yeje el-mou3azze. Bass eza ro7t beb3atelkon yeh.</verse>
				<verse number="8">W-lamma ra7 yeje ra7 ykhajjil el-3alam 3al-khatiyye wel-berr wel-deynoune:</verse>
				<verse number="9">3al-khatiyye li2annon ma 2ãmano fiyye,</verse>
				<verse number="10">3al-berr li2anno raye7 la-3and el-Ãb w-ma ra7 tshoufoune,</verse>
				<verse number="11">w-3al-deynoune li2anno sayyid hal-3alam t7ekam w-n7akam 3le.</verse>
				<verse number="12">3ende 7ake ktir ba3d badde 2elkon yeh, bass ma bte2daro halla2 enno tet7ammalouh.</verse>
				<verse number="13">W-lamma ra7 yeje ROU7 el-7a2 ra7 yershedkon 3al-7a2 kello, li2anno ma bye7ke bi-shi min 3endo, bye7ke bi-yalle byesma3o, bikhabberkon bi-yalle 3am bisir.</verse>
				<verse number="14">Ra7 ymajjedne li2anno byekhod kaleme w-bi2elkon yeh.</verse>
				<verse number="15">Kell shi 3endo yeh el-Ãb houe ele kamen, kermel hek 2eltelkon: byekhod kaleme w-bi2elkon yeh.</verse>
				<verse number="16">Ba3d shwey ma ra7 tshoufoune, w-min ba3da ra7 tshoufoune."</verse>
				<verse number="17">2alo el-tlemiz la-ba3don: "shou hayda yalle 3am bi2elna yeh: ba3d shwey ma ra7 tshoufoune, w-min ba3da ra7 tshoufoune. Ana raye7 la-3and el-Ãb?"</verse>
				<verse number="18">Sa2alo ba3don: "shou ye3ne ba3d shwey? Ma 3am nefham shou 3am bi2oul."</verse>
				<verse number="19">W-3eref YASOU3 ennon baddon yes2alouh, 2allon: "3am tes2alo 7alkon 3an ma3na kaleme: ba3d shwey ma bitshoufoune, w-min ba3da ra7 tshoufoune.</verse>
				<verse number="20">B2elkon el-7a2i2a el-7a2i2a: ra7 tebko w-tenedbo, bass el-3alam ra7 yefra7. Ra7 te7zano, bass 7ezenkon ra7 yet7awwal fara7.</verse>
				<verse number="21">El-mara bte7zan hiye w-3am bitwallid, li2anno se3eta ejet. Bass lamma twallid btensa awje3a, li2anno btefra7 bi-wiledit 2ensen bel-3alam.</verse>
				<verse number="22">Kermel hek ento halla2 ra7 te7zano, bass ra7 erja3 shoufkon, w-se3eta btefra7 2loubkon fara7 ma 7ada byekhdo minkon.</verse>
				<verse number="23">W-bi-haydak el-yawm ma ra7 tetolbo minne shi. B2elkon el-7a2i2a el-7a2i2a: kell shi btetolbouh min el-Ãb bi-esme ra7 ya3tikon yeh.</verse>
				<verse number="24">W-ma talabto shi bi-esme la-7add halla2. Tlobo byen3atalkon, w-byektemil fara7kon.</verse>
				<verse number="25">"2eltelkon hayda kello bel-amtel. W-bteje se3a ma be7kikon fiya bel-amtel, be7kikon 3an el-Ãb bi-kalem wade7.</verse>
				<verse number="26">W-bi-haydak el-yawm ento btetolbo min el-Ãb bi-esme, w-ma b2elkon enno ana betlob min el-Ãb 3annkon.</verse>
				<verse number="27">El-Ãb bi-nafso bi7ebbkon, li2annkon 7abbeytoune w-2ãmanto bi-enno tlo3t min 3end ALLAH.</verse>
				<verse number="28">Tlo3t min 3end el-Ãb w-jeet 3al-3alam w-ra7 erja3 la-3and el-Ãb."</verse>
				<verse number="29">2aloulo tlemizo: "enta halla2 3am te7kina kalem wade7, mish bel-amtel.</verse>
				<verse number="30">W-3am nshouf halla2 ennak bta3rif kell shi, w-ennak mish bi-7aje enno yes2alak 7ada 3an shi. Kermel hek min2ãmin bi-ennak jeet min 3end ALLAH."</verse>
				<verse number="31">Jewabon YASOU3: "halla2 ento 3am bit2ãmno.</verse>
				<verse number="32">Bteje se3a, w-ejet halla2, btetfarra2o fiya, birou7 kell wa7ad bi-tari2o w-bteterkoune wa7de. Bass ma bkoun wa7de, li2anno el-Ãb ma3e.</verse>
				<verse number="33">2eltelkon hayda kello ta-fiyye ana tle2o el-salem. Ra7 t3ano ktir bi-hal-3alam, bass tshajja3o. Ana ghalabt el-3alam."</verse>
			</chapter>
			<chapter number="17">
				<verse number="1">Min ba3d hal-kalem, rafa3 YASOU3 3youno lal-sama w-2al: "ya bayye ejet el-se3a: majjid 2ebnak ta-ymajjdak 2ebnak</verse>
				<verse number="2">bel-soultan yalle 3tito yeh 3ala kell el-bashar 7atta ya3te el-7ayet el-abadiyye la-kell yalle 3tito henne.</verse>
				<verse number="3">Wel-7ayet el-abadiyye hiye ennon ya3erfouk enta el-Ileh el-7a2 wa7dak w-ya3erfo YASOU3 el-MASI7 yalle ba3atto.</verse>
				<verse number="4">Ana majjadtak 3al-ard lamma 3melt el-3amal yalle kallaftne fih w-khallasto.</verse>
				<verse number="5">Majjedne enta 3endak halla2 ya bayye bel-majd yalle ken ele 3endak abl ma ykoun el-3alam.</verse>
				<verse number="6">Ana bayyanet esmak la-yalle 3titne henne min el-3alam. Keno elak, w-3titne henne w-3emlo bi-kalemak.</verse>
				<verse number="7">Halla2 henne bya3erfo enno kell shi 3titne yeh houe minnak.</verse>
				<verse number="8">Wassaltellon el-kalem yalle 2eltelle yeh, w-2eblouh w-3erfo mazbout enno ana jeet min 3endak w-2ãmano enno enta ba3attne.</verse>
				<verse number="9">W-ana bsalle kermelon, ma bsalle kermel el-3alam, bsalle kermel yalle 3titne henne li2annon elak.</verse>
				<verse number="10">Kell shi ele houe elak, w-kell shi elak houe ele, w-ana bitmajjad fiyon.</verse>
				<verse number="11">Ma ra7 eb2a bel-3alam bass henne be2yin bel-3alam, w-ana raye7 la-3andak. Ya bayye el-2ouddous, 7fazon bi-esmak yalle 3titne yeh, 7atta ykouno wa7ad metl ma enta w-ana wa7ad.</verse>
				<verse number="12">Lamma kent ana ma3on 7afazton bi-esmak yalle 3titne yeh. 7araston, w-ma khseret minnon wa7ad ella 2eben el-halek ta-yet7a'2a2 el-maktoub bel-kteb.</verse>
				<verse number="13">W-halla2 ana raye7 la-3andak. 3am 2oul hal-kalem w-ana bel-3alam ta-ykoun kell fara7e fiyon.</verse>
				<verse number="14">Wassaltellon kalemak fa-abghadon el-3alam li2anno henne mish min el-3alam metl ma ana mish min el-3alam.</verse>
				<verse number="15">Ma betlob minnak ennak tsheelon min el-3alam, bass betlob enno te7fazon min el-sherreer.</verse>
				<verse number="16">Henne mish min el-3alam. W-ana mish min el-3alam.</verse>
				<verse number="17">2addeson bel-7a2 li2anno kalemak 7a2.</verse>
				<verse number="18">Ana ba3atton 3al-3alam metl ma ba3attne enta 3al-3alam.</verse>
				<verse number="19">Kermelon b2addis nafse 7atta yet2addaso henne kamen bel-7a2.</verse>
				<verse number="20">Ma bsalle kermelon wa7don, bsalle kamen kermel yalle 2eblo kalemon w-2ãmano fiyye.</verse>
				<verse number="21">Khalliyon ykouno kellon wa7ad ta-ykouno wa7ad fina, ya bayye, metl ma enta fiyye w-ana fik, 7atta y2ãmen el-3alam ennak enta ba3attne.</verse>
				<verse number="22">W-ana 3titon el-majd yalle 3titne yeh ta-ykouno wa7ad metl ma enta w-ana wa7ad:</verse>
				<verse number="23">ana fiyon w-enta fiyye ta-tkoun wi7deton kemle w-ya3rif el-3alam ennak ba3attne w-ennak bit7ebbon metl ma bit7ebbne.</verse>
				<verse number="24">Enta 3titne henne, ya bayye, w-badde enno ykouno ma3e matra7 ma bkoun ta-yshoufo shou 3titne min el-majd li2annak 7abbeytne abl ma ykoun el-3alam.</verse>
				<verse number="25">Ma 3erfak el-3alam, ya bayye el-sale7, bass ana 3reftak w-3erfo hal-ashkhas enno enta ba3attne.</verse>
				<verse number="26">Bayyantellon esmak, w-ra7 bayyenlon yeh ta-tkoun fiyon el-ma7abbe yalle 7abbeytne hiye w-koun ana fiyon."</verse>
			</chapter>
			<chapter number="18">
				<verse number="1">2al YASOU3 hal-kalem w-toli3 ma3 tlemizo, 2ata3 wede Kadroun w-ken fi honik besten, fet 3le houe w-tlemizo.</verse>
				<verse number="2">W-ken Yahouza yalle sallamo bya3rif hal-matra7, li2anno YASOU3 ken yejtemi3 fi ktir ma3 tlemizo.</verse>
				<verse number="3">Eja Yahouza la-honik ma3 3askar w-7aras mab3outin min rou2asa el-kahane wel-ferrisiyyin, w-keno 7amleen el-2nadil wel-mashe3el wel-sle7.</verse>
				<verse number="4">2arrab YASOU3 sawbon w-ken 3arif shou ra7 ysir ma3o w-2allon: "meen badkon?"</verse>
				<verse number="5">Jewabouh: "YASOU3 el-Nassire." 2allon: "ana houe." W-ken Yahouza yalle sallamo we2if ma3on.</verse>
				<verse number="6">W-lamma 2allon YASOU3: "ana houe", rej3o la-wara w-wa2a3o 3al-ard.</verse>
				<verse number="7">Sa2alon YASOU3 marra tenye: "meen badkon?" Jewabouh: "YASOU3 el-Nassire."</verse>
				<verse number="8">2allon YASOU3: "2eltelkon: ana houe. Eza yalle badkon yeh houe ana, khallo hal-ashkhas yfello."</verse>
				<verse number="9">W-hek t7a'2a2 yalle 2alo YASOU3: "ma khsert 7ada min yalle 3titne henne."</verse>
				<verse number="10">W-ken Sem3an Boutros 7amel seyf, akhado w-darab khadim ra2is el-kahane w-2ata3lo daynto el-yameen, w-ken esm el-khadim Malkhas.</verse>
				<verse number="11">2al YASOU3 la-Boutros: "redd seyfak 3a-matra7o! Ma baddak eshrab el-kes yalle 3atane hiye el-Ãb?"</verse>
				<verse number="12">Kamasho el-3askar wel-ka2ed w-7aras el-haykal YASOU3 w-rabbatouh</verse>
				<verse number="13">w-akhadouh awwal shi la-3and 7annan, w-houe 3ammo la-Kayafa ra2is el-kahane bi-haydik el-sene.</verse>
				<verse number="14">W-Kayafa houe yalle nasa7 el-Yahoud w-2al: "enno ymout rejjel wa7ad kermel el-sha3b a7sanelkon."</verse>
				<verse number="15">W-ken Sem3an Boutros w-telmiz tene le7'2in YASOU3. W-ken ra2is el-kahane bya3rif hal-telmiz, fa-fet 3a-dar ra2is el-kahane ma3 YASOU3.</verse>
				<verse number="16">Bass Boutros we2f barra 3al-beb. W-reje3 el-telmiz el-tene yalle bya3erfo ra2is el-kahane la-barra w-7eke ma3 el-benet yalle 3am te7ros el-beb w-fawwat Boutros.</verse>
				<verse number="17">2alet el-benet la-Boutros: "mish enta kamen min tlemiz hal-rejjel?" Jewaba Boutros: "ana mish minnon."</verse>
				<verse number="18">W-ken fi ktir bard, fa-walla3o el-kheddem wel-7aras nar w-saro yetdaffo, w-we2f Boutros yetdaffa ma3on.</verse>
				<verse number="19">W-sa2al ra2is el-kahane YASOU3 3an tlemizo w-ta3limo,</verse>
				<verse number="20">jewabo YASOU3: "ana 7kit eddem kell el-nes, w-3allamit deyman bel-majeme3 w-bel-haykal matra7 ma byejtem3o kell el-Yahoud, w-ma 2elt shi bel-serr.</verse>
				<verse number="21">Leysh 3am tes2alne? S2al yalle sem3oune 3an yalle 7kiton 3anno, henne bya3erfo shou 2elt."</verse>
				<verse number="22">Lamma 2al YASOU3 hal-kalem, darabo wa7ad min el-7aras ken 7addo kaff w-2allo: "hek 3am bitjewib ra2is el-kahane?"</verse>
				<verse number="23">Jewabo YASOU3: "eza kent ghlotit bel-7ake, 2elle wayn el-ghalat? W-eza kent 7kit mazbout, leysh 3am tedrobne?"</verse>
				<verse number="24">W-ba3ato 7annan mrabbat la-3and Kayafa ra2is el-kahane.</verse>
				<verse number="25">W-lamma ken Sem3an Boutros we2if honik 3am yetdaffa 2aloulo: "mish enta min tlemizo?" nakar w-2al: "ana mish minnon!"</verse>
				<verse number="26">W-2allo wa7ad min kheddem ra2is el-kahane, w-ken min 2raybin el-rejjel yalle 2ata3 Boutros daynto: "mish ana sheftak ma3o bel-besten?"</verse>
				<verse number="27">W-nakar kamen w-deghre sa7 el-deek.</verse>
				<verse number="28">Akhado YASOU3 min 3end Kayafa 3ala 2asr el-7akem. W-ken sob7. Bass el-Yahoud ma feto 3al-2asr 7atta ma yetnajjaso, li2anno ma bi3oud fiyon yeklo 3asha el-fos7.</verse>
				<verse number="29">W-toli3 la-3andon Bilatos w-sa2alon: "bi-shou btettehmo hal-rejjel?"</verse>
				<verse number="30">Jewabouh: "law mish mejrem, ma kenna sallamnek yeh."</verse>
				<verse number="31">2allon Bilatos: "khedouh ento w-7ekmouh bi-7asab shari3etkon." Jewabouh: "mish masmou7 3enna ne7kom 3ala 7ada bel-2atl."</verse>
				<verse number="32">W-t7a'2a2 yalle 2alo YASOU3 lamma 7eke 3al-mawte yalle ra7 ymouta.</verse>
				<verse number="33">W-reje3 Bilatos 3ala 2asr el-7akem w-neda YASOU3 w-2allo: "enta malik el-Yahoud?"</verse>
				<verse number="34">Jewabo YASOU3: "3am bit2oul hal-shi min 3endak, aw 2aloulak yeh el-be2yin?"</verse>
				<verse number="35">2al Bilatos: "shou ana Yahoude? Sha3bak w-rou2asa el-kahane sallamouk ele. Shou 3melt?"</verse>
				<verse number="36">Jewabo YASOU3: "mamlakte mish min hal-3alam. Law kenit mamlekte min hal-3alam, ken defa3 3anne 7errase 7atta ma etsallam lal-Yahoud. La2! mamlakte mish min hon."</verse>
				<verse number="37">2allo Bilatos: "fa-ezan, enta malik?" Jewabo YASOU3: "enta bit2oul enne malik. Ana wledet w-jeet 3ala hal-3alam 7atta esh'had lal-7a2. Yalle ken min wled el-7a2 byesma3 sawte."</verse>
				<verse number="38">2allo Bilatos: "shou houe el-7a2?" 2al hal-shi w-toli3 marra tenye la-3and el-Yahoud w-2allon: "ma 3am le2e sabab lal-7ekm 3le.</verse>
				<verse number="39">Bass el-3ade 3endkon bit2oul enno e3fe 3an ma7bous bi-3id el-fos7. Badkon e3fe 3an malik el-Yahoud?"</verse>
				<verse number="40">Sarakho: "ma te3fe 3an hayda, 3fih 3an Barabas." W-ken Barabas loss.</verse>
			</chapter>
			<chapter number="19">
				<verse number="1">Akhad Bilatos YASOU3 w-2amar bi-jaldo.</verse>
				<verse number="2">W-gharaso el-3askar eklil min shawk 3a-raso, w-labbasouh tawb a7mar,</verse>
				<verse number="3">w-ltaffo 7awlo w-saro yedorbouh w-y2oulo: "Salem, ya malik el-Yahoud!"</verse>
				<verse number="4">W-reje3 Bilatos la-3and el-joumou3 w-2allon: "ana ra7 jeebo la-barra w-7otto eddemkon ta-ta3erfo enno ma l2it sabab lal-7ekm 3le."</verse>
				<verse number="5">W-toli3 YASOU3 w-eklil el-shawk 3a-raso w-lebis el-tawb el-a7mar, fa-2allon Bilatos: "hayda houe el-rejjel!"</verse>
				<verse number="6">W-lamma shefouh rou2asa el-kahane wel-7aras sarakho: "slebo! slebo!" 2allon Bilatos: "khedouh ento w-slebouh, ana ma 3am le2e sabab lal-7ekm 3le."</verse>
				<verse number="7">Jewabo el-Yahoud: "3enna shari3a, w-hal-shari3a bte7kom 3le bel-mawt li2anno 2al enno houe 2eben ALLAH."</verse>
				<verse number="8">W-lamma sem3 Bilatos kalemon hayda zed khawfo.</verse>
				<verse number="9">Fet 3al-2asr w-2al la-YASOU3: "min wayn enta?" Ma jewabo YASOU3 bi-shi.</verse>
				<verse number="10">2allo Bilatos: "ma ra7 tjewebne? Ma bta3rif enno 3ende soulta enno efeltak, w-soulta enno esolbak?"</verse>
				<verse number="11">Jewabo YASOU3: "ma fi elak soulta 3leyye, law ma akhadta min ALLAH. Bass yalle sallamne elak, khatiyyto a3zam min khatiyytak."</verse>
				<verse number="12">Jarrab Bilatos min ba3da enno yefelto, bass el-Yahoud saro ysarrkho: "eza falatto, ma bitkoun min asdika2 el-2aysar, li2anno yalle bi2oul enno houe malik bikoun 3adouw lal-2aysar!"</verse>
				<verse number="13">W-lamma sem3 Bilatos hal-kalem talla3 YASOU3 w-2a3ad 3ala kerse el-7ekm bi-matra7 esmo "el-balat", bel-3ebrane, Jabbatha.</verse>
				<verse number="14">W-ken hal-shi yawm el-jem3a, yawm el-to7dir lal-fos7, w-ken el-dohr. Fa-2al lal-Yahoud: "hayda houe malikkon!"</verse>
				<verse number="15">Sarakho: "2telo! 2telo! slebo!" 2allon Bilatos: "badkon eslob malikkon?" Jewabouh rou2asa el-kahane: "ma fi malik 3leyna ella el-2aysar!" W-sallamo elon ta-yesolbouh.</verse>
				<verse number="16">W-akhado YASOU3</verse>
				<verse number="17">toli3 houe w-7amel salibo 3ala-matra7 esmo el-Joumjouma, bel-3ebrane Jouljoutha.</verse>
				<verse number="18">W-salabouh honik w-salabo ma3o rejjelen, kell wa7ad min meyle, w-bayneton YASOU3.</verse>
				<verse number="19">W-3alla2 Bilatos 3al-salib law7a maktoub 3leya: "YASOU3 el-Nassire malik el-Yahoud."</verse>
				<verse number="20">W-2eryo ktar min el-Yahoud hal-law7a, li2anno el-matra7 yalle salabo fih YASOU3 ken 2arib min el-madine. W-kenit maktoube bel-3ebrane wel-Latine wel-Younene.</verse>
				<verse number="21">2alo rou2asa kahanet el-Yahoud la-Bilatos: "ma tektob: malik el-Yahoud, ktob: hal-rejjal 2al: ana malik el-Yahoud!"</verse>
				<verse number="22">Jewabon Bilatos: "yalle nkatab nkatab."</verse>
				<verse number="23">W-lamma salabo el-3askar YASOU3 akhado tyebo w-2asamouwa arba3 7osas, la-kell 3askare 7ossa. W-akhado 2amiso kamen w-ken sha2fe we7de w-mish mkhayyat khyata, maghzoul kello min fo2 la-ta7t.</verse>
				<verse number="24">Fa-2alo la-ba3don: "ma ra7 nkhazzi2 el-2amis, mna3mil 3le 2or3a, w-minshouf la-meen bikoun." W-t7a'2a2 el-maktoub bel-kteb: "t2asamo tyebe, w-3ala 2amise 3emlo 2or3a." W-hayda yalle 3emlouh el-3askar.</verse>
				<verse number="25">W-honik, 3a-salib YASOU3, we2fit emmo, w-ekhet emmo Maryam zawjet Kaloppa, w-Maryam el-Majdaliyye.</verse>
				<verse number="26">W-shef YASOU3 emmo w-7adda el-telmiz yalle YASOU3 bi7ebbo, 2al la-emmo: "ya hal-mara, hayda 2ebnik."</verse>
				<verse number="27">W-2al lal-telmiz: "hayde emmak." W-akhada el-telmiz 3ala beyto min haydik el-se3a.</verse>
				<verse number="28">W-shef YASOU3 enno kell shi t7a'2a2, w-2al: "ana 3etshan", 7atta ysir metl ma nkatab bel-kteb.</verse>
				<verse number="29">W-ken honik fi wa3a melyen khall, ghamaso fih sfenje w-7attouwa 3ala 2adib zoufa w-rafa3ouwa 3ala temmo.</verse>
				<verse number="30">W-lamma de2 YASOU3 el-khall 2al: "tamm kell shi." W-7ene raso w-sallam rou7o.</verse>
				<verse number="31">W-ken hal-shi yawm el-to7dir lal-sabt, talabo el-Yahoud min Bilatos enno ye2mor bi-kasr ejren el-masloubin w-enno ynazzil jesmon 3an el-salib 7atta ma yeb2o la-yawm el-sabt, w-khsouse enno hal-sabet houe yawm 3azeem.</verse>
				<verse number="32">Ejo el-3askar w-kasaro ejren el-masloubin ma3 YASOU3.</verse>
				<verse number="33">W-lamma weslo la-3and YASOU3 le2ouh mayyit, fa-ma kasaro ejrey.</verse>
				<verse number="34">Bass wa7ad min el-3askar ta3ano bi-7arbe bi-janbo, w-toli3 minno damm w-may.</verse>
				<verse number="35">W-yalle shef hal-shi byesh'had w-shahedto sa7i7a, w-bya3rif enno 3am bi2oul el-7a2 7atta t2ãmno metlo.</verse>
				<verse number="36">W-sar hayda ta-yet7a'2a2 shou 2al el-kteb: "ma ra7 yenkeser elo 3adm."</verse>
				<verse number="37">W-maktoub kamen: "ra7 yettalla3o 3ala yalle ta3anouh."</verse>
				<verse number="38">Min ba3d hal-shi eja Youssef el-Rami, w-ken telmiz YASOU3 bel-serr li2anno ken ykhaf min el-Yahoud, w-talab min Bilatos enno yekhod jesm YASOU3, w-sama7lo. Eja w-akhad jesm YASOU3.</verse>
				<verse number="39">W-eja Nikodimos, w-houe yalle ra7 la-3and YASOU3 bel-leyl min abl, w-ken jeyib ma3o khalta min el-morr wel-3oud.</verse>
				<verse number="40">Akhado jesm YASOU3 w-dahano 3le el-3otr w-laffouh bi-kafan, 7asab 3adet el-Yahoud bi-dafn mawtehon.</verse>
				<verse number="41">W-ken matra7 ma salabo YASOU3 fi besten, w-bel-besten 2abr jdid ma ndafan fih 7ada.</verse>
				<verse number="42">W-7atto YASOU3 fih li2anno el-2abr ken 2arib w-nhareta ken yawm el-to7dir 3end el-Yahoud.</verse>
			</chapter>
			<chapter number="20">
				<verse number="1">W-yawm el-a7ad ejet Maryam el-Majdaliyye 3al-2abr bakkir, w-ken ba3do 3atme, shefit el-7ajar marfou3 3an el-2abr.</verse>
				<verse number="2">W-rakadet bi-ser3a la-3and Sem3an Boutros wel-telmiz el-tene yalle 7abbo YASOU3, w-2aletlon: "akhado el-RAB min el-2abr, w-ma mna3rif wayn 7attouh."</verse>
				<verse number="3">Toli3 Boutros wel-telmiz el-tene 3al-2abr,</verse>
				<verse number="4">w-meshyo bi-ser3a sawa. Bass el-telmiz el-tene saba2 Boutros, w-wossil ablo 3al-2abr.</verse>
				<verse number="5">W-n7ana bidoun ma yfout, w-shef el-kafan 3al-ard.</verse>
				<verse number="6">Le7'2o Sem3an Boutros, w-fet 3al-2abr. W-shef el-kafan 3al-ard,</verse>
				<verse number="7">wel-mandil yalle ken 3ala ras YASOU3 malfouf bi-matra7 3ala janab, mish ma7tout ma3 el-kafan.</verse>
				<verse number="8">W-fet el-telmiz el-tene yalle saba2 Boutros 3al-2abr, shef w-2ãman,</verse>
				<verse number="9">li2anno keno ba3d ma 3am yefhamo shou n2al bel-kteb w-houe enno YASOU3 lezim y2oum min el-mawt.</verse>
				<verse number="10">Min ba3da rej3o el-telmizen 3ala beyton.</verse>
				<verse number="11">Bass Maryam el-Majdaliyye, we2fit 3al-2abr 3am tebke. W-n7anet sawb el-2abr w-hiye 3am tebke.</verse>
				<verse number="12">W-shefit malèken bi-tyeb bayda 2e3deen matra7 ma ken jesm YASOU3, wa7ad minnon 3al-ras wel-tene 3al-ejren.</verse>
				<verse number="13">2aloula el-malèken: "leysh 3am tebke?" Jewabet: "akhado rabbe w-ma ba3rif wayn 7attouh!"</verse>
				<verse number="14">2alet hal-shi w-ltafatet waraha w-shefet YASOU3 we2if, w-ma 3erfit enno YASOU3.</verse>
				<verse number="15">2alla YASOU3: "leysh 3am tebke? W-meen baddik?" Fakkarit enno hayda el-jneynete, 2aletlo: "eza kent enta akhadto ya Rab, 2elle wayn 7attayto 7atta ekhdo."</verse>
				<verse number="16">2alla YASOU3: "ya Maryam." 3erfeto w-2aletlo bel-3ebrane: "rabbouni!" (ye3ne "ya mou3allim").</verse>
				<verse number="17">2alla YASOU3: "ma ted2arine, li2anno ma tlo3it ba3d la-3and el-Ãb, rou7e la-3and ekhewte w-2oulilon: ana tali3 la-3and bayye w-bayykon, Ilehe w-Ilehkon."</verse>
				<verse number="18">Rej3it Maryam el-Majdaliyye w-khabbarit el-tlemiz enno shefit el-RAB w-enno 2alla hal-kalem.</verse>
				<verse number="19">El-a7ad 3ashiye, keno el-tlemiz mejtem3in wel-bweb msakkara khayfin min el-Yahoud. Eja YASOU3 w-we2f bayneton w-2al: "ALLAH ma3kon."</verse>
				<verse number="20">W-farjehon 2idey w-janbo, w-fer7o el-tlemiz lamma shefo el-RAB.</verse>
				<verse number="21">2allon YASOU3 marra tenye: "ALLAH ma3kon! Metl ma ba3atne el-Ãb beb3atkon ana."</verse>
				<verse number="22">2al hal-shi w-nafakh bi-wejjon w-2allon: "khedo el-ROU7 el-2ODOS.</verse>
				<verse number="23">Yalle bteghefroulon khatayahon btenghafarlon, w-yalle btemna3o 3annon el-ghoufran byenmana3 3annon."</verse>
				<verse number="24">W-ken Touma, wa7ad min el-tlemiz el-tna3sh el-moula2ab bel-tawm, ghayib lamma eja YASOU3.</verse>
				<verse number="25">2aloulo el-tlemiz: "shefna el-RAB!" Jewabon: "ma bsaddi2 ella eza sheft athar el-msemir bi 2idey, w-7atteyt esba3e matra7 el-msemir w-2ideyye bi-janbo."</verse>
				<verse number="26">W-min ba3d tmen tiyem jtama3o el-tlemiz bel-beyt marra tenye, w-Touma ma3on, eja YASOU3 wel-bweb msakkara, we2f bayneton w-2al: "ALLAH ma3kon."</verse>
				<verse number="27">Min ba3da 2al la-Touma: "het esba3ak la-hon w-ettalla3 3ala 2ideyye, w-het 2idak w-7otta bi-janbe. W-ma tshekk min ba3d liom, bel-3aks 2ãmen!"</verse>
				<verse number="28">Jewabo Touma: "Rabbi w-Ilehe!"</verse>
				<verse number="29">2allo YASOU3: "2ãmanet ya Touma, li2annak shefetne. Niyyel yalle bi2ãmen bidoun ma yshouf."</verse>
				<verse number="30">W-3eml YASOU3 eddem tlemizo 3ajeyeb tenye mish mazkoura bi-hal-kteb.</verse>
				<verse number="31">Basss el-3ajeyeb el-mazkoura hon, hiye kermel t2ãmno bi-enno YASOU3 houe el-MASI7 2eben ALLAH. W-la-7atta eza 2ãmanto tekhdo bi-esmo el-7ayet.</verse>
			</chapter>
			<chapter number="21">
				<verse number="1">W-zahar YASOU3 la-tlemizo marra tenye 3ala shatt bou7ayrit Tabarayya.</verse>
				<verse number="2">W-ken hal-shi wa2et yalle jtama3 Sem3an Boutros, w-Touma el-moula2ab bel-tawm, w-Nathana2il yalle houe min Kana el-Jaleel, w-wled Zabadi, w-telmizen ghayron min tlemiz YASOU3.</verse>
				<verse number="3">2allon Sem3an Boutros: "ana raye7 3al-sayd." 2aloulo: "w-ne7na ray7in ma3ak." Tel3o w-rekbo el-shakhtoura, bass bi-haydik el-leyle ma stado wala samke.</verse>
				<verse number="4">Wel-sob7 we2f YASOU3 3al-shatt, w-ma 3erfo el-tlemiz enno houe YASOU3.</verse>
				<verse number="5">2allon: "ya shabeb, ma3kon shi byettekal?" Jewabouh: "la2."</verse>
				<verse number="6">2allon: "kebbo el-shabake 3ala yameen el-shakhtoura w-betle2o samak." Kabbo el-shabake w-ma edro enno ytall3ouwa, la-ketrit el-samak yalle fiya.</verse>
				<verse number="7">2al el-telmiz yalle ken y7ebbo YASOU3 la-Boutros: "hayda el-RAB!" W-lamma sem3 Sem3an Boutros enno hayda el-RAB, lebs tawbo yalle ken shel7o, w-kabb 7alo bel-may.</verse>
				<verse number="8">W-ejo el-tlemiz el-be2yin bel-shakhtoura, 3am bijerro el-shabake wel-samak yalle fiya, w-keno b3ad 3an el-barr shi miteyn dre3 (ye3ne shi miyyet mitr).</verse>
				<verse number="9">W-lamma nezlo 3al-barr shefo jamr 3le samak, w-khebz.</verse>
				<verse number="10">2allon YASOU3: "heto min el-samak yalle tsayyadtouwon halla2."</verse>
				<verse number="11">Toli3 Sem3an Boutros 3al-shakhtoura w-jazab el-shabake 3al-barr w-kenit ntalet bi-miyye w-tleta-w-khamseen samke kbire, bidoun ma tetkhazza2 ma3 hal-3adad el-kbir.</verse>
				<verse number="12">2allon YASOU3: "ta3o kelo!" w-ma 7ada min el-tlemiz starja yes2alo meen enta, li2annon 3erfo enno el-RAB.</verse>
				<verse number="13">W-2arrab YASOU3, w-akhad el-khebz w-newalon, w-kamen newalon min el-samak.</verse>
				<verse number="14">Hayde marra telte zahar fiya YASOU3 la-tlemizo min ba3d 2iyemto min el-mawt.</verse>
				<verse number="15">W-min ba3d ma akalo, 2al YASOU3 la-Sem3an Boutros: "ya Sem3an 2eben Youna, bit7ebbne aktar min ma bi7ebboune el-kell?" Jewabo: "na3am, ya RAB. Enta bta3rif enno b7ebbak." 2allo: "r3a khwerife."</verse>
				<verse number="16">W-sa2alo marra tenye: "ya Sem3an 2eben Youna, bit7ebbne?" Jewabo: "na3am, ya RAB. Enta bta3rif enno b7ebbak." 2allo: "r3a khwerife."</verse>
				<verse number="17">W-sa2alo marra telte: "ya Sem3an 2eben Youna, bit7ebbne?" Ze3l Boutros li2anno YASOU3 sa2alo marra telte: bit7ebbne? 2allo: "ya RAB, enta bta3rif kell shi, w-bta3rif enno b7ebbak." 2allo YASOU3: "r3a khwerife."</verse>
				<verse number="18">B2elkon el-7a2i2a el-7a2i2a: kent, enta w-shabb, bitshedd zennarak bi-2idak w-trou7 matra7 ma baddak. Bass lamma betkhatyer ra7 tmedd 2idak w-ghayrak ysheddellak zennarak w-yekhdak matra7 yalle ma badak trou7."</verse>
				<verse number="19">Bi-hal-kalem lamma7 YASOU3 3al-mawte yalle ra7 ymouta Boutros, w-keef ra7 yetmajjad fiya ALLAH. Min ba3da 2allo: "l7a2ne."</verse>
				<verse number="20">W-ltafat Boutros, w-shef el-telmiz yalle ken y7ebbo YASOU3 meshe warahon, w-houe yalle mel 3ala sadr YASOU3 wa2et el-3asha w-2allo: "ya Rab, meen yalle ra7 ysallmak?"</verse>
				<verse number="21">W-lamma shefo Boutros 2al la-YASOU3: "ya RAB, w-hayda shou massiro?"</verse>
				<verse number="22">Jewabo YASOU3: "law ken badde enno ydall ta-kent rje3t, shou bye3nik? Enta l7a2ne!"</verse>
				<verse number="23">W-ntashar bayn el-ekhwe enno hal-telmiz ma ra7 ymout, ma3 enno YASOU3 ma 2al la-Boutros enno ma ra7 ymout, 2allo: "law ken badde enno ydall ta-kent rje3t, shou bye3nik?"</verse>
				<verse number="24">W-hayda el-telmiz houe yalle 3am shehed bi-hal-eshya w-kataba, w-ne7na mna3rif enno shahedto sa7i7a.</verse>
				<verse number="25">W-fi kamen eshya ktire 3emela YASOU3, law kataba 7ada bel-tofsil, be3te2id enno ma ken se3 el-3alam kello el-ketob yalle ra7 yenkatabo 3annon.</verse>
			</chapter>
		</book>
		<book number="44">
			<chapter number="1">
				<verse number="1">Katabet bi-ktebe el-awwal, ya Tawfilos, kell shi 3emlo YASOU3 w-3allamo min bideyet riselto</verse>
				<verse number="2">lal-yawm yalle toli3 fih 3al-sama, min ba3d ma 3ata bel-ROU7 el-2ODOS wassaya la-yalle khtaron rousl.</verse>
				<verse number="3">W-farjehon enno houe 7ayy bi-esbetet ktire, w-zaharlon 3ala mada arb3een yawm min ba3d ãlemo, w-7ekehon 3an malakout ALLAH.</verse>
				<verse number="4">W-lamma ken 3am yekol ma3on 2al: "ma tfello min Ourashalim, khallikon fiya natrin yalle wa3ad fih el-Ãb w-sme3touh minne:</verse>
				<verse number="5">You7anna 3ammad bel-may, bass ento ra7 tet3ammado bel-ROU7 el-2ODOS ba3d kamm yawm."</verse>
				<verse number="6">Sa2alo el-rousl YASOU3 lamma keno mejtem3in ma3o: "ya RAB, bi-hayda el-wa2et ra7 tredd el-melk la-Isra2il?"</verse>
				<verse number="7">Jewabon: "ma elkon ta3erfo el-aw2at wel-azmine yalle 7addada el-Ãb bi-soultano.</verse>
				<verse number="8">Bass el-ROU7 el-2ODOS byenzal 3leykon w-bya3tikon el-2ouwwe, w-bitkouno shouhoud ele bi-Ourashalim wel-Yahoudiye kella wel-Samira, w-kell el-ard."</verse>
				<verse number="9">W-lamma 2al YASOU3 hal-kalem toli3 3al-sama henne w-3am bishoufouh, w-ba3den ejet ghayme ghatteto w-ma ba2a edro yshoufouh.</verse>
				<verse number="10">Henne w-3am yettalla3o 3al-sama bayn ma ken 3am ybay3ed 3annon, zaharoulon rejjelen bi-tyeb bayda</verse>
				<verse number="11">w-2aloulon: "ya hal-Jaleeliyyin, shou bekon we2fin 3am tettalla3o 3al-sama? YASOU3 hayda yalle toli3 3al-sama ra7 yerja3 metl ma sheftouh raye7 3al-sama."</verse>
				<verse number="12">Rej3o el-rousl 3ala Ourashalim min el-jabal yalle esmo jabal el-Zeytoun, w-houe 2arib min Ourashalim, b3id kamm da2i2a mashe.</verse>
				<verse number="13">W-lamma feto 3al-madine tel3o 3ala gherfe fo2 el-beyt keno seknin fiya, w-henne Boutros w-You7anna, w-Ya3koub w-Endrawos, w-Filippos w-Touma, w-Bartelmawos w-Matta, w-Ya3koub 2eben 7alfa, w-Sem3an el-watane el-ghayour, w-Yahouza 2eben Ya3koub.</verse>
				<verse number="14">W-keno ydewmo kellon 3al-sala bi-2alb wa7ad, ma3 ba3d el-neswen w-Maryam emm YASOU3 w-ekhweto.</verse>
				<verse number="15">Bi-haydik el-iyem we2f Boutros bayn el-ekhwe, w-ken 3adad el-mawjoudin shi miyye w-3eshreen, w-2al:</verse>
				<verse number="16">"ya ekhwete, ken la-bodd enno ysir yalle tnabba 3anno el-ROU7 el-2ODOS bel-kteb men abl 3a-temm Daoud, enno Yahouza khalla 7alo ykoun dalil la-yalle kamasho YASOU3.</verse>
				<verse number="17">Ken wa7ad minna w-ken elo nasib ma3na bi-hal-khedme,</verse>
				<verse number="18">w-min ba3da shtara bi-taman el-jarime 7a2l, w-wa2a3 3ala raso w-nsha2 bel-noss, w-tol3it msarino kella la-barra.</verse>
				<verse number="19">W-3erfo bi-hal-shi sekken Ourashalim kellon, w-tsamma hal-7a2l bi-lougheton "7a2l Dama" ye3ne "7a2l el-damm."</verse>
				<verse number="20">Kteb el-Mazamir bi2oul: "khalle beyto ysir kharab, w-ma 7ada yeskon fih." W-bi2oul kamen: "w-khalle wazifto yekheda wa7ad tene."</verse>
				<verse number="21">"W-ne7na fi baynetna rjel refa2ouna kell el-medde yalle be2e fiya el-RAB YASOU3 ma3na,</verse>
				<verse number="22">min wa2et ma 3ammado You7anna lal-yawm yalle toli3 3al-sama, kermel hek lezim enna'2e wa7ad minnon ta-ykoun shehid ma3na 3ala 2iyemet YASOU3."</verse>
				<verse number="23">2addam el-ekhwe tnen minnon henne Youssef yalle bi2ouloulo Barsaba el-moula2ab Biyostos, w-Mattiyas.</verse>
				<verse number="24">Min ba3da sallo w-2alo: "ya RAB, enta bta3rif shou fi bel-2loub, kshefelna meen na'2eyt min bayn hal-rejjelen</verse>
				<verse number="25">la-y2oum bel-khedme wel-risele matra7 Yahouza yalle tarakon w-ra7 ta-yle2e massiro."</verse>
				<verse number="26">Min ba3da 3emlo 2or3a w-ejet el-2or3a 3ala Mattiyas, w-ndamm lal-rousl el-7da3sh.</verse>
			</chapter>
			<chapter number="2">
				<verse number="1">W-lamma mara2 khamseen yawm, keno mejtem3in kellon bi-matra7 wa7ad,</verse>
				<verse number="2">w-toli3 min el-sama faj2a sawt metl ka2anna ree7 la-3asfe, w-malla el-beyt yalle keno fih.</verse>
				<verse number="3">W-zaharetlon lsenet ka2anna min nar, w-n2asamet 3an ba3da w-we2f 3ala kell wa7ad minnon lsen.</verse>
				<verse number="4">W-ntalo kellon min el-ROU7 el-2ODOS, w-saro ye7ko bi-loughat ghayr lougheton, 3ala 2add ma 3atahon el-ROU7 el-2ODOS ennon ye7ko.</verse>
				<verse number="5">W-ken fi bi-Ourashalim nes ta2eya min el-Yahoud ejo min kell belden el-ard.</verse>
				<verse number="6">W-lamma sar hayda el-sawt, jtama3o el-nes w-henne me7tarin, li2anno kell wa7ad minnon ken 3am yesma3on 3am ye7ko bi-loughto.</verse>
				<verse number="7">7taro w-t3ajjabo w-2alo: "mish hawde yalle 3am ye7ko henne kellon min el-Jaleel?</verse>
				<verse number="8">Keef 3am yesma3on kell wa7ad minna bi-loughet balado?</verse>
				<verse number="9">Ne7na min Barthiya w-Madiya w-3ilam w-Ma-Bayn-el-Nahren wel-Yahoudiye w-Kabadokya w-Bentos w-Ãsia</verse>
				<verse number="10">w-Farijiyya w-Bamfiliyya w-Masr w-nawe7e Libya yalle 7add Kayrin, w-Roumaniyyin seknin hon</verse>
				<verse number="11">w-Kretiyyin w-3arab, Yahoud w-ghayr Yahoud, w-ma3 hayda w-kello 3am nesma3on 3am ye7ko bi-loughetna 3an a3mel ALLAH el-3azeeme!"</verse>
				<verse number="12">W-keno kellon me7tarin madhoushin 3am bi2oulo la-ba3don: "shou ma3na hal-shi?"</verse>
				<verse number="13">Bass ghayron keno 3am yetmaskharo w-y2oulo: "sekro min el-nbeed."</verse>
				<verse number="14">We2f Boutros ma3 el-tlemiz el-7da3sh, w-3alla sawto w-2allon: "ya hal-Yahoud, w-ya kell el-seknin bi-Ourashalim, sma3o kaleme w-3rafo hal-shi:</verse>
				<verse number="15">hal-ashkhas mish sekranin metl ma ento mfakkrin, ba3da el-se3a tes3a el-sob7.</verse>
				<verse number="16">W-hal-shi manno ella yalle zakaro el-nabe You2il:</verse>
				<verse number="17">2al ALLAH: "bi-ekher el-iyem bfeed min ROU7E 3ala kell el-bashar, w-byetnabbo wledkon w-banetkon w-bishoufo shabebkon rou2a w-bye7lamo shyoukhkon a7lem.</verse>
				<verse number="18">W-3ala kheddeme, rjel w-newsen, bfeed min ROU7E bi-haydik el-iyem w-byetnabbo kellon.</verse>
				<verse number="19">W-ba3mil 3ajeyeb fo2 bel-sama w-ta7t 3al-ard: bitshoufo damm w-nar w-dekhan ktir,</verse>
				<verse number="20">w-bit3attim el-shams wel-2amar bisir damm abl ma yeje el-yawm el-7elo el-3azeem, yawm el-RAB.</verse>
				<verse number="21">W-yalle byed3e bi-esm el-RAB bile2e el-khalãs."</verse>
				<verse number="22">Ya wled Isra2il sma3o hal-kalem: ken YASOU3 el-Nassire rejjel zawwado ALLAH baynetkon bel-3ajeyeb yalle saret 3ala 2ido metl ma ento bta3erfo.</verse>
				<verse number="23">W-lamma tsallam elkon bi-iradet ALLAH w-bi-3elmo, salabtouh w-2ataltouh 3ala 2iden el-kefrin.</verse>
				<verse number="24">Bass ALLAH 2awwamo w-kassar jnazeer el-mawt, li2anno el-mawt mish moumkin ydall kèmsho,</verse>
				<verse number="25">w-bi2oul 3anno Daoud: "sheft el-RAB ma3e bi-kell wa2et w-houe 3an yameene ta-ma khaf,</verse>
				<verse number="26">kermel hek fer7 2albe w-hallal lsene, w-jesme ra7 ynem 3ala raja,</verse>
				<verse number="27">li2annak ma btetrekne bi-3alam el-mawta w-ma btetrok 2ouddousak yshouf el-fased.</verse>
				<verse number="28">Masheytne 3ala tari2 el-7ayet, w-ra7 tmalline fara7 lamma shouf wejjak."</verse>
				<verse number="29">Ya ekhwe: khalloune 2elkon bi-sawt 3ale: met bayyna Daoud w-ndafan, w-2abro hon 3enna la-7add liom.</verse>
				<verse number="30">W-ken nabe, w-3eref enno ALLAH 7alaflo yameen enno bye2'3od 3ala 3arsho wa7ad min sleelto.</verse>
				<verse number="31">W-shef Daoud 2iyemet el-MASI7 min abl w-7eke 3anna w-2al: ma tarako ALLAH bi-3alam el-mawta, w-ma sar jesmo fesid.</verse>
				<verse number="32">YASOU3 hayda 2awwamo ALLAH, w-ne7na kellna shouhoud 3ala hal-shi.</verse>
				<verse number="33">W-lamma talla3o ALLAH bi-edrto 3al-sama, n3atalo min el-Ãb el-ROU7 el-2ODOS yalle wa3ad ALLAH fih w-afado 3leyna, w-hayda houe yalle 3am bitshoufouh w-tesma3ouh.</verse>
				<verse number="34">Daoud ma toli3 3al-sama, w-houe nafso bi2oul: "2al el-RAB la-Rabbe: 23od 3an yameene</verse>
				<verse number="35">7atta khalle a3de2ak ta7t ejrek."</verse>
				<verse number="36">W-khalliyon ya3erfo wled Isra2il kellon w-yet2akkado enno ALLAH 3eml min YASOU3 hayda, yalle ento salabtouh, RAB w-MASI7."</verse>
				<verse number="37">W-lamma sem3o el-mawjoudin hal-kalem, 7asso ka2anno tsha'2afit 2loubon, w-2alo la-Boutros w-be2e el-rousl: "shou lezim na3mil, ya ekhwe?"</verse>
				<verse number="38">2allon Boutros: "toubo w-khalle kell wa7ad minkon yet3ammad bi-esm YASOU3 el-MASI7, btenghafar khatayakon w-byen3atalkon el-ROU7 el-2ODOS,</verse>
				<verse number="39">li2anno el-wa3d houe elkon w-la-wledkon w-kell el-b3ad, 3a-2add ma byed3iyon el-RAB Ilehna."</verse>
				<verse number="40">W-ken Boutros ye7kiyon w-you3azon bi-kalem tene w-y2oul: "tkhallaso min hal-jeel el-fesid!"</verse>
				<verse number="41">W-yalle 2eblo kalemo t3ammado, w-zed 3adad el-rousl bi-haydak el-yawm shi tlet-talef.</verse>
				<verse number="42">W-keno deyman yesma3o ta3lim el-rousl w-ysherko ba3don bi-kell shi w-ye7teflo bi-3asha el-RAB w-ysallo sawa.</verse>
				<verse number="43">Wel-rousl 3emlo 3ajeyeb ktire, khallet kell el-nes ykhafo.</verse>
				<verse number="44">W-keno el-mou2minin kellon mitte7din, kell shi 3endon yeh yesherko fih bayn ba3d,</verse>
				<verse number="45">ybi3o kell shi 3endon w-kheyraton w-yet2asamo tamana 7asab 7ajet kell wa7ad minnon.</verse>
				<verse number="46">W-keno yejtem3o kell yawm bel-haykal bi-2alb wa7ad, w-ye7teflo bi-3asha el-RAB bel-byout, w-yeklo sawa bi-fara7 w-basata,</verse>
				<verse number="47">w-ysabb7o ALLAH, wel-nes kellon fer7anin fiyon. W-ken el-RAB kell yawm yzeed 3adad el-nes yalle 3am yle2o el-khalãs.</verse>
			</chapter>
			<chapter number="3">
				<verse number="1">Tel3o Boutros w-You7anna 3al-haykal ta-ysallo el-se3a tlete ba3d el-dohr,</verse>
				<verse number="2">w-ejo nes 7amleen rejjel khel2 mkarsa7. W-keno y7ottouh kell yawm 3ala beb el-haykal el-ma3rouf bel-beb el-Jamil ta-yesh7ad min el-feytin.</verse>
				<verse number="3">W-lamma shef Boutros w-You7anna feytin 3al-haykal talab minnon masare.</verse>
				<verse number="4">Ettalla3o fih mni7, w-ba3den 2allo Boutros: "ettalla3 fina!"</verse>
				<verse number="5">Ettalla3 fiyon w-ken nater enno yetla3lo shi.</verse>
				<verse number="6">2allo Boutros: "ma ma3e la-fodda wala dahab, bass ra7 a3tik shou ma3e, bi-esm YASOU3 el-MASI7 el-Nassire 2oum w-mshi."</verse>
				<verse number="7">W-masak bi-2ido el-yameen w-2awwamo, w-faj2a ejrey w-ka3b ejrey saro 2weya,</verse>
				<verse number="8">natt w-2am w-sar yemshe. W-fet 3al-haykal ma3on, houe w-3am binott w-yemshe w-ymajjed ALLAH.</verse>
				<verse number="9">W-shefouh el-nes kellon 3am yemshe w-ymajjed ALLAH,</verse>
				<verse number="10">3erfo enno houe el-she77ad yalle ken ye2'3od 3al-"beb el-Jamil", t7ayyaro ktir w-ndahasho min yalle sar ma3o.</verse>
				<verse number="11">W-lamma ken el-rejjel mrefa2 Boutros w-You7anna saro kell el-nes yerekdo madhoushin sawb el-se7a yalle esma se7it Sulayman.</verse>
				<verse number="12">Wa2et shefon Boutros keef 3amlin 2allon: "ya wled Isra2il, leysh met3ajbin min yalle sar? W-leysh 3am tettalla3o 3leyna ka2anno bi-edritna aw ta2wena khallayna hal-rejjel yemshe?</verse>
				<verse number="13">Ileh Ibrahim w-Is7ak w-Ya3koub, Ileh bayyetna, houe yalle majjad 2ebno YASOU3 yalle ento sallamtouh la-a3de2o w-nakartouh eddem Bilatos, ma3 enno Bilatos ken m2arrar yefelto.</verse>
				<verse number="14">Eh, nakarto el-2ouddous el-barr w-talabto enno ye3fe 3an el-mejrem.</verse>
				<verse number="15">2atalto nab3 el-7ayet, bass ALLAH 2awwamo min el-mawt, w-ne7na shouhoud 3ala hal-shi.</verse>
				<verse number="16">W-bi-fadl el-imen bi-esmo rej3et el-2ouwwe la-hal-rejjel yalle sheyfino w-bta3erfouh. El-imen bi-YASOU3 houe yalle khalleh ykoun salim eddemkon kellkon.</verse>
				<verse number="17">Ana ba3rif, ya ekhwe, enno yalle 3meltouh ento w-rou2ase2kon bi-YASOU3 ken 3an jahl.</verse>
				<verse number="18">W-ALLAH 7a'2a2 yalle aw7eh la-kell anbiye2o, w-houe enno MASI7O ra7 yet2allam.</verse>
				<verse number="19">Kermel hek toubo w-rja3oulo btenghafar khatayakon.</verse>
				<verse number="20">El-RAB ra7 y3azzikon, lamma ra7 yeb3atelkon el-MASI7 yalle saba2 w-ba3atelkon yeh, ye3ne YASOU3</verse>
				<verse number="21">yalle lezim enno yeb2a bel-sama la-7add ma yeje wa2et tejdid kell shi, metl ma a3lan ALLAH min zamen 3a-lsen anbiye2o el-at'har.</verse>
				<verse number="22">Li2anno Moussa 2al: ra7 yeb3at el-RAB Ilehkon min bayn ekhwetkon nabe metle, sma3oulo bi-kell shi 3am bi2elkon yeh,</verse>
				<verse number="23">w-yalle ma byesma3 la-hal-nabe, byenshel min bayn el-sha3b.</verse>
				<verse number="24">Wel-anbiya kellon, min Samou2il la-yalle ejo min ba3do 7ekyo w-tnabbo henne kamen enno hal-iyem ra7 teje.</verse>
				<verse number="25">Ento wled el-anbiya w-wled el-3ahd yalle 3emlo ALLAH ma3 bayyetkon, lamma 2al la-Ibrahim: bi-wastet sleeltak ra7 berik kell shou3oub el-ard.</verse>
				<verse number="26">La-elkon awwal shi 2awwam ALLAH 2ebno w-ba3ato ka-barake la-elkon ta-yredd kell wa7ad minkon 3an sharro."</verse>
			</chapter>
			<chapter number="4">
				<verse number="1">W-lamma keno Boutros w-You7anna 3am ye7ko el-sha3b, ejo la-3andon el-kahane w-ra2is 7aras el-haykal wel-Saddoukiyyin,</verse>
				<verse number="2">w-ken ekhid 3a-khateron li2annon keno 3am y3allmo el-sha3b w-ye3elno 2iyemet el-mawta bi-2iyemet YASOU3.</verse>
				<verse number="3">W-kamashouwon w-7abasouwon la-tene yawm, li2anno ken sar 3ashiye.</verse>
				<verse number="4">W-2ãmano ktar min yalle sem3o el-kelme, w-wossil 3adad el-mou2minin el-rjel shi khams-talef.</verse>
				<verse number="5">W-tene yawm jtama3o bi-Ourasahalim rou2asa el-Yahoud wel-shyoukh w-mou3allimi el-shari3a</verse>
				<verse number="6">w-7annan ra2is el-kahane w-Kayafa w-You7anna w-Eskandar w-wled rou2asa el-kahane kellon.</verse>
				<verse number="7">Min ba3da nedo Boutros w-You7anna w-sa2alouwon: "bi-ayya soulta aw bi-esm meen 3melto hal-shi?"</verse>
				<verse number="8">Jewabon Boutros w-houe melyen min el-ROU7 el-2ODOS: "ya rou2asa el-sha3b, w-ya shyoukh,</verse>
				<verse number="9">eza kento 3am tes2alouna liom 3an el-mni7 yalle 3melneh la-mareed w-badkon ta3erfo keef nshafa,</verse>
				<verse number="10">3rafo kellkon, w-khalle sha3b Isra2il kello ya3rif, enno hal-rejjel we2if hon eddemkon salim w-m3afa bi-esm YASOU3 el-MASI7 el-Nassire yalle ento salabtouh w-2awwamo ALLAH min el-mawt.</verse>
				<verse number="11">Hayda houe "el-7ajar yalle rafadtouh ya me3marjiyye, w-sar ras el-zewye."</verse>
				<verse number="12">Ma fi khalãs ella bi-YASOU3, w-ma fi esm tene ta7t el-sama 3atah ALLAH lal-nes mne2dar bi-wasteto nle2e el-khalãs."</verse>
				<verse number="13">W-lamma shef el-majles jer2et Boutros w-You7anna, t3ajjabo li2annon bya3erfo ennon mish m3allamin w-min taba2a bassita. Bass 3erfo ennon keno abl ma3 YASOU3.</verse>
				<verse number="14">W-bi-ma enno keno 2esh3in el-rejjel yalle nshafa we2if 7addon, w-ma ken 3endon shi ta-yjedlo fih.</verse>
				<verse number="15">2amarouwon ennon yfello min el-majles, w-min ba3da tshewaro</verse>
				<verse number="16">w-2alo: "shou mna3mil bi-hal-rejjelen?" Kell sekken Ourashalim bya3erfo enno hal-3ajibe el-mbayyne henne 3emlouwa, w-ma mne2dar nenkera.</verse>
				<verse number="17">Bass ta-ma yenteshir hal-khabar ba3d aktar bayn el-sha3b, khallina n7azzeron ma y3oudo ba2a yezekro esm YASOU3 eddem 7ada."</verse>
				<verse number="18">Min ba3da nedouwon w-2amarouwon ma yezekro aw y3allmo bi-esm YASOU3.</verse>
				<verse number="19">2allon Boutros w-You7anna: "ento 7kemo bi-zetkon: hayda 3adl eddem ALLAH enno ntee3kon aw ntee3 ALLAH?</verse>
				<verse number="20">Bass ne7na ma mne2dar ella enno ne7ke bi-yalle shefneh w-sme3neh."</verse>
				<verse number="21">7azzarouwon marra tenye, w-7taro keef baddon y2asesouwon, w-rej3o fallatouwon li2anno khafo min el-sha3b. Wel-nes kellon keno 3am bimajjdo ALLAH 3ala yalle sar,</verse>
				<verse number="22">li2anno el-rejjel yalle nshafa bi-tari2a 3ajibe sar 3omro aktar min arb3een.</verse>
				<verse number="23">W-lamma fallat el-majles Boutros w-You7anna, rej3o la-3and rfe2on w-khabbarouwon bi-kell shi 2aloulon yeh rou2asa el-kahane wel-shyoukh.</verse>
				<verse number="24">Lamma sem3o hal-shi, sallo la-ALLAH bi-2alb wa7ad, w-2alo: "ya RAB, ya khale2 el-sama wel-ard wel-ba7r w-kell shi fiya,</verse>
				<verse number="25">enta 2elet 3a-lsen bayyna Daoud khadmak bi-wa7e min el-ROU7 el-2ODOS: leysh hejet el-oumam w-t2ãmaret el-shou3oub 3al-fade?</verse>
				<verse number="26">2amo moulouk el-ard w-t7alafo el-rou2asa kellon 3ala el-RAB w-MASI7O.</verse>
				<verse number="27">Eh, t7alafo bi-hal-madine Hirodos, w-Bountyos Bilatos w-wled Isra2il wel-ghouraba 3ala 2ebnak el-2ouddous YASOU3 yalle 3melto MASI7,</verse>
				<verse number="28">w-3emlo yalle saba2 w-2arrarit enno ykoun.</verse>
				<verse number="29">Ettalla3 halla2, ya RAB 3ala tehdideton w-3tina ne7na 3abeedak enno ne3lon kelmtak bi-kell jer2a.</verse>
				<verse number="30">Medd 2idak yalle bteshfe w-bta3mil 3ajeyeb bi-esm 2ebnak el-2ouddous YASOU3."</verse>
				<verse number="31">Henne w-3am bisallo sar fi hazze matra7 ma keno mejtem3in. W-ntalo kellon min el-ROU7 el-2ODOS, w-saro ye3elno kelmet ALLAH bi-jer2a.</verse>
				<verse number="32">W-keno jame3et el-mou2minin 2alb wa7ad w-rou7 we7de, ma byedde3e wala wa7ad minnon enno byemlok shi elo, bel-3aks keno yetsherako bi-kell shi elon.</verse>
				<verse number="33">W-keno el-rousl 3am yesh'hado bi-2iyemet el-RAB YASOU3, w-edrit ALLAH el-3azeeme ma3on. W-kenit el-ne3me ma3on kellon</verse>
				<verse number="34">w-ma ken 7ada minnon bi-7aje la-shi, li2anno yalle ken 3endon 72oul aw byout keno ybi3ouwa w-yjeebo el-masare,</verse>
				<verse number="35">w-y7ottouwa eddem ejren el-rousl ta-ywazz3ouwa 7asab 7ajet kell wa7ad min el-jame3a.</verse>
				<verse number="36">W-hek 3eml Youssef, w-houe Lawi 2aslo 2oberse la'2abouh el-rousl bi-Barnaba, ye3ne 2eben el-ta3ziye,</verse>
				<verse number="37">be3 7a2l byemelko w-jeb el-masare w-7atton eddem ejren el-rousl.</verse>
			</chapter>
			<chapter number="5">
				<verse number="1">Bass fi rejjel esmo 7ananiyya be3 melk elo bi-mouwefa2et marto Safira,</verse>
				<verse number="2">w-7tafaz bi-2osm min el-masare w-hiye kenit 3arfe, w-jeb el-2osm el-tene min el-masare w-7atto eddem ejren el-rousl.</verse>
				<verse number="3">2allo Boutros: "ya 7ananiyya, leysh sara2 el-shaytan 2albak ta-kazzabet 3ala el-ROU7 el-2ODOS w-7tafazet bi-2osm min masare el-7a2l?</verse>
				<verse number="4">Mish kell el-7a2l ken be2ilak law khallayto? W-lamma be3to, mish ken lezim te7tefiz bel-masare? Keef 2arraret bi-2albak ta3mil hek? Enta kazzabet 3a-ALLAH, mish 3al-nes."</verse>
				<verse number="5">W-lamma sem3 7ananiyya hal-kalem wa2a3 w-met, w-khafo ktir kell yalle sem3o bi-hal-shi.</verse>
				<verse number="6">W-2am kamm wa7ad min el-shabeb, w-kaffanouh w-akhadouh la-barra w-dafanouh.</verse>
				<verse number="7">W-ba3d shi tlet se3at, ejet marto w-hiye mish 3arfe shou sar.</verse>
				<verse number="8">Sa2ala Boutros: "2oulile: bi-hal-2add be3to el-7a2l?" Jewabet: "mazbout, bi-hal-2add!"</verse>
				<verse number="9">2alla Boutros: "leysh ettafa2to enno tjarrbo ROU7 el-RAB? Shoufe ejren yalle dafano zawjik 3al-beb. W-ra7 ye7emlouke ente kamen!"</verse>
				<verse number="10">Wa2a3et deghre eddem ejren Boutros w-metit. Feto el-shabeb w-shefouwa mayte, akhadouwa w-dafanouwa 7add zawja.</verse>
				<verse number="11">W-khafet el-knise kella ktir w-kell yalle 3erfo hal-akhbar.</verse>
				<verse number="12">Sar fi ktir 3ajeyeb bayn el-sha3b w-3ala 2iden el-rousl, w-keno yejtem3o bi-2alb wa7ad bi-se7it Sulayman.</verse>
				<verse number="13">W-ma 7ada min el-tenyin starja yendamm elon, bass el-sha3b ken 3am yemda7on.</verse>
				<verse number="14">W-ketir 3adad el-mou2minin bel-RAB min el-rjel wel-neswen,</verse>
				<verse number="15">w-keno ye7emlo mardahon bel-tour2at w-y7ottouwon 3al-ma7emil wel-fersh, 7atta eza mara2 Boutros yeje walaw khyelo 3ala wa7ad minnon.</verse>
				<verse number="16">W-keno el-nes yejo min el-moudon yalle 7add Ourashalim 7amleen el-marda w-yalle fiyon arwe7 sherreera, w-yenshafo kellon.</verse>
				<verse number="17">W-zedit na2met ra2is el-kahane w-atbe3o yalle henne min el-Saddoukiyyin,</verse>
				<verse number="18">kamasho el-rousl w-7attouwon bel-7abs.</verse>
				<verse number="19">Bass malèk el-RAB fata7 bweb el-7abs bel-leyl w-talla3 el-rousl w-2allon:</verse>
				<verse number="20">"Rou7o 3al-haykal w-bashro el-sha3b bi-ta3alim el-7ayet el-jdide."</verse>
				<verse number="21">Sem3oulo w-feto 3al-haykal abl el-daw w-saro y3allmo. Eja ra2is el-kahane w-atbe3o w-jama3o el-majles w-shyoukh el-sha3b w-2amaro enno yjeeboulon el-rousl min el-7abs.</verse>
				<verse number="22">Ra7o el-7aras 3al-7abs w-ma le2ouwon honik, rej3o 3al-majles</verse>
				<verse number="23">w-2alo: "l2ina el-7abs msakkar mni7 wel-7aras we2fin 3al-bweb w-lamma fata7neh ma l2ina fiyo 7ada."</verse>
				<verse number="24">7tar ra2is 7aras el-haykal w-rou2asa el-kahane lamma sem3o hal-7ake w-saro yes2alo ba3don: keef sar hal-shi?</verse>
				<verse number="25">Fet la-3andon rejjel w-2allon: "Layko el-rjel yalle 7attaytouwon bel-7abs keef 3am bi3allmo el-sha3b bel-haykal!"</verse>
				<verse number="26">Ra7 ra2is el-7aras houe w-rjelo w-jebo el-rousl bidoun 3enf, li2annon khafo enno el-sha3b yerjemon.</verse>
				<verse number="27">W-lamma feto el-rousl 3al-majles, 2allon ra2is el-kahane:</verse>
				<verse number="28">"2amarnekon bi-2ouwwe enno ma t3allmo bi-hal-esm, w-ento mallayto Ourashalim bi-ta3alimkon, w-badkon t7otto el-mas2ouliyye 3leyna bi-damm hal-rejjel."</verse>
				<verse number="29">Jewabouwon Boutros wel-rousl: "lezim ntee3 ALLAH mish el-nes.</verse>
				<verse number="30">Ileh bayyetna 2awwam YASOU3 yalle 3alla2touh 3ala khashbe w-2ataltouh.</verse>
				<verse number="31">Houe yalle talla3o ALLAH bi-edrto w-3emlo ra2is w-moukhallis ta-ytoub sha3b Isra2il w-tenghafar khatayah,</verse>
				<verse number="32">w-ne7na shouhoud 3a-kell hal-shi. W-hek byesh'had el-ROU7 el-2ODOS yalle 3atah ALLAH la-yalle bitee3ouh."</verse>
				<verse number="33">W-lamma sem3 el-majles hal-7ake, ghodbo ktir w-2arraro ye2etlouwon.</verse>
				<verse number="34">Bass fi wa7ad minnon esmo Gamla2il, w-houe ferrise min mou3allimi el-shari3a, bye7termo el-sha3b kello, 2amar yedharo el-nes shwey la-barra,</verse>
				<verse number="35">w-2al lal-majles: "ya wled Isra2il, ou3a ta3emlo shou m2arrerin ta3emlouh bi-hal-rjel.</verse>
				<verse number="36">2am Thoudas abl hal-iyem, w-2al 3an 7alo enno houe rejjel 3azeem, w-le7'2o shi arba3-miyyet rejjel. Bass ba3den n2atal w-tfarra2o kell yalle keno le7'2ino w-ma be2e elon athar.</verse>
				<verse number="37">W-min ba3do eja Yahouza el-Jaleele bi-wa2et el-e7sa2, w-jarr warah jame3a min el-nes, w-kamen met w-tshattato kell yalle bitee3ouh.</verse>
				<verse number="38">W-halla2 b2elkon: treko hal-rjel bi-7alon w-ma tehtammo fiyon, li2anno yalle 3am bibashro fih w-ya3elmouh birou7 eza ken min el-bashar.</verse>
				<verse number="39">Bass eza ken min ALLAH, ma bte2daro telghouh ta-ma tsiro a3de2 ALLAH."</verse>
				<verse number="40">2ebl kell el-majles bi-ra2yo w-tarako el-rousl, w-jaladouwon w-2amarouwon ma ye7ko bi-esm YASOU3, w-rej3o fallatouwon.</verse>
				<verse number="41">Tol3o el-rousl min el-majles fer7anin, li2anno ALLAH shefon byest7e'2o enno ye2balo el-ihene kermel esm YASOU3.</verse>
				<verse number="42">W-keno y3allmo kell yawm bel-haykal w-bel-byout w-ybashro bi-enno YASOU3 houe el-MASI7.</verse>
			</chapter>
			<chapter number="6">
				<verse number="1">W-bi-haydik el-iyem ketr 3adad el-tlemiz, w-saro el-Yahoud el-Youneniyyin el-meghterbin ybarebro 3al-Yahoud el-3ebraniyyin yalle bi-Ourashalim, li2anno aramelon ma 3am yekhdo nasibon min el-mouse3adet el-yawmiyye.</verse>
				<verse number="2">Se3eta el-rousl el-tna3sh nedo jame3et el-tlemiz w-2aloulon: "ma bili2 fina enno nehmol kalem ALLAH ta-nehtamm bi-oumour el-mouse3adet.</verse>
				<verse number="3">Kermel hek, na'2o, ya ekhwe, sab3 rjel minkon seeton 7elo w-melyenin min el-ROU7 el-2ODOS w-min el-7ekme 7atta nkallefon bi-hal-3amal,</verse>
				<verse number="4">w-ne7na mindewim 3al-sala wel-tebshir bi-kalem ALLAH."</verse>
				<verse number="5">7abbet el-jame3a kella ra2y el-rousl, w-na'2o Estefanos, w-houe rejjel melyen min el-imen wel-ROU7 el-2ODOS, w-Filippos w-Baroukhouros w-Nikanoros w-Timon w-Barminas w-Nikolawos w-ken Entake w-sar Yahoude.</verse>
				<verse number="6">Min ba3da jebouwon eddem el-rousl, sallo w-7atto 2ideyon 3leyon.</verse>
				<verse number="7">W-ken kalem ALLAH 3am yenteshir, w-3adad el-tlemiz 3am yzeed ktir bi-Ourashalim. W-ktar min el-kahane keno 3am yesma3o el-tebshir w-y2ãmno.</verse>
				<verse number="8">W-ken Estefanos melyen min el-ne3me wel-edra, w-sar ya3mil el-3ajeyeb el-3azeeme bayn el-sha3b.</verse>
				<verse number="9">Eja kamm wa7ad min el-majma3 el-ma3rouf bi-majma3 el-3abeed el-Mou7arrarin, w-Yahoud min Kayrin wel-Eskandariyya, w-ghayron min Kilikya w-Ãsia, w-saro yjedlo Estefanos,</verse>
				<verse number="10">bass el-ROU7 3ata Estefanos 7ekme khalleto enno ma ye2daroulo,</verse>
				<verse number="11">w-dafa3o lal-nes masare kermel y2oulo: "sme3na hayda el-rejjel 3am bijaddef 3ala Moussa w-3ala ALLAH!"</verse>
				<verse number="12">2awwamo 3le el-sha3b wel-shyoukh w-mou3allimi el-shari3a. Min ba3da feja2ouh w-khatafouh w-jebouh 3al-majles.</verse>
				<verse number="13">W-jebo shouhoud zour y2oulo: "hayda el-rejjel kell el-wa2et bisebb el-haykal el-m2addas wel-shari3a.</verse>
				<verse number="14">W-ne7na sme3neh 3am bi2oul: ra7 yehdom YASOU3 el-Nassire hal-matra7 w-yghayyir el-ta2aleed yalle wretneha 3an Moussa!"</verse>
				<verse number="15">Ettalla3o fih kell el-mawjoudin bel-majles, w-shefo wejjo ka2anno wejj malèk.</verse>
			</chapter>
			<chapter number="7">
				<verse number="1">2al ra2is el-kahane la-Estefanos: "mazbout hal-shi?"</verse>
				<verse number="2">Jewabo: "sma3o, ya hal-ekhwe wel-bayyet: "zahar Ileh el-majd la-bayyna Ibrahim lamma ken bi-bled Ma-Bayn-el-Nahren, abl ma yeskon bi-7arran,</verse>
				<verse number="3">w-2allo: trok ardak w-2abiltak w-rou7 3al-ard yalle ra7 farjik yeha.</verse>
				<verse number="4">Tarak bled el-Keldeniyyin w-sakan bi-7arran. Min ba3d ma met bayyo, na2alo ALLAH min honik la-hal-ard yalle ento seknin fiya halla2,</verse>
				<verse number="5">bidoun ma ywarrto hiye aw ya3tih mitr wa7ad minna. Bass ALLAH wa3ado enno tsir melk elo w-la-sleelto min ba3do, ma3 enno ma kan 3endo wled.</verse>
				<verse number="6">W-2al ALLAH: ra7 teskon sleeltak bi-bled gharibe, w-ra7 ykouno 3abeed w-yenzallo meddit arba3-miyyet sene." W-2al ALLAH:</verse>
				<verse number="7">"bass ra7 deen el-sha3b yalle byesta3bedkon, ba3den byetla3o min haydik el-bled w-bye3badoune hon bi-hal-matra7."</verse>
				<verse number="8">W-3ata ALLAH Ibrahim 3ahd el-khatn, w-walad Ibrahim 2ebno Is7ak w-khatano bel-yawm el-temin. W-khatan Is7ak Ya3koub, w-Ya3koub khatan el-bayyet el-tna3sh.</verse>
				<verse number="9">W-n7asado el-bayyet el-ouwal min Youssef w-be3ouh, w-sar bi-Masr. W-ken ALLAH ma3o,</verse>
				<verse number="10">w-khallaso min kell msaybo, w-3atah ne3me w-7ekme eddem Fer3on malik Masr, w-Fer3on 7atto 7akem 3ala Masr w-3ala 2asro.</verse>
				<verse number="11">W-sar fi bi-Masr kella w-ard Ken3an maje3a w-di2a kbire, w-saro bayyetna bi-7aje yeklo.</verse>
				<verse number="12">W-sem3 Ya3koub enno bi-Maser fi 2am7, ba3at bayyetna la-honik awwal marra,</verse>
				<verse number="13">w-bel marra el-tenye t3arraf Youssef 3ala ekhweto, w-se3eta Fer3on 3eref 2aslo la Youssef,</verse>
				<verse number="14">w-ba3at Youssef wara bayyo Ya3koub w-kell 2abilto, w-keno khamsa-w-sab3een shakhs.</verse>
				<verse number="15">Nezl Ya3koub 3ala Masr w-met honik houe w-bayyetna.</verse>
				<verse number="16">W-na2alouwon 3ala Shakim w-dafanouwon bel-2abr yalle shtareh Ibrahim min wled 7amour bi-Shakim w-dafa3 7a'2o masare.</verse>
				<verse number="17">W-lamma ken wa3d ALLAH la-Ibrahim 2arrab enno yet7a'2a2, ken sha3bna 3am yektar w-yzeed bi-Masr,</verse>
				<verse number="18">la-7add ma eja malik tene bi-Masr ma bya3rif Youssef,</verse>
				<verse number="19">7tel 3a-sha3bna w-zall bayyetna, w-khallehon yetkhallo 3an atfalon w-khallehon ysallmo atfalon lal-mawt.</verse>
				<verse number="20">W bi-haydik el-iyem khel2 Moussa. W-ken 7elo ktir. W-trabba tlet tesh'hor bi-beyt bayyo.</verse>
				<verse number="21">W-lamma tarakouh ahlo tbanneto benet Fer3on w-rabbeto,</verse>
				<verse number="22">w-t3allam 7ekmet el-Masriyyin kella, w-ken 2awe bi-7akiyo w-bi-3amalo.</verse>
				<verse number="23">W-lamma sar 3omro arb3een, toli3 3a-belo yerja3 yshouf ekhweto wled Isra2il.</verse>
				<verse number="24">Shef Masre 3am yet3adda 3ala wa7ad minnon, defa3 3an el-mazloum w-2atal el-Masre ta-yente2im minno.</verse>
				<verse number="25">W-Moussa ken mfakkir enno ekhweto ra7 yefhamo enno ALLAH bikhallison bi-wasteto, bass ma fehmo.</verse>
				<verse number="26">W-shef tene yawm tnen minnon 3am yet2atalo, talab minnon yetsala7o. W-2al: "ya rjel, ento ekhwe, leysh 3am te2zo ba3dkon?"</verse>
				<verse number="27">Eja el-shakhs yalle t3adda 3al-tene w-dafash Moussa w-2al: "meen 3emlak rayyes w-2ãde 3leyna?</verse>
				<verse number="28">Tekhmin baddak te2telne metl ma 2atalt el-Masre mberi7?"</verse>
				<verse number="29">W-lamma sem3 Moussa hal-7ake harab w-2a3ad bi-ard Medyan. W-honik jeb waladen.</verse>
				<verse number="30">Min ba3d arb3een sene, zaharlo malèk bi-barriyet jabal Sina, bi-3ellay2a bteshte3il fiya el-nar.</verse>
				<verse number="31">Ndahash Moussa lamma shef hal-rou2ya, w-2arrab ta-yshouf 3an 2arib, se3eta nedeh sawt el-RAB:</verse>
				<verse number="32">"ana Ileh bayyetak, Ileh Ibrahim w-Is7ak w-Ya3koub." Khaf Moussa w-ma starja y3alle raso.</verse>
				<verse number="33">2allo el-RAB: "shla7 min ejrek, li2anno el-matra7 yalle enta we2if fih ard m2addase.</verse>
				<verse number="34">Ana ettalla3et 3ala zell sha3be bi-Masr w-sme3t waja3o, w-nzelt ta-khallso. Ta3a, ra7 eb3atak 3ala Masr."</verse>
				<verse number="35">W-kaffa Estefanos y2oul: "Moussa yalle nakaro sha3bo w-2aloulo: meen 3emlak rayyes w-2ãde 3leyna, houe yalle ba3ato ALLAH ra2is w-moukhallis bi-mouse3adet el-malèk yalle zaharlo bel-3ellay2a,</verse>
				<verse number="36">dahhar sha3bo min Masr w-3eml kell shi fi 3ajeyeb bi-ard Masr w bel-ba7r el-a7mar w-bel-barriye meddit arb3een sene,</verse>
				<verse number="37">w-houe nafso yalle 2al la-wled Isra2il: "ra7 yeb3at ALLAH elkon min bayn sha3bkon nabe metle."</verse>
				<verse number="38">W-Moussa houe yalle ken ma3 jame3et wled Isra2il bel-barriye wãsta bayn bayyetna w-bayn el-malèk yalle 7ekeh 3ala jabal Sina, w-sem3 kelmet el-7ayet w-na2ala elna.</verse>
				<verse number="39">Bass bayyetna rafado ennon ytee3ouh, bay3adouh 3annon w-7ann 2albon 3ala Masr,</verse>
				<verse number="40">w-2alo la-Haroun: "3melelna Ãliha temshe eddemna, li2anno ma mna3rif shou sarlo Moussa hayda yalle talla3na min Masr."</verse>
				<verse number="41">W-3emlo bi-haydak el-wa2et sanam bi-souret 3ejl, w-2addamoulo el-zabeye7, w-fer7o bi-yalle 3emlouh bi-2ideyon.</verse>
				<verse number="42">W-bay3ad ALLAH 3annon w-tarakon ye3bado el-njoum, metl ma eja bi-ketob el-anbiya: "ya wled Isra2il! Tekhmin 2addamtoule el-zabeye7 wel-2arabin khilel arb3een sene bel-barriye?</verse>
				<verse number="43">La2, bel-3aks, faddalto khaymet Mouloukh w-nejmet Ilehkon Ramfan: asnam 3meltouwa ta-te3badouwa. Ra7 enfikon la-ab3ad min Babel."</verse>
				<verse number="44">W-keno bayyetna bel-barriyye fi 3endon khaymet el-lika2 yalle 3emela Moussa, metl ma 2amaro ALLAH, w-metl ma farjeh keef ya3mela.</verse>
				<verse number="45">Tsallamouwa bayyetna w-akhadouwa ma3on lamma stawlo 3a-bled el-oumam yalle ze7a ALLAH min eddemon bi-2iyedit Yashou3. W-be2yet honik la-iyem Daoud.</verse>
				<verse number="46">W-rode ALLAH 3an Daoud, w-talab minno y3ammir beyt la-Ileh Ya3koub,</verse>
				<verse number="47">bass Sulayman houe yalle 3ammaro.</verse>
				<verse number="48">Bass ALLAH el-2adeer ma byeskon byout 3emleta 2iden 2ensen, metl ma 2al el-nabe:</verse>
				<verse number="49">"bi2oul el-RAB: el-sama 3arshe, wel-ard ta7t ejreyye. Ayya beyt badkon t3ammroule? Wayn ana berte7?</verse>
				<verse number="50">Mish 2ideyye 3emlet kell hal-shi?"</verse>
				<verse number="51">Ya hal-2loub el-2assye w-ya hal-dineykon msakkarin! Ento metl bayyetkon, ba3dkon 3am bit2awmo el-ROU7 el-2ODOS.</verse>
				<verse number="52">Mish edtahado kell nabe, w-2atalo yalle tnabbo bi-majyet el-barr yalle sallamtouh w-2ataltouh?</verse>
				<verse number="53">Ento tsallamto shari3et ALLAH min 2iden el-maleyke w-ma tabba2touwa."</verse>
				<verse number="54">W-lamma sem3 el-majles kalem Estefanos malla el-ghadab 2loubon w-kashsharo 3an snenon.</verse>
				<verse number="55">Ettalla3 Estefanos 3al-sama, houe w-melyen min el-ROU7 el-2ODOS, w-shef majd ALLAH w-YASOU3 we2if 3an yameen ALLAH.</verse>
				<verse number="56">2al: "sheyif el-sama maftou7a w-2eben el-2ensen we2if 3an yameen ALLAH!"</verse>
				<verse number="57">Sarakho bi-sawt 3ale, w-saddo dineyon, w-hajamo 3le kellon fard marra,</verse>
				<verse number="58">w-talla3ouh min el-madine ta-yerejmouh. W-shala7o el-shouhoud tyebon w-7attouwa amene 3end ejren shabb esmo Shawol.</verse>
				<verse number="59">W-saro yerejmo Estefanos w-houe 3am ysalle, w-y2oul: "ya RAB YASOU3, 2bal rou7e!"</verse>
				<verse number="60">W-raka3 w-sarakh bi-sawt 3ale: "ya RAB, ma t7asebon 3a-hal-khatiyye!" 2al hal-shi w-met.</verse>
			</chapter>
			<chapter number="8">
				<verse number="1">W-ken Shawol mwefa2 3ala 2atl Estefanos. W-ballashet kniset Ourashalim t3ene edtihad kbir, w-tshattato el-mou2minin kellon, ma 3ada el-rousl, bi-nawe7e el-Yahoudiye wel-Samira.</verse>
				<verse number="2">W-dafano kamm wa7ad el-mou2minin Estefanos w-bekyo 3le ktir.</verse>
				<verse number="3">W-ken Shawol 3am yjarrib ykharrib el-knise, w-ken yrou7 min beyt la-beyt w-ytalli3 minno el-rjel wel-neswen w-y7otton bel-7abs.</verse>
				<verse number="4">W-saro el-mou2minin yalle tshattato yente2lo min matra7 la-matra7 henne w-3am bibashro bi-kalem ALLAH.</verse>
				<verse number="5">Nezl Filippos 3ala madine bel-Samira w-ballash ybashir fiya bel-MASI7.</verse>
				<verse number="6">W-keno el-nes 3am yesma3o bi-2alb wa7ad la-kalemo, li2anna sem3o bi-3ajeybo w-shefouwa.</verse>
				<verse number="7">W-kenit el-arwe7 el-sherreera tedhar min nes ktar hiye w-3am tesrokh bi-sawt 3ale. W-ktar min el-mafloujin wel-3erj nshafo,</verse>
				<verse number="8">w-sar fi bel-madine fara7 kbir.</verse>
				<verse number="9">W-ken fi bel-madine se7ir esmo Sem3an, adhash el-Samiriyyin min abl bi-a3mel el-se7r w-2al 3an 7alo enno houe rejjel mhemm.</verse>
				<verse number="10">W-keno kellon yel7a2ouh, min zghiron la-kbiron, w-y2oulo: "hal-rejjal houe edrit ALLAH yalle min2oul 3anna: 3azeeme."</verse>
				<verse number="11">W-keno yel7a2ouh li2anno sa7aron bi-se7ro min zamen.</verse>
				<verse number="12">W-lamma basharon Filippos bi-malakout ALLAH w-esm YASOU3 el-MASI7, 2ãmano w-t3ammado rjelon w-neswenon.</verse>
				<verse number="13">W-2ãman Sem3an kamen, w-t3ammad w-dall 7add Filippos, yshouf shou 3am ya3emlo 3ajeyeb 3azeeme, w-ken madhoush.</verse>
				<verse number="14">W-sem3o el-rousl bi-Ourashalim enno el-Samiriyyin 2eblo kalem ALLAH, fa-ba3atoulon Boutros w-You7anna.</verse>
				<verse number="15">W-lamma woslo 3ala el-Samira salloulon 7atta yekhdo el-ROU7 el-2ODOS,</verse>
				<verse number="16">li2anno ma ken el-ROU7 nezl ba3d 3ala 7ada minnon, bass yalle 3emlouh houe enno t3ammado bi-esm el-RAB YASOU3.</verse>
				<verse number="17">7atto 2ideyon 3leyon, w-nezl 3leyon el-ROU7 el-2ODOS.</verse>
				<verse number="18">W-lamma shef Sem3an enno ALLAH 3atahon el-ROU7 el-2ODOS lamma 7atto Boutros w-You7anna 2ideyon 3leyon, 3arad 3leyon masare,</verse>
				<verse number="19">w-2allon: "3toune ana kamen hal-soulta 7atta yenzal el-ROU7 el-2ODOS 3a-kell meen b7ott 2ideyye 3le!"</verse>
				<verse number="20">2allo Boutros: "3ala jhannam enta w-mesriyyetak, li2annak mfakkar enno bel-masare bte7sal 3ala maweheb ALLAH.</verse>
				<verse number="21">Ma fi elak 7ossa bi-3amalna wala nasib, li2anno 2albak eddem ALLAH mish na2e.</verse>
				<verse number="22">Toub 3an sharrak, w-salle w-tlob min el-RAB barke byeghferlak yalle khatar 3ala belak.</verse>
				<verse number="23">Li2anno sheyfak morr metl el-3al2am w-3el2an bi-shbek el-khatiyye."</verse>
				<verse number="24">Jewab Sem3an: "tlob min el-RAB kermele 7atta ma ysirle shi min yalle zakarto."</verse>
				<verse number="25">W-min ba3d ma shehdo w-a3lano kalem el-RAB, rej3o Boutros w-You7anna 3ala Ourashalim w-henne 3am bibashro diya3 ktire bel-Samira.</verse>
				<verse number="26">W-malèk el-RAB 7eke ma3 Filippos w-2allo: "2oum rou7 3al-jnoub, 3al-tari2 yalle btenzal fiya min Ourashalim 3a-Ghazza, hayde tari2 me2fiyye."</verse>
				<verse number="27">2am Filippos w-ra7. W-bel-tari2 lta2a bi-rejjel min el-7abashe, wazir min bayn kheddem Kendaka maliket el-7abash, w-wakeel kell amwela. Ken raye7 3a-Ourashalim ta-ye3bad ALLAH,</verse>
				<verse number="28">w-ken reji3 w-2e3id bi-markabto 3am yo2ra el-nabe Ashe3ya.</verse>
				<verse number="29">2al el-ROU7 la-Filippos: 2arrib w-l7a2 hayde el-markabe."</verse>
				<verse number="30">Rakad sawba Filippos w-sem3 el-rejjel 3am yo2ra el-nabe Ashe3ya, 2allo: "3am tefham shou 3am to2ra?"</verse>
				<verse number="31">Jewab: "keef badde efham w-ma 7ada byeshra7le?" W-trajja Filippos enno yetla3 w-ye2'3od ma3o.</verse>
				<verse number="32">W-ken el-ma2ta3 yalle 3am yo2rih min el-kteb bi2oul: "metl el-na3je akhadouh lal-zab7, metl 7amal sekit bayn 2iden yalle 3am yedba7ouh hek ma 3am yefta7 temmo.</verse>
				<verse number="33">Zallouh w-akhadoulo 7a'2o. 7ayeto khtafit 3an el-ard, meen bye2dar ykhabbir 3an sleelto?"</verse>
				<verse number="34">2al el-rejjel la-Filippos: "khabberne meen bye3ne el-nabe bi-hal-kalem? Bye2sod 7alo aw shakhs tene?"</verse>
				<verse number="35">W-ballash Filippos min hal-ma2ta3 bel-kteb ybashro bi-YASOU3.</verse>
				<verse number="36">W-lamma ken ba3don 3al-tari2 woslo 3ala matra7 fiyo may, w-2al el-rejjel la-Filippos: "hon fi may, shou byemna3 enno et3ammad?"</verse>
				<verse number="37">Jewabo Filippos: "bte2dar tet3ammad eza kent bit2ãmen min kell 2albak." 2al el-rejjel: "b2ãmen bi-enno YASOU3 el-MASI7 houe 2eben ALLAH."</verse>
				<verse number="38">Min ba3da 2amar bi-enno tou2af el-markabe, w-nezl houe w-Filippos 3al-may, w-3ammado Filippos.</verse>
				<verse number="39">W-lamma tol3o min el-may khataf ROU7 el-RAB Filippos, w-ghab 3an nazar el-rejjel, w-ra7 bi-tari2o fer7an.</verse>
				<verse number="40">W-Filippos le2a 7alo sar bi-Ashdoud, w-min ba3da meshe houe w-3am bibasher bel-moudon kella 7atta wossil 3ala Kaysariyya.</verse>
			</chapter>
			<chapter number="9">
				<verse number="1">Bi-khsous Shawol, 2albo ken melyen bel-tehdid wel-te2til la-tlemiz el-RAB. Ra7 la-3and ra2is el-kahane</verse>
				<verse number="2">W-talab minno raseyel la-majeme3 el-Shem, la-yekmosh el-rjel wel-neswen yalle bile2iyon honik teb3in lal-RAB w-bijeebon 3ala Ourashalim.</verse>
				<verse number="3">W-lamma ken 3am bi2arreb min el-Shem, toli3 faj2a 7awlo nour 2awe min el-sama,</verse>
				<verse number="4">wa2a3 Shawol 3al-ard, w-sem3 sawt 3am bi2ello: "Shawol, Shawol, leysh 3am tettehedne?"</verse>
				<verse number="5">2allo Shawol: "enta meen, ya RAB?" Jewabo el-sawt: "ana YASOU3 yalle enta 3am tettehdo. [Sa3b 3lek enno t2ewemne."</verse>
				<verse number="6">2al houe w-mayyit ra3be w-khayif: "ya RAB, shou baddak a3mil?" 2allo el-RAB:] "2oum w-fout 3al-madine, w-honik byen2allak shou lezim ta3mil."</verse>
				<verse number="7">W-bennesbe la-rfe2 Shawol, we2fo me7tarin 3am yesma3o el-sawt w-ma 3am bishoufo 7ada.</verse>
				<verse number="8">We2f Shawol 3al-ard w-fata7 3youno w-ma ken 3am ye2sha3 shi. Akhadouh bi-2ido 3al-Shem.</verse>
				<verse number="9">W-be2e tlet tiyem a3ma ma byekol wala byeshrab.</verse>
				<verse number="10">W-ken fi bel-Shem telmiz esmo 7ananiyya. Nedeh el-RAB bi-rou2ya: "ya 7ananiyya!" Jewabo: "na3am, ya RAB!"</verse>
				<verse number="11">2allo el-RAB: "2oum w-rou7 3al-sheri3 el-ma3rouf bel-Mousta2im, w-s2al bi-beyt Yahouza 3an rejjel min Tarsous esmo Shawol. W-houe halla2 3am bisalle,</verse>
				<verse number="12">ra7 yshouf bel-rou2ya rejjel esmo 7ananiyya feyit w-3am bi7ott 2idey 3le w-se3eta bisir ye2sha3 min jdid."</verse>
				<verse number="13">Jewabo 7ananiyya: "ya RAB, khabbaroune nes ktar addeysh 2eze hal-rejjel 2eddisik bi-Ourashalim.</verse>
				<verse number="14">W-houe hon halla2 w-3endo soulta min rou2asa el-kahane enno yekmosh kell meen byed3e bi-esmak."</verse>
				<verse number="15">2allo el-RAB: "rou7, li2anno ana na'2ayto rasoul ele bye7mol esme lal-oumam wel-moulouk w-wled Isra2il.</verse>
				<verse number="16">W-ra7 farjih addeysh lezim yet7ammal ãlem kermel esme."</verse>
				<verse number="17">Ra7 7ananiyya w-fet 3al-beyt w-7att 2idey 3ala Shawol w-2al: "ya khayye Shawol, ba3atne la-3andak el-RAB YASOU3 yalle zaharlak enta w-3al-tari2 yalle jeet minna, 7atta terja3 te2sha3 w-tentele min el-ROU7 el-2ODOS."</verse>
				<verse number="18">Se3eta nezl min 3youno shi byeshbah el-2eshre, w-reje3 ye2sha3, 2am w-t3ammad. W-min ba3da akal, w-rej3etlo el-2ouwwe.</verse>
				<verse number="19">W-be2e Shawol kamm yawm ma3 el-tlemiz bel-Shem,</verse>
				<verse number="20">min ba3da ballash bi-ser3a ybasher bel-majame3 bi-enno YASOU3 houe 2eben ALLAH.</verse>
				<verse number="21">W-keno yalle 3am yesma3ouh 3am yet3ajjabo w-y2oulo: "mish hal-rejjel ken bi-Ourashalim w-3am yedtehed kell meen byed3e bi-hal-esm? W-houe ma eja la-hon ella la-7atta yekmeshon w-yrajje3on la-rou2asa el-kahane?"</verse>
				<verse number="22">Bass Shawol kenit 3am tzeed 2ouwwto bel-tebshir, 7atta 7ayyar 32oul el-Yahoud yalle keno bel-Shem bi-7ejajo el-2awiye 3ala enno YASOU3 houe el-MASI7.</verse>
				<verse number="23">Ba3d fatra 7atto el-Yahoud khotta ta-ye2etlouh,</verse>
				<verse number="24">wossil khabara la-3ando. W-keno 3am bira2bo bweb el-madine leyl nhar ta-ye2etlouh,</verse>
				<verse number="25">w-akhadouh el-tlemiz bel-leyl w-dandalouh min el-sour bi-salle.</verse>
				<verse number="26">W-lamma wossil Shawol 3ala Ourashalim jarrab yendamm lal-tlemiz. W-keno kellon khayfin minno w-mish msadd2in enno houe telmiz.</verse>
				<verse number="27">W-jebo Barnaba la-3and el-rousl w-khabbaron keef shef Shawol el-RAB bel-tari2 w-7ekeh el-RAB, w-keef bashar bi-jer2a bi-esm YASOU3 bel-Shem.</verse>
				<verse number="28">W-sar yrou7 w-yeje ma3 el-tlemiz bi-Ourashalim, ybasher bi-jer2a bi-esm el-RAB.</verse>
				<verse number="29">W-ken ye7ke el-Yahoud yalle bye7ko Younene w-yjedelon, fa-jarrabo ye2etlouh.</verse>
				<verse number="30">W-lamma 3erfo el-ekhwe bi-hal-shi, nazzalouh 3a-Kaysariyya w-ba3atouh min honik 3a-Tarsous.</verse>
				<verse number="31">W-ballash ysir fi salem bel-knise bi-kell el-Yahoudiye wel-Jaleel wel-Samira. W-kenit 3am tenma w-temshe bi-khawf el-RAB, w-tetketar bi-2ouwwet el-ROU7 el-2ODOS.</verse>
				<verse number="32">W-ken Boutros yzour kell el-matare7, w-eja la-3and el-ekhwe el-2eddisin el-2e3din bi-Loudda,</verse>
				<verse number="33">w-lta2a honik bi-rejjel esmo Inyas, w-ken mkarsa7 neyim bel-farshe min tmen snin.</verse>
				<verse number="34">2allo Boutros: "ya Inyas, shafek YASOU3 el-MASI7, 2oum w-ratteb fareshtak bi-2idak." 2am deghre.</verse>
				<verse number="35">W-shefo kell sekken Loudda w-Sharon, w-rej3o kellon lal-RAB.</verse>
				<verse number="36">W-ken fi bi-Yafa telmize esma Tabitha, bel-Youneniyye Dourkas, ye3ne ghazele, t2adde kell wa2eta bel-a3mel el-sal7a w-mouse3adet el-me7tejin.</verse>
				<verse number="37">Merdet bi-haydak el-wa2et w-metit. Ghassalouwa w-7attouwa bel-gherfe el-fo2.</verse>
				<verse number="38">W-li2anno Loudda 2aribe min Yafa, 3erfo el-tlemiz enno Boutros fiya, fa-ba3ato la-3ando rejjelen ta-y2ouloulo: "ta3a la-3anna w-ma tet2akhar."</verse>
				<verse number="39">2am Boutros bi-ser3a w-reje3 ma3on 3ala Yafa. W-lamma wossil talla3ouh 3ala el-gherfe el-fo2, w-sta2balouh el-araml henne w-3am yebko w-saro yfarjouh el-2omsan wel-tyeb yalle khayyateta Dourkas lamma kenit ba3da 3ayshe ma3on.</verse>
				<verse number="40">Talla3 Boutros el-nes kellon, w-raka3 w-salla, w-min ba3da eltafat lal-mayyte w-2al: "Tabitha, 2oume!" Fata7et 3youna, w-lamma shefit Boutros 2a3adet.</verse>
				<verse number="41">Madd 2ido la-ela w-2awwama, w-ba3den neda el-ekhwe el-2eddisin wel-araml w-jeba la-3andon 3ayshe.</verse>
				<verse number="42">Ntashar el-khabar bi-Yafa kella, w-2ãman bel-RAB 3adad kbir min el-nes.</verse>
				<verse number="43">W-be2e Boutros kaza yawm bi-Yafa 3end debbegh esmo Sem3an.</verse>
			</chapter>
			<chapter number="10">
				<verse number="1">W-ken fi bi-Kaysariyya rejjel esmo Kornilyos, dabet min el-fer2a el-Italiyye bel-jeysh.</verse>
				<verse number="2">Ken ta2e bikhaf ALLAH houe w-kell ahl beyto, w-bise3id el-sha3b bi-karam, w-bidewem 3al-sala la-ALLAH.</verse>
				<verse number="3">W-shef sawb el-se3a el-tlete bi-rou2ya wad7a malèk ALLAH feyit la-3ando 3am binedih: "ya Kornilyos!"</verse>
				<verse number="4">Ettalla3 3le bi-khawf w-2al: "na3am, ya Rab?" 2allo el-malèk: "tol3it salawetak w-a3melak el-kheyriyye la-3and ALLAH, w-tzakkarak.</verse>
				<verse number="5">B3at halla2 rjel 3ala Yafa w-jeeb Sem3an yalle byen2al 3anno Boutros.</verse>
				<verse number="6">Houe nezil 3end debbegh esmo Sem3an w-beyto 3ala shatt el-ba7r."</verse>
				<verse number="7">W-lamma fall el-malèk yalle ken 3am ye7kih, ba3at wara tnen min kheddemo w-wara jende ta2e min yalle 3endo,</verse>
				<verse number="8">W-khabbaron bi-kell shi sar, w-ba3aton 3a-Yafa.</verse>
				<verse number="9">Meshyo tene yawm. W-lamma 2arrabo min Yafa, toli3 Boutros 3al-sat7 3al-dohr ta-ysalle,</verse>
				<verse number="10">w-je3 w-ken baddo yekol. W-lamma ballasho y7addroulo el-2akl fet bi-ghayboube,</verse>
				<verse number="11">w-shef el-sama maftou7a, w-shi byeshbah sha2fet 2mesh kbire ma3'2oude bi-trafa el-arb3a 3am tenzal 3al-ard.</verse>
				<verse number="12">W-ken fi 3leya kell shi fi 7ayawenet btemshe w-zawe7if w-3safeer.</verse>
				<verse number="13">W-eja sawt y2ello: "ya Boutros, 2oum dba7 w-kol."</verse>
				<verse number="14">2al Boutros: "la2 ya RAB! Ma akalet bi-7ayete 2akl nejs aw mamnou3."</verse>
				<verse number="15">2allo el-sawt marra tenye: "yalle tahharo ALLAH ma te3tebro enta nejs!"</verse>
				<verse number="16">W-sar hal-shi tlet marrat, min ba3da toli3 hal-shi deghre 3al-sama.</verse>
				<verse number="17">W-lamma ken Boutros me7tar 3am yes2al 7alo shou bte3ne hal-rou2ya yalle shefa, keno el-rjel yalle ba3aton Kornilyos 3am yes2alo 3an beyt Sem3an w-we2fo 3al-beb</verse>
				<verse number="18">W-sa2alo: "hon 2e3id Sem3an yalle bisammouh Boutros?"</verse>
				<verse number="19">Ken Boutros ba3do 3am bifakker bel-rou2ya, 2allo el-ROU7: "hon fi tlet rjel 3am yetolbouk,</verse>
				<verse number="20">2oum w-nzal la-3andon w-rou7 ma3on w-ma tkhaf, li2anno ana ba3atton."</verse>
				<verse number="21">Nezl Boutros w-2allon: "Ana houe yalle 3am tetolbouh. Leysh jeeto?"</verse>
				<verse number="22">Jewabouh: "ba3atna el-dabet Kornilyos, w-houe rejjel sale7 bikhaf ALLAH w-byesh'had 3ala fadlo kell el-Yahoud, li2anno malèk taher talab minno enno yjeebak 3ala beyto ta-yesma3 shou 3endak t2ello."</verse>
				<verse number="23">3azamon Boutros la-3ando. W-tene yawm, 2am w-ra7 ma3on w-refa2o ba3d el-ekhwe min Yafa,</verse>
				<verse number="24">wossil 3a-Kaysariyya bel-yawm el-tene. W-ken Kornilyos nateron ma3 yalle 3azamon min 2raybino w-asdika2o el-2rab.</verse>
				<verse number="25">W-lamma fet Boutros, sta2balo Kornilyos w-wa2a3 3al-ard w-raka3 eddemo.</verse>
				<verse number="26">2awwamo Boutros w-2allo: "2oum, ana bashar metlak!"</verse>
				<verse number="27">W-fet houe w-3am ye7kiyon, w-le2a ktir nes mjamma3in,</verse>
				<verse number="28">2allon: "bta3erfo enno el-Yahoude ma bi7e2ello ye2'3od ma3 ajnabe, aw yfout beyto. Bass ALLAH farjene enno ma lezim e7sob 7ada min el-nes nejs aw ghayr taher.</verse>
				<verse number="29">W-lamma 3azamtoune jeet bidoun ma e3terid. W-bes2alkon: leysh 3azamtoune?"</verse>
				<verse number="30">2al Kornilyos: "kent min arba3 tiyem 3am salle bi-beyte 3al-se3a tlete ba3d el-dohr, sheft rejjel lebis tyeb bitlamme3 we2if eddeme</verse>
				<verse number="31">w-2alle: "ya Kornilyos! Sem3 ALLAH salawetak w-zakar a3melak el-kheyriyye,</verse>
				<verse number="32">b3at 3a-Yafa, w-nede Sem3an yalle bisammouh Boutros, w-houe nezil bi-beyt Sem3an el-debbegh 3ala shatt el-ba7r."</verse>
				<verse number="33">Ba3atto deghre, w-enta 3emlt mni7 ennak jeet. Ne7na halla2 kellna eddem ALLAH natrin nesma3 kell shi 2amarak yeh el-RAB."</verse>
				<verse number="34">2al Boutros: "bshouf enno ALLAH bel-7a2i2a ma bifaddel 7ada 3ala 7ada,</verse>
				<verse number="35">yalle bikhaf ALLAH, shou ma ken 2aslo, w-bya3mil el-kheyr bikoun ma2boul 3endo.</verse>
				<verse number="36">Ba3at kelmto la-wled Isra2il ta-ye3lon injil el-salem bi-YASOU3 el-MASI7 yalle houe RAB el-3alam kello.</verse>
				<verse number="37">W-ento bta3erfo shou sar bel-Yahoudiye kella, eza ballashna min el-Jaleel min ba3d el-ma3moudiyye yalle neda fiya You7anna,</verse>
				<verse number="38">W-keef masa7 ALLAH YASOU3 el-Nassire bel-ROU7 el-2ODOS wel-edra, w-meshe bi-kell el-matare7 3am ya3mil el-kheyr w-yeshfe kell yalle stawla 3leyon eblees, li2anno ALLAH ken ma3o.</verse>
				<verse number="39">W-ne7na shouhoud 3ala kell shi 3emlo min el-kheyr bi-bled el-Yahoud w-bi-Ourashalim. W-houe yalle salabouh w-2atalouh.</verse>
				<verse number="40">Bass ALLAH 2awwamo bel-yawm el-telit w-khalleh yezhar,</verse>
				<verse number="41">mish la-kell el-sha3b, bass lal-shouhoud yalle khtaron ALLAH min abl, ye3ne elna ne7na yalle akalna w-shrebna ma3o min ba3d 2iyemto min el-mawt.</verse>
				<verse number="42">W-wassana enno nbasher el-sha3b w-nesh'had enno ALLAH khalleh ydeen el-3ayshin wel-mawta.</verse>
				<verse number="43">W-la-elo byesh'hado kell el-anbiya bi-enno kell meen bi2ãmen fih, bi-esmo, btenghafar khatayah."</verse>
				<verse number="44">W-lamma ken Boutros 3am ye7ke, nezl el-ROU7 el-2ODOS 3ala kell yalle 3am yesma3o kalemo.</verse>
				<verse number="45">T3ajjabo ahl el-khatn, yalle keno mref2in Boutros, lamma shefo enno ALLAH 3ata maweheb el-ROU7 el-2ODOS lal-nes el-mish Yahoud kamen,</verse>
				<verse number="46">li2anno sem3ouwon 3am ye7ko bi-loughat ghayr lougheton w-ysabb7o ALLAH. 2al Boutros:</verse>
				<verse number="47">"Haydol el-nes n3atalon el-ROU7 el-2ODOS metlna ne7na, meen bye2dar yemna3 3annon may el-ma3moudiyye?"</verse>
				<verse number="48">W-2amaron enno yet3ammado bi-esm YASOU3 el-MASI7. W-3azamouh ydall 3endon kamm yawm.</verse>
			</chapter>
			<chapter number="11">
				<verse number="1">W-sem3o el-rousl wel-ekhwe bel-Yahoudiye enno el-mish Yahoud kamen 2eblo kalem ALLAH.</verse>
				<verse number="2">W-lamma toli3 Boutros 3ala Ourashalim, ze3lo minno ahl el-khatn w-2aloulo:</verse>
				<verse number="3">"Ro7t 3end nes mish makhtounin w-akalt ma3on!"</verse>
				<verse number="4">Khabbaron Boutros bi-kell shi sar ma3o, w-2al:</verse>
				<verse number="5">ana w-3am salle bi-Yafa, sheft ana w-bi-ghayboube rou2ya, w-ken shi metl sha2fet 2mesh kbire ma3'2oude bi-trafa el-arb3a nezlit min el-sama 7atta wosslit la-3ande.</verse>
				<verse number="6">W-ettalla3it fiya mni7, w-sheft 3leya 7ayawenet btemshe w-zawe7if w-3safeer,</verse>
				<verse number="7">w-sme3t sawt 3am bi2elle: ya Boutros, 2oum dba7 w-kol!</verse>
				<verse number="8">2elet: la2, ya RAB! Ma akalet bi-7ayete 2akl nejs aw mamnou3!</verse>
				<verse number="9">Jewabne el-sawt marra tenye min el-sama: yalle tahharo ALLAH ma te3tebro enta nejs.</verse>
				<verse number="10">W-sar hal-shi tlet marrat, w-min ba3da toli3 hal-shi deghre 3al-sama.</verse>
				<verse number="11">W-bi haydik el-se3a we2fo tlet rjel eddem beb el-beyt yalle kent fih, w-ken ba3aton la-3ande 7ada min Kaysariyya.</verse>
				<verse number="12">2amarne el-ROU7 enno rou7 ma3on bidoun ma etraddad. Refa2oune hal-ekhwe el-sitte 3ala Kaysariyya, w-fetna 3a-beyt Kornilyos,</verse>
				<verse number="13">w-khabbarna keef shef el-malèk we2if bi-beyto w-2allo: b3at nes 3ala Yafa, w-jeeb Sem3an yalle bisammouh Boutros,</verse>
				<verse number="14">houe bi2ellak 7ake bto7sal min khilelo 3al-khalãs enta w-kell ahl beytak.</verse>
				<verse number="15">W-lamma ballashet e7ke, nezl el-ROU7 el-2ODOS 3leyon metl ma nezl 3leyna ne7na bel-awwal.</verse>
				<verse number="16">W-tzakkaret yalle 2alo el-RAB: 3ammad You7anna bel-may, bass ento btet3ammado bel-ROU7 el-2ODOS.</verse>
				<verse number="17">Eza 3ata ALLAH hal-ashkhas yalle 3atana yeh la-elna ne7na lamma 2ãmanna bel-RAB YASOU3 el-MASI7, meen bkoun ana ta-2ou2af bi-wejj ALLAH?"</verse>
				<verse number="18">W-lamma sem3o el-mawjoudin hal-7ake, re2o w-majjado ALLAH w-2alo: "an3am ALLAH, fa-ezan, 3al-mish Yahoud kamen bel-tawbe ta-yo7salo 3al-7ayet!"</verse>
				<verse number="19">Bass el-mou2minin yalle tshattato lamma edtahadouwon min ba3d mawt Estefanos, nta2alo la-Finikya w-2obros w-Antakya, w-keno ma 3am bibashro 7ada bi-injil ALLAH ella el-Yahoud.</verse>
				<verse number="20">Bass kamm wa7ad min hal-mou2minin yalle min 2obros w-Kayrin ejo 3ala Antakya w-saro ye7ko kamen ma3 yalle bye7ko Younene w-ybashrouwon bel-RAB YASOU3.</verse>
				<verse number="21">W-kenit 2id el-RAB ma3on, w-2ãmano ktar minnon w-rej3o lal-RAB.</verse>
				<verse number="22">Wossil el-khabar la-kniset Ourashalim, w-ba3ato Barnaba la-Antakya.</verse>
				<verse number="23">W-lamma eja w-shef ne3met ALLAH fer7 w-shajja3on kellon 3al-thabet bel-RAB min kell 2albon.</verse>
				<verse number="24">W-ken Barnaba rejjel sale7, melyen min el-ROU7 el-2ODOS wel-imen, w-ndamm lal-RAB nes ktir.</verse>
				<verse number="25">W-ra7 Barnaba 3a-Tarsous ta-yfattish 3an Shawol,</verse>
				<verse number="26">w-lamma le2eh jebo 3ala Antakya. W-be2yo sene kemle 3am yejtem3o ma3 jame3et el-knise, w-3allamo nes ktir. Bi-Antakya, tsammo el-tlemiz awwal marra bel-masi7iyyin.</verse>
				<verse number="27">Bi-haydik el-iyem, nezlo kamm wa7ad min el-anbiya min Ourashalim 3ala Antakya.</verse>
				<verse number="28">Eja wa7ad minnon w-esmo Agapos w-tnabba bi-wa7e min el-ROU7 enno maje3a 3azeeme ra7 t3emm el-ard kella, w-hiye yalle saret 3ala iyem el-2aysar Klodyos.</verse>
				<verse number="29">Se3eta 2arraro el-tlemiz enno yeb3ato, kell wa7ad bi-7asab edrto, mouse3ade lal-ekhwe yalle bel-Yahoudiye.</verse>
				<verse number="30">W-3emlo hal-shi, w-ba3ato mouse3adeton la-shyoukh el-knise ma3 Barnaba w-Shawol.</verse>
			</chapter>
			<chapter number="12">
				<verse number="1">Bi-haydak el-wa2et sar el-malik Hirodos yedtehed rjel el-knise.</verse>
				<verse number="2">W-2atal bi-7add el-seyf Ya3koub khayy You7anna.</verse>
				<verse number="3">W-lamma shef enno hal-shi byorde el-Yahoud, kamash Boutros, w-ken hal-shi bi-iyem el-Fateer.</verse>
				<verse number="4">Min ba3d ma kamasho 7atto bel-7abs w-sallamo la-arba3 fera2 la-ye7ersouh, kell fer2a arba3 jnoud. W-ken newe y7ãkmo eddem el-sha3b min ba3d 3id el-fos7,</verse>
				<verse number="5">kermel hek khalleh bel-7abs. W-kenit el-knise 3am bitsalle la-ALLAH kell el-wa2et kermelo.</verse>
				<verse number="6">W-ken Boutros, bel-leyle yalle m2arrar fiya Hirodos enno tene yawm y7ãkmo eddem el-sha3b, neyim bayn 7arasen. W-ken mrabbat bi-jnazeer, w-3al-beb fi jnoud 3am ye7erso el-7abs.</verse>
				<verse number="7">W-zahar malèk el-RAB faj2a, w-shara2 nour jouwwet el-7abs. W-darab el-malèk Boutros 3ala janbo, w-wa3eh w-2allo: "2oum 3al sari3!" W-nfakko el-jnazeer 3an 2idey.</verse>
				<verse number="8">W-2allo el-malèk: "shedd zennarak w-rbot sandalak" W-hek 3eml. Min ba3da 2allo: "Lbos tyebak w-l7a2ne."</verse>
				<verse number="9">Dahar w-le7'2o, w-houe mish 3erif enno yalle 3am ya3emlo el-malèk ken shi 7a2i2e, ken mfakkaro rou2ya.</verse>
				<verse number="10">2ata3o 3al-7aras el-awwal wel-tene, w-woslo 3al-beb el-7adid yalle bi-wejj el-madine, w-nfata7 la-wa7do. W-daharo w-2ata3o tari2 wa7ad, w-tarako el-malèk bi-se3eta.</verse>
				<verse number="11">We3e Boutros 3a-7alo w-2al: "halla2 t2akkadit enno el-RAB ba3at malèko, w-khallasne min 2id Hirodos w-min kell yalle keno el-Yahoud natrin ennon ya3emlouh fiyye."</verse>
				<verse number="12">Min ba3da fakkar shwey w-ra7 3ala beyt Maryam emm You7anna yalle esmo Mercos. W-ken fi honik jame3a kbire 3am bitsalle.</verse>
				<verse number="13">Da2 Boutros 3al-beb min barra, ejet khadme esma Rawda ta-tesma3 w-ta3rif meen fi wara el-beb.</verse>
				<verse number="14">W-lamma 3erft sawt Boutros rakadet la-jouwwa bidoun ma tefta7 el-beb 2add ma kenit fer7ane, w-khabbareton enno Boutros 3al-beb.</verse>
				<verse number="15">2aloula: "3am t'halewse!" Asarret 3ala kalema, 2aloula: "hayda malèko!"</verse>
				<verse number="16">W-sar Boutros yde2 3al-beb ta-fata7oulo, w-lamma shefouh ndahasho.</verse>
				<verse number="17">Sakkaton bi-ishara min 2ido w-khabbaron keef talla3o el-RAB min el-7abs. W-2allon: "khabbro Ya3koub wel-ekhwe bi-yalle sar." Min ba3da dahar w-ra7 3ala matra7 tene.</verse>
				<verse number="18">Wel-sob7 khafo el-7aras ktir w-sa2alo 7alon: "shou sar bi-Boutros?"</verse>
				<verse number="19">W-lamma talabo Hirodos w-ma le2eh, sa2al el-7aras w-2amar yen2atalo. Min ba3da nezl min el-Yahoudiye 3a-Kaysariyya w-be2e fiya.</verse>
				<verse number="20">W-ken Hirodos ghodben 3ala ahl Sour w-Sayda. Fa-ettafa2o bayn ba3don w-ejo la-3ando, min ba3d ma jebo Blastos, wakeel el-malik, la-meyleton, w-talabo el-salem li2anno bledon btettekil meddiyyan 3ala mamlekto.</verse>
				<verse number="21">W-bel-yawm el-mou7addad lal-lika2 lebs Hirodos tyebo ka-malik w-2a3ad 3al-3arsh w-sar ye7ke ma3 el-sha3b.</verse>
				<verse number="22">Sar el-sha3b yesrokh: "hayda sawt Ileh mish sawt 2ensen!"</verse>
				<verse number="23">Fa-darabo malèk el-RAB deghre li2anno ma majjad ALLAH. W-akalo el-doud w-met.</verse>
				<verse number="24">W-ken kalem ALLAH 3am yenteshir w-yethmor.</verse>
				<verse number="25">W-reje3 Barnaba w-Shawol min Ourashalim min ba3d ma kammalo khedmeton, ma3 You7anna yalle esmo Mercos.</verse>
			</chapter>
			<chapter number="13">
				<verse number="1">W-ken fi bi-kniset Antakya anbiya w-mou3allimin henne: Barnaba w-Sham3oun yalle esmo Nijar, w-Loukyos el-Kayrini, w-Manayen, w-houe sadee2 el-malik Hirodos min henne w-zghar, w-Shawol.</verse>
				<verse number="2">W-lamma keno 3am yekhedmo el-RAB w-ysoumo 2allon el-ROU7 el-2ODOS: "khassesoule Barnaba w-Shawol la-3amal d3iton elo."</verse>
				<verse number="3">Samo w-sallo, min ba3da 7atto 2ideyon 3leyon w-fallalouwon.</verse>
				<verse number="4">Ba3aton el-ROU7 el-2ODOS, fa-nezlo 3ala Saloukya w-min honik sefaro bel-ba7r 3ala 2obros.</verse>
				<verse number="5">Lamma woslo 3ala Salamis basharo bi-kalem ALLAH bi-majeme3 el-Yahoud, w-ken 3am bise3edon You7anna.</verse>
				<verse number="6">2ata3o el-jazire kella la-7add madinet Bafos. W-le2o fiya se7ir Yahoude byedde3e el-noubouwe bel-kezb w-esmo Baryashou3,</verse>
				<verse number="7">Min 7ashyet Sarjyos Boulos 7akem el-jazire. W-ken hayda rejjel 3endo 7ekme, ba3at wara Barnaba w-Shawol w-talab minnon enno yesma3 kalem ALLAH.</verse>
				<verse number="8">Bass "3alim" el-se7ir, w-hayda ma3na esmo, 3ãradon w-3eml kell shi kermel ma y2ãmen el-7akem.</verse>
				<verse number="9">Ntala Shawol, w-esmo kamen Boulos, ntala min el-ROU7 el-2ODOS, w-ettalla3 3al-se7ir</verse>
				<verse number="10">w-2allo: "ya 2eben eblees, ya 3adouw kell kheyr, enta el-melyen bi-kell khabsane w-ghesh! Ma ra7 twa'2if te3wij tor2at el-RAB el-jelse?</verse>
				<verse number="11">Ra7 tedorbak 2id el-RAB, w-ra7 tsir a3ma ma fik tshouf nour el-shams la-wa2et." W-ejet 3a-3youno deghre ghashewe sawda, w-sar ydour 7awl 7alo 3am yetrajja 7ada y2oudo bi-2ido.</verse>
				<verse number="12">W-2ãman el-7akem lamma shef shou sar, w-ndahash min ta3lim el-RAB.</verse>
				<verse number="13">Min ba3da ab7ar Boulos w-rfe2o min Bafos 3ala Barja bi-Bamfilya, w-tarakon You7anna w-reje3 3ala Ourashalim.</verse>
				<verse number="14">Bass henne ra7o min Barja 3a-Antakya bi-Bisidya. W-feto 3al-majma3 yawm el-sabt w-2a3ado.</verse>
				<verse number="15">Min ba3d ma n2ara fasl min shari3et Moussa w-ketob el-anbiya, ba3atoulon rou2asa el-majma3 y2ouloulon: "ya ekhwe, eza ken 3endkon shi badkon tou3azo fih el-sha3b, 7kou."</verse>
				<verse number="16">2am Boulos w-3eml ishara bi-2ido w-2al: "ya wled Isra2il, ento yalle bte3bado ALLAH, sma3o:</verse>
				<verse number="17">Ileh hal-sha3b, sha3b Isra2il, khtar bayyetna w-3alla min 2imet hal-sha3b lamma ken gharib bi-ard Masr. Min ba3da dahharon min Masr bi-2ouwwto.</verse>
				<verse number="18">W-t7ammal kell shi minnon la-meddit arb3een sene bel-barriye.</verse>
				<verse number="19">W-dammar sab3 oumam bi-ard Ken3an w-warraton arda,</verse>
				<verse number="20">w-be2e hal-shi arba3 miyye w-khamseen sene. Min ba3da jeb 2oudat la-7add 3ahd el-nabe Samou2il.</verse>
				<verse number="21">Min ba3da talabo min ALLAH malik, 3atahon Shawol 2eben Kays, min 3ashiret Benyamin, meddit arb3een sene.</verse>
				<verse number="22">Ba3den 3azalo w-7att Daoud malik 3leyon w-shehedlo, 2al: l2it Daoud 2eben Yassa rejjel byorde 2albe, w-ra7 ya3mil kell shi badde yeh.</verse>
				<verse number="23">W-ba3at ALLAH min sleelet Daoud 7asab el-wa3d YASOU3 moukhallis la-sha3b Isra2il.</verse>
				<verse number="24">W-abl ma yeje YASOU3, neda You7anna kell sha3b Isra2il bi-ma3moudiyyet el-tawbe.</verse>
				<verse number="25">W-2al houe w-3am ykhallis 3amalo: mfakkrin enno ana houe? La2! Houe byeje ba3d minne, w-ana ma best7e2 7atta enno erbotlo sandalo.</verse>
				<verse number="26">W-kaffa 7ake, 2al: ya ekhewte, ya wled Ibrahim, wel-mawjoudin ma3kon min yalle bye3bado ALLAH, la-elna ba3at ALLAH kelmet el-khalãs.</verse>
				<verse number="27">La-ahl Ourashalim w-rou2ase2on 3erfo el-MASI7, w-la henne fehmo kalem el-anbiya bi-kell yawm sabt, fa-7a'2a2o hal-kalem lamma 7akamo 3le.</verse>
				<verse number="28">W-ma3 ennon ma le2o jerm byest7e2 enno ymout bi-sababo, talabo min Bilatos enno ye2etlo.</verse>
				<verse number="29">W-min ba3d ma 7a'2a2o kell shi katabo el-anbiya 3anno, nazzalouh 3an el-salib w-7attouh bel-2abr.</verse>
				<verse number="30">Bass ALLAH 2awwamo min el-mawt,</verse>
				<verse number="31">w-zahar 3eddit marrat la-yalle tel3o ma3o min el-Jaleel 3a-Ourashalim. W-henne halla2 shouhoud elo eddem el-sha3b.</verse>
				<verse number="32">W-ne7na minbasherkon bi-enno yalle wa3ad ALLAH fih bayyetna</verse>
				<verse number="33">t7a'2a2 kermelna, ne7na wledon, lamma 2awwam YASOU3 min el-mawt, metl ma eja bel-mazmour el-tene: enta 2ebne, w-ana liom waladtak.</verse>
				<verse number="34">W-enno ykoun ALLAH 2awwamo min el-mawt w-ma ye2dar 3le el-fased, hal-shi maktoub lamma 2al: ra7 a3tikon el-baraket el-m2addase el-akide yalle wa3adet fiya Daoud.</verse>
				<verse number="35">Kermel hek 2al bi-mazmour tene: ma ra7 tetrok 2ouddousak yshouf el-fased.</verse>
				<verse number="36">Bass Daoud, min ba3d ma 3eml 7asab iradet ALLAH bi-iyemo, met w-ndafan 7add bayyeto, w-shef el-fased.</verse>
				<verse number="37">Bass yalle 2awwamo ALLAH, ma shef el-fased.</verse>
				<verse number="38">3rafo, ya ekhewte, enno ne7na bi-YASOU3 minbasherkon bi-ghefran el-khataya,</verse>
				<verse number="39">w-yalle bi2ãmen fih byetbarrar min kell shi ma edrit shari3et Moussa enno tbarrero minno.</verse>
				<verse number="40">Ntebho ta-ma ysir fikon yalle nktab bi-ketob el-anbiya:</verse>
				<verse number="41">"Ettalla3o, ento yalle 3am tetmaskharo! T3ajjabo w-hlako. Ana ba3mil bi-iyemkon 3amal, eza khabbarkon 7ada 3anno ma ra7 tsadd2ouh."</verse>
				<verse number="42">W-lamma keno Boulos w-Barnaba dahrin min el-majma3, talabo minnon enno ykhabrouwon bi-hal-eshya nhar el-sabt el-jeye.</verse>
				<verse number="43">W-ba3d el-ejtime3 le7'2ouwon ktir min el-Yahoud w-yalle saro Yahoud w-yalle bye3bado ALLAH, 7ekyouwon w-shajja3ouwon 3ala el-thabet bi-ne3met ALLAH.</verse>
				<verse number="44">W-nhar el-sabt yalle min ba3do, tjamma3o ahl el-madine ta-yesma3o kalem el-RAB.</verse>
				<verse number="45">W-lamma shefo el-Yahoud el-nes mjamma3in, ntalo ghire w-saro yreddo 3a-kalem Boulos bel-msabbet.</verse>
				<verse number="46">Se3eta Boulos w-Barnaba 2aloulon bi-jer2a: "ken lezim nbasherkon ento awwal shi bi-kelmet ALLAH, bass rafadtouwa, w-7akamto 3a-7alkon ennkon ma btest7e'2o el-7ayet el-abadiyye. Kermel hek 3am netwajjah halla2 lal-mish Yahoud.</verse>
				<verse number="47">Wel-RAB wassana, 2al: "3melt minnak nour lal-oumam, ta-te7mol el-khalãs la-ekher el-dene."</verse>
				<verse number="48">W-lamma sem3o el-mish Yahoud shou 2al Boulos fer7o w-majjado kalem el RAB. W-2ãmano kell yalle khtaron ALLAH lal-7ayet el-abadiyye.</verse>
				<verse number="49">W-ntashar kalem el RAB bi-haydik el-bled kella.</verse>
				<verse number="50">Bass el-Yahoud 7arrado woujaha el-madine wel-neswen el-shourafa yalle keno ye3bado ALLAH, w-edtahado Boulos w-Barnaba w-sha7atouwon min honik.</verse>
				<verse number="51">Se3eta nafado 3annon ghabret erjreyon w-nta2alo la-Aykounya.</verse>
				<verse number="52">Wel-tlemiz keno melyenin min el-fara7 w-min el-ROU7 el-2ODOS.</verse>
			</chapter>
			<chapter number="14">
				<verse number="1">W-feto Boulos w-Barnaba metl el-3ade 3a-majma3 el-Yahoud bi-Aykounya w-7ekyo 7ake khalla ktar min el-Yahoud wel-Youneniyyin y2ãmno.</verse>
				<verse number="2">Bass el-Yahoud yalle rafado enno y2ãmno 7arrado el-mish Yahoud 3al-ekhwe w-naza3o 2loubon.</verse>
				<verse number="3">Bass Boulos w-Barnaba be2yo honik medde tawile 3am ye7ko bi-jer2a 3an el-RAB. W-ken el-RAB 3am ysabbit kalemon 3an ne3emto bi-3ajeyeb keno 3am ya3mlouwa.</verse>
				<verse number="4">W-n2asamo ahl el-madine, nosson ken ma3 el-Yahoud wel-be2yin ma3 el-rasouleyn.</verse>
				<verse number="5">W-lamma 2arraro el-Yahoud wel-mish Yahoud, w-ma3on rou2ase2on, enno yhino el-rasouleyn w-yerejmouwon,</verse>
				<verse number="6">7asso bi-hal-shi w-harabo 3ala Listra w-Darba wel-moudon el-2aribe bi-wileyet Likounya,</verse>
				<verse number="7">w-saro ybashro honik.</verse>
				<verse number="8">W-ken bi-Listra fi rejjel d3if khel2 mkarsa7, ma meshe wala marra bi-7ayeto.</verse>
				<verse number="9">W-lamma ken 3am yesma3 la-kalem Boulos, ettalla3 fih Boulos w-shef fih imen bikhawwlo yenshafa,</verse>
				<verse number="10">2allo bi-sawt 3ale: "2oum, w2af 3a-ejreyk!" 2am yemshe.</verse>
				<verse number="11">W-lamma shefo el-nes shou 3eml Boulos, sarakho bi-lougheton el-Likouniyye: "saro el-ãliha metl el-bashar w-nezlo 3leyna!"</verse>
				<verse number="12">W-sammo Barnaba Zayos, w-Boulos Harmes li2anno houe yalle ken 3am ye7ke.</verse>
				<verse number="13">W-Kehen Zayos, yalle ken ma3bado 3end madkhal el-madine, jeb thiran w-akalil min zhour 7atton 3al-bweb, li2anno ken baddo y2addim zabi7a ma3 el-nes.</verse>
				<verse number="14">W-lamma sem3o Barnaba w-Boulos bi-hal-shi khazza2o tyebon w-rakado y2oulo lal-nes:</verse>
				<verse number="15">"Shou 3am ta3emlo, ya nes? ne7na bashar d3af metlkon, jeena nbasherkon bi-enno teterko hal-ãliha w-terja3o la-ALLAH el-7ayy yalle khala2 el-sama wel-ard wel-ba7r w-kell shi fiya.</verse>
				<verse number="16">Sama7 la-kell el-oumam bel-3ousour el-madye temshe bi-tari2a,</verse>
				<verse number="17">bass ken 3am bibarhen enno houe masdar kell kheyr: nazzal el-shete min el-sama w-3ata thimar bi-mawsama, w-3atakon 2akl w-malla 2loubkon fara7."</verse>
				<verse number="18">W-min ba3d el-7ake yalle 7ekyouh, ma edro el-rasouleyn enno yemna3o el-nes y2addmo zabi7a elon ella min ba3d jehd ktir.</verse>
				<verse number="19">W-eja kamm wa7ad min el-Yahoud min Antakya w-Aykounya w-jarrabo yekhdo el-nes la-meyleton, w-rajamo Boulos w-jarrouh la-barrat el-madine w-fakkarouh met.</verse>
				<verse number="20">W-lamma tjamma3o el-tlemiz 7awlo, 2am w-fet 3al-madine. W-tene yawm toli3 ma3 Barnaba 3a-Darba.</verse>
				<verse number="21">Boulos w Barnaba basharo bi-Darba w-Kaspa w-reb7o tlemiz ktir. W-min ba3da rej3o 3ala Listra, w-ba3den 3a-Aykounya w-Antakya,</verse>
				<verse number="22">ta-yshajj3o el-tlemiz 3al-thabet bi-imenon, w-y2ouloulon: "la-bodd min enno net7ammal masa3eb ktire ta-nfout 3a-malakout ALLAH."</verse>
				<verse number="23">W-khtaro shyoukh mas2oulin bi-kell knise, w-keno ysallo w-ysoumo w-ysallmouwon lal-RAB yalle 2ãmano fih.</verse>
				<verse number="24">W-2ata3o el-rasouleyn Basidya 7atta weslo 3a-Bamfilya.</verse>
				<verse number="25">W-basharo bi-kalem ALLAH bi-Barja. Min ba3da nezlo 3a-Attaliya,</verse>
				<verse number="26">w-min honik sefaro bel-ba7r 3ala Antakya yalle fallo minna, w-ne3met ALLAH mref2eton bi-sabab el-3amal yalle 3emlouh.</verse>
				<verse number="27">W-lamma woslo 3ala Antakya jama3o el knise, w-khabbaro bi-kell shi 3emlo ALLAH 3ala 2ideyon, w-keef fata7 beb el-imen lal-mish Yahoud.</verse>
				<verse number="28">W-be2yo shwey honik ma3 el-tlemiz.</verse>
			</chapter>
			<chapter number="15">
				<verse number="1">Nezlo jame3a min el-Yahoudiye w-saro y3allmo el-ekhwe, w-y2oulo: "ma fi elkon khalãs ella eza nkhatanto 3ala shari3et Moussa."</verse>
				<verse number="2">W-sar fi baynon w-bayn Boulos w-Barnaba khilef w-jidel 2awe. W-ettafa2o enno yotla3o Boulos w-Barnaba w-ghayron min el-mou2minin 3ala Ourashalim ta-yraj3o el-rousl wel-shyoukh bi-hal-shaghle.</verse>
				<verse number="3">Min ba3d ma wadda3eton el-knise 2ata3o Finikya wel-Samira henne w-3am bikhabbro keef rej3o el-mish Yahoud la-ALLAH, w-keno el-ekhwe mabsoutin ktir bi-hal-akhbar.</verse>
				<verse number="4">W-lamma woslo 3ala Ourashalim sta2baleton el-knise wel-rousl wel-shyoukh bi-7arara, w-khabbarouwon bi-kell shi 3emlo ALLAH 3ala 2ideyon.</verse>
				<verse number="5">Fa-2amo kamm wa7ad min el-mou2minin yalle keno abl ferrisiyyin w-2alo: "lezim enno el-mish Yahoud yenkhatano w-yemsho 7asab shari3et Moussa."</verse>
				<verse number="6">W-jtama3o el-rousl wel-shyoukh ta-yetshewaro bi-hal-shaghle.</verse>
				<verse number="7">Min ba3d jidel tawil 2am Boutros w-2allon: "ya ekhwe, bta3erfo enno ALLAH khtarne min baynetkon min zamen 7atta yesma3o el-mish Yahoud kalem el-injil min temme w-y2ãmno.</verse>
				<verse number="8">W-ALLAH yalle bya3rif shou fi bel-2loub, barhan enno rade 3annon, w-3atahon el-ROU7 el-2ODOS metl ma 3atana yeh elna,</verse>
				<verse number="9">w-ma farra2 baynetna w-bayneton bi-shi. Houe tahhar 2loubon bel-imen.</verse>
				<verse number="10">Leysh 3am bitjarrbo ALLAH halla2 bi-ennkon 3am t7otto 3ala ra2bet el-tlemiz neer ma edro bayyetna w-ne7na ma edrna ne7emlo?</verse>
				<verse number="11">Khassatan enno ne7na min2ãmen enno khalãsna bi-ne3met el-RAB YASOU3 metl ma henne kamen ra7 yle2o el-khalãs."</verse>
				<verse number="12">Sakato el-mejtem3in kellon w-tsamma3o la-Barnaba w-Boulos lamma khabbarouwon 3an el-3ajeyeb yalle 3emela ALLAH 3ala 2ideyon eddem el-mish Yahoud.</verse>
				<verse number="13">Min ba3d ma khallaso kalemon, 2al Ya3koub: "sma3oule, ya ekhwe:</verse>
				<verse number="14">khabbarkon Sem3an keef htamm ALLAH bel-awwal enno yekhod min bayn el-oumam sha3b 3a-esmo.</verse>
				<verse number="15">W-hayda biwefi2 kalem el-anbiya bel-ketob el-m2addase:</verse>
				<verse number="16">"ra7 erja3 ba3den, w-3ammir khaymet Daoud el-mhaddame: salli7 shou be2e minna w-2awwema</verse>
				<verse number="17">ta-yfattsho be2e el-nes 3an el-RAB w-yfattsho 3anno kamen kell el-shou3oub yalle bye7emlo esme. Hayda yalle bi2oulo el-RAB yalle 3eml kell hal-shi,</verse>
				<verse number="18">w-khalleh ma3rouf min zamen."</verse>
				<verse number="19">Kermel hek bshouf enno ma nta'2el 3ala yalle rej3o la-ALLAH w-henne mish Yahoud,</verse>
				<verse number="20">w-nekteblon enno ma ya3emlo zabeye7 el-asnam el-nejse w-ma yezno w-ma yeklo 7ayawenet makhnou2a wala-dammon.</verse>
				<verse number="21">Li2anno shari3et Moussa min zamen btet3allam bi-kell madine w-bye2rouwa kell sabt bel-majeme3."</verse>
				<verse number="22">W-ettafa2o el-rousl wel-shyoukh wel-knise kella 3ala ikhtiyar rejjelen minnon ta-yeb3atouwon 3a-Antakya ma3 Barnaba w-Boulos. Khtaro Yahouza yalle esmo Barsaba, w-Sila, w-ken elon 2imeton bayn el-ekhwe,</verse>
				<verse number="23">w-sallamouwon hal-risele: "min ekhwetkon el-rousl wel-shyoukh lal-ekhwe yalle keno mish Yahoud w-rej3o la-ALLAH bi-Antakya w-Souriya w-Kilikya, ALLAH ma3kon:</verse>
				<verse number="24">sme3na enno fi nes ejo la-3andkon bidoun ma netlob minnon, za3ajoukon w-za3za3o afkarkon.</verse>
				<verse number="25">Kermel hek ettafa2na nekhtar rejjelen neb3atelkon yehon ma3 el-7abiben Barnaba w-Boulos,</verse>
				<verse number="26">rejjelen karraso 7ayeton la-khedmet RABNA YASOU3 el-MASI7.</verse>
				<verse number="27">Ba3atnehon w-henne Yahouza w-Sila ta-y2ouloulkon wejj-la-wejj yalle 3am nektebelkon yeh.</verse>
				<verse number="28">Wel-ROU7 el-2ODOS w-ne7na 2arrarna enno ma n7ammelkon 7eml t2il ella yalle la-bodd minno, w-houe</verse>
				<verse number="29">enno ma ta3emlo zabeye7 el-asnam el-nejse w-ma tezno w-ma teklo 7ayawenet makhnou2a wala-dammon. W-eza ntabahto w-7arasto 7alkon min hal-shi, bitkouno 3am ta3emlo mni7. W-ALLAH bikoun ma3kon."</verse>
				<verse number="30">Fallo w-nezlo 3ala Antakya, w-ba3ato wara jame3et el-mou2minin w-sallamouwon el-risele.</verse>
				<verse number="31">W-lamma 2eryouwa fer7o ktir bi-yalle eja fiya min teshji3.</verse>
				<verse number="32">W-Yahouza w-Sila, yalle keno henne kamen anbiya, 2alo wa3za tawile shajja3o fiya el-ekhwe.</verse>
				<verse number="33">Min ba3d ma be2yo wa2et bi-Antakya, tarakouwon el-ekhwe bi-salem w-tarakouwon yrou7o la-3and yalle ba3atouwon.</verse>
				<verse number="34">Bass Sila shef enno lezim yeb2a honik, fa-reje3 Yahouza wa7do.</verse>
				<verse number="35">W-2a3ado Boulos w-Barnaba bi-Antakya, y3allmo w-ybashro bi-kalem el-RAB w-ma3on ktar ghayron.</verse>
				<verse number="36">Min ba3d kamm yawm, 2al Boulos la-Barnaba: "ta3a nerja3 ta-netfa2ad el-ekhwe bi-kell madine basharna fiya bi-kalem el-RAB, w-nettamman 3annon."</verse>
				<verse number="37">W-Barnaba ken 7abeb enno yrefe2on You7anna el-moula2ab bi-Mercos,</verse>
				<verse number="38">bass Boulos ma ken baddo yref2ouh el-ashkhas yalle tarakouwon bi-Bamfilya w-ma sherakouwon bel-khedme.</verse>
				<verse number="39">Se3eta khtalafo w-ba3den ftara2o. Akhad Barnaba Mercos w-sefaro bel-ba7r 3ala 2obros.</verse>
				<verse number="40">W-Boulos, na'2a Sila ta-ykoun ma3o w-toli3 min Antakya, min ba3d ma sallamouh el-ekhwe la-ne3met el-RAB.</verse>
				<verse number="41">2ata3 Souriya w-Kilikya houe w-3am bi2awwe imen el-kaneyes.</verse>
			</chapter>
			<chapter number="16">
				<verse number="1">W-wossil Boulos 3ala Darba w-Listra. W-ken fi bi-Listra telmiz esmo Timothawos, emmo Yahoudiye mou2mine w-bayyo Younene.</verse>
				<verse number="2">W-keno el-ekhwe bi-Listra w-Aykounya m2addrino ktir.</verse>
				<verse number="3">W-arad Boulos enno yekhdo ma3o, fa-khatano li2anno kell el-Yahoud honik keno ya3erfo enno bayyo Younene.</verse>
				<verse number="4">W-lamma keno yemer2o bel-moudon, keno ywasslo lal-mou2minin honik wassaya el-rousl wel-shyoukh bi-Ourashalim w-ywassouwon enno ytabb2ouwa</verse>
				<verse number="5">w-kenit el-kaneyes 3am tenma bel-imen w-3am yzeed 3adada yawm ba3d yawm.</verse>
				<verse number="6">2ata3o manate2 Firijiyya w-Ghalatya, li2anno el-ROU7 el-2ODOS mana3on min el-tebshir bi-kalem ALLAH bi-Ãsia.</verse>
				<verse number="7">Lamma 2arrabo min Misiyya jarrabo yfouto 3a-Bithiniyya, bass ROU7 YASOU3 ma sama7lon.</verse>
				<verse number="8">Kermel hek 2ata3o Misiyya w-nezlo 3ala Tarwas.</verse>
				<verse number="9">W-bel-leyl shef Boulos rou2ya, rejjel Makdoune we2if 3am yetrajjeh w-y2ello: "ta3a la-3anna 3a-Makdouniyye w-se3edna!"</verse>
				<verse number="10">W-lamma shef Boulos hal-rou2ya, 2arrarna nsefir deghre 3a-Makdouniyye, li2anno kenna m2akkadin enno ALLAH baddo yena nbashir honik.</verse>
				<verse number="11">Rkebna el-safine min Tarwas ray7in sawb Samoutrakya, w-tene yawm re7na 3a-Neyapolis</verse>
				<verse number="12">w-min honik 3a-Filippi w-hiye akbar madine bi-wileyet Makdouniyye, w-mosta3mara Roumaniyye, w-b2ina kamm yawm fiya.</verse>
				<verse number="13">W-nhar el-sabt tlo3na min el-madine 3ala 7affit el-nahr, metwa2'3in enno nle2e honik matra7 Yahoude ta-nsalle. 2a3adna ne7ke ma3 el-neswen el-mejtem3in honik.</verse>
				<verse number="14">W-ken fi bayneton mara 3am tesma3elna esma Lidya min madinet Thiyatira, bitbee3 el-ourjouwen w-bte3bad ALLAH. W-fata7 ALLAH 2alba la-tesma3 la-kalem Boulos.</verse>
				<verse number="15">W-lamma t3ammadet hiye w-ahl beyta, 2aletelna hiye w-3am tetrajjena: "ta3o 3a-beyte, w-b2ou fih eza kento bte3tebroune mou2mine bel-RAB." Se3eta jabaretna ne2bal 3azeemeta.</verse>
				<verse number="16">W-fi marra kenna ray7in 3al-sala, lta2eyna bi-khadme fiya rou7 3arafe, w-kenit 3am terba7 min hal-shi ktir masare w-ta3tiyon la-asyeda.</verse>
				<verse number="17">W-le7'2et Boulos w-le7'2etna, hiye w-3am tesrokh: "hal-rjel kheddem ALLAH, 3am bibashroukon bi-tari2 el-khalãs!"</verse>
				<verse number="18">W-tkarrar hal-shi 3eddit iyem la-7add ma 3assab Boulos, w-ltafat sawba w-2al lal-rou7: "be2emrak bi-esm YASOU3 el-MASI7 enno tedhar minna." W-dahar minna bi-se3et el-se3a.</verse>
				<verse number="19">W-lamma shefo rou2ase2a enno da3 2amalon min kasb el-masare, kamasho Boulos w-Sila w-jarrouwon 3ala se7it el-madine 3end el-2oudat,</verse>
				<verse number="20">w-2addamouwon lal-7ekkem w-2alo: "hal-rejjelen 3am yezra3o el-fawda bi-madinetna, w-henne Yahoud</verse>
				<verse number="21">3am bibashro bi-ta3alim ma mne2dar ne2bala aw nemshe fiya li2anno ne7na Roumaniyyin."</verse>
				<verse number="22">W-hejo el-nes 3leyon, w-khazza2o el-7ekkem tyeb Boulos w-Sila w-2amaro enno yenjalado.</verse>
				<verse number="23">Jaladouwon ktir w-7attouwon bel-7abs, w-wasso el-sejjen bi-enno yshaddid el-7irase 3leyon.</verse>
				<verse number="24">W-lamma wosslit hal-wassiye lal-sejjen, 7atton bel-7abs jouwwa jouwwa, w-7att ejreyon bi-2alib min khashab ta-ma yeherbo.</verse>
				<verse number="25">W-bi-noss el-leyl keno Boulos w-Sila 3am bisallo w-ysabb7o ALLAH, wel-m7abees 3am yesma3o,</verse>
				<verse number="26">sar fi faj2a zelzel kbir hazz kell el-7abs, w-nfata7et el-bweb kella, w-nfakket jnazeer el-m7abees kellon.</verse>
				<verse number="27">We3e el-sejjen min nawmo, w-shef bweb el-7abs maftou7a, fakkar enno el-m7abees harabo. Akhad seyfo ta-ye2tol 7alo,</verse>
				<verse number="28">nedeh Boulos bi-sawt 3ale, 2allo: "ou3a te2ze 7alak. Ne7na hon kellna!"</verse>
				<verse number="29">W-talab el-sejjen daw w-fet la-jouwwet el-7abs w-raka3 3ala ejren Boulos w-Sila houe w-3am yerjof.</verse>
				<verse number="30">Min ba3da talla3on w-2al: "ya sayyide, shou lezim a3mil ta-le2e el-khalãs?"</verse>
				<verse number="31">2aloulo: "2ãmen bel-RAB YASOU3 bitle2e el-khalãs enta w-ahl beytak."</verse>
				<verse number="32">W-basharouh houe w-kell ahl beyto bi-kalem el-RAB.</verse>
				<verse number="33">W-akhadon bi-haydik el-se3a min el-leyl w-ghassal jrou7on w-t3ammad houe w-kell ahl beyto.</verse>
				<verse number="34">Min ba3da 3azamon 3ala beyto w-ta3mehon. W-fer7 houe w-ahl beyto, li2anno 2ãman bi-ALLAH.</verse>
				<verse number="35">W-lamma toli3 el-daw ba3ato el-7ekkem 7aras ta-y2oulo lal-sejjen: "flot el-rejjelen!"</verse>
				<verse number="36">W-na2al el-sejjen hal-kalem la-Boulos, 2al: "2amaro el-7ekkem bi-enno yefeltoukon, dharo w-rou7o bi-salem!"</verse>
				<verse number="37">2al Boulos lal-7aras: "jaladouna eddem el-kell bidoun mou7ekame, w-ne7na Roumaniyyin, w-7attouna bel-7abs, w-henne halla2 baddon ydahhrouna bel-serr. La2, badde yejo el-7ekkem bi-zeton w-ydahhrouna."</verse>
				<verse number="38">Na2alo el-7aras hal-kalem lal-7ekkem. W-lamma 3erfo enno Boulos w-Sila Roumaniyyin khafo.</verse>
				<verse number="39">W-ejo la-3andon ta-ye3tezro, min ba3da talla3ouwon w-talabo minnon yfello min el-madine.</verse>
				<verse number="40">W-lamma daharo min el-7abs ra7o 3ala beyt Lidya, w-shefo el-ekhwe w-shajja3ouwon, w-min ba3da fallo.</verse>
			</chapter>
			<chapter number="17">
				<verse number="1">Mara2o 3ala Amfipolis w-Apolonya w-woslo 3ala Tasalouniki, w-ken fiya majma3 lal-Yahoud.</verse>
				<verse number="2">Fet Boulos 3al-majma3 metl el-3ade, w-jedalon tlet sboute, 3a-ases el-ketob el-m2addase,</verse>
				<verse number="3">sar yeshra7a w-ybayyenlon keef ken lezim el-MASI7 yet2allam w-y2oum min el-mawt, 2al: "YASOU3 yalle 3am basherkon fih houe el-MASI7."</verse>
				<verse number="4">2tana3 kamm wa7ad minnon w-saro ma3 Boulos w-Sila, w-ma3on ktar min el-Youneniyyin yalle bye3bado ALLAH, w-3adad kbir min el-sayyidet el-fadilet.</verse>
				<verse number="5">Mele el-7asad 2loub el-Yahoud, w-jama3o rjel ashrar w-d3af 7ammaso el-nes w-zara3o el-fawda bel-madine. Min ba3da ejo 3ala beyt Yasoun ta-yetolbo Boulos w-Sila ta-ysalmouwon lal-sha3b el-mjamma3.</verse>
				<verse number="6">Ma le2ouwon. Akhado Yasoun w-ba3d el-ekhwe la-7ekkem el-madine henne w-3am yeserkho: "Hal-ashkhas yalle 3emlo fetne wayn ma ken henne halla2 hon</verse>
				<verse number="7">bi-diyafet Yasoun, w-kellon 3am ykhelfo 2awemer el-2aysar, w-3am y2oulo: "fi malik tene esmo YASOU3."</verse>
				<verse number="8">Stafazzo bi-hal-kalem kell el-sha3b wel-7ekkem.</verse>
				<verse number="9">W-talabo min Yasoun wel-be2yin daribe, dafa3ouha w-min ba3da falatouwon.</verse>
				<verse number="10">W-bel-leyl el-ekhwe ba3ato bi-ser3a Boulos w-Sila 3ala Birya, w-lamma woslo la-3andon, feto 3a-majma3 el-Yahoud.</verse>
				<verse number="11">W-keno hal-ashkhas metsem7in aktar min yalle bi-Tasalouniki, sem3o la-kalem ALLAH bi-raghbe 2awiye, w-saro yef7aso el-ketob el-m2addase kell yawm ta-yshoufo eza ta3alim Boulos w-Sila sa7i7a.</verse>
				<verse number="12">W-2ãman ktar minnon, w-2ãman min el-Youneniyyin neswen sharifet w-3adad kbir min el rjel.</verse>
				<verse number="13">W-lamma 3erfo el-Yahoud bi-Tasalouniki enno Boulos 3am ybasher bi-kalem ALLAH bi-Birya, ejo la-honik w-saro y7arrdo el-nes w-yestafezzouwon.</verse>
				<verse number="14">Se3eta talabo el-ekhwe deghre min Boulos yrou7 bi-ittijeh el-ba7r, w-be2yo Sila w-Timothawos wa2et tawil bi-Birya.</verse>
				<verse number="15">W-bennesbe la-yalle refa2o Boulos, wassalouh 3a-Atina, w-henne rej3o li2anno Boulos wassa Sila w-Timothawos enno yel7a2ouh bi-asra3 wa2et moumkin.</verse>
				<verse number="16">W-lamma ken Boulos bi-Atina natir Sila w-Timothawos, 3assab lamma shef el-madine melyene bel-asnam.</verse>
				<verse number="17">W-sar yne2ish el-Yahoud wel-met3abdin la-ALLAH bel-majma3, w-yalle byelta2a fiyon kell yawm bi-se7it el-madine.</verse>
				<verse number="18">W-keno el-falesfe el-Abikoriyyin wel-Riwakiyyin 3am yjedlouh, w-2alo: "shou baddo hal-therthar y2ellna?" W-fi minnon 2alo: "3am bibasher bi-2ãliha gharibe", li2anno Boulos ken 3am bibasher bi-YASOU3 wel-2iyeme.</verse>
				<verse number="19">W-akhado Boulos 3ala majles el-madine bi-Aryoupagos w-2aloulo: "badna na3rif 3an hal-mazhab el-jdid yalle 3am bitbasher fih,</verse>
				<verse number="20">li2anno ta3alimo gharibe, awwal marra mnesma3a, w-min7ebb na3ref shou bte3ne."</verse>
				<verse number="21">W-keno kell el-Atiniyyin wel-ajeneb el-3ayshin bayneton y7ebbo bi-aw2at faraghon ye7ko aw yesma3o el-akhbar el-jdide.</verse>
				<verse number="22">W-we2f Boulos bi-noss el-majles w-2al: "ya ahl Atina! Ana sheyif enno ento aktar nes bikhafo w-bye3bado el-ãliha.</verse>
				<verse number="23">Li2anno ana w-3am bebrom bi-madinetkon w-3am bittalla3 3ala ma3ebedkon l2it mazba7 maktoub 3le: lal-ileh el-majhoul. Hayda yalle 3am te3badouh w-ma bta3erfouh houe yalle 3am basherkon fih.</verse>
				<verse number="24">Houe ALLAH khale2 el-kawn w-kell shi fi, w-houe RAB el-sama wel-ard ma byeskon bi-ma3ebed 3ammareta 2iden el-bashar,</verse>
				<verse number="25">W-ma btekhedmo 2iden bashariyye, metl shi wa7ad me7tej la-shi, li2anno houe yalle bya3te kell el-bashar el-7ayet w-nasmet el-7ayet w-kell shi.</verse>
				<verse number="26">Khala2 kell el-bashar min 2asl wa7ad, w-khallehon yesekno 3ala wejj el-ard kella, w-7addadlon el-wa2et wel-maken yalle lezim yesekno fih,</verse>
				<verse number="27">7atta yfattsho 3anno barke bi7esso bi-woujoudo w-bile2ouh, w-houe 2aslan mish b3id 3an kell wa7ad minna.</verse>
				<verse number="28">Ne7na bi-wasteto min3ish w-mnet7arrak w-mnenwejid. W-ne7na kamen wledo, metl ma 2al she3ir min shou3ara2kon.</verse>
				<verse number="29">W-ma zel ne7na wled ALLAH, ma lezim nfakkir enno ALLAH houe shakl 3emlo el-2ensen min dahab aw fodda aw 7ajar bi-fanno w-shatarto.</verse>
				<verse number="30">W-eza ken ALLAH ghadd nazaro 3an jahlna bel-made, houe halla2 3am yed3e el-nes kellon wayn ma keno lal-tawbe,</verse>
				<verse number="31">li2anno 7addad el-nhar yalle 3a7 ydeen fih el-3alam kello bel-3adl bi-wastet rejjel khtaro, w-barhan la-kell el-nes enno houe khtaro lamma 2awwamo min el-mawt!"</verse>
				<verse number="32">W-lamma sem3ouh 3am yezkor 2iyemet el-mawta etda77ako 3le, w-2aloulo: "mneb2a mnesma3 minnak 3an hal-shi marra tenye."</verse>
				<verse number="33">Se3eta fall Boulos min bayneton,</verse>
				<verse number="34">bass fi minnon saro ma3o w-2ãmano, w-minnon Diyonisyos el-Aryopagi, wa7ad min majles el-madine, w-mara esma Damaris w-ghayron.</verse>
			</chapter>
			<chapter number="18">
				<verse number="1">Min ba3da tarak Boulos Atina w-eja 3ala Korentos.</verse>
				<verse number="2">Le2a Yahoude min ahl el-Bount esmo Akila eja mish min zamen min Italya houe w-marto Preskilla, li2anno el-2aysar Klodyos 2amar kell el-Yahoud yfello min Roma. Fa-eja Boulos la-3andon,</verse>
				<verse number="3">w-sar yeshteghil 3endon, li2anno ken yeshteghil shaghleton, w-hiye sina3et el-khiyam.</verse>
				<verse number="4">W-ken bi-kell sabt yjedel el-Yahoud wel-Youneniyyin bel-majma3 ta-yjarrib ye2na3on.</verse>
				<verse number="5">W-lamma woslo Sila w-Timothawos min Makdouniyye, sar kell hamm Boulos el-tebshir bi-kelmet ALLAH, w-ken 3am yesh'had eddem el-Yahoud bi-enno YASOU3 houe el-MASI7.</verse>
				<verse number="6">Bass keno y3ardouh w-ysebbouh. Fa-nafad tyebo w-2allon: "dammkon 3ala raskon, ana bari2 minkon. Ra7 rou7 min liom w-raye7 la-3and ghayrkon min el-shou3oub."</verse>
				<verse number="7">W-nta2al min honik 3a-beyt 7add el-majma3 seken fih rejjel mish Yahoude bye3bad ALLAH esmo Tityos Yostos.</verse>
				<verse number="8">W-2ãman Krisbos ra2is el-majma3 bel-RAB, houe w-kell ahl beyto. W-keno ktar min ahl Korentos 3am yesma3o kalem Boulos, w-y2ãmno w-yet3ammado.</verse>
				<verse number="9">W-2al el-RAB la-Boulos bel-leyl bi-rou2ya: "ma tkhaf! 7ki w-ma teskot,</verse>
				<verse number="10">ana ma3ak, w-ma 7ada bye2zik. 3ende sha3b kbir bi-hal-madine."</verse>
				<verse number="11">Be2e honik sene w-sitt tesh'hor y3allim el-nes kalem ALLAH.</verse>
				<verse number="12">W-lamma sar Galyon 7akem 3ala Akha2ya, tjamma3o el-Yahoud kellon w-hajamo 3ala Boulos w-akhadouh 3al-ma7kame,</verse>
				<verse number="13">w-2alo: "hal-rejjel 3am bijarrib ye2na3 el-nes enno ye3bado ALLAH 3ibede bitkhelif el-shari3a."</verse>
				<verse number="14">W-ken Boulos baddo ye7ke, bass Galyon 2al lal-Yahoud: "ya Yahoud: law ken el-mawdou3 fiyo jarime aw jineye, kent sme3t shakwekon metl ma el-7a2 bi2oul.</verse>
				<verse number="15">Bass bi-ma enno el-mawdou3 houe jidel bel-alfaz wel-aseme w-bi-shari3etkon, dabbro ento hal-shi, li2anno ma badde koun 2ãde 3an hal-shaghle."</verse>
				<verse number="16">W-sha7aton min el-ma7kame.</verse>
				<verse number="17">Se3eta kamasho kellon Sostanis ra2is el-majma3 w-darabouh eddem el-ma7kame, w-Galyon ma htamm.</verse>
				<verse number="18">W-be2e Boulos fatra bi-Korentos, w-ba3den wadda3 el-ekhwe w-sefar bel-ba7r 3ala Souriya, w-ma3o Preskilla w-Akilla, w-7ala2 raso bi-Kankhariyya li2anno ken 3endo nedr.</verse>
				<verse number="19">W-lamma woslo 3a-Afasos, ftara2 3annon w-fet 3al-majma3 ta-yjedel el-Yahoud.</verse>
				<verse number="20">W-talabo minno enno ydall ma3on aktar bass 3tazar,</verse>
				<verse number="21">w-2allon lamma wadda3on: "ra7 erja3 la-3andkon eza ALLAH rad." W-sefar bel-ba7r min Afasos,</verse>
				<verse number="22">w-nezl bi-Kaysariyya, w-minna toli3 3ala Ourashalim w-sallam 3al-knise, w-ba3den nezl 3a-Antakya.</verse>
				<verse number="23">Min ba3d ma 2a3ad fiya shwey, toli3 w-meshe bi-Ghalatya w-Firijiyya houe w-3am yshajji3 el-tlemiz.</verse>
				<verse number="24">W-eja 3a-Afasos Yahoude esmo Apolos, min ahl el-Eskandariyya, msa'2af, bya3rif yeshra7 el-ketob el-m2addase.</verse>
				<verse number="25">T3allam ta3alim el-RAB, fa-t7ammas w-sar ye7ke bi-7ames w-y3allim ta3lim mazbout bi-khsous YASOU3. Ma3 enno ma ken ya3rif ella ma3moudiyyet You7anna.</verse>
				<verse number="26">W-lamma ballash ye7ke bi-jer2a bel-majma3, sem3ouh Preskilla w-Akilla, akhadouh 3ala beyton w-shara7oulo ta3lim ALLAH shar7 da2i2.</verse>
				<verse number="27">Min ba3da 2arrar ysefir 3a-Akha2ya, w-shajja3ouh el-ekhwe w-katabo risele lal-tlemiz honik 7atta yesta2eblouh mni7. W-lamma wossil 3a-Akha2ya se3ad bi-ne3met ALLAH el-mou2minin ktir,</verse>
				<verse number="28">li2anno ken bi-2ouwwet 7ejajo 3am bisakkit el-Yahoud eddem el-kell w-ybarhenlon min el-ketob el-m2addase enno YASOU3 houe el-MASI7.</verse>
			</chapter>
			<chapter number="19">
				<verse number="1">W-lamma ken Apolos bi-Korentos, wossil Boulos 3a-Afasos, min ba3d ma 2ata3 noss el-bled, w-le2a fiya shweyit tlemiz.</verse>
				<verse number="2">Sa2alon: "akhadto el-ROU7 el-2ODOS lamma 2ãmanto?" 2alo: "la2, w-ma sme3na 7atta bi-woujoud el-ROU7 el-2ODOS."</verse>
				<verse number="3">2al Boulos: "ayya ma3moudiyye t3ammadto?" 2alo: "ma3moudiyyet You7anna."</verse>
				<verse number="4">2allon Boulos: "3ammad You7anna ma3moudiyyet el-tawbe, da3a el-nes lal-imen bi-yalle byeje min ba3do, ye3ne YASOU3."</verse>
				<verse number="5">W-lamma sem3o hal-kalem, t3ammado bi-esm el-RAB YASOU3.</verse>
				<verse number="6">7att Boulos 2idey 3leyon, w-nezl 3leyon el-ROU7 el-2ODOS w-saro ye7ko bi-loughat ghayr lougheton w-yetnabbo.</verse>
				<verse number="7">W-keno shi tna3shar rejjel.</verse>
				<verse number="8">W-fet Boulos 3al-majma3 w-sar ye7ke bi-jer2a 3an malakout ALLAH meddit tlet tesh'hor, yjedil el-mawjoudin w-yjarrib ye2na3on</verse>
				<verse number="9">fi minnon ma 2tana3o w-rafado enno y2ãmno 7atta enno saro ye7ko bel-3atel 3an ta3lim el-RAB 3end el-jame3a kella. W-tarakon Boulos w-akhad el-tlemiz 3a-janab w-sar ye7ke ma3on kell yawm bi-madraset Tirannos.</verse>
				<verse number="10">W-be2e hek meddit senteyn, 7atta sem3o kell sekken Ãsia min Yahoud w-Youneniyyin kalem el-RAB.</verse>
				<verse number="11">W-ken ALLAH 3am ya3mil 3ala 2id Boulos 3ajeyeb 3azeeme,</verse>
				<verse number="12">7atta saro el-nes yekhdo la-mardahon kell shi lamas jesmo metl ma7arim aw mrawil, w-keno yenshafo, w-tedhar minnon el-arwe7 el-sherreera.</verse>
				<verse number="13">W-jarrab kamm wa7ad min el-Yahoud el-metna'2lin yalle 3am yesh7ato el-arwe7 el-sherreera ennon yestakhedmo esm el-RAB YASOU3, w-keno y2oulo lal-arwe7 el-sherreera: "be2emrik bi-esm YASOU3 yalle 3am bibasher fih Boulos."</verse>
				<verse number="14">W-ken fi la-wa7ad min rou2asa kahanet el-Yahoud, w-esmo Sakawa, sab3 wled bya3emlo hal-shaghle.</verse>
				<verse number="15">Jewabon el-rou7 el-sherreer: "Ana ba3rif YASOU3, w-ba3rif Boulos. Bass ento meen bitkouno?"</verse>
				<verse number="16">W-hajam 3leyon el-rejjel yalle fiyo el-ROU7 el-sherreera w-edr 3leyon kellon w-ghalabon, fa-harabo min el-beyt 3eryenin mjarra7in.</verse>
				<verse number="17">W-sem3o ahl Afasos kellon, min Yahoud w-Youneniyyin, bi-yalle sar, w-khafo ktir. W-t3azzam esm el-RAB YASOU3.</verse>
				<verse number="18">W-ejo ktar min el-mou2minin ta-ye3terfo w-y2erro bi-yalle 3am ya3emlouh min a3mel el-se7r.</verse>
				<verse number="19">W-jama3 ktir min el-mousha3wizin ketebon w-7ara2ouwa eddem 3youn el-nes kellon. W-7asabo taman hal-ketob, w-toli3 khamseen alf 2ot3a min el-fodda.</verse>
				<verse number="20">W-hek ken kalem el-RAB 3am yenteshir w-ye2wa bel-nfous.</verse>
				<verse number="21">Min ba3d hal-a7deth 2arrar Boulos enno yemro2 bi-Makdouniyye w-Akha2ya, houe w-bi-tari2o 3a-Ourashalim, w-2al: "min ba3d ma e2'3od hon, lezim rou7 3a-Roma kamen."</verse>
				<verse number="22">W-ba3at 3a-Makdouniyye tnen min yalle bise3douh w-henne Timothawos w-Arestos. Bass houe, t2akhkhar medde bi-Ãsia.</verse>
				<verse number="23">W-sar bi-haydak el-wa2et fetne kbire hadafa ta3lim el-RAB,</verse>
				<verse number="24">li2anno sayegh esmo Dimetriyos ken 3am ya3mil hayekel min fodda bitmathel haykal el-ãliha Artamis, w-keno yalle 3am ya3emlouwon 3am yerba7o min hal-shi masare ktir.</verse>
				<verse number="25">Jama3on kellon w-2allon: "bta3erfo, ya ekhwe, hal-sina3a khalletna nkoun ghaneya w-n3ish ktir mni7.</verse>
				<verse number="26">W-ento shefto w-sme3to kif anna3 hayda el-esmo Boulos w-sa7ar ktir min el-nes hon bi-Afasos w-bi-ktir min manate2 Ãsia w-2allon enno el-ãliha yalle bta3mela el-2iden hiye mish ãliha.</verse>
				<verse number="27">W-hayda khatar bikhalliyon yestakheffo bi-sina3etna, w-kamen bikhalliyon ye7te2ro hal-ãliha el-3azeeme Artamis w-bihadded 3azameta enno tenhãr, w-hiye yalle bye3bada kell el-nes bi-Ãsia w-bel-3alam kello!"</verse>
				<verse number="28">W-lamma sem3o el-mawjoudin hal-7ake ghodbo ktir w-saro yeserkho: "el-3azame la-Artamis, Ilehet Afasos!"</verse>
				<verse number="29">W-sar fi fawda bel-madine kella. W-hajamo fard marra 3ala Gayos w-Arestarkhos, w-henne Makdouniyyin biref2o Boulos bi-safaro, w-jarrouwon 3ala mal3ab el-madine.</verse>
				<verse number="30">W-arad Boulos enno ywejih el-nes, bass mana3ouh el-tlemiz.</verse>
				<verse number="31">W-rou2asa Ãsia, w-keno asdika2o, ba3atoulo nes yetrajjouh enno ma yet3arrad la-khatar el-raw7a 3al-mal3ab.</verse>
				<verse number="32">W-sar fi ktir fawda, w-keno fi nes 3am ynedo bi-shi, w-nes ghayron 3am binedo bi-shi tene, w-aktaron mish 3arfin leysh jtama3o.</verse>
				<verse number="33">Wel-Yahoud talabo min Eskandar yetdakhkhal, fa-3eml ishara bi-2ido enno baddo ye7ke el-sha3b.</verse>
				<verse number="34">W-lamma 3erfouh enno Yahoude saro ysarrkho bi-sawt wa7ad shi se3ten: "el-3azame la-Artamis, Ilehet Afasos!"</verse>
				<verse number="35">Min ba3da edr moustashar 7akem el-madine yrawwe2 el-nes lamma 2allon: "Ya ahl Afasos! Ma 7ada byejhal enno madinet Afasos bte7ros haykal Artamis el-3azeeme wel-sanam yalle habat min el-sama.</verse>
				<verse number="36">Ma fi khilef bi-hal-shi, kermel hek lezim trou2o w-ma tetsarra3o.</verse>
				<verse number="37">Jebto hal-rejjelen, w-ma 7ada minnon ntahak 7ermit Artamis Ilehetna aw jaddaf 3leya.</verse>
				<verse number="38">W-eza ken la-Dimetriyos w-ahl sina3to shakwa 3ala 7ada, fi 2oudat w-7ekkem khalliyon yrou7o la-3andon.</verse>
				<verse number="39">W-eza ken elkon da3wa tenye, fa-el-7ekm fiya bikoun bi-jalse 2anouniyye,</verse>
				<verse number="40">ta-ma yettehmouna enno 3am na3mil fetne min yalle sar liom. Kermel hek ma 3anna 3ezr eza tjamma3na hon."</verse>
				<verse number="41">W-min ba3d ma 2al hal-7ake fallal el-nes.</verse>
			</chapter>
			<chapter number="20">
				<verse number="1">W-lamma re2o el-nes bi-Afasos ba3at Boulos wara el-tlemiz, w-wadda3on bi-kelmet teshji3 w-sefar 3ala Makdouniyye.</verse>
				<verse number="2">W-meshe bi-haydik el-manta2a houe w-3am yshajji3 bi-kalemo ktar min jame3et el-mou2minin. Min ba3da eja 3al-Younen.</verse>
				<verse number="3">W-be2e honik tlet tesh'hor. W-lamma ken 3am bi7addir 7alo ta-ysefir bel-ba7r 3ala Souriya, t2ãmaro el-Yahoud la-2atlo, fa-2arrar enno yerja3 min-tari2 Makdouniyye.</verse>
				<verse number="4">W-refa2ouh Soubattaros 2eben Berros min ahl Birya w-Arastarkhos w-Sakondos min ahl Tasalouniki, w-Gayos min ahl Darba, w-Timothawos w-Tikhikos w-Torofimos.</verse>
				<verse number="5">W-saba2ouna 3a-Tarwas w-natarouna honik.</verse>
				<verse number="6">Bass ne7na sefarna bel-ba7r min Filippi ba3d 3id el-Fateer, w-l7e2nehon min ba3d khams tiyem 3ala Tarwas, w-b2ina fiya sab3 tiyem.</verse>
				<verse number="7">W-yawm el-a7ad jtama3na ta-ne7tefil bi-3asha el-RAB, w-sar Boulos you3az el-mawjoudin. W-tawwal bel-7ake la-noss el-leyl, li2anno ken baddo ysefir tene yawm.</verse>
				<verse number="8">W-ken fi bel-gherfe el-fo2 yalle jtama3na fiya 2nadil ktire.</verse>
				<verse number="9">W-ken fi sabe esmo Aftikhos 2e3id 3al-shebbek. Ne3s, w-ken Boulos 3am yestarsel bel-7ake, w-ghefe Aftikhos, fa-wa2a3 min el-tabe2 el-telit la-ta7t w-7emlouh mayyit.</verse>
				<verse number="10">Nezl Boulos w-2arrab minno w-ghamaro, w-2al: "ma tkhafo, ba3do 3ayish."</verse>
				<verse number="11">W-toli3 3al-gherfe el-fo2 w-sha2af el-khebz w-akal. W-7ekehon ktir lal-sobo7 w-fall.</verse>
				<verse number="12">W-jebo el-sabe w-ken 3ayish, w-t3azzo ktir fih.</verse>
				<verse number="13">W-ne7na ro7na 3al-safine, w-tlo3na 3a-Assous ta-nekhod Boulos ma3na min honik metl ma talab minna, li2anno ken baddo ysefir la-honik bel-barr.</verse>
				<verse number="14">W-lamma le7e2na 3ala Assous, talla3neh 3al-safine w-jebneh 3a-Mitilina.</verse>
				<verse number="15">W-min honik sefarna bel-ba7r bel-yawm el-tene, w-wsolna eddem Khiyos. W-mshina bel-yawm el-telit 7add Samous, min ba3da wsolna bel-yawm el-rabe3 3a-Militos</verse>
				<verse number="16">li2anno Boulos 2arrar ne2ta3 Afasos bel-ba7r ta-ma yet2akhkhar bi-Ãsia bi-ma enno ken mesta3jil yousal 3a-Ourashalim bel-yawm el-khamseen.</verse>
				<verse number="17">W-ba3at Boulos min Militos wara shyoukh kniset Afasos.</verse>
				<verse number="18">Lamma ejo la-3ando, 2allon: "bta3erfo keef 3esht ma3kon kell hal-medde yalle b2it fiya baynetkon, min awwal yawm jeet fih 3ala Ãsia.</verse>
				<verse number="19">Kent ekhdom el-RAB bi-kell tawado3 w-bi-ktir min el-dmou3, t7ammalet kell el-mashekil yalle sabbabouha ele 7yal el-Yahoud.</verse>
				<verse number="20">W-ma hamalet shi bifeedkon, kent ou3az, w-3allemkon bel-matare7 el-3amme w-bel-byout.</verse>
				<verse number="21">W-talabet min el-Yahoud wel-Youneniyyin enno yerja3o la-ALLAH w-y2ãmno bi-RABNA YASOU3.</verse>
				<verse number="22">W-ana liom raye7 3a-Ourashalim li2anno el-ROU7 el-2ODOS baddo hek, w-ma ba3rif shou ra7 ysir ma3e honik.</verse>
				<verse number="23">Bass el-ROU7 el-2ODOS ken 3am bi7azzerne bi-kell madine enno el-jnazeer wel-3azebet natretne.</verse>
				<verse number="24">Bass ana ma be7sob enno 7ayete ela 2ime 3ende, ma zelne 3am ba3mel sheghle w-3am kammil el-3amal yalle tsallamto min el-RAB YASOU3, w-3am nede bi-injil ne3met ALLAH.</verse>
				<verse number="25">W-ana ba3rif ennkon ma ra7 tshoufo wejje min ba3d liom, ento yalle mshit baynetkon kellkon 3am bashir bi-malakout ALLAH.</verse>
				<verse number="26">Kermel hek besh'had liom eddemkon enno ana bari2 min dammkon kellkon,</verse>
				<verse number="27">li2anno ma hamalet wejbe enno khabberkon iradet ALLAH kella.</verse>
				<verse number="28">S'haro 3ala 7alkon w-3al-r3iyye yalle 7attkon el-ROU7 el-2ODOS fiya matarne ta-ter3o kniset ALLAH yalle rebe7a bi-dammo.</verse>
				<verse number="29">W-ana ba3rif enno el-dyeb el-khatfe ra7 tfout baynetkon min ba3d ma rou7 w-ma teshfa2 3al-r3iyye,</verse>
				<verse number="30">W-ra7 yeje baynetkon nes bikazzbo ta-ydayy3o el-tlemiz w-ta-yel7a2ouwon.</verse>
				<verse number="31">Ntebho w-tzakkaro enno ana bi-dmou3e nasa7et kell wa7ad minkon, leyl w-nhar, meddit tlet snin.</verse>
				<verse number="32">W-halla2 bsallemkon la-ALLAH w-la-kelmet ne3emto, houe el-edir y2awwikon w-ya3tikon el-werte ma3 kell el-2eddisin.</verse>
				<verse number="33">Ma shtahet wala yawm foddet 7ada aw dahabo aw tyebo,</verse>
				<verse number="34">ento bta3erfo enno bi-2ideyye shtaghalet w-akhadet yalle mne7tajlo ana w-rfe2e.</verse>
				<verse number="35">W-farjeytkon bi-kell shi keef lezim nse3id el-d3af bel-ta3ab wel-3amal, ne7na w-metzakrin kalem el-RAB YASOU3: "el-3ata2 byetberak aktar min el-akhd."</verse>
				<verse number="36">W-lamma khatam Boulos kalemo, raka3 ma3on kellon w-salla.</verse>
				<verse number="37">W-bekyo ktir w-ghamarouh w-bawwasouh.</verse>
				<verse number="38">W-aktar shaghle za33aleton lamma 2allon: "ma ra7 tshoufo wejje min ba3d liom." Min ba3da wadda3ouh w-refa2ouh 3al-safine.</verse>
			</chapter>
			<chapter number="21">
				<verse number="1">Min ba3d ma wadda3nehon, ro7na bel-ba7r sawb Kous, w-bel-yawm el-tene wsolna 3a-Roudos, w-min honik 3a-Batara.</verse>
				<verse number="2">W-l2ina honik safine msefra 3a-Finikya, rkebneha w-mshina,</verse>
				<verse number="3">w-lamma bayyanet 2obros 3leyna tarakneha 3al-shmel, w-re7na sawb Souriya. Nzelna 3a-Sour, 7atta tfadde el-safine 7mouleta.</verse>
				<verse number="4">W-l2ina el-tlemiz honik, w-b2ina 3endon sab3 tiyem. W-keno 3am bi2oulo la-Boulos, bi-wa7e min el-ROU7, enno ma yotla3 3a-Ourashalim.</verse>
				<verse number="5">W-lamma kholis el-wa2et yalle b2ina fih ma3on, falleyna w-mshina bel-tari2, w-meshyo ma3na kellon, neswen w-wled, la-barrat el-madine, ta-ywadd3ouna, w-raka3na 3al-shatt w-sallayna.</verse>
				<verse number="6">Ba3den wadda3na ba3dna, w-tlo3na 3al-safine, w-rej3o henne 3ala byouton.</verse>
				<verse number="7">W-min Sour wsolna bi-ekher el-safra 3ala Batoulamayis, sallamna 3al-ekhwe honik w-b2ina 3endon yawm wa7ad.</verse>
				<verse number="8">W-ro7na tene yawm 3a-Kaysariyya. W-fetna 3a-beyt Filippos el-moubashir w-houe wa7ad min el-sab3a w-nzelna 3endo,</verse>
				<verse number="9">w-ken 3endo arba3 banet 3azara byetnabbo.</verse>
				<verse number="10">Min ba3d 3eddit iyem b2ina fiyon, wossil min el-Yahoudiye nabe esmo Agapos.</verse>
				<verse number="11">Eja la-3anna w-akhad zennar Boulos w-rabat fih ejrey w-2idey w-2al: "bi2oul el-ROU7 el-2ODOS: sa7ib hal-zennar ra7 yrabbtouh el-Yahoud hek bi-Ourashalim w-ysallmouh la-2iden el-wathaniye."</verse>
				<verse number="12">W-lamma sme3na hal-7ake, serna ne7na w-kell el-mawjoudin netrajja Boulos enno ma yotla3 3a-Ourashalim.</verse>
				<verse number="13">Jewabna Boulos: "leysh 3am tebko w-twajj3oule 2albe? Ana mist3edd mish bass lal-jnazeer, mist3edd mout bi-Ourashalim kermel el-RAB YASOU3."</verse>
				<verse number="14">W-lamma ma edrna ne2na3o, sakatna w-2elna: "metl ma baddo el-RAB."</verse>
				<verse number="15">Min ba3d hal-shi bi-iyem 7addarna 7alna lal-safar w-tlo3na 3a-Ourashalim.</verse>
				<verse number="16">W-refa2na kamm wa7ad min el-tlemiz min Kaysariyya, w-nazzalouna bi-beyt Manasoun el-2obrose, w-houe telmiz 2adeem.</verse>
				<verse number="17">W-lamma wsolna 3a-Ourashalim sta2balouna el-ekhwe bi-fara7.</verse>
				<verse number="18">W-fet ma3na Boulos tene yawm la-3and Ya3koub, w-keno el-shyoukh kellon mawjoudin.</verse>
				<verse number="19">Sallam 3leyon Boulos w-khabbaron bel-tefsil kell shi 3emlo ALLAH 3ala 2idey bayn be2e el-shou3oub.</verse>
				<verse number="20">W-lamma sem3ouh, majjado ALLAH w-2alo la-Boulos: "enta sheyif, ya khayyna, keef oulouf min el-Yahoud 2ãmano w-kellon ba3don met3asbin la-shari3et Moussa.</verse>
				<verse number="21">W-henne sem3o ennak 3am bit3allim el-Yahoud el-3ayshin bayn be2e el-shou3oub enno yeterko shari3et Moussa, w-3am twassiyon enno ma yekhetno wledon w-ma yel7a2o ta2aleedna.</verse>
				<verse number="22">Shou lezim na3mil? Li2annon halla2 akid ra7 ya3erfo ennak jeet.</verse>
				<verse number="23">3mol yalle ra7 n2ellak yeh: 3enna arba3 rjel 3endon nedr.</verse>
				<verse number="24">Khedon w-rou7 3al-haykal w-enta sherik ma3on bel-tot'hir w-dfa3 3leyon ta-ye7el2o rason, hek bifakker kell el-sha3b enno yalle sem3ouh 3annak mish sa7i7, w-ennak meshe metlon 7asab shari3et Moussa.</verse>
				<verse number="25">W-bennesbe la-yalle bi2ãmno w-henne mish Yahoud, katabnelon shou ra2eyna, enno ma ya3emlo zabeye7 el-asnam el-nejse w-ma yezno w-ma yeklo 7ayawenet makhnou2a wala-dammon.</verse>
				<verse number="26">Akhad Boulos el-rjel el-arb3a tene yawm, w-ettahhar ma3on w-fet 3al-haykal w-3ayyan el-maw3ad yalle btokhlas fih iyem el-touhour 7atta y2addim fih el-2erben 3an kell wa7ad minnon.</verse>
				<verse number="27">W-lamma kenit ra7 tokhlas iyem el-touhour el-sab3a, shefo el-Yahoud el-Ãsiawiyyin Boulos bel-haykal. Fa-7arrado el-sha3b 3le, w-kamashouh,</verse>
				<verse number="28">W-sarakho: "se3douna, ya wled Isra2il! Hayda houe el-rejjel yalle 3am bi3allim el-nes wayn ma ken ta3lim dodd sha3bna w-dodd shari3etna w-dodd hal-haykal, 7atta enno jeb kamm Younene 3al-haykal, w-dannas hal-matra7 el-m2addas!"</verse>
				<verse number="29">2alo hal-shi li2annon shefo Torofimos el-Afasose ma3 Boulos bel-madine, w-fakkaro enno Boulos jebo 3al-haykal!</verse>
				<verse number="30">W-hejet el-madine kella, w-tjamma3o el-nes 3ala Boulos w-kamashouh w-jarrouh la-barrat el-haykal, w-sakkaro el-bweb deghre.</verse>
				<verse number="31">W-lamma keno 3am bijarrbo ye2etlouh, sem3 ka2ed el-7amiye el-Roumaniyye enno fi fawda bi-kell Ourashalim,</verse>
				<verse number="32">Jeb bi-ser3a jnoud w-debbat w-eja deghre la-3andon. W-lamma shefo el-ka2ed w-jnoudo wa'2afo enno yedorbo Boulos.</verse>
				<verse number="33">2arrab minno el-ka2ed w-kamasho w-2amar bi-enno yenrabat bi-janzeeren. Min ba3da sa2al 3anno ta-ya3rif meen houe w-shou 3eml,</verse>
				<verse number="34">saro minnon y2oulo shi, w-minnon y2oulo shi tene. W-lamma ma edr ma3 kell hal-dajje enno yefham shou sar, 2amar jnoudo bi-ennon yekhdo Boulos 3al-2al3a.</verse>
				<verse number="35">W-lamma woslo 3al-daraj, 7emlouh el-jnoud ta-ma ye2etlo el-sha3b.</verse>
				<verse number="36">Li2annon keno le7'2ino w-3am bisarrkho: "e2telo!"</verse>
				<verse number="37">W-lamma ken Boulos jouwwet el-2al3a, 2al la-ka2ed el-7amiye: "btesma7le 2ellak shi?" 2allo el-ka2ed: "enta bta3rif el-lougha el-Youneniyye?</verse>
				<verse number="38">Fa-ezan enta el-Masre yalle 3eml fetne min medde w-talla3 ma3o arba3-talef rejjel y2etlo bel-sa7ra?"</verse>
				<verse number="39">2allo Boulos: "ana Yahoude w-mouwaten Roumane min Tarsous bi-Kilikya, madine ma3roufe ktir. Bitmanna minnak tesma7le e7ke el-sha3b."</verse>
				<verse number="40">Sama7lo, w-we2f Boulos 3al-daraj w-3eml ishara bi-2ido lal-sha3b. W-lamma sakato, 7ekehon Boulos bel-3ebrane, 2al:</verse>
			</chapter>
			<chapter number="22">
				<verse number="1">"Ya ekhewte w-bayyete, sma3o yalle ra7 2oulo halla2 ta-defi3 3an 7ale!"</verse>
				<verse number="2">W-lamma sem3ouh 3am ye7ke ma3on bel-3ebrane, re2o, w-2allon Boulos:</verse>
				<verse number="3">"ana rejjel Yahoude khle2et bi-Tarsous bi-Kilikya, bass 3esht hon bi-hal-madine w-t3allamit bi-madraset Gamla2il shari3et bayyetna 3al-2ousoul, w-kent ghar 3ala khedmet ALLAH metl ma ento kellkon bitgharo 3leya bi-hal-iyem.</verse>
				<verse number="4">W-edtahadet ta3lim YASOU3 lal-mawt, w-kamasht el-rjel wel-neswen w-zattayton bel-7abs.</verse>
				<verse number="5">W-3an-hayda el-shi byesh'hadle ra2is el-kahane w-shyoukh el-sha3b kellon. Akhadet minnon raseyel la-ekhwetna el-Yahoud bel-Shem, w-ro7et la-honik ta-ekmosh kell yalle bi-2ãmno bi-hayda el-mazhab, w-ekhedon 3a-Ourashalim ta-7esebon.</verse>
				<verse number="6">W-marra ana w-raye7 3al-Shem, shara2 faj2a 3leyye 3al-dohr nour 2awe min el-sama,</verse>
				<verse number="7">wa2a3et 3al-ard, w-sme3t sawt bi2elle: Shawol, Shawol, leysh 3am tedtehedne?</verse>
				<verse number="8">Jewabto: enta meen ya RAB? 2al: ana YASOU3 el-Nassire yalle 3am tedtehdo.</verse>
				<verse number="9">W-keno yalle ma3e 3am bishoufo el-nour w-ma 3am yesma3o sawt el-shakhs yalle 3am ye7kine.</verse>
				<verse number="10">2elt: shou ba3mil, ya RAB? 2alle el-RAB: 2oum w-rou7 3al-Shem, w-honik bi2ouloulak shou lezim ta3mil.</verse>
				<verse number="11">W-kent fa2adet basare min 2ouwwet el-nour, w-akhadoune rfe2e 3al-Shem.</verse>
				<verse number="12">W-ken fi honik rejjel ta2e metmassik bel-shari3a esmo 7ananiyya, w-keno kell el-Yahoud m2addrino ktir bel-Shem.</verse>
				<verse number="13">Eja la-3ande w-2alle: ya khayye Shawol, badde yek terja3 te2sha3. W-sert e2sha3 w-shefto elo bi-se3et el-se3a.</verse>
				<verse number="14">2alle: Ileh bayyetna khtarak ta-ta3rif iradto w-tshouf 2ebno el-barr w-tesma3o 3am ye7kik.</verse>
				<verse number="15">W-enta ra7 tesh'had eddem kell el-nes bi-yalle shefto w-sme3to.</verse>
				<verse number="16">W-halla2, shou ba3dak natir? 2oum w-t3ammad w-ettahhar min khatayak w-d3i bi-esmo.</verse>
				<verse number="17">Min ba3da rje3t 3a-Ourashalim. W-lamma kent 3am salle bel-haykal, wa2a3et bi-ghayboube,</verse>
				<verse number="18">w-sheft el-RAB 3am bi2elle: 3ajjil fell min Ourashalim, li2anno el-sha3b hon ma ra7 ye2balo shahedtak ele.</verse>
				<verse number="19">2eltello: henne bya3erfo mni7 ya RAB, enno kent fout 3al-majeme3 w-ekmosh yalle bi2ãmno fik w-ejledon,</verse>
				<verse number="20">w-enno kent mawjoud lamma 2atal el-sha3b Estefanos shahidak w-kent ana rade bi-2atlo, w-khalleyt tyeb yalle 2atalouh ma3e.</verse>
				<verse number="21">2alle el-RAB: ra7 eb3atak 3a-matra7 b3id, la-3and el-shou3oub el-mish Yahoud."</verse>
				<verse number="22">W-keno 3am yetsamma3o la-Boulos la-7add ma 2al hal-kalimet, w-sarakho bi-a3la sawton: "m7ou hal-rejjel 3an wejj el-ard! Ma byeste7e2 el-7ayet."</verse>
				<verse number="23">W-saro ysarrkho, w-ykebbo tyebon, w-ytayyro el-trab bel-hawa.</verse>
				<verse number="24">Se3eta 2amar ka2ed el-7aras rjelo enno yekhdo Boulos 3al-2al3a w-yes2alouh ta7t el-darb, leysh 3am bisarkho el-Yahoud 3le kell hal-sarikh.</verse>
				<verse number="25">W-lamma maddadouh w-rabatouh ta-yejeldouh, 2al lal-dabet el-we2if 7addo: "bi7e'2elkon tejeldo mouwaten Roumane bidoun ma t7akmouh?"</verse>
				<verse number="26">W-lamma sem3 el-dabet hal-7ake, rakad la-3and el-ka2ed w-2allo: "shou 3am ta3mil? Hayda el-rejjel Roumane!"</verse>
				<verse number="27">W-eja el-ka2ed la-3and Boulos w-2allo: "2elle: enta Roumane?" 2allo: "na3am."</verse>
				<verse number="28">2al el-ka2ed: "ana dafa3et masare ktir ta-edert 7solt 3a-hal-jensiyye." 2al Boulos: "bass ana khle2et Roumane."</verse>
				<verse number="29">W-se3eta traja3o 3anno kell yalle keno baddon yestajewbouh. W-khaf el-ka2ed lamma 3eref enno Roumane w-enno rabbatouh bel-jnazeer.</verse>
				<verse number="30">W-arad el-ka2ed tene yawm enno ya3rif 7a2i2et el-2ossa yalle tahamo fiya el-Yahoud Boulos, fakkallo el-jnazeer, w-2amar rou2asa el-kahane w-kell majles el-Yahoud enno yejtem3o, min ba3da nazzal Boulos w-jebo 3al-majles.</verse>
			</chapter>
			<chapter number="23">
				<verse number="1">Ltafat Boulos 3al-majles w-2al: "ya ekhwe, khadamet ALLAH w-dameere ktir merte7 la-7add liom."</verse>
				<verse number="2">Fa-2amar 7ananiyya, ra2is el-kahane, mse3dino yedorbo Boulos 3ala temmo.</verse>
				<verse number="3">2allo Boulos: "ALLAH ra7 yedorbak, ya hal-7ayt el-mbayyad! Enta jeye t7akemne bi-7asab el-shari3a, w-3am te2mor endarab w-hek enta 3am tkhalif el-shari3a?"</verse>
				<verse number="4">2alo el-mawjoudin la-Boulos: "enta 3am tsebb ra2is kahanet ALLAH!"</verse>
				<verse number="5">2al Boulos: "ma kent 3erif, ya ekhewte, enno houe ra2is el-kahane. El-ketob el-m2addase bit2oul: "ma tel3an ra2is sha3bak."</verse>
				<verse number="6">W-ken Boulos bya3rif enno fi bayneton Saddoukiyyin w-fi ghayron Ferrisiyyin, se3eta 2al 3a-sawt 3ale lal-majles: "ya ekhewte, ana Ferrise 2eben Ferrise. W-ana halla2 3am bit7akam li2anno b2ãmen bi-2iyemet el-mawta."</verse>
				<verse number="7">W-lamma 2al hal-shi, sar fi khilef bayn el-Ferrisiyyin wel-Saddoukiyyin w-n2asam el-majles,</verse>
				<verse number="8">li2anno el-Saddoukiyyin ma bi2ãmno bi-2iyemet el-mawta w-bi-woujoud el-maleyke wel-arwe7, baynama el-Ferrisiyyin bi2ãmno bi-hayda kello.</verse>
				<verse number="9">W-3elyet el-aswat, w-2amo kamm wa7ad min mou3allimi el-shari3a w-henne Ferrisiyyin w-saro ye7tajjo bi-2ouwwe w-2alo: "ma 3am nle2e jerm 3a-hal-rejjel. Yemken 7ekeh rou7 aw malek."</verse>
				<verse number="10">W-kebir el-khilef la-daraje khaf el-ka2ed enno ykhazz2o Boulos tekhzi2, fa-2amar jnoudo bi-ennon yenzalo la-3ando w-yjeebouh min bayneton, w-yekhdouh 3al-2al3a.</verse>
				<verse number="11">W-bel-leyle el-tenye zahar el-RAB la-Boulos w-2allo: tshajja3! Metl ma shahadtelle bi-Ourashalim, hek lezim tesh'hadle bi-Roma."</verse>
				<verse number="12">W-lamma toli3 el-sobo7 t2ãmaro el-Yahoud, w-7alafo ennon ma yeklo wala yeshrabo la-7add ma ye2etlo Boulos.</verse>
				<verse number="13">W-keno el-met2ãmrin aktar min arb3een.</verse>
				<verse number="14">Ejo la-3and rou2asa el-kahane wel-shyoukh w-2alo: "7alafna ma ndou2 shi la-7add ma ne2tol Boulos.</verse>
				<verse number="15">Tlebo ento wel-majles min ka2ed el-7aras enno yeb3at Boulos la-3andkon, bi-7ejjit enno badkon t3eedo el-nazar bi-2adiyyto, w-ne7na mist3eddin ne2etlo houe w-jeye la-3andkon."</verse>
				<verse number="16">W-sem3 2eben ekht Boulos bel-7ile, ra7 3al-2al3a w-eja la-3and Boulos w-khabbaro kell shi.</verse>
				<verse number="17">Se3eta ba3at Boulos wara wa7ad min el-debbat w-2allo: "khod hal-shabb la-3and el-ka2ed, li2anno 3endo shi baddo y2ello yeh."</verse>
				<verse number="18">Akhado el-dabet la-3and el-ka2ed w-2al: "da3ene el-ma7bous Boulos w-talab enno jeeb hal-shabb la-3andak, li2anno 3endo shi baddo y2ellak yeh."</verse>
				<verse number="19">Masak el-ka2ed bi-2ido w-akhado 3a-janab w-sa2alo: "shou 3endak? Khabberne."</verse>
				<verse number="20">2allo: "ettafa2o el-Yahoud 3ala ennon yetolbo minnak enno tnazzil Boulos boukra 3al-majles bi-7ejjet ennon baddon y3eedo el-nazar bi-2adiyyto.</verse>
				<verse number="21">Ma tsadde2on, li2anno aktar min arb3een rejjel Yahoude t2ãmaro sawa 3le, w-7alafo ennon ma yeklo wala yeshrabo la-7add ma ye2etlouh. W-henne halla2 mist3eddin w-jehzin, natrin ennak testajeblon."</verse>
				<verse number="22">2al el-ka2ed lal-shabb: "ma t2oul la-7ada ennak khabbartne bi-hal-shi." W-fallalo min 3endo.</verse>
				<verse number="23">Min ba3da ba3at el-ka2ed wara tnen min debbato w-2allon: "7addro miteyn jende ta-yrou7o el-se3a tes3a bel-leyl 3a-Kaysariyya, w-ma3on sab3een feris w-miteyn msalla7 bel-rme7.</verse>
				<verse number="24">W-7addro la-Boulos 7san ye7emlo la-3and el-7ekem Felix bidoun ma ysorlo shi."</verse>
				<verse number="25">W-katab lal-7akem risele bi2oul fiya:</verse>
				<verse number="26">"min Klodyos Lisyas la-sa7ib el-3ezze Felix, beb3atlak saleme:</verse>
				<verse number="27">kamasho el-Yahoud hal-rejjel w-keno ra7 ye2etlouh. W-lamma 3reft enno houe Roumane, rakadet la-3ando ma3 jnoude w-khallasto.</verse>
				<verse number="28">W-7abbeyt a3ref bi-shou 3am yettehmouh, jebto 3ala majleson,</verse>
				<verse number="29">W-tbayyanle ennon 3am yettehmouh bi-khsous shari3eton, w-enno ma fi shi min yalle 3am yettehmouh fih byestawjeb el-mawt aw el-7abs.</verse>
				<verse number="30">Min ba3da sme3t ennon 3emlo khotta ta-ye2etlouh, w-ba3atto la-3andkon deghre, w-elt la-a3de2o enno yerfa3oulak el-da3wa bi-2adiyyto."</verse>
				<verse number="31">W-naffazo el-jnoud 2awemir el-ka2ed, w-akhado Boulos bel-leyl 3a-Antipatris.</verse>
				<verse number="32">W-tene yawm rej3o el-jnoud 3al-2al3a w-tarako el-fersen ykaffo tari2on ma3 Boulos.</verse>
				<verse number="33">W-lamma woslo el-fersen 3a-Kaysariyya, akhado Boulos la-3and el-7akem w-sallamouh el-risele.</verse>
				<verse number="34">2ereha w-sa2al Boulos 3an el-wileye yalle byenteme ela. W-lamma 3eref enno houe min Kilikya,</verse>
				<verse number="35">2allo: "ra7 esma3lak lamma byousalo a3de2ak." W-2amar jnoudo bi-ennon ye7erso Boulos bi-2asr Hirodos.</verse>
			</chapter>
			<chapter number="24">
				<verse number="1">Min ba3d khams tiyem, nezl ra2is el-kahane 7ananiyya 3a-Kaysariyya w-ma3o kamm sheykh w-mou7ame esmo Tartoullos, w-tshakko 3a-Boulos lal-7akem.</verse>
				<verse number="2">W-lamma ba3at el-7akem warah, sar Tartoullos yettehmo, w-y2oul: "ya sa7ib el-3ezze Felix: byerja3 el-fadl la-7esn tedbirak bel-salem yalle 3enna, wel-isla7 yalle n3amal la-kheyr bledna.</verse>
				<verse number="3">W-ne7na mneshkrak bi-kell wa2et w-kell matra7.</verse>
				<verse number="4">Ma badde tawwil 3lek el-7ake, bass bitmanna tekhedna bi-7elmak w-tesma3elna shwey:</verse>
				<verse number="5">sehfna enno hal-rejjel bishakkel khatar 3leyna, 3am ya3mil fetne bayn el-Yahoud bel-3alam kello, w-3amil 7alo za3eem 3al-Nassara.</verse>
				<verse number="6">W-jarrab ydannis el-haykal, kermel hek kamashneh. W-lamma ken badna n7akmo 7asab shari3etna,</verse>
				<verse number="7">eja el-ka2ed Lisyas w-shelo bel-2ouwwe min 2ideyna,</verse>
				<verse number="8">w-2amar a3de2o bi-enno yerfa3o shakwehon elak, w-enta eza sa2alto 3an kell hal-eshya, ra7 ta3ref kell el-ma3rife bi-yalle 3am nettehmo fih."</verse>
				<verse number="9">Wefa2o el-Yahoud 3a-yalle 2alo Tartoullos w-2alo enna mazbouta.</verse>
				<verse number="10">Min ba3da 3ata el-7akem ishara la-Boulos w-2allo ye7ke, 2al: "ba3rif ennak 3am te7kom hal-bled min 3eddit snin, kermel hek 3am defi3 3an 7ale w-ana mtamman.</verse>
				<verse number="11">Enta edir tet2akkad enno ana tlo3t 3a-Ourashalim lal-3ibede min 2a2all min tna3shar yawm.</verse>
				<verse number="12">W-ma shefoune el-Yahoud bel-haykal wala bel-majeme3 wala bel-madine 3am jedil 7ada, aw 7arrid jame3a,</verse>
				<verse number="13">W-ma bye2daro ythabtoulak enno yalle 3am yettehmoune fih halla2 mazbout.</verse>
				<verse number="14">Bass be3terif enno ana be3bad Ileh bayyetna 3al-mazhab yalle bi2oulo enno houe bed3a, w-be3terif enno b2ãmen bi-kell shi eja bel-shari3a w-ketob el-anbiya,</verse>
				<verse number="15">w-natir min ALLAH nafs el-shi yalle henne natrino, ye3ne 2iyemet el-abrar wel-ashrar.</verse>
				<verse number="16">Ye3ne ana metlon ba3mil kell jehde ta-tkoun deyman niyyte tayybe eddem ALLAH wel-nes.</verse>
				<verse number="17">W-jeet min ba3d 3eddit snin, 3am be7mol el-tabarrou3at la-sha3be, w-2addim el-2arabin</verse>
				<verse number="18">w-shefoune bel-haykal jame3a min Yahoud Ãsia, w-kent ettahharet, w-ma ken ma3e jame3a wala 3melt fetne.</verse>
				<verse number="19">W-ken lezim yejo la-3andak w-yettehmoune, eza ken 3endon shi yeshkoune fih.</verse>
				<verse number="20">Khalle el-mawjoudin hon y2ouloulak ayya jerm shefouh 3leyye, lamma w2eft bel-majles,</verse>
				<verse number="21">ella hal-kelme yalle nadeyt fiya w-ana bayneton: ento 3am bit7akmoune liom li2anno b2ãmen bi-2iyemet el-mawta."</verse>
				<verse number="22">W-ken Felix semi3 ktir mni7 3an mazhab el-RAB, fa-rafa3 el-jalse w-2al: "lamma yousal el-ka2ed Lisyas la-hon, bishouf shou lezim ya3mil bi-da3wetkon"</verse>
				<verse number="23">W-2amar wa7ad min el-debbat enno ye7ros Boulos, w-enno ykoun 3endo shweyit 7orriyye, w-ma yemna3 7ada min as7abo enno yekhedmouh aw yzourouh.</verse>
				<verse number="24">W-ba3d kamm yawm eja Felix w-ma3o marto Dorosilla w-kenit Yahoudiye, fa-ba3at wara Boulos w-seme3lo kalemo 3an el-imen bi-YASOU3 el-MASI7.</verse>
				<verse number="25">W-lamma 7eke Boulos 3an el-sala7 wel-3effe w-yawm el-deynoune, nra3ab Felix w-2allo: "rou7 halla2 w-wa2et ysorle beb3at warak marra tenye."</verse>
				<verse number="26">W-ken Felix natir enno ya3tih Boulos masare, kermel hek ken 3am yeb3at warah kaza marra w-ye7ke ma3o.</verse>
				<verse number="27">Min ba3d senteyn eja min ba3do Borkyos Fastos 7akem. W-ken Felix baddo yorde el-Yahoud, fa-tarak Boulos bel-7abs.</verse>
			</chapter>
			<chapter number="25">
				<verse number="1">W-lamma wossil Fastos min ba3d tlet tiyem 3al-wileye, toli3 min Kaysariyya 3a-Ourashalim.</verse>
				<verse number="2">W-3aradoulo rou2asa el-kahane w-zou3ama el-Yahoud da3wehon 3ala Boulos, w-talabo minno</verse>
				<verse number="3">enno yen2ol Boulos 3a-Ourashalim. W-7addaroulo khotta bel-tari2 ta-ye2etlouh.</verse>
				<verse number="4">Jewabon Fastos enno Boulos ra7 yeb2a ma7bous bi-Kaysariyya, w-enno houe ra7 yerja3 3a-Kaysariyya 2ariban.</verse>
				<verse number="5">W-2al: "khalle zou3ame2kon yenzalo ma3e 3a-Kaysariyya w-eza ken hal-rejjel gholtan, khalliyon yettehmouh.</verse>
				<verse number="6">W-be2e Fastos 3endon mish aktar min tmene aw 3ashr tiyem, min ba3da nezl 3a-Kaysariyya. W-tene yawm 2a3ad bel-ma7kame, w-2amar yjeeboulo Boulos,</verse>
				<verse number="7">w-lamma eja tjamma3o el-Yahoud el-jeyin min Ourashalim 7awlo w-ettahamouh bi-jarayem ktire bass ma edro ysabbtouwa.</verse>
				<verse number="8">W-defa3 Boulos 3an 7alo w-2al: "ma ghlotit bi-shi la eddem shari3et el-Yahoud wala eddem el-haykal wala eddem el-2aysar."</verse>
				<verse number="9">W-ken Fastos baddo yorde el-Yahoud, 2al la-Boulos: "bte2bal totla3 3a-Ourashalim, w-tet7akam honik 3ende 3ala hal-eshya?"</verse>
				<verse number="10">Jewab Boulos: "Ana bi-ma7kamet el-2aysar, w-bi-ma7kamet el-2aysar lezim et7akam. Enta bta3rif ktir mni7 enno ma 2zit el-Yahoud bi-shi.</verse>
				<verse number="11">W-eza thabat enno ghlotit, aw rtakabit yalle byestawjeb el-mawt, ana ma ra7 et'harrab min el-mawt. Bass eza ken yalle 3am yettehmoune fih kezb, ma 7ada bye2dar ysallemne elon. W-lal-2aysar berfa3 da3weye."</verse>
				<verse number="12">Tshewar Fastos w-mse3dino w-rej3 jewab: "rafa3et da3wek lal-2aysar, ye3ne la-3and el-2aysar ra7 trou7."</verse>
				<verse number="13">W-ba3d 3eddet iyem, eja el-malik Agripas w-Barnika 3a-Kaysariyya ta-ysallmo 3ala Fastos.</verse>
				<verse number="14">W-lamma ken sar elon medde honik, 3arad Fastos 3al-malik 2adiyyet Boulos 2al: "hon fi rejjel tarako Felix bel-7abs.</verse>
				<verse number="15">Lamma kent bi-Ourashalim tshakko 3ende rou2asa el-kahane w-shyoukh el-Yahoud w-talabo e7kom 3le.</verse>
				<verse number="16">Fa-2eltellon: min 3adet el-Rouman enno ma ysallmo 7ada lal-mawt, abl ma ywejih mettehmino w-yensama7lo yredd 3ala da3wehon.</verse>
				<verse number="17">W-lamma ejo la-hon, tene yawm 2a3adet bel-ma7kame bidoun ma dayyi3 wa2et, w-2amaret yjeeboule el-rejjel.</verse>
				<verse number="18">W-3arado yalle mettehmino da3wehon, w-ma zakaro wala jarime min el-naw3 yalle kent metwa2a3a,</verse>
				<verse number="19">bass ken fi baynon w-bayno jidel bi-eshya btet3alla2 bi-diyeneton, w-bi-rejjel met esmo YASOU3, w-Boulos bi2oul enno hal-rejjel ba3do 3ayish.</verse>
				<verse number="20">T7ayyaret shou badde a3mil, w-sa2alet Boulos eza baddo yotla3 3a-Ourashalim ta-yet7akam fiya.</verse>
				<verse number="21">Bass Boulos rafa3 da3weh la-jalelit el-2aysar, w-tarako houe y2arrir. W-2amaret enno yeb2a ma7bous 7atta eb3ato lal-2aysar."</verse>
				<verse number="22">Fa-2al Agripas la-Fastos: "ya reyt be2dar esma3 hal-rejjel." Jewabo Fastos: "boukra btesma3o."</verse>
				<verse number="23">W-tene yawm, ejo Agripas w-Barnika bi-fakhame 3azeeme w-feto 3a-ka3et el-mestem3in w-tjamma3o 7awlon el-rou2asa w-woujaha el-madine. 2amar Fastos yjeebo Boulos, w-eja.</verse>
				<verse number="24">Fa-2al Fastos: "ya hal-malik Agripas, w-ya kell el-mawjoudin ma3na, hal-rejjel yalle sheyfino tshakka 3le el-sha3b el-Yahoude kello eddeme bi-Ourashalim w-hon, w-keno 3am yesarrkho: lezim ma yentarak 3ayish.</verse>
				<verse number="25">Bass ana, ma l2ito 3eml shi byestawjeb el-mawt, w-houe rafa3 da3wah la-jalelit el-2aysar, w-2arraret enno eb3ato la-3ando,</verse>
				<verse number="26">w-ana ma 3ende ethbet akid eketbo la-jalelto. Fa-jebto la-3andkon, w-la-3endak khsouse ya hal-malik Agripas, 7atta eza sa2altouh 3an 2adiyyto ysir 3ende shi eketbo.</verse>
				<verse number="27">Li2anno min el-ghabewe bi-nazare enno eb3at ma7bous bidoun ma waddi7 el-teham yalle 3le."</verse>
			</chapter>
			<chapter number="26">
				<verse number="1">Se3eta 2al Agripas la-Boulos: "mnesma7lak etdefi3 3an 7alak." 3eml Boulos ishara bi-2ido w-2al ta-ydefi3 3an 7alo:</verse>
				<verse number="2">"ya hal-malik Agripas! Ana mabsout enno defi3 3an 7ale liom eddemak, w-redd 3ala kell shi byettehmoune fih el-Yahoud,</verse>
				<verse number="3">khsouse ennak semi3 ktir mni7 3an ta2aleed el-Yahoud w-moujedaleton. W-bitmanna enno tefta7 2albak la-kaleme.</verse>
				<verse number="4">Bya3erfo kell el-Yahoud keef kenit 7ayete min ana w-zghir, w-keef etrabbeyt w-3esht bayn sha3be bi-Ourashalim.</verse>
				<verse number="5">Henne bya3erfo min zamen, w-eza baddon fiyon ykouno shouhoud enno ana l7e2et el-mazeheb el-aktar shi mshaddade bi-diyenetna, w-3esht ferrise.</verse>
				<verse number="6">W-ana halla2 3am bit7akam li2anno natir yalle wa3ado ALLAH la-bayyetna,</verse>
				<verse number="7">w-yalle 2abeyel wled Isra2il el-tna3sh natrin enno yet7a'2a2, henne w-3am ye3bado ALLAH leyl nhar. Bi-sabab hayda el-raja, ya hal-malik, 3am yettehmoune el-Yahoud.</verse>
				<verse number="8">Leysh ma bitsadd2o enno ALLAH bi2awwem el-mawta?</verse>
				<verse number="9">W-ana, kent mfakkar enno lezim 2ewem esm YASOU3 el-Nassire bi-kell jehde.</verse>
				<verse number="10">W-hayda yalle 3melto bi-Ourashalim, w-7abaset bi-tafwid min rou2asa el-kahane 3adad kbir min el-2eddisin, w-lamma keno yen2etlo kent mwefa2 3ala 2atlon.</verse>
				<verse number="11">W-ktir aw2at kent 3am 3azzebon bi-kell majma3 ta-ejberon yenekro imenon. W-zedit na2emte 3leyon 7atta sert eje 3leyon bel-moudon yalle barrat el-Yahoudiye.</verse>
				<verse number="12">Sefart 3al-Shem w-bi-2ide fi soultet tefwid min rou2asa el-kahane.</verse>
				<verse number="13">W-bel-tari2 3al-dohr, sheft, ya hal-malik, nour min el-sama a2wa min shou3a3 el-shams 3am yeshro2 min 7awle w-7awl el-msefrin ma3e.</verse>
				<verse number="14">W-wa2a3na kellna 3al-ard, w-sme3t sawt 3am bi2elle bel-3ebrane: Shawol! Shawol! Leysh 3am tedtehedne? Sa3be 3lek enno t2ewemne.</verse>
				<verse number="15">2eltello: enta meen ya RAB? 2al el-RAB: ana YASOU3 yalle enta 3am tedtehdo.</verse>
				<verse number="16">2oum w-w2af 3a-ejreyk li2anno zahartellak ta-a3mil minnak khadim ele w-shehid 3ala hal-rou2ya yalle shefetne fiya, w-3ala ghayra min el-rou2a yalle ra7 ezharlak fiya.</verse>
				<verse number="17">Ra7 khallsak min sha3b Isra2il w-min be2e el-shou3oub yalle beb3atak la-3andon</verse>
				<verse number="18">ta-tfatte7 3younon w-yerja3o min el-3atme lal-nour, w-min soultan el-shaytan la-ALLAH, w-yo7salo bi-imenon fiyye 3a-ghofran el-khataya w-yourato ma3 el-2eddisin.</verse>
				<verse number="19">W-min haydik el-se3a, ya hal-malik Agripas, ma 2ewamet el-rou2ya el-samawiyye,</verse>
				<verse number="20">w-basharet ahl el-Shem awwal shi, w-min ba3da ahl Ourashalim w-bled el-Yahoudiye kella, w-min ba3da be2e el-oumam, nadeyt bel-tawbe wel-roujou3 la-ALLAH, w-enno ya3emlo a3mel bitdell 3al-tawbe.</verse>
				<verse number="21">Kermel hek kamashoune el-Yahoud w-ana bel-haykal, w-jarrabo ye2etloune,</verse>
				<verse number="22">bass ALLAH se3adne la-7add liom, ta-esh'hadlo eddem el-zghir wel-kbir, w-ma 2oul ella yalle tnabba fih Moussa wel-anbiya,</verse>
				<verse number="23">enno el-MASI7 ken lezim yet2allam w-ykoun awwal meen bi2oum min el-mawt w-ybasher el-Yahoud w-be2e el-shou3oub bi-nour el-khalãs."</verse>
				<verse number="24">W-lamma ken Boulos 3am bidefi3 3an 7alo bi-hal-kalem, sarakh Fastos bi-sawt 3ale: "enta majnoun, ya Boulos! 2add ma ntalet min el-3elm fa2adit 3a2letak!"</verse>
				<verse number="25">Jewabo Boulos: "keef bkoun majnoun, ya sa7ib el-3ezze Fastos, w-ana 3am e7ke el-7a2i2a wel-mazbout?</verse>
				<verse number="26">El-malik yalle 3am e7kih halla2 bi-kell sara7a bya3rif kell hal-eshya, w-be3te2id enno ma byekhfa 3le shi, li2anno hal-eshya ma saret bel-mekhfe.</verse>
				<verse number="27">Bit2ãmen bel-anbiya, ya hal-malik Agripas? Ana ba3rif ennak bit2ãmen fiyon."</verse>
				<verse number="28">2al Agripas la-Boulos: "hal-2add bi-ser3a baddak ta3melne Masi7e?"</verse>
				<verse number="29">Jewabo Boulos: "bi-ser3a aw mish bi-ser3a, bitrajja min ALLAH elak w-la-kell yalle 3am yesma3oune liom ennon ysiro metle, bas bidoun hal-jnazeer."</verse>
				<verse number="30">2am el-malik wel-7akem w-Barnika wel-2a3din ma3on,</verse>
				<verse number="31">w-2alo la-ba3don henne w-fellin: "ma 3eml hal-rejjel shi byestawjeb el-mawt aw el-7abs."</verse>
				<verse number="32">W-2al Agripas la-Fastos: "ken fina neflot hal-rejjel law ma rafa3 da3weh lal-2aysar."</verse>
			</chapter>
			<chapter number="27">
				<verse number="1">W-lamma ettafa2na w-2arrarna enno nsefir bel-ba7r 3a-Italya, sallamo Boulos wel-ma7bousin la-dabet min el-katibe el-Embratoriyye esmo Youlyos.</verse>
				<verse number="2">Rkebna safine min Adramit w-re7na sawb shawate2 Ãsia, w-sefarna bel-ba7r ma3 Arestarkhos w-houe Makdoune min Tasalouniki,</verse>
				<verse number="3">w-wsolna bel-yawm el-tene 3a-Sayda. W-bayyan Youlyos addeysh bi7ebbo la-Boulos, fa-sama7lo enno yrou7 la-3and asdika2o ta-yse3douh.</verse>
				<verse number="4">Min ba3da sefarna min honik bi-mouwazet 2obros li2anno el-ree7 kenit bi-3aksna.</verse>
				<verse number="5">Min ba3d ma 2ata3na el-ba7r bi-Kilikya w-Bamfilya nzelna bi-mina Mira bi-Likya.</verse>
				<verse number="6">W-le2a el-ka2ed Youlyos safine min el-Eskandariyya msefra 3a-Italya, tlo3na 3leya.</verse>
				<verse number="7">W-meshyet fina el-safine 3a-mahla 3eddit iyem, la-7add ma 2arrabna min ba3d jehd kbir min madinet Kanidos. W-mana3etna el-ree7 enno nenzal fiya, w-kaffeyna safarna w-serna 7add jaziret Krit 3end ras Salmouna.</verse>
				<verse number="8">W-wsolna min ba3d ma 2ata3neh bi-sou3oube la-matra7 esmo "el-Mawene2 el-Sal7a" 7add madinet Lisa2iya.</verse>
				<verse number="9">W-hek mara2 3leyna wa2et tawil la-daraje enno 2ata3et fatrit sawm el-Yahoud bel-khareef w-ne7na ba3dna bel-ba7r w-sar el-safar bel-ba7r khotir. Sar Boulos ynabbehon</verse>
				<verse number="10">2al: "ya rfe2e, bshouf enno el-safar min hon fiyo khatar w-khsara kbire mish bass 3al-safine w-7mouleta, fi khatar kamen 3ala arwe7na."</verse>
				<verse number="11">Bass el-dabet 2tana3 bi-kalem el-koubtan w-sa7ib el-safine aktar min ma 2tana3 bi-kalem Boulos.</verse>
				<verse number="12">W-ken el-mina ma byoslo7 enno n2adde fasl el-shete fih, fa-2arraret el-aktariyye enno lezim yfello minno, 3ala 2amal enno yousalo 3a-Fenix, w-houe mina bi-jaziret Krit bi-wejj el-jnoub el-gharbe wel-shmel el-gharbe, w-hek bi2addo fasl el-shete fih.</verse>
				<verse number="13">W-lamma nassamet ree7 jnoubiyye khafife, fakkaro enno talabon t7a'2a2, w-rafa3o el-merseye w-meshyo bi-mouwazet shatt Krit.</verse>
				<verse number="14">Bass min ba3d wa2et ejet ree7 3asfe shar2iyye shmeliyye esma Orokliyon min meylet el-jazire</verse>
				<verse number="15">w-darabet el-safine. W-lamma el-safine ma edrit t2ewema, saret el-safine bi-wejj el-ree7.</verse>
				<verse number="16">W-7tamayna min el-ree7 lamma mara2na bi-mouwazet jazire zghire esma Kawda, w-ederna bi-sou3oube enno nkhallis el-shakhtoura yalle bitnajjina.</verse>
				<verse number="17">W-lamma rafa3o el-shakhtoura 3al-safine akhado 7azaron, w-shaddouwa bel-7bel. W-khafo tfout el-safine bi-raml met7arrek bi-se7il Libya, fa-nazzalo el-marasi yalle bit3awwim el-safine w-tarako el-mawj ymashshe el-safine.</verse>
				<verse number="18">W-2ewyet el-3asfe bel-yawm el-tene, w-saro ykebbo el-7moule bel-ba7r.</verse>
				<verse number="19">W-bel-yawm el-telit akhado aweyil el-safine w-kabbouwon bel-ba7r.</verse>
				<verse number="20">W-mara2 iyem ktire ma shefna fiya el-shams wala el-njoum, w-be2yet el-ree7 3am te3sof 7atta 2ata3na kell 2amal enno ennajje.</verse>
				<verse number="21">W-keno rjel el-safine sarlon zamen ma akalo, we2f Boulos bayneton w-2allon: "ya rfe2e, ken lezim tesma3oule, w-ma tsefro min Krit, kento se3eta khallasto 7alkon min hal-akhtar wel-khsarat.</verse>
				<verse number="22">W-halla2 betlob minkon tetshajja3o, li2anno ma 7ada minkon ra7 yekhsar 7ayeto, bass el-safine wa7da ra7 tetkassar.</verse>
				<verse number="23">Bi-hal-leyle ejene malèk min Ilehe yalle be3bado</verse>
				<verse number="24">w-2alle: "ma tkhaf, ya Boulos! La-bodd ennak trou7 la-3and el-2aysar. W-ALLAH 3atak 7ayet la-kell el-msefrin ma3ak."</verse>
				<verse number="25">Kermel hek tshajja3o ya rfe2 li2anno boutha2 bi-ALLAH, w-ra7 ysir metl ma 2alle el-malèk.</verse>
				<verse number="26">W-la-bodd enno yekhedna el-mawj 3a-shi jazire."</verse>
				<verse number="27">W-bel-leyle el-arba3-ta3sh lamma kenna day3in bi-ba7r Adriya, fakkaro el-ba7ara bi-noss el-leyl ennon 3am bi2arrbo min el-yebse.</verse>
				<verse number="28">W-lamma 2aso ghem2 el-ba7r, le2ouh khamsa-w-tleteen mitr, w-rej3o 2asouh ba3d masefe 2asire, le2ouh shi khamsa-w-3eshreen mitr,</verse>
				<verse number="29">Fa-khafo enno tfout el-safine bel-skhour, se3eta kabbo min wara el-safine arba3 marasi w-nataro tlou3 el-daw bi-feregh el-sabr.</verse>
				<verse number="30">W-jarrabo el-ba7ara ennon yeherbo min el-safine, w-nazzalo el-shakhtoura 3al-ba7r 3amlin 7alon enno baddon ykebbo el-marasi min el-safine min eddem.</verse>
				<verse number="31">Se3eta 2al Boulos lal-dabet w-jnoudo: "eza hal-ba7ara ma ra7 yeb2o bel-safine, ma bitnajjo."</verse>
				<verse number="32">Fa-2ata3o el-jnoud 7bel el-shakhtoura w-tarakouha tou2a3 bel-may.</verse>
				<verse number="33">W-2arrab tlou3 el-daw, fa-talab minnon Boulos ennon yeklo shi, w-2al: "mara2 halla2 arba3-ta3shar yawm w-ento natrin saymin ma 3am teklo shi.</verse>
				<verse number="34">Betlob minkon teklo ta-tnajjo, w-ma ra7 tou2a3 sha3ra we7de min raskon."</verse>
				<verse number="35">W-lamma 2al hal-shi, akhad khebz w-shakar ALLAH eddem 3younon kellon, min ba3da sha2afo w-ballash yekol.</verse>
				<verse number="36">Se3eta tshajja3o kellon w-akalo.</verse>
				<verse number="37">W-ken 3adadna bel-safine miteyn w-sitta-w-sab3een nafs.</verse>
				<verse number="38">Min ba3d ma sheb3o, saro ykebbo el-2am7 bel-ba7r ta-ykhaffefo 3an el-safine.</verse>
				<verse number="39">W-lamma toli3 el-daw ma edro el-ba7ara ya3erfo 3ala ayya ard woslo. Bass shefo el-shatt khaleej zghir, w-2arraro enno yedefsho el-safine 3al-shatt eza edrin.</verse>
				<verse number="40">Rafa3o el-marasi w-tarakouwa tou2a3 bel-ba7r, w-fakko bi-nafs el-wa2et el-7bel yalle bterbot daffit el-safine, min ba3da rafa3o el-shre3 el-zghir w-ra7o sawb el-shatt.</verse>
				<verse number="41">Bass el-safine fetit bi-talle min el-raml bayn el-may, w-3el2it fiya el-safine min eddem, w-ma ba2a edrit tet7arrak. W-tkassaret el-safine min wara min ketrit el-mawj.</verse>
				<verse number="42">W-2arraro el-jnoud enno ye2etlo el-ma7bousin ta-ma yeherbo sbe7a 3al-shatt.</verse>
				<verse number="43">Bass el-dabet arad enno ykhallis Boulos, w-mana3on min hal-shi, w-2amar yalle bya3erfo sbe7a enno ye2ta3o abl ghayron 3al-yebse,</verse>
				<verse number="44">w-enno yel7a2ouwon el-be2yin, 3al-lwe7 aw 3ala 7outam el-safine. W-hek woslo kellon 3al-yebse selmin.</verse>
			</chapter>
			<chapter number="28">
				<verse number="1">W-lamma najjeyna, 3refna enno el-jazire esma Malta.</verse>
				<verse number="2">W-farjouna ahla el-Barbar 3atfe nedra, w-ra7abo fina w-walla3o el-nar li2anno ken fi shete w-bard.</verse>
				<verse number="3">W-lamam ken Boulos 3am yejma3 7atab w-ykebba bel-nar, tol3it 3a-ketr el-shawb 7ayye w-3el2it bi-2ido.</verse>
				<verse number="4">W-lamma shefo el-ahele el-7ayye 3el2a bi-2id Boulos, 2alo la-ba3don: "akid hal-rejjel mejrem, li2anno el-3adl ma ra7 yeterko y3ish 7atta walaw najja min el-ba7r."</verse>
				<verse number="5">Bass Boulos nafad el-7ayye bel-nar bidoun ma yserlo shi.</verse>
				<verse number="6">W-fakkaro enno ra7 ywarrim aw you2a3 mayyit deghre, w-lamma nataro ktir w-shefo enno ma sarlo shi, tghayyar ra2yon fih w-2alo: "hayda Ileh!"</verse>
				<verse number="7">W-ken fi 7add hal-matra7 mazra3a la-Popliyos 7akem el-jazire, fa-karramna w-ra7ab fina meddit tlet tiyem.</verse>
				<verse number="8">W-ken bayy Popliyos ma7moum w-ma3o es'hel w-neyim bel-takht, fet Boulos 3ala gherefto w-salla w-7att 2idey 3le w-shafeh.</verse>
				<verse number="9">W-lamma sar hal-shi, ejo la-3ando be2e el-marda bel-jazire w-shafehon.</verse>
				<verse number="10">W-karramouna ktir, w-3atouna abl ma nfell kell shi 3eyzino.</verse>
				<verse number="11">Min ba3d tlet tesh'hor, rkebna safine min el-Eskandariyya, 3leya rasmit "el-Ilehayn el-Tawm", w-kenit hal-safine bi-fasl el-shete bel-jazire.</verse>
				<verse number="12">Nzelna 3ala madinet Sarakousa w-b2ina fiya tlet tiyem.</verse>
				<verse number="13">Min ba3da mshina min honik bi-mouwazet el-shatt w-wsolna 3a-madinet Righyon. W-habbet 3leyna bel-yawm el-tene ree7 jnoubiyye, w-wsolna bel-yawm el-telit 3ala madinet Botyolli,</verse>
				<verse number="14">l2ina ba3d el-ekhwe honik, talabo minna neb2a 3endon sab3 tiyem. W-hek wsolna 3a-Roma.</verse>
				<verse number="15">W-sem3o el-ekhwe bi-Roma enno wsolna, fa-tel3o yle2ouna 3ala se7it madinet Apiyyos. W-lamma shefon Boulos shakar ALLAH w-tshajja3.</verse>
				<verse number="16">W-lamma wsolna 3a-Roma, 3atet el-soultat el-2ezn la-Boulos enno yeskon wa7do ma3 el-jende yalle bye7erso.</verse>
				<verse number="17">Min ba3d tlet tiyem ba3at Boulos wara rou2asa el-Yahoud la-3ando, w-lamma jtama3o 2allon: "ya ekhwe, ana ma ghlotit bi-shi ma3 sha3bna w-ta2aleed bayyetna, roughm hal-shi 7abasoune el-Yahoud bi-Ourashalim w-sallamoune la-2ideyn el-Roumaniyyin.</verse>
				<verse number="18">Daraso 2adiyyte, w-ken baddon yefeltoune li2anno ma fi jerm 3leyye byestawjeb el-mawt.</verse>
				<verse number="19">Bass el-Yahoud 3tarado, w-dtarreyt enno erfa3 da3weye lal-2aysar, mish li2anno badde ettehim sha3be bi-shi.</verse>
				<verse number="20">Kermel hek talabet enno shoufkon w-e7kikon, w-ana be7mol hal-jnazeer kermel raja Isra2il."</verse>
				<verse number="21">2aloulo: "ma wossellna kteb bikhessak min el-Yahoudiye, w-ma ejena 7ada min el-ekhwe min honik, ta-ykhabbrouna shi 3annak w-ma 7ada 7eke 3annak bel-3atel.</verse>
				<verse number="22">Bass min7ebb nesma3 ra2yak, li2anno mna3rif enno el-nes wayn ma ken 3am tenkor hal-mazhab."</verse>
				<verse number="23">W-twe3ado 3ala yawm yejo fih 3ala beyt Boulos w-ykoun 3adadon aktar. W-sar Boulos ye7kiyon min el-sob7 lal-leyl, houe w-3am yesh'had la-malakout ALLAH, w-yjarreb ye2na3on bi-riselet YASOU3 3ala ases shari3et Moussa w-ketob el-anbiya.</verse>
				<verse number="24">Fi minnon 2tana3o bi-kalemo w-fi minnon rafadouh.</verse>
				<verse number="25">W-abl ma yfello min 3endo w-ma keno mettef2in, 2allon Boulos hal-kelme: "sade2 el-ROU7 el-2ODOS lamma 2al la-bayyetkon 3a-lsen el-nabe Ashe3ya:</verse>
				<verse number="26">Rou7 la-3and hal-sha3b w-2ello: shou ma sme3to ma ra7 tefhamo. W-mahma ettalla3to ma ra7 tshoufo.</verse>
				<verse number="27">T7ajjar 2alb hal-sha3b w-saddo dineyon w-ghammado 3younon ta-ma yesma3o bi-dineyon w-yshoufo bi-3younon w-yefhamo bi-2loubon w-ytoubo, w-eshfiyon.</verse>
				<verse number="28">3rafo enno ALLAH ba3at khalãso hayda lal-shou3oub el-tenye el-mish Yahoud w-henne ra7 yesma3oulo."</verse>
				<verse number="29">W-lamma 2al hal-kalem, tel3o el-Yahoud min 3endo w-henne bi-jidel kbir.</verse>
				<verse number="30">W-be2e Boulos senteyn kemleen bel-beyt yalle sta2jaro, w-yesta2bel kell yalle yzourouh,</verse>
				<verse number="31">w-ybasher bi-malakout ALLAH houe w-3am ye3lon bi-kell jer2a w-7orriyye ta3limo bel-RAB YASOU3 el-MASI7.</verse>
			</chapter>
		</book>
		<book number="45">
			<chapter number="1">
				<verse number="1">Min Boulos khadim el-MASI7 YASOU3, yalle ejeto da3we min ALLAH ta-ykoun rasoul, w-tna'2a lal-tebshir bi-injil ALLAH,</verse>
				<verse number="2">yalle ken wa3ad fih bi-wastet anbiye2o bel-ketob el-m2addase,</verse>
				<verse number="3">yalle 7eke fih 3an 2ebno yalle welid min sleelet Daoud 7asab el-tabi3a el-bashariyye,</verse>
				<verse number="4">w-bel-ROU7 el-2ODOS tbayyan enno 2eben ALLAH bi-2ouwwet 2iyemto min el-mawt, w-houe RABNA YASOU3 el-MASI7,</verse>
				<verse number="5">yalle bi-wasteto 7solt 3al-ne3me wel-risele, la-majd esmo, ta-ehde el-oumam lal-imen wel-ta3a,</verse>
				<verse number="6">w-ento kamen min bayneton, da3ekon ALLAH ta-tkouno la-YASOU3 el-MASI7,</verse>
				<verse number="7">la-kell yalle bi7ebbon ALLAH bi-Roma, el-mad3ouwwin la-ykouno 2eddisin: elkon el-ne3me wel-salem min ALLAH bayyna w-min RABNA YASOU3 el-MASI7.</verse>
				<verse number="8">Abl kell shi beshkor Ilehe YASOU3 el-MASI7 kermelkon kellkon, li2anno imenkon ntashar khabaro bel-3alam kello.</verse>
				<verse number="9">W-ALLAH yalle be3bado bi-rou7e 7asab injil 2ebno byesh'hadle enno 3am bezkerkon bi-kell wa2et.</verse>
				<verse number="10">W-bes2al ALLAH bi-salawate enno ysorle, eza ALLAH rad, enno eje la-3andkon.</verse>
				<verse number="11">W-ana meshte2 enno shoufkon ta-sherekkon bi-mawhabe rou7iyye t2awwikon,</verse>
				<verse number="12">w-kamen ta-nshajji3 ba3dna, ana w-3endkon, bel-imen el-moushtarak bayne w-baynkon.</verse>
				<verse number="13">W-ma bekhfe 3leykon, ya ekhewte, enno 2arraret marrat ktire enno eje la-3andkon ta-yethmor 3amale 3endkon metl ma athmar 3end be2e el-oumam, bass la-7add halla2 ken fi shi 3am yemna3ne.</verse>
				<verse number="14">3leyye dayn la-kell el-nes, min Youneniyye w-ghayr Youneniyyin, w-min el-m3allamin wel-jehhel.</verse>
				<verse number="15">Kermel hek berghab enno basherkon kamen, ento yalle bi-Roma.</verse>
				<verse number="16">W-ana ma beste7e bi-injil el-MASI7, houe 2ouwwet ALLAH la-khalãs kell meen 2ãman, lal-Yahoude awwal shi w-min ba3da lal-Younene,</verse>
				<verse number="17">li2anno bi-hal-injil a3lan ALLAH keef byetbarrar el-2ensen: min imen la-imen, metl ma 2al el-kteb: "el-barr bel-imen bi3ish."</verse>
				<verse number="18">Fa-ghadab ALLAH mou3lan min el-sama 3al-kefr wel-sharr yalle bya3mlouh el-nes, w-bi7otto el-7a2 ta7t ra7met el-zolm,</verse>
				<verse number="19">li2anno yalle ma bye2daro el-bashar ennon ya3erfouh 3an ALLAH khalleh ALLAH ktir wade7 la-elon.</verse>
				<verse number="20">Fa-min bideyet el-3alam, yalle ma byenshef min sifat ALLAH, ye3ne 2ederto al-azaliyye w-oulouhto, el-3ou2oul 3am bishoufouh min khilel makhlou2ato, w-la-hal-sabab ma ba2a 3endon 3ezr,</verse>
				<verse number="21">3erfo ALLAH, w-ma majjadouh wala shakarouh ka-Ileh, bel-3aks da3o bi-afkaron el-batle wel-ghabewe 3emyetlon 2albon.</verse>
				<verse number="22">Fakkaro 7alon ennon 7oukama, saro jehhel,</verse>
				<verse number="23">W-stabdalo majd ALLAH el-abade bi-soura bitmassel el-2ensen el-fene wel-3safeer w-yalle byemsho 3al-arb3a w-yalle byez7afo.</verse>
				<verse number="24">Kermel hek sallamon ALLAH bi-shahawet 2loubon lal-najase ta-y7a'2ro jesmon bi-jesmon.</verse>
				<verse number="25">W-baddalo 7a2i2et ALLAH bel-batel w-3abado el-makhlou2 w-khadamouh badal el-khale2, yetberak lal-abad, ãmin.</verse>
				<verse number="26">Kermel hek sallamon ALLAH lal-shahawet yalle bitkhajjil, neswenon badal ma yesta3mlo jesmon bi-tari2a tabi3iyye, saro yesta3mlouh bi-tari2a mkhalfe lal-tabi3a,</verse>
				<verse number="27">W-kamen el-rjel tarako el-3ale2a ma3 el-mara w-sar 3endon shahwe 3ala ba3d. El-rejjel tfe7ash ma3 el-rejjel 7atta st7a'2o ennon yet2ãsaso bi-shakhson el-2asãs el-3adel la-in7irafon.</verse>
				<verse number="28">W-li2annon rafado ennon ye7tefzo bi-ma3rifet ALLAH, sallamon ALLAH la-fased 3ou2oulon, w-ra7o ya3emlo el-eshya el-3atle.</verse>
				<verse number="29">W-ntalo bi-kell anwe3 el-khatiyye wel-sharr wel-tama3 wel-fased, w-fadet nfouson 7asad w-2atl w-khisam w-kezb w-fased.</verse>
				<verse number="30">Henne thertharin w-nemmemin, a3de2 ALLAH, shettemin metkabrin met3ajerfin byekhla2o el-sharr w-byenkro ahlon.</verse>
				<verse number="31">Bidoun fehm wala wafa wala 7anen wala ra7me,</verse>
				<verse number="32">w-ma3 ennon bya3erfo enno ALLAH 7akam bel-mawt 3a-yalle bya3mil metl hal-a3mel, ma mtana3o enno ya3emlouwa, bel-3aks byordo kamen 3an yalle bya3mil hal-a3mel.</verse>
			</chapter>
			<chapter number="2">
				<verse number="1">Kermel hek ma 3endak 3ezr meen ma kent, enta yalle bitdeen el-ãkharin w-bta3mil a3melon, li2annak lamma bitdeenon bitdeen 7alak.</verse>
				<verse number="2">W-ne7na mna3rif enno ALLAH bideen bel-3adl yalle bya3mil metl hal-a3mel.</verse>
				<verse number="3">W-enta, yalle bideen yalle bya3emlouwa w-bta3mil metlon, mfakkar ennak ra7 teflat min deynounet ALLAH?</verse>
				<verse number="4">Aw ennak 3am te7te2ir ra7mto w-tibto, w-toul belo, w-enta mish 3arif enno ALLAH baddo bi-ra7mto y2oudak lal-tawbe?</verse>
				<verse number="5">Bass bi-2asewet 2albak w-3nedak bitjamme3 la-nafsak ghadab la-yawm el-ghadab, wa2et yalle btenkeshef deynounet ALLAH el-3adle,</verse>
				<verse number="6">w-bi7aseb kell wa7ad 7asab a3melo,</verse>
				<verse number="7">w-bitkoun el-7ayet el-abadiyye la-yalle biwãzbo 3al-3amal el-sale7 w-byes3o lal-majd wel-karame wel-khouloud,</verse>
				<verse number="8">aw bikoun el-ghadab wel-sakht lal-metmarrdin yalle byerefdo el-7a2 w-byel7a2o el-batel.</verse>
				<verse number="9">Wel-weyl wel-3azèb la-kell 2ensen bya3mil el-sharr min el-Yahoud awwal shi w-min ba3da el-Youneniyyin,</verse>
				<verse number="10">wel-majd wel-karame wel-salem la-kell meen bya3mil el-kheyr min el-Yahoud awwal shi w-min ba3da el-Youneniyyin,</verse>
				<verse number="11">li2anno ALLAH ma biseyer 7ada.</verse>
				<verse number="12">W-yalle khetyo w-ma 3endon shari3a, bidoun shari3a bile2o el-halek. W-yalle khetyo w-3endon shari3et Moussa, bi-shari3et Moussa byendeno.</verse>
				<verse number="13">Mish yalle byesma3o kalem el-shari3a henne el-abrar 3end ALLAH, yalle byemsho 3al-shari3a henne yalle byetbarraro.</verse>
				<verse number="14">Ye3ne el-mish Yahoud, yalle ma 3endon shari3a, eza 3emlo bel-tabi3a yalle bte2mor fih el-shari3a, keno shari3a la-7alon, ma3 enno ma 3endon shari3a.</verse>
				<verse number="15">W-bikouno barhano enno yalle bte2mor fih el-shari3a maktoub bi-2loubon w-btesh'hadlon damayeron w-afkaron, w-hiye marra btettehemon w-marra bitdefe3 3annon.</verse>
				<verse number="16">W-ra7 yezhar hayda kello, metl ma 3am basherkon fih, yawm yalle bideen ALLAH bel-MASI7 YASOU3 khafeya el-2loub.</verse>
				<verse number="17">W-enta, yalle bitsamme 7alak Yahoude, w-btettekil 3al-shari3a, w-bteftekhir bi-ALLAH</verse>
				<verse number="18">w-bta3rif iradto, w-bitmayyiz shou houe el-afdal bi-yalle t3allamto min el-shari3a,</verse>
				<verse number="19">w-bte3te2id ennak ka2ed lal-3emyen w-nour la-yalle bel-3atme</verse>
				<verse number="20">w-mou2addeb lal-aghbiya w-mou3allim lal-bousata, li2anno elak bel-shari3a kell el-ma3rife wel-7a2i2a.</verse>
				<verse number="21">Enta, yalle bit3allim ghayrak, ma bit3allim 7alak? Bitnede: ma tesro2, w-enta btesro2?</verse>
				<verse number="22">Bit2oul: ma tezne, w-btezne? Bte7te2ir el-asnam w-btesro2 hayekelon?</verse>
				<verse number="23">Bteftekhir bel-shari3a w-bit'hin ALLAH bi-moukhaliftak la-shari3to?</verse>
				<verse number="24">El-kteb bi2oul: "bi-sababkon byestahino el-nes bi-esm ALLAH bayn el-oumam."</verse>
				<verse number="25">Eza btemshe 3al-shari3a ken khatnak byenfa3, bass eza khelafet el-shari3a sert metl yalle mish makhtounin.</verse>
				<verse number="26">W-eza keno yalle mish makhtounin byemsho 3al-shari3a, ma bye3teberon ALLAH makhtounin?</verse>
				<verse number="27">W-yalle byemshe 3al-shari3a, w-houe mish makhtoun bel-jesm, ma bye7kom 3lek enta el-Yahoude yalle bitkhelef el-shari3a w-3endak a7kem el-shari3a wel-khatn?</verse>
				<verse number="28">El-Yahoude mish yalle bikoun Yahoude bel-zaher, wala el-khatn houe yalle byezhar bel-jesm,</verse>
				<verse number="29">el-Yahoude houe el-Yahoude min jouwwa, wel-khatn houe khatn el-2alb bel-Rou7 mish bi-7rouf el-shari3a. Hayda houe el-2ensen yalle byenmada7 min ALLAH mish min el-bashar.</verse>
			</chapter>
			<chapter number="3">
				<verse number="1">Fa-ezan shou elo fadl el-Yahoude? W-shou el-feyde min el-khatn?</verse>
				<verse number="2">El-feyde kbire min kell el-jehhat. Wel-ahamm enno kalem ALLAH n7att amene bayn 2ideyon.</verse>
				<verse number="3">Shou ra7 ysir eza el-ba3d minnon ma 2ãmano? 3adam imenon ra7 y3attil amenet ALLAH?</verse>
				<verse number="4">Akid la2! W-ra7 ykoun ALLAH sade2 wel-2ensen kezzeb. Wel-kteb bi2oul: "betbayyen sade2 eza 7kit, w-bitkoun mountaser eza 7ekamouk."</verse>
				<verse number="5">W-eza zolmna baddo ythabbit sala7 ALLAH, shou min2oul? Enno ALLAH zalamna eza nazzal ghadabo 3leyna? W-ana hon 3am be7ke ka-2ensen.</verse>
				<verse number="6">Akid la2! Wa-ella keef bideen ALLAH el-3alam?</verse>
				<verse number="7">W-eza kezbe ana bizeed zouhour sod2 ALLAH kermel majdo, leysh bye7kom 3leyye ALLAH metl ma bye7kom 3al-khate?</verse>
				<verse number="8">W-leysh ma mna3mil el-sharr ta-yeje minno el-kheyr, metl ma el-ba3d byeftero 3leyna, w-bi2awwlouna hal-shi? Hal-ashkhas 2asãson 3adel.</verse>
				<verse number="9">Fa-ezan, shou? Ne7na el-Yahoud afdal 3end ALLAH min el-Youneniyyin? La2, li2anno el-Yahoud wel-Youneniyyin, metl ma 2elt abl, khad3in kellon la-soultan el-khatiyye.</verse>
				<verse number="10">Wel-kteb bi2oul: "ma fi 7ada barr, ma 7ada</verse>
				<verse number="11">ma fi 7ada byefham, ma fi 7ada byetlob ALLAH.</verse>
				<verse number="12">Dã3o kellon w-ntaza3o sawa. Ma fi 7ada bya3mil el-kheyr, ma 7ada.</verse>
				<verse number="13">Zla3imon 2bour maftou7a, w-lseneton adawet lal-7ile. Samm el-7ayyet 3a-shfefon</verse>
				<verse number="14">w-temmon melyen la3ne w-mroura.</verse>
				<verse number="15">Ejreyon bterkod la-safk el-damm,</verse>
				<verse number="16">3a-tor2aton el-kharab wel-damãr.</verse>
				<verse number="17">Tari2 el-salem ma bya3erfouh,</verse>
				<verse number="18">wala makhafet ALLAH eddem 3younon."</verse>
				<verse number="19">W-ne7na mna3rif enno kell shi bit2oulo el-shari3a bit2oulo la-yalle henne ta7t 7ekm el-shari3a, ta-yeskot kell 2ensen w-ysir el-3alam kello ta7t 7ekm ALLAH.</verse>
				<verse number="20">W-ma 7ada ra7 yetbarrar eddem ALLAH li2anno ken meshe 3al-shari3a, li2anno el-shari3a n3amalit ta-tdell 3al-khatiyye.</verse>
				<verse number="21">Bass halla2 tbayyan keef bibarrer ALLAH el-bashar bidoun el-shari3a, metl ma btesh'hadlo el-shari3a wel-anbiya.</verse>
				<verse number="22">Houe bibarreron bel-imen bi-YASOU3 el-MASI7: w-ma fi far2 bayn el-bashar.</verse>
				<verse number="23">Henne kellon khotyo w-na2eson majd ALLAH.</verse>
				<verse number="24">Bass ALLAH 3atahon el-tebrir bi-ne3mto bel-MASI7 YASOU3 yalle fadehon</verse>
				<verse number="25">w-yalle ALLAH 2addamo ta-ykaffir bi-dammo 3an kell yalle bi2ãmno fih. W-ALLAH 3eml hal-shi ta-ybayyen berro. W-eza ken ghadd el-nazar bi-sabro 3an el-khataya el-madye,</verse>
				<verse number="26">houe bel-zaman el-7ader bibayyen berro ta-ykoun barr w-moubarrer la-yalle bi2ãmno bi-YASOU3 el-MASI7.</verse>
				<verse number="27">W-ma zel hek, ba3d fina neftekhir? La2, ma fi majel lal-fakhr. W-bi-shou badna neftekhir? Bel-a3mel? La2, mneftekhir bel-imen.</verse>
				<verse number="28">Ne7na mne3te2id enno el-2ensen byetbarrar bel-imen, mish bi-totbi2 el-shari3a?</verse>
				<verse number="29">Tekhmin ALLAH Ileh el-Yahoud wa7don? Mish houe Ileh be2e el-oumam kamen? Mbala, houe Ileh be2e el-oumam.</verse>
				<verse number="30">Li2anno ALLAH wa7ad, bibarrer el-Yahoud bel-imen, metl ma bibarrer ghayr el-Yahoud bel-imen.</verse>
				<verse number="31">Ye3ne 3am nelghe el-shari3a bel-imen? Akid la2, 3am nthabbet el-shari3a.</verse>
			</chapter>
			<chapter number="4">
				<verse number="1">W-shou min2oul 3an Ibrahim bayyna bel-sleele w-3an yalle sar ma3o?</verse>
				<verse number="2">Law enno ALLAH barraro la-a3melo ken bi7e2ello enno yeftekhir, bass mish eddem ALLAH.</verse>
				<verse number="3">Wel-kteb bi2oul: "2ãman Ibrahim bi-kalem ALLAH, w-barraro la-imeno."</verse>
				<verse number="4">Yalle byeshteghil, ma bitkoun ejerto men7a, li2anno byest7e2 ejerto.</verse>
				<verse number="5">Bass yalle ma byeshteghil, bi2ãmen bi-ALLAH yalle bibarrer el-khate, w-ALLAH bibarrero la-imeno.</verse>
				<verse number="6">W-hek bihallel Daoud houe w-3am yemda7 sa3adet el-2ensen yalle barraro ALLAH mish 3ala ases a3melo:</verse>
				<verse number="7">"Niyyel yalle enghafaret znoubon w-tkhabbet khatayahon!</verse>
				<verse number="8">Niyyel yalle khatayah ma bi7esebon 3leya el-RAB!"</verse>
				<verse number="9">Hal-touba hayde, kenit lal-makhtounin wa7don, aw lal-mish makhtounin kamen? Ne7na min2oul: enno ALLAH barrar Ibrahim la-imeno.</verse>
				<verse number="10">Bass aymata sar hal-shi? Abl el-khatn aw ba3do? Abl el-khatn w-mish ba3do.</verse>
				<verse number="11">Min ba3da nkhatan ka-3aleme w-borhan 3ala enno ALLAH barraro la-imeno abl khatno, w-sar Ibrahim bayy la-kell yalle barraron ALLAH la-imenon yalle henne mish makhtounin,</verse>
				<verse number="12">w-bayy lal-makhtounin yalle ma byektefo bel-khatn, byetmassalo bi-bayyna Ibrahim bi-imeno abl ma yenkhatan.</verse>
				<verse number="13">Wel-wa3d yalle wa3ado ALLAH la-Ibrahim w-la-sleelto bi-enno yourat el-3alam ma ken 3ala ases el-shari3a, ken 3ala ases imeno yalle barraro.</verse>
				<verse number="14">W-law kenit el-werte bass la-ahl el-shari3a, ken el-imen ma elo lzoum wel-wa3d batel,</verse>
				<verse number="15">li2anno el-shari3a bitsabbeb ghadab ALLAH, w-matra7 yalle ma fi el-shari3a ma fi ta3adde 3al-shari3a.</verse>
				<verse number="16">Wel-werte asesa el-imen 7atta tkoun men7a min ALLAH w-yeb2a el-wa3d meshe 3ala sleelet Ibrahim kella, mish 3ala ahl el-shari3a wa7don, 3a-yalle bi2ãmno imen Ibrahim kamen. W-houe bayy la-elna kelna,</verse>
				<verse number="17">metl ma bi2oul el-kteb: "khalleytak tkoun bayy la-oumam ktire." W-houe bayy la-elna 3end yalle 2ãman fih Ibrahim, ye3ne 3end ALLAH yalle bi2awwem el-mawta w-yalle binede el-mish mawjoud lal-woujoud.</verse>
				<verse number="18">W-2ãman Ibrahim bi-raja matra7 yalle ma ken fi raja, w-sar bayy la-oumam ktire metl ma 2al el-kteb: "hek bitkoun sleeltak."</verse>
				<verse number="19">W-ken Ibrahim 3omro shi miyyet sene, w-ma do3if imeno wa2et yalle shef enno jesmo mawwit w-enno ra7m marto Sara met kamen.</verse>
				<verse number="20">W-ma shakk bi-wa3d ALLAH, bel-3aks 2awwa imeno w-majjad ALLAH</verse>
				<verse number="21">w-2ãman bi-enno ALLAH edir enno youfe bi-wa3do.</verse>
				<verse number="22">W-bi-sabab hal-imen barraro ALLAH.</verse>
				<verse number="23">Wel-kteb ma 2al: "barraro ALLAH" kermelo houe la-7alo,</verse>
				<verse number="24">barraro kermelna ne7na kamen, ne7na yalle mnetbarrar bi-imenna bi-ALLAH yalle 2awwam RABNA YASOU3 min el-mawt,</verse>
				<verse number="25">w-ken aslamo lal-mawt lal-tekfir 3an khatayana w-2awwamo ta-ybarrerna.</verse>
			</chapter>
			<chapter number="5">
				<verse number="1">W-lamma barrarna ALLAH bel-imen serna bi-salem ma3o bi-RABNA YASOU3 el-MASI7,</verse>
				<verse number="2">w-bi-wasteto kamen, w-3ala ases el-imen wsolna la-hal-ne3me yalle ne7na sebtin fiya w-3am neftekhir 3ala raja el-mousherake bi-majd ALLAH,</verse>
				<verse number="3">w-mish bass hek, ne7na mneftekhir bel-shedde li2anno mna3rif enno el-shedde bitwallid el-sabr,</verse>
				<verse number="4">wel-sabr emti7an elna, wel-emti7an biwallid el-raja,</verse>
				<verse number="5">w-rajena ma bikhib, li2anno ALLAH sakab ma7abbto bi-2loubna bel-ROU7 el-2ODOS yalle 3atana yeh.</verse>
				<verse number="6">W-lamma kenna d3af, met el-MASI7 kermel el-khatyeen bel-wa2et yalle 7addado ALLAH.</verse>
				<verse number="7">W-alil ta-ymout 7ada kermel 2ensen barr, bimout kermel 2ensen sale7, w-yemken fi 7ada byestarje enno ymout kermel el-sale7.</verse>
				<verse number="8">Bass ALLAH barhan 3an ma7abbto elna bi-enno el-MASI7 met kermelna w-ne7na kenna ba3dna khatyeen.</verse>
				<verse number="9">W-addeysh ma halla2, min ba3d ma tbarrarna bi-dammo, ra7 nle2e bi-wasteto el-khalãs min ghadab ALLAH.</verse>
				<verse number="10">W-eza ken ALLAH sala7na bi-mawt 2ebno w-ne7na kenna a3de2o, addeysh ra7 nle2e el-khalãs bi-7ayeto w-ne7na metsal7in ma3o.</verse>
				<verse number="11">Bass ne7na mneftekhir bi-ALLAH wel-fadl la-RABNA YASOU3 el-MASI7 yalle bi-wasteto tsala7na halla2 ma3o.</verse>
				<verse number="12">Wel-khatiyye ejet 3al-3alam min khilel 2ensen wa7ad, w-bel-khatiyye eja el-mawt. W-eja el-mawt 3ala kell el-bashar li2annon kellon khetyo.</verse>
				<verse number="13">Wel-khatiyye kenit bel-3alam abl shari3et Moussa, bass matra7 yalle ma fi shari3a, ma bten7asab el-khatiyye khatiyye.</verse>
				<verse number="14">Bass el-mawt tsallat 3al-bashar min iyem Ãdam la-iyem Moussa, 7atta 3a-yalle ma khetyo metl khatiyyet Ãdam. W-ken Ãdam soura la-yalle ra7 yejo min ba3do.</verse>
				<verse number="15">Bass mawhabet ALLAH ghayr khatiyyet Ãdam. W-eza ken el-mawt tsallat 3al-bashar bi-khatiyyet 2ensen wa7ad, addeysh ma ra7 tensakab 3leyon ne3met ALLAH w-mawhabto, bi-ne3met 2ensen wa7ad houe YASOU3 el-MASI7.</verse>
				<verse number="16">W-fi far2 bel-natije bayn mawhabet ALLAH w-bayn khatiyyet 2ensen wa7ad. Fa-khatiyyet 2ensen wa7ad khallet el-bashar ymouto, bass mawhabet ALLAH min ba3d ktir min el-khataya, barraret el-bashar.</verse>
				<verse number="17">W-eza ken el-mawt tsallat 3al-bashar bi-khatiyyet 2ensen wa7ad, addeysh ma ra7 tetsallat el-7ayet bi-wa7ad w-houe YASOU3 el-MASI7 3a-yalle byen3atalon fayd el-ne3me w-maweheb el-berr.</verse>
				<verse number="18">Metl ma enno khatiyyet 2ensen wa7ad khallet el-bashar kellon ymouto, kamen berr 2ensen wa7ad bibarrer el-bashar kellon w-bten3atalon el-7ayet.</verse>
				<verse number="19">W-metl ma bi-3esyen 2ensen wa7ad saro el-bashar khatyeen, kamen bi-ta3et 2ensen wa7ad bisiro el-bashar abrar.</verse>
				<verse number="20">W-lamma ejet el-shari3a ketrit el-khatiyye, bass matra7 ma ketrit el-khatiyye fadet ne3met ALLAH,</verse>
				<verse number="21">7atta enno metl ma tsallatet el-khatiyye bel-mawt, hek kamen ra7 tetsallat el-ne3me yalle bitbarrerna bi-RABNA YASOU3 el-MASI7 lal-7ayet el-abadiyye.</verse>
			</chapter>
			<chapter number="6">
				<verse number="1">Shou min2oul? Mneb2a bel-khatiyye 7atta tektar ne3met ALLAH?</verse>
				<verse number="2">Akid la2! Ne7na yalle metna 3an el-khatiyye keef mneb2a ba3d fiya?</verse>
				<verse number="3">Ma bta3erfo enno ne7na lamma t3ammadna ta-nette7id bi-YASOU3 el-MASI7 t3ammadna ta-nmout ma3o,</verse>
				<verse number="4">w-ndafanna ma3o bel-ma3moudiyye w-sherakneh bi-mawto, 7atta metl ma 2awwamo el-Ãb bi-edrto el-majide min el-mawt, nemshe ne7na kamen bi-7ayet jdide?</verse>
				<verse number="5">W-eza kenna etta7adna fih bi-mawt byeshbah mawto, kamen ra7 nette7id fih bi-2iyemto.</verse>
				<verse number="6">W-ne7na mna3rif enno el-2ensen el-3ati2 yalle fina nsalab ma3 el-MASI7 7atta yenma7a soultan el-khatiyye min ajsemna, w-ma min3oud 3abeed lal-khatiyye,</verse>
				<verse number="7">li2anno yalle met t7arrar min el-khatiyye.</verse>
				<verse number="8">W-eza kenna metna ma3 el-MASI7, ne7na min2ãmen bi-enno ra7 n3ish ma3o.</verse>
				<verse number="9">W-mna3rif enno el-MASI7 min ba3d ma 2awwamo ALLAH min el-mawt, ma ra7 ymout marra tenye w-ma ra7 ykoun lal-mawt soultan 3le,</verse>
				<verse number="10">li2anno bi-mawto met 3an el-khatiyye marra we7de, w-bi-7ayeto bi3ish la-ALLAH.</verse>
				<verse number="11">W-7sebo ento kamen ennkon mawta 3an el-khatiyye, w-a7ye2 la-ALLAH bel-MASI7 YASOU3 RABNA.</verse>
				<verse number="12">W-ma tkhallo el-khatiyye tetsallat 3a-jesmkon el-fene w-tkhallikon ettee3o shahaweto,</verse>
				<verse number="13">w-ma ta3mlo min jesmkon sle7 lal-sharr kermel el-khatiyye, bel-3aks kouno la-ALLAH a7ye2 2amo min el-mawt, w-khallo jesmkon ykoun sle7 lal-kheyr kermel ALLAH,</verse>
				<verse number="14">w-ma bikoun lal-khatiyye soultan 3leykon min ba3d halla2. Ento mish bi-7ekm el-shari3a, ento bi-7ekm ne3met ALLAH.</verse>
				<verse number="15">Ye3ne shou? Mnokhte li2anno ne7na bi-7ekm el-ne3me mish bi-7ekm el-shari3a? Akid la2!</verse>
				<verse number="16">Ma bta3erfo ennkon eza khalleyto 7alkon tkouno 3abeed bitee3o la-7ada, serto 3abeed la-yalle 3am bittee3ouwon: aw bitkouno 3abeed lal-khatiyye yalle bitwadde lal-mawt, aw 3abeed lal-ta3a yalle bitwadde lal-berr.</verse>
				<verse number="17">Bass neshkor ALLAH! Ma3 ennkon kento 3abeed lal-khatiyye, ata3to bi-kell 2loubkon el-ta3alim yalle tsallamtouwa,</verse>
				<verse number="18">w-t7arrarto min el-khatiyye w-serto 3abeed lal-berr.</verse>
				<verse number="19">W-ana hon 3am e7ke ka-2ensen, kermel do3fkon el-bashare. W-metl ma khalleyto ajsemkon ykouno 3abeed lal-da3ara wel-sharr bi-khedmet el-sharr, kamen khallo halla2 ajsemkon 3abeed lal-berr bi-khedmet el-2adese.</verse>
				<verse number="20">W-lamma kento 3abeed lal-khatiyye, kento a7rar mish meltezmin bel-berr.</verse>
				<verse number="21">W-ayya thamar 7melto bi-haydak el-wa2et min el-a3mel yalle btekhjalo minna halla2, w-niheyeton el-mawt?</verse>
				<verse number="22">Bass halla2, min ba3d ma t7arrarto min el-khatiyye w-serto 3abeed la-ALLAH, serto bte7mlo thamar el-2adese, w-niheyto el-7ayet el-abadiyye,</verse>
				<verse number="23">li2anno ejret el-khatiyye hiye el-mawt, bass mawhabet ALLAH, hiye el-7ayet el-abadiyye bel-MASI7 YASOU3 RABNA.</verse>
			</chapter>
			<chapter number="7">
				<verse number="1">Ento bta3erfo ya ekhewte, w-ana 3am e7ke jame3a bta3rif el-shari3a, enno ma fi soulta lal-shari3a 3al-2ensen ella houe w-3ayish.</verse>
				<verse number="2">Wel-mara el-metzawje bterbeta el-shari3a bel-rejjel ma zel 3ayish, w-eza met zawja t7arrarit min el-shari3a.</verse>
				<verse number="3">W-eza saret la-rejjel tene w-zawja 3ayish, bitkoun zenye. Bass eza met zawja t7arrarit min el-shari3a, w-ma bitkoun zenye eza saret la-rejjel tene.</verse>
				<verse number="4">W-hek ento ya ekhewte, metto 3an el-shari3a bi-jesm el-MASI7 ta-tsiro la-7ada tene, la-yalle 2am min el-mawt, w-te7mlo thamar la-ALLAH.</verse>
				<verse number="5">W-lamma kenna 3ayshin 7asab tabi3etna el-bashariyye, kenit el-mouyoul el-sherreera 3am tef3al bi-jesmna min khilel el-shari3a ta-tethmor lal-mawt.</verse>
				<verse number="6">Bass halla2 t7arrarna min el-shari3a, li2anno metna 3an yalle ken ykabbelna, 7atta ne3bad ALLAH bi-nizam el-rou7 el-jdid, mish bi-nizam el-7arf el-3ati2.</verse>
				<verse number="7">W-shou min2oul? Enno el-shari3a khatiyye? Akid la2! Bass ana ma 3reft el-khatiyye ella min wara el-shari3a. W-law ma 2aletle: "ma teshtehe!", ma kent 3reft el-shahwe.</verse>
				<verse number="8">Bass el-khatiyye staghallit hal-wassiye ta-twa33e fiyye kell shi esmo shahwe, li2anno el-khatiyye bidoun shari3a mayyte.</verse>
				<verse number="9">Kent 3ayish min abl bidoun shari3a, w-lamma ejet el-wassiye, 3eshit el-khatiyye w-mett ana.</verse>
				<verse number="10">Ye3ne el-wassiye yalle hadafa el-7ayet, wassaletne lal-mawt,</verse>
				<verse number="11">li2anno el-khatiyye 3emlit min el-wassiye 7ejje, ta-tekhda3ne w-2ataletne.</verse>
				<verse number="12">El-shari3a zeta, fa-ezan, m2addase, wel-wassiye, m2addase w-3adle w-sal7a.</verse>
				<verse number="13">Tekhmin yalle houe sale7 sar sabab la-mawte? Akid la2! Bass el-khatiyye 7atta tbayyen enna khatiyye, sta3malit yalle houe sale7 7atta tjeble el-mawt, w-hek bitkoun el-khatiyye bi-wastet el-wassiye woslit la-ekher 7doud el-khatiyye.</verse>
				<verse number="14">W-ne7na mna3rif enno el-shari3a rou7iyye, bass ana 2ensen nbe3 3abd lal-khatiyye:</verse>
				<verse number="15">ma befham shou 3am ba3mil, li2anno yalle badde yeh ma ba3mlo, w-yalle bekraho ba3mlo.</verse>
				<verse number="16">Lamma ba3mil yalle ma badde a3mlo, bkoun mwefe2 enno el-shari3a mni7a.</verse>
				<verse number="17">W-ma bkoun ana yalle 3am ba3mil yalle ma badde a3mlo, hayde el-khatiyye yalle sèkne fiyye,</verse>
				<verse number="18">li2anno ba3rif enno el-kheyr ma byeskon fiyye, ye3ne bi-jesme. W-iradet el-kheyr 7adra fiyye, bass 3amal el-kheyr la2.</verse>
				<verse number="19">Wel-kheyr yalle badde yeh ma ba3mlo, wel-sharr yalle ma badde yeh ba3mlo.</verse>
				<verse number="20">W-eza kent 3am ba3mil yalle ma badde yeh, mish ana yalle ba3mlo, hayde el-khatiyye yalle sèkne fiyye.</verse>
				<verse number="21">W-hek ble2e enno ana khadi3 hal-shari3a, badde a3mil el-kheyr bass el-sharr yalle sèken fiyye byesba2ne.</verse>
				<verse number="22">W-ana bi-a3me2 kayene befra7 bi-shari3et ALLAH,</verse>
				<verse number="23">bass b7ess bi-shari3a tenye bi-jesme bit2ewem shari3et 3a2le w-betkhalline a3mil 7asab shari3et el-khatiyye yalle hiye bi-jesme.</verse>
				<verse number="24">Ya weyle shou ana ta3ees! Meen bikhallesne min jesme el-mawwit hayda?</verse>
				<verse number="25">El-shokr la-ALLAH bi-RABNA YASOU3 el-MASI7. Fa-ana bel-3a2l khadi3 la-shari3et ALLAH, w-bel-jesm la-shari3et el-khatiyye.</verse>
			</chapter>
			<chapter number="8">
				<verse number="1">Ye3ne ma fi-7ekm min ba3d halla2 3a-yalle henne bel-MASI7 YASOU3,</verse>
				<verse number="2">li2anno shari3et el-ROU7 yalle bta3tina el-7ayet bel-MASI7 YASOU3 7arraretak min shari3et el-khatiyye wel-mawt.</verse>
				<verse number="3">W-yalle ma edrit el-shari3a ta3mlo, li2anno el-jesm da33afa, 7a'2a2o ALLAH lamma ba3at 2ebno bi-jesm byeshbah jesmna el-khate, ta-ykaffir 3an el-khatiyye, w-7akam 3al-khatiyye yalle bel-jesm</verse>
				<verse number="4">ta-ytemm fina yalle btes3alo el-shari3a, ne7na el-3ayshin metl ma baddo el-rou7 mish metl ma baddo el-jesm.</verse>
				<verse number="5">W-yalle 3ayshin metl ma baddo el-jesm, byehtammo bi-oumour el-jesm, w-yalle 3ayshin metl ma baddo el-rou7, byehtammo bi-oumour el-rou7.</verse>
				<verse number="6">El-ehtimem bel-jesm mawt, wel-ehtimem bel-rou7 houe 7ayet w-salem,</verse>
				<verse number="7">li2anno el-ehtimem bel-jesm houe tamarrod 3ala ALLAH, w-houe mish khadi3 la-shari3et ALLAH wala bye2dar enno yokhda3la.</verse>
				<verse number="8">W-yalle 3ayshin metl ma baddo el-jesm ma bye2daro ennon yordo ALLAH.</verse>
				<verse number="9">Bass ento mish 3ayshin metl ma baddo el-jesm, 3ayshin metl ma baddo el-rou7, li2anno ROU7 ALLAH byeskon fikon. W-yalle ma bikoun fih ROU7 el-MASI7, houe mish min el-MASI7.</verse>
				<verse number="10">W-eza ken el-MASI7 fikon, w-ajsemkon ra7 tmout bi-sabab el-khatiyye, bikoun el-rou7 7ayet elkon li2anno ALLAH barrarkon.</verse>
				<verse number="11">W-eza ken ROU7 ALLAH yalle 2awwam YASOU3 min el-mawt byeskon fikon, bikoun yalle 2awwam YASOU3 el-MASI7 min el-mawt bya3te 7ayet la-ajsemkon el-fenye bi-ROU7OU yalle byeskon fikon.</verse>
				<verse number="12">Ye3ne, ya ekhewte, el-jesm ma elo fadl 3leyna ta-n3ish metl ma baddo el-jesm.</verse>
				<verse number="13">W-eza 3eshto 7ayet el-jesm bitmouto, w-eza mawatto bel-rou7 a3mel el-jesm, bit3isho.</verse>
				<verse number="14">W-yalle bi2oudon ROU7 ALLAH henne kellon wled ALLAH,</verse>
				<verse number="15">li2anno el-rou7 yalle akhadtouh ma byesta3bedkon w-bireddkon lal-khawf, bel-3aks bya3melkon wled ALLAH w-bi-hayda el-rou7 mnesrokh la-ALLAH: "Abba, ya bayyna."</verse>
				<verse number="16">W-hayda el-rou7 byesh'had ma3 arwe7na enno ne7na wled ALLAH.</verse>
				<verse number="17">W-eza ne7na wled ALLAH, ye3ne mnourat kamen: mnourat ALLAH w-minsherik el-MASI7 bel-werte, minsherko bi-ãlemo ta-nsherko kamen bi-majdo.</verse>
				<verse number="18">W-bshouf enno ãlemna bi-hal-dene ma bten2ãs bel-majd yalle ra7 yezhar fina.</verse>
				<verse number="19">Wel-khali2a natra bi-feregh el-sabr zouhour wled ALLAH.</verse>
				<verse number="20">W-ma ken khoudou3a lal-batel bi-iradeta, ken bi-iradet yalle khadda3a. W-ma3 hal-shi be2ila el-raja</verse>
				<verse number="21">bi-enna hiye zeta ra7 tet7arrar min 3ouboudiyyet el-fased ta-tsherek wled ALLAH bi-7orriyyeton w-majdon.</verse>
				<verse number="22">W-ne7na mna3rif enno el-khali2a kella 3am bit3enn w-tetmakhad la-liom, metl el-mara yalle 3am bitwallid.</verse>
				<verse number="23">Mish bass hiye, ne7na kamen yalle ma3na bakouret el-Rou7 3am n3enn bi-2albna natrin min ALLAH el-tabanne w-eftide2 ajsemna.</verse>
				<verse number="24">Li2anno khalãsna 7solna 3le bel-raja. Bass el-raja yalle minshoufo eddem 3younna ma bikoun raja, w-keef byetrajja el-2ensen el-shi yalle bishoufo?</verse>
				<verse number="25">W-eza kenna mnetrajja yalle ma minshoufo, fa-bel-sabr mnentro.</verse>
				<verse number="26">W-byeje el-ROU7 kamen yesh2ol do3fna. W-ne7na ma mna3rif keef nsalle metl ma lezim, bass el-ROU7 byetshaffa3elna eddem ALLAH w-bi3enn 3annet fo2 el-wasf.</verse>
				<verse number="27">W-ALLAH yalle bishouf shou fi bel-2loub bya3rif shou baddo el-rou7, w-keef enno byeshfa3 lal-2eddisin 7asab iradto.</verse>
				<verse number="28">W-ne7na mna3rif enno kell el-eshya bitsir la-kheyr yalle bi7ebbo ALLAH, yalle henne mad3ouwwin 7asab 2asdo.</verse>
				<verse number="29">W-yalle saba2 w-na'2ehon, saba2 w-3ayyanon ta-ykouno 3ala souret 2ebno 7atta ykoun el-2eben bekr la-ekhwe ktar.</verse>
				<verse number="30">Wel-ashkhas yalle saba2 w-3ayyanon, da3ehon kamen, w-yalle da3ehon barraron kamen, w-yalle barraron majjadon kamen.</verse>
				<verse number="31">W-min ba3d hayda kello, shou min2oul? Eza ken ALLAH ma3na, meen bikoun doddna?</verse>
				<verse number="32">ALLAH yalle ma tbekhal 3leyna bi-2ebno, w-sallamo lal-mawt kermelna kellna, keef ma baddo ya3tina ma3o kell shi?</verse>
				<verse number="33">Meen yalle byettehem yalle na'2ehon ALLAH, w-ALLAH houe yalle barraron?</verse>
				<verse number="34">W-meen bye2dar enno ye7kom 3leyon? Wel-MASI7 YASOU3 houe yalle met, w-2am, w-houe 3an yameen ALLAH byetshaffa3elna.</verse>
				<verse number="35">W-meen byofsolna 3an ma7abbet el-MASI7? El-shedde aw el-di2a aw el-edtihad aw el-jou3 aw el-3oure aw el-khatar aw el-seyf?</verse>
				<verse number="36">El-kteb bi2oul: "kermelak ne7na min3ãne el-mawt kell el-nhar, w-bi3amlouna metl el-ghanam yalle ekhdinon 3al-dab7."</verse>
				<verse number="37">Bass ba3d kell hal-msayeb ra7 nontosir bi-yalle 7abbna.</verse>
				<verse number="38">W-ana m2akkad enno la el-mawt wala el-7ayet, wala el-maleyke wala rou2asa el-maleyke, wala el-7ader wala el-mousta2bal,</verse>
				<verse number="39">Wala 2ouwwet el-ard wala 2ouwwet el-sama, wala shi bel-khali2a kella bye2dar enno yofsolna 3an ma7abbet ALLAH bel-MASI7 YASOU3 RABNA.</verse>
			</chapter>
			<chapter number="9">
				<verse number="1">3am 2oul el-7a2i2a bel-MASI7 w-ma 3am kazzeb. Dameere byesh'hadle bel-ROU7 el-2ODOS</verse>
				<verse number="2">enno ana 7azin ktir w-bi-2albe alam deyim,</verse>
				<verse number="3">w-enno bitmanna law kent ana bi-zete ma7roum w-monfosil 3an el-MASI7 kermel ekhewte yalle bel-sleele.</verse>
				<verse number="4">Henne wled Isra2il yalle 3eml minnon ALLAH wledo, w-elon el-majd wel-3ouhoud wel-shari3a wel-3ibede wel-wou3oud,</verse>
				<verse number="5">w-minnon keno el-bayyet w-eja el-MASI7 ka-2ensen, w-houe fo2 el-kell, Ileh moubarak lal-abad. Ãmin.</verse>
				<verse number="6">W-ma b2oul enno wa3d ALLAH kheb, mish kell wled Isra2il henne Isra2il,</verse>
				<verse number="7">wala kell yalle min sleelet Ibrahim henne wled Ibrahim. 2al ALLAH la-Ibrahim: "bi-Is7ak bikoun elak sleele."</verse>
				<verse number="8">W-mish wled el-sleele henne wled ALLAH, wled el-wa3d henne yalle bye7sebon ALLAH sleelet Ibrahim.</verse>
				<verse number="9">W-kalem el-wa3d houe hayda: "ra7 erja3 bi-metl hal-wa2et, w-bikoun la-Sara 2eben."</verse>
				<verse number="10">W-hayda mish kell shi, kamen Raf2a 7eblit min rejjel wa7ad, min bayyna Is7ak,</verse>
				<verse number="11">w-abl ma youlado el-sabyen w-ya3mlo kheyr aw sharr, w-la-7atta ydall tedbir ALLAH 2ayem 3a-ases enno houe na'2a mish 3a-ases el-a3mel,</verse>
				<verse number="12">2al ALLAH la-Raf2a: "el-sabe el-akbar ra7 yekhdom el-azghar",</verse>
				<verse number="13">metl ma n2al bel-kteb: "7abbeyt Ya3koub w-krehet 3eeso."</verse>
				<verse number="14">W-shou min2oul? Ma32oul ykoun ALLAH zalem? Akid la2!</verse>
				<verse number="15">2al ALLAH la-Moussa: "ber7am yalle ber7amo, w-beshfa2 3ala yalle badde eshfa2 3le."</verse>
				<verse number="16">W-hal-shi ma byerja3 la-iradet el-2ensen wala la-jehdo, bass la-ra7met ALLAH wa7da.</verse>
				<verse number="17">W-bel-kteb 2al ALLAH la-Fer3on: "rafa3tak ta-bayyen edrte fik w-ta-el-nes ye7ko bi-esme bi-kell el-ard."</verse>
				<verse number="18">W-ALLAH byer7am yalle baddo yeh w-bi2asse 2alb yalle baddo yeh.</verse>
				<verse number="19">W-bi2elle 7ada minkon: "leysh biloumna ALLAH? Meen bye2dar enno y2ewem iradto?"</verse>
				<verse number="20">Bjeweb: meen enta ya hal-2ensen 7atta te3torid 3ala ALLAH? Ma3'2oul t2oul el-jable la-yalle jabala: leysh hek 3meltne?</verse>
				<verse number="21">Tekhmin el-khezzef ma elo soulta 3al-fekhkhar, ta-ya3mil min jablet el-fekhkhar nafsa wa3a elo 2ime, w-wa3a tene rkhees?</verse>
				<verse number="22">W-nafs el-shi ALLAH, lamma arad enno ybayyen ghadabo w-ye3lon ederto, t7ammal bi-sabr kbir yalle byest7e'2o ghadabo, w-ma 3ed na2eson ella el-mawt</verse>
				<verse number="23">metl ma arad enno ye3lon fayd majdo bi-yalle baddo yer7amon w-yalle kenn m7addaron lal-majd,</verse>
				<verse number="24">ye3ne ne7na yalle da3ehon mish min bayn el-Yahoud wa7don, min bayn be2e el-shou3oub kamen.</verse>
				<verse number="25">W-ALLAH 2al bi-kteb Housha3: "yalle ma ken sha3be ra7 sammih sha3be, w-yalle ma kenit 7abibte ra7 sammiha 7abibte,</verse>
				<verse number="26">w-matra7 ma n2allon: ento mish sha3be, ra7 sammihon wled ALLAH el-7ayy."</verse>
				<verse number="27">W-byektob Ashe3ya bi-kalemo 3an Isra2il: "W-eza keno wled Isra2il 2add raml el-ba7r, fa-yalle byeb2o minnon ra7 yle2o el-khalãs,</verse>
				<verse number="28">li2anno el-RAB baddo y7a'2i2 kelmto 3al-3alam, te7'2i2 kemil, w-bi-wa2et sari3.</verse>
				<verse number="29">W-bi-hayda tnabba Ashe3ya, 2al: law ma enno RAB el-jounoud khallelna sleele, kenna serna metl Sadoum w-tshabbahna bi-3amoura."</verse>
				<verse number="30">W-shou min2oul? Min2oul enno el-oumam, yalle ma se3yo ta-ye7salo 3al-tebrir, tbarraro bass 3ala ases el-imen,</verse>
				<verse number="31">w-wled Isra2il yalle se3yo la-shari3a gheyeta el-tebrir ma edro woslo la-gheyet el-shari3a.</verse>
				<verse number="32">W-leysh? Li2annon se3yo la-hal-tebrir 3a-ases el-a3mel yalle btefroda el-shari3a mish 3a-ases el-imen, w-nsadamo bi-7ajar el-3athra,</verse>
				<verse number="33">metl ma bi2oul el-kteb: "badde 7ott bi-Sehyoun 7ajar 3athra bi-tari2 el-sha3b w-sakhra tfarkish, w-yalle bi2ãmen fih ma bikhib 2amalo."</verse>
			</chapter>
			<chapter number="10">
				<verse number="1">W-addeysh bitmanna min kell 2albe ya ekhewte enno wled Isra2il yle2o el-khalãs, w-addeysh bsalle la-ALLAH kermelon.</verse>
				<verse number="2">W-ana besh'hadlon enno 3endon ghiret ALLAH, bass bidoun ma3rife sa7i7a,</verse>
				<verse number="3">li2annon ma 3erfo keef bibarrer ALLAH el-bashar w-se3yo lal-tebrir 3ala tari2eton, ma keno khad3in la-tari2et ALLAH bel-tebrir,</verse>
				<verse number="4">w-hiye enno gheyet el-shari3a houe el-MASI7 yalle fih byetbarrar kell meen bi2ãmen.</verse>
				<verse number="5">W-katab Moussa keef byetbarrar el-2ensen bel-shari3a w-2al: "yalle bitabbi2 el-shari3a bi3ish fiya."</verse>
				<verse number="6">W-3an el-tebrir yalle houe min el-imen 2al: "ma t2oul bi-2albak: meen byetla3 3al-sama? (ye3ne ta-ykhalle el-MASI7 yenzal la-3anna).</verse>
				<verse number="7">Aw meen byenzal 3al-hewwe? (ye3ne ta-khalle el-MASI7 yetla3 min bayn el-mawta)."</verse>
				<verse number="8">W-yalle n2al houe hal-shi: "el-kelme 2aribe minnak, 3a-temmak w-bi-2albak", ye3ne kelmet el-imen yalle minbasher fiya.</verse>
				<verse number="9">W-eza shahadet bi-temmak enno YASOU3 RAB, w-2ãmanet bi-2albak enno ALLAH 2awwamo min el-mawt, akhadet el-khalãs.</verse>
				<verse number="10">Fa-el-imen bel-2alb biwassil lal-berr, wel-shahede bel-temm bitwassil lal-khalãs.</verse>
				<verse number="11">Wel-kteb bi2oul: "yalle bi2ãmen fih ma bikhib 2amalo."</verse>
				<verse number="12">W-ma fi far2 bayn el-Yahoude wel-mish Yahoude, li2anno ALLAH RABBON kellon, bimalle min kheyrato kell wa7ad byetloba minno.</verse>
				<verse number="13">Wel-kteb bi2oul: "kell meen byed3e bi-esm el-RAB bile2e el-khalãs."</verse>
				<verse number="14">Bass keef byed3o w-ma 2ãmano fih? W-keef bi2ãmno w-ma sem3o fih? W-keef byesma3o fih w-ma basharon 7ada?</verse>
				<verse number="15">W-keef bibashrouwon w-ma ba3aton ALLAH? Wel-kteb bi2oul: "ma ajmal ejren el-moubashirin bel-kheyr."</verse>
				<verse number="16">Bass mish kellon 2eblo el-injil. Mish Ashe3ya 2al: "ya RAB, meen 2ãman bi-yalle sem3ouh minna?"</verse>
				<verse number="17">Fa-ezan el-imen byeje min el-sama3, wel-sama3 houe min el-tebshir bel-MASI7.</verse>
				<verse number="18">Bass ana b2oul: ma sem3o? Mbala, sem3o, wel-kteb bi2oul: "lal-ard kella wossil sawton, w-la-ekher el-3alam wossil kalemon."</verse>
				<verse number="19">Bass b2oul kamen: wled Isra2il ma fehmo? 2al Moussa min abl: "bitgharo min sha3b ma bikoun sha3be, w-bkhallikon tgharo min sha3b houe mish sha3b."</verse>
				<verse number="20">W-Ashe3ya bi2oul bi-jer2a: "le2youne yalle ma keno 3am bifattsho 3leyye, w-kashafet 7ale la-yalle ma keno 3am yetolboune."</verse>
				<verse number="21">Bass bi2oul 3an wled Isra2il: "maddeyt 2ideyye kell el-nhar la-sha3b metmarrid 3aneed."</verse>
			</chapter>
			<chapter number="11">
				<verse number="1">Bass b2oul: awlkon ALLAH rafad sha3bo? Akid la2! Ana kamen Isra2ile, min sleelet Ibrahim w-2abilet Benyamin.</verse>
				<verse number="2">Ma rafad ALLAH sha3bo yalle na'2eh min abl. W-ento bta3erfo shou 2al el-kteb 3an Eliyya lamma tshakka 3a-wled Isra2il la-ALLAH, w-2al:</verse>
				<verse number="3">"ya RAB, 2atalo anbiye2ak w-hadamo kell mazeb7ak w-b2it ana wa7de, w-henne baddon ye2etloune."</verse>
				<verse number="4">W-shou 2allo sawt ALLAH? 2allo: "ana khalleyt la-ele sab3-talef rejjel ma ta3ajo rekbeton eddem el-Ba3l."</verse>
				<verse number="5">W-bel-wa2et el-7ader kamen ba2iyye min el-nes khtaron ALLAH bel-ne3me.</verse>
				<verse number="6">W-eza ken el-ekhtiyar bel-ne3me, fa-ezan houe mish bel-a3mel, wa-ella ma kenit be2yet el-ne3me ne3me.</verse>
				<verse number="7">W-shou ba3d? Yalle keno 3am yetolbouh wled Isra2il w-ma 3am yekhdouh, akhadouh yalle na'2ehon ALLAH. Wel-be2yin 2esyet 2loubon,</verse>
				<verse number="8">metl ma eja bel-kteb: "3atahon ALLAH 3a2l balid w-3youn ma bte2sha3 w-dinen ma btesma3 la-7add liom."</verse>
				<verse number="9">W-2al Daoud: "teb2a maweyedon fakh elon w-shabake w-7ajar 3athra w-2asãs.</verse>
				<verse number="10">3younon tghabbish w-ma ye2sha3o, w-yeb2a dahron men7ene kell el-wa2et."</verse>
				<verse number="11">W-ana b2oul: tekhmin el-Yahoud da3aso da3se khalleton yese2to lal-abad? La2! Bass bi-sa2teton sar el-khalãs lal-mish Yahoud 7atta ygharo wled Isra2il.</verse>
				<verse number="12">W-eza kenit sa2teton ghena lal-3alam w-nou2sanon ghena la-be2e el-shou3oub, fa-keef bikoun el-ghena ghena bass yektemlo?</verse>
				<verse number="13">W-halla2 b2oul lal-mish Yahoud minkon: ma zelne rasoul la-ghayr el-Yahoud, ana fakhour bi-riselte</verse>
				<verse number="14">barke bkhalle yalle henne min la7me ygharo, w-bkhallis el-ba3d minnon.</verse>
				<verse number="15">W-eza ken rafdon wassal la-mousala7et el-3alam ma3 ALLAH, fa-ma bikoun 2ouboulon ella 7ayet ba3d mawt?</verse>
				<verse number="16">W-eza kenit el-khameere m2addase, el-3ajeen kello m2addas. W-eza ken el-2asl m2addas, el-ghsoun m2addase kamen.</verse>
				<verse number="17">W-eza n2ata3it ba3d el-ghsoun, w-kent enta zeytoune barriye w-ta33amouk ta-tsherik el-ghsoun el-be2ye bi-2asl el-shajra w-thamara,</verse>
				<verse number="18">ma tshouf 7alak 3al-ghsoun yalle n2ata3it. W-keef bitshouf 7alak w-enta ma bte7mol el-2asl, bel-3aks el-2asl houe yalle bye7emlak?</verse>
				<verse number="19">Bass bit2oul: "n2ata3it haydik el-ghsoun 7atta etta33am ana!"</verse>
				<verse number="20">Tayyib! Hiye n2ata3it li2anno ma bit2ãmen, w-enta be2e li2annak bit2ãmen, fa-badal ma tetkabbar, khaf Rabbak.</verse>
				<verse number="21">W-eza ALLAH ma khalla el-ghsoun el-tabi3iyye mfakkar enno ra7 ykahllik elak kamen?</verse>
				<verse number="22">W-hayda houe lotf ALLAH w-2asewto 3a-yalle sa2ato, wel-lotf elak eza barhanet ennak ahl la-hal-lotf, wa-ella bten2eti3 enta kamen.</verse>
				<verse number="23">Bass henne, eza saro y2ãmno ra7 yta33emon ALLAH, li2anno ALLAH edir yta33emon marra tenye.</verse>
				<verse number="24">W-eza ken ALLAH 2ata3ak min zeytoune barriye btenteme ela bi-tabi3tak, w-ta33amak 3ala 3aks tabi3tak bi-zeytoune mni7a, fa-keef yalle henne ghsoun asliyye ma ra7 yta33emon ALLAH bel-zeytoune?</verse>
				<verse number="25">W-ana ma badde, ya ekhewte, enno tejhalo hal-serr ta-ma tfakkro 7alkon 3endkon 7ekme, wel-serr houe enno jez2 min wled Isra2il n3ama 2albon la-7add ma ykouno el-mish Yahoud 2ãmano.</verse>
				<verse number="26">W-hek bile2e kell wled Isra2il el-khalãs, metl ma nkatab bel-kteb: "min Sehyoun byeje el-moukhallis w-bisheel el-koufr 3an wled Ya3koub.</verse>
				<verse number="27">W-bikoun hayda 3ahde elon wa2et bem7ilon khatayahon."</verse>
				<verse number="28">Wel-Yahoud, bennesbe lal-bishara henne a3de2 ALLAH, w-hal-shi la-masla7etkon. W-bennesbe la-ekhtiyar ALLAH, henne a7ebbe2o kermel el-bayyet.</verse>
				<verse number="29">W-ALLAH ma byetraja3 3an mawehbo w-da3wto.</verse>
				<verse number="30">W-metl ma ento 3sito ALLAH min abl w-ra7amkon halla2 bi-sabab 3esyenon,</verse>
				<verse number="31">Hek henne 3aso ALLAH halla2 ta-yer7amon metl ma ra7amkon,</verse>
				<verse number="32">li2anno ALLAH 7abas el-bashar kellon bel-3esyen 7atta yer7amon kellon.</verse>
				<verse number="33">Ma-fi a3ma2 min ghena ALLAH w-7ekemto w-3elmo! W-ma as3ab enno na3rif a7kemo w-nefham tourou2o?</verse>
				<verse number="34">Wel-kteb bi2oul: "Meen yalle 3eref fekr el-RAB, aw meen yalle ken moustasharo?</verse>
				<verse number="35">W-meen yalle 3atah shi bel-awwal 7atta yreddelo yeh?"</verse>
				<verse number="36">Fa-kell shi minno w-bi-wasteto w-elo. Elo el-majd lal-abad. Ãmin.</verse>
			</chapter>
			<chapter number="12">
				<verse number="1">Kermel hek bitrajjekon, ya ekhewte, bi-7anen ALLAH enno t2addmo 7alkon zabi7a, kella 7ayet, m2addase, ma2boule min ALLAH. W-hayde hiye 3ibedetkon el-rou7iyye.</verse>
				<verse number="2">W-ma tetshabbaho bi-yalle mawjoud bi-hal-dene, tghayyaro bi-tejdid 3ou2oulkon ta-ta3erfo iradet ALLAH: shou houe el-sale7, w-shou houe el-ma2boul, w-shou houe el-kemil.</verse>
				<verse number="3">W-bwasse kell wa7ad minkon bi-fadl el-ne3me yalle n3atetle enno ma ye3tebir 7alo aktar min ma byeswa. W-ykoun mawzoun tijeh nafso, kell wa7ad 7asab ma ALLAH 3atah imen.</verse>
				<verse number="4">W-metl ma 3enna a2sãm ktire bi-jesm wa7ad, w-la-kell 3odow 3amalo el-khas fih,</verse>
				<verse number="5">hek ne7na bi-ketritna jesm wa7ad bel-MASI7, w-kell wa7ad houe 3odow lal-tene,</verse>
				<verse number="6">w-3enna maweheb btekhtelif 7asab el-ne3me yalle n3atetelna: yalle 3endo mawhabet el-noubouwe khallih yetnabba 7asab el-imen,</verse>
				<verse number="7">w-yalle 3endo mawhabet el-khedme khallih yekhdom, w-yalle 3endo mawhabet el-ta3lim khallih y3allim,</verse>
				<verse number="8">w-yalle 3endo mawhabet el-wa3z khallih you3az, w-yalle bya3te khallih ya3te bi-karam, w-yalle houe ra2is khallih ykoun ra2is mni7, w-yalle byer7am khallih yer7am bi-fara7.</verse>
				<verse number="9">W-khalle el-ma7abbe tkoun bidoun khabsane. Tjannabo el-sharr w-tmassako bel-kheyr.</verse>
				<verse number="10">W-7ebbo ba3dkon ka-ekhwe, kell wa7ad yshouf el-be2yin afdal minno,</verse>
				<verse number="11">shteghlo kermel el-RAB bi-hemme ma btebrod w-bi-rou7 meltehbe.</verse>
				<verse number="12">Fra7o bel-raja, w-wa2et el-di2 tawwlo belkon, w-khallikon mdewmin 3al-sala.</verse>
				<verse number="13">Se3do el-ekhwe el-2eddisin 3end 7ajeton, w-dewmo 3ala diyafet el-ghouraba.</verse>
				<verse number="14">Berko yalle byedtehdoukon, berko w-ma tel3ano.</verse>
				<verse number="15">Fra7o ma3 el-fer7anin w-bkou ma3 yalle 3am yebko.</verse>
				<verse number="16">Kouno mettef2in, ma tetkabbaro, bel-3aks twada3o. Ma tfakkro 7alkon 3endkon 7ekme.</verse>
				<verse number="17">Ma treddo 3al-sharr bel-sharr, w-htammo bi-3amal el-kheyr eddem kell el-nes.</verse>
				<verse number="18">Tselamo ma3 kell el-nes eza moumkin, 2add ma fikon.</verse>
				<verse number="19">Ma tente2mo la-nafskon ya a7ebba, treko hal-shi la-ghadab ALLAH. El-kteb bi2oul: "ana yalle bente2im, bi2oul el-RAB, w-ana yalle b2ãses."</verse>
				<verse number="20">Bass: "eza je3 3adouwwak ta3mih, w-eza 3otsh s2ih, li2annak bi-3amalak hayda btejma3 3ala raso jamr nar."</verse>
				<verse number="21">Ma tkhalle el-sharr yeghelbak, enta ghlob el-sharr bel-kheyr.</verse>
			</chapter>
			<chapter number="13">
				<verse number="1">Khallo kell ensen yokhda3 la-as7ab el-soulta, ma fi soulta ella min 3end ALLAH, wel-soulta el-mawjoude hiye min tedbiro.</verse>
				<verse number="2">W-yalle bi3ared el-soulta bi3ared tedbir ALLAH, w-byest7e2 yet2ãsas.</verse>
				<verse number="3">Wel-7ekkem ma bikhafo min yalle bya3emlo el-kheyr, bikhafo min yalle bya3mil el-sharr. Enta baddak enno ma tkhaf min el-soulta? 3mol el-kheyr byordo 3annak.</verse>
				<verse number="4">Wel-soulta bi-khedmet ALLAH la-kheyrak. Bass khaf eza 3melt el-sharr, li2anno el-soulta ma bte7mol el-seyf kermel ma shi. W-eza 2ãsasetak, bikoun li2anna bi-khedmet ALLAH ta-tnazzil ghadabo 3a-yalle bya3emlo el-sharr.</verse>
				<verse number="5">Kermel hek la-bodd min el-khoudou3 lal-soulta, mish bass li2anno minkhaf min ghadab ALLAH, kermel el-dameer kamen.</verse>
				<verse number="6">W-kermel hek ento btedfa3o el-darayib. W-as7ab el-soulta byekhedmo ALLAH lamma bidewmo 3al-khedme.</verse>
				<verse number="7">Fa-3tou kell wa7ad 7a'2o: el-daribe la-meen elo el-daribe, wel-jezye la-meen elo el-jezye, wel-i7tiram wel-tekrim la-yalle byest7e2 el-tekrim.</verse>
				<verse number="8">Ma ykoun la-7ada minkon 3ala 7ada dayn ella ma7abbet ba3dkon la-ba3d, w-yalle bi7ebb ghayro bitabbi2 el-shari3a.</verse>
				<verse number="9">Wel-wassaya yalle bit2oul: "ma tezne, ma te2tol, ma tesro2, ma teshtehe" w-ghayra min el-wassaya, btetlakhas bi-hal-wassiye: "7ebb 2aribak metl ma bit7ebb 7alak."</verse>
				<verse number="10">W-yalle bi7ebb 2aribo ma bye2ze 7ada, fa-el-ma7abbe hiye el-shari3a bi-akmal 7aleta.</verse>
				<verse number="11">W-ento bta3erfo bi-ayya wa2et ne7na: ejet el-se3a ta-t2oumo min el-nawm, fa-el-khalãs halla2 a2rab elna min ma ken yawm 2ãmanna.</verse>
				<verse number="12">Kholis el-leyl w-eja el-nhar. Khallina neshla7 a3mel el-zalam w-ne7mol sle7 el-nour.</verse>
				<verse number="13">Ta-neslok el-soulouk yalle bili2 bel-nhar: la-3arbade wala sekr, wala fjour wala fe7sh, wala khilef wala 7asad.</verse>
				<verse number="14">Tsalla7o bel-RAB YASOU3 el-MASI7, w-ma tensheghlo bel-jesm ta-tshabb3o shahaweto.</verse>
			</chapter>
			<chapter number="14">
				<verse number="1">2balo baynetkon yalle d3if bi-imeno w-ma te7ekmo 3ala 2arã2o.</verse>
				<verse number="2">Fi nes bifakkro enno fiyon yeklo min kell shi, w-fi nes d3af bel-imen, ma byeklo ella khodra.</verse>
				<verse number="3">W-yalle byekol min kell shi ma ye7te2ir yalle ma byekol metlo, w-yalle ma byekol min kell shi ma ydeen yalle byekol min kell shi, li2anno hayda kamen ma2boul 3end ALLAH.</verse>
				<verse number="4">W-meen enta 7atta tdeen khadim ghayrak? Houe bi-3ayn sayyido byes2ot aw byethbat bi-khedmto. W-ra7 yethbat li2anno el-RAB edir ythabto.</verse>
				<verse number="5">W-fi nes bifaddlo yawm 3ala yawm, w-fi nes el-iyem kella metl ba3da bennesbe elon. W-mish mashkal enno yethbat kell wa7ad 3ala ra2yo.</verse>
				<verse number="6">Li2anno yalle bira3e yawm bidoun be2e el-iyem bira3ih kermel ALLAH, w-yalle byekol min kell shi byekol kermel ALLAH li2anno byeshkor ALLAH, w-yalle ma byekol min kell shi ma byekol kermel ALLAH w-byeshkor ALLAH.</verse>
				<verse number="7">Ma fi 7ada bi3ish kermel 7alo, w-ma fi 7ada bimout kermel 7alo.</verse>
				<verse number="8">Eza 3eshna min3ish lal-RAB, w-eza metna minmout lal-RAB. Ye3ne eza metna aw 3eshna, ne7na lal-RAB.</verse>
				<verse number="9">Wel-MASI7 met w-reje3 lal-7ayet ta-ykoun RAB el-mayytin wel-tayybin.</verse>
				<verse number="10">Fa-keef enta bitdeen khayyak? W-keef bte7te2ir khayyak? Ne7na kellna ra7 nou2af eddem ma7kamet ALLAH,</verse>
				<verse number="11">wel-kteb bi2oul: "ana el-7ayet, bi2oul el-RAB, la-ele bterka3 kell rekbe, w-kell lsen bisabbe7 ALLAH."</verse>
				<verse number="12">Fa-ezan, kell wa7ad minna ra7 y2addim la-ALLAH 7seb 3an 7alo.</verse>
				<verse number="13">Ma ba2a ne7kom 3ala ba3dna, w-a7sanelkon enno te7ekmo bi-enno ma ykoun 7ada 7ajar 3athra la-khayyo aw ykhallih yshekk,</verse>
				<verse number="14">w-ana 3arif w-me2teni3 bel-RAB YASOU3 enno ma fi shi nejs bi-7add zeto, bass bikoun nejs la-yalle bye3tebro nejs.</verse>
				<verse number="15">W-eza 3am tza33el khayyak kermel 2akle bit7ebba, ma bitkoun 3ayish 3ishet el-ma7abbe. Ma tkhalle 2aklak ykoun sabab halek la-yalle met el-MASI7 kermelo,</verse>
				<verse number="16">w-ma t7awwil el-kheyr la-kalem 3atel.</verse>
				<verse number="17">Malakout ALLAH mish 2akl w-sherb, houe 3adl w-salem w-fara7 bel-ROU7 el-2ODOS.</verse>
				<verse number="18">W-yalle khadam el-MASI7 metl hal-khedme byorde ALLAH w-byen2abal min el-nes.</verse>
				<verse number="19">Khallina nes3a la-kell shi fiyo el-salem w-la-kell shi bikhallina nebne ba3dna.</verse>
				<verse number="20">Ma tehdom 3amal ALLAH kermel el-2akl. Kell shi taher, bass el-sharr ennak tkoun bi-yalle 3am teklo 7ajar 3athra la-khayyak,</verse>
				<verse number="21">a7sanlak ma tekol la7m w-ma teshrab nbeed w-ma tekol shi bikhalle khayyak yshekk.</verse>
				<verse number="22">W-7tefez bi-yalle bit2ãmen fih baynak w-bayn ALLAH. Niyyel yalle ma bye7kom 3ala 7alo bel-shi yalle bishoufo mni7.</verse>
				<verse number="23">Bass yalle bishakkek bi-yalle 3am yeklo, bikoun ma7koum 3le li2anno ma 3am ya3mil hal-shi 3an imen. W-kell shi ma bikoun 3an imen houe khatiyye.</verse>
			</chapter>
			<chapter number="15">
				<verse number="1">W-ne7na el-2weya bel-imen lezim net7ammal do3f el-d3af, w-ma netlob yalle byorde nafsna,</verse>
				<verse number="2">khalle kell wa7ad minna ya3mil yalle byorde khayyo kermel el-kheyr wel-benyen.</verse>
				<verse number="3">Wel-MASI7 ma talab yalle byorde nafso, bel-3aks metl ma nkatab bel-kteb: "yalle ahenouk, ihenèton wa2a3it 3leyye."</verse>
				<verse number="4">W-kell shi eja min abl bel-ketob el-m2addase, eja la-y3allemna keef minle2e el-raja bi-kell shi fiyo sabr w-ta3ziye bi-hal-ketob.</verse>
				<verse number="5">Ileh el-sabr wel-ta3ziye bya3tikon tkouno 3a-ra2y wa7ad bayn ba3dkon metl ma 3allamna el-MASI7 YASOU3,</verse>
				<verse number="6">ta-tmajjdo ALLAH bayy RABNA YASOU3 el-MASI7 bi-2alb wa7ad w-lsen wa7ad.</verse>
				<verse number="7">2balo ba3dkon la-majd ALLAH metl ma 2ebelkon el-MASI7.</verse>
				<verse number="8">W-ana b2elkon enno el-MASI7 sar khadim el-Yahoud ta-ybayyen enno ALLAH sade2 w-byouwfe bi-yalle wa3ad fih el-bayyet.</verse>
				<verse number="9">Wel-mish Yahoud bimajjdo ALLAH 3ala ra7emto, metl ma nkatab bel-kteb: "kermel hek badde emda7 fik bayn el-oumam, w-rattel la-esmak."</verse>
				<verse number="10">W-maktoub kamen: "fra7e ya oumam ma3 sha3b ALLAH!"</verse>
				<verse number="11">W-kamen: "sabb7e el-RAB ya kell el-oumam! Majjde ya kell el-shou3oub!"</verse>
				<verse number="12">W-2al Ashe3ya: "ra7 yetla3 wa7ad min sleelet Yassa, w-y2oum yetra'2as el-oumam wel-shou3oub y7otto thi2aton fih."</verse>
				<verse number="13">Ileh el-raja yeghmerkon bel-fara7 wel-salem bel-imen, 7atta yektar rajekon bi-edrit el-ROU7 el-2ODOS!</verse>
				<verse number="14">W-ana 3ala thi2a, ya ekhewte, bi-ennkon melyenin kheyr w-ma3rife, edrin tensa7o ba3dkon.</verse>
				<verse number="15">Bass katabtelkon bi-ba3d el-eshya bi-jer2a kbire ta-nabbehkon 3leya, w-hal-shi kermel el-ne3me yalle 3atane yeha ALLAH</verse>
				<verse number="16">7atta koun khadim el-MASI7 YASOU3 3end el-mish Yahoud, w-kehen injil ALLAH, w-ysiro el-mish Yahoud 2erben ma2boul 3end ALLAH m2addas bel-ROU7 el-2ODOS.</verse>
				<verse number="17">W-bi7e'2elle, kermel hek, enno eftekhir bel-MASI7 YASOU3 bi-khedmte la-ALLAH,</verse>
				<verse number="18">li2anno ma bestarje e7ke ella bi-yalle 3emlo el-MASI7 3ala 2ideyye ta-khalle el-mish Yahoud ytee3o ALLAH, bel-2awl wel-fe3l</verse>
				<verse number="19">w-bi-2ouwwet el-3ajeyeb w-bi-edrit ROU7 ALLAH. Kammalet el-tebshir bel-MASI7 min Ourashalim w-yalle 7awla ta-wsolit la-Lirikoun.</verse>
				<verse number="20">W-kent 7arees enno ma basher matra7 ma sem3o el-nes bi-esm el-MASI7, ta-ma ebne 3ala ases ghayre,</verse>
				<verse number="21">w-3melt bi-yalle nkatab bel-kteb: "yalle ma basharon 7ada fih ra7 yshoufo, w-yalle ma sem3o fih ra7 yefhamo."</verse>
				<verse number="22">W-hayda yalle mana3ne aktar min marra enno eje la-3andkon.</verse>
				<verse number="23">Bass halla2 ma ba2a 3ende shi ykhalline eb2a bi-hal-manate2, w-ana min kamm sene meshte2 eje la-3andkon,</verse>
				<verse number="24">fa-ana bitmanna emro2 shoufkon ana w-raye7 3a-Espanya w-ra7 tse3doune ta-kammil safare la-honik, min ba3d ma etmatta3 walaw shwey bi-shawfetkon.</verse>
				<verse number="25">Bass halla2 ana raye7 3ala Ourashalim ta-ekhdom el-ekhwe el-2eddisin,</verse>
				<verse number="26">li2anno kaneyes Makdouniyye w-Akha2ya 7abbo ysherko bi-mouse3adet el-fou2ara el-2eddisin yalle bi-Ourashalim.</verse>
				<verse number="27">Henne hek 7abbo w-hayda dayn 3leyon, li2anno el-mish Yahoud sherakouwon bi-kheyraton el-rou7iyye, w-lezim henne yekhedmouwon bi-kheyraton el-mediyye.</verse>
				<verse number="28">W-min ba3d ma ekhlas min hal-shaghle w-sallemon el-mouse3ada, ra7 emro2 la-3andkon ana w-raye7 3a-Espanya.</verse>
				<verse number="29">W-ba3rif enno eza jeet la-3andkon beje bi-kell baraket el-MASI7.</verse>
				<verse number="30">Kermel hek betlob minkon, ya ekhewte, bi-esm RABNA YASOU3 el-MASI7 w-bi-ma7abbet el-ROU7, enno tkef7o w-tsallo la-ALLAH kermele,</verse>
				<verse number="31">ta-ykhallesne min hal-koffar yalle bel-Yahoudiye w-tkoun khedmte bi-Ourashalim ma2boule 3end el-ekhwe el-2eddisin,</verse>
				<verse number="32">w-eje la-3andkon mabsout eza ALLAH rad, w-erte7 3endkon.</verse>
				<verse number="33">Ileh el-salem ykoun ma3kon kellkon. Ãmin.</verse>
			</chapter>
			<chapter number="16">
				<verse number="1">Bwassikon bi-ekhetna Fibya, khãdmit kniset Kankhariyya.</verse>
				<verse number="2">T2abbalouwa bel-RAB 2ouboul bili2 bel-ekhwe el-2eddisin, w-se3douwa bi-kell shi bit3ouzo minkon, li2anna se3adit ktar min el-ekhwe w-se3adetne ana kamen.</verse>
				<verse number="3">Sallmo 3ala Briskilla w-Akila, yalle bise3doune bi-khedmet el-MASI7 YASOU3,</verse>
				<verse number="4">yalle 3arrado 7ayeton lal-mawt kermele, w-mish ana wa7de yalle beshkoron, kell kaneyes el-mou2minin min el-oumam byeshkrouwon kamen.</verse>
				<verse number="5">Sallmo kamen 3al-knise yalle btejteme3 bi-beyton. Sallmo 3al-7abib Apinitos, awwal meen htada bi-Asia lal-MASI7.</verse>
				<verse number="6">Sallmo 3ala Maryam yalle te3bit ktir bi-khedmetkon.</verse>
				<verse number="7">Sallmo 3ala Andronikos w-Youniyas, 2raybine w-yalle keno ma3e bel-7abs, w-henne mash'hourin bayn el-rousl, w-henne 2ãmano bel-MASI7 abl minne.</verse>
				<verse number="8">Sallmo 3ala Ampliyatos 7abibe bel-RAB,</verse>
				<verse number="9">w-3ala Orpanos rfi2na bi-khedmet el-MASI7, w-3al-7abib Estakhis.</verse>
				<verse number="10">Sallmo 3ala Apolos yalle barhan 3an thabeto bel-MASI7. Sallmo 3ala ahl beyt Aristopolos</verse>
				<verse number="11">sallmo 3ala Hirodyoun 2arabte. Sallmo 3a-yalle bi2ãmno bel-RAB min ahl beyt Narkissos.</verse>
				<verse number="12">Sallmo 3ala Trivinia w-Trivosa yalle te3bo bi-khedmet el-RAB. Sallmo 3ala Barsis el-ma7boube yalle te3bit ktir bi-khedmet el-RAB.</verse>
				<verse number="13">Sallmo 3ala Rofos el-moukhtar bel-RAB, w-3a-emmo yalle hiye metl emme.</verse>
				<verse number="14">Sallmo 3ala Asinikritos w-Faligon w-Armis w-Petropas w-Armas w-3ala el-ekhwe yalle ma3on.</verse>
				<verse number="15">Sallmo 3ala Filologos w-Julya w-Niryos w-ekhto, w-3ala Olimpas w-kell el-ekhwe el-2eddisin yalle ma3on.</verse>
				<verse number="16">Sallmo 3ala ba3dkon bi-bawse m2addase. Kaneyes el-MASI7 kella bitsallem 3leykon.</verse>
				<verse number="17">W-bwassikon w-bitrajjekon, ya ekhewte, enno tentebho min yalle bya3mlo in2isamet, w-byorfdo el-ta3alim yalle akhadtouwa. Khallikon b3ad 3annon,</verse>
				<verse number="18">li2anno yalle metlon ma byekhedmo el-MASI7 RABNA, bass byekhedmo btounon, w-byekhda3o yalle 2albon tayyib bi-7ake ma3soul.</verse>
				<verse number="19">Kell el-nes sem3o bi-ta3etkon, w-kermel hek ana befra7 fikon. Bass badde ykoun 3endkon 7ekme bi-yalle houe kheyr, w-tkouno abriya min kell sharr.</verse>
				<verse number="20">W-Ileh el-salem ra7 yed3as eblees, 3an-2arib, ta7t ejreykon. Ne3met RABNA YASOU3 tkoun ma3kon.</verse>
				<verse number="21">Bisallem 3leykon Timothawos yalle 3am bise3edne w-2raybine Loukyos w-Yasoun w-Sousipatros.</verse>
				<verse number="22">W-ana Tartyos, ketib hal-risele, bsallem 3leykon bel-RAB.</verse>
				<verse number="23">W-bisallem 3leykon Gayos yalle sta2balne w-st2abal el-knise kella. Bisallem 3leykon Arastos, ameen sandou2 el-madine, w-khayyna Koratos.</verse>
				<verse number="24">Ne3met RABNA YASOU3 el-MASI7 ma3kon kellkon. Ãmin.</verse>
				<verse number="25">El-majd la-ALLAH el-edir ythabbetkon bel-enjil yalle 3am basher fih w-nede bi-YASOU3 el-MASI7 bi-7asab e3len el-serr yalle be2e maktoum lal-abad</verse>
				<verse number="26">w-zahar halla2 bi-yalle katabouh el-anbiya w-3erfeto kell el-shou3oub, metl ma 2amar ALLAH el-azale, 7atta ytee3o w-y2ãmno.</verse>
				<verse number="27">El-majd la-ALLAH el-7akeem wa7do, bi-YASOU3 el-MASI7 lal-abad. Ãmin.</verse>
			</chapter>
		</book>
		<book number="46">
			<chapter number="1">
				<verse number="1">Min Boulos yalle ALLAH arad enno yed3ih la-ykoun rasoul el-MASI7 YASOU3, w-min el-akh Sostanis,</verse>
				<verse number="2">lal-Knise bi-Korentos, la-yalle 2addason ALLAH bel-MASI7 YASOU3 w-da3ahon ta-ykouno 2eddisin ma3 kell yalle binedo wayn ma-ken bi-esm RABNA YASOU3 el-MASI7, Rabbon w-Rabbna.</verse>
				<verse number="3">Elkon el-ne3me wel-salem min ALLAH bayyna w-min el-RAB YASOU3 el-MASI7.</verse>
				<verse number="4">Beshkor Ilehe kermelkon 3ala toul 3al-ne3me yalle 3atakon yeha bel-MASI7 YASOU3,</verse>
				<verse number="5">fa-serto bi-wasteto aghniya bi-kell shi, bi-fann el-kalem w-anwe3 el-ma3rife.</verse>
				<verse number="6">3ala 2add ma trassakhet fikon shahedet el-MASI7,</verse>
				<verse number="7">7atta serto mish bi-7aje la-wala mawhabe, ento w-natrin zouhour RABNA YASOU3 el-MASI7,</verse>
				<verse number="8">w-houe yalle bye7fazkon thebtin 7atta el-niheye 7atta ma ykoun 3leykon lawm bi-yawm RABNA YASOU3 el-MASI7.</verse>
				<verse number="9">ALLAH yalle da3ekon tsherko 2ebno YASOU3 el-MASI7 RABNA, houe ameen.</verse>
				<verse number="10">Bitrajjekon ya ekhewte, bi-esm RABNA YASOU3 el-MASI7, enno tkouno kellkon mettef2in bel-ra2y w-enno ma ykoun baynkon khilef, bel-3aks kouno mettef2in, w-3endkon rou7 wa7ad w-fekr wa7ad.</verse>
				<verse number="11">W-ahl beyt Khoulwa khabbaroune ya ekhewte enno fi baynetkon khilef,</verse>
				<verse number="12">ye3ne kell wa7ad minkon bi2oul "ana ma3 Boulos" w-"ana ma3 Apolos" w-"ana ma3 Boutros" w-"ana ma3 el-MASI7."</verse>
				<verse number="13">Tekhmin el-MASI7 n2asam? Tekhmin Boulos houe yalle nsalab kermelkon? Aw bi-esm Boulos t3ammadto?</verse>
				<verse number="14">Beshkor ALLAH enno ma 3ammadet 7ada minkon ghayr Krisbos w-Gayos,</verse>
				<verse number="15">w-ma bye2dar 7ada y2oul ennkon bi-esme t3ammadto.</verse>
				<verse number="16">Mbala, 3ammadet kamen 3eylet Estefanas. W-ma 3ada hal-ashkhas, ma bezkor enno 3ammadet 7ada.</verse>
				<verse number="17">Wel-MASI7 ma ba3atne ta-3ammed, ba3atne la-e3lon el-injil bidoun ma ettekel 3ala 7ekmet el-kalem ta-ma yef2od mawt el-MASI7 3al-salib 2ouwwto.</verse>
				<verse number="18">El-tebshir bel-salib "fiya shi min el-jnoun" bi-nazar yalle ray7in 3al-halek. Bass bi-nazarna ne7na wled el-khalãs, hiye edrit ALLAH.</verse>
				<verse number="19">El-kteb bi2oul: "ra7 em7e 7ekmet ahl el-7ekme, w-ra7 dammir fehm yalle byefhamo."</verse>
				<verse number="20">Wayn 2ebn el-7ekme? W-wayn 3alem el-shari3a? W-wayn el-moujedil bi-hal-3asr? Mish ALLAH khalla 7ekmet el-3alam tkoun jahele?</verse>
				<verse number="21">Lamma kenit 7ekmet ALLAH enno ma ya3erfouh 3an tari2 el-7ekme, arad ALLAH enno ykhallis el-mou2minin fih "bi-jnoun" el-injil.</verse>
				<verse number="22">W-eza keno el-Yahoud 3am yetolbo el-3ajeyeb, wel-Youneniyyin 3am bifattsho 3an el-7ekme,</verse>
				<verse number="23">ne7na minnede bel-MASI7 masloub, w-hal-shi shakk lal-Yahoud w-jnoun bi-nazar el-wathaniye.</verse>
				<verse number="24">Bass la-yalle da3ehon ALLAH min el-Yahoud wel-Youneniyyin, el-MASI7 houe edrit w-7ekmet ALLAH.</verse>
				<verse number="25">W-yalle bibayyen enno jnoun min ALLAH houe aktar 7ekme min 7ekmet el-nes, w-yalle bibayyen do3f min ALLAH houe a2wa min 2ouwwet el-nes.</verse>
				<verse number="26">Tzakkaro ya ekhewte keef kento lamma da3ekon ALLAH, w-ma ken fikon ktir min ahl el-7ekme, wala min el-2weya aw el-noubala.</verse>
				<verse number="27">Bass ALLAH khtar yalle bye3tebro el-3alam jnoun ta-ykhajjel ahl el-7ekme, w-yalle bye3tebro el-3alam do3f ta-ykhajjel el-2weya.</verse>
				<verse number="28">W-khtar ALLAH yalle bye7te2ro el-3alam w-bye3tebrouh ma shi, ta-yem7e el-mawjoud,</verse>
				<verse number="29">7atta ma 7ada yshouf 7alo eddem ALLAH.</verse>
				<verse number="30">Bass ento, bi-fadl ALLAH sar elkon bel-MASI7 YASOU3 7ekme w-tebrir w-2adese w-khalãs,</verse>
				<verse number="31">metl ma 2al el-kteb: "yalle baddo yeftekhir, khallih yeftekhir bel-RAB."</verse>
			</chapter>
			<chapter number="2">
				<verse number="1">W-ana, lamma jeet la-3andkon ya ekhewte, ma jeet bi-fann el-kalem aw el-7ekme ta-basherkon bi-serr ALLAH,</verse>
				<verse number="2">w-2arraret ma a3ref shi, w-ana baynetkon, ella YASOU3 el-MASI7, w-a3erfo masloub.</verse>
				<verse number="3">W-kent jeye la-3andkon d3if w-khayef,</verse>
				<verse number="4">w-ta-e7ke ma3kon w-basher, ma sta3malit el-7ekme yalle bte2na3, 3abbaret min khilel ROU7 ALLAH w-2ouwwto,</verse>
				<verse number="5">7atta yet2assas imenkon 3ala edrit ALLAH, mish 3ala 7ekmet el-bashar.</verse>
				<verse number="6">Bass ne7na 3enna 7ekmetna, 3am ne7ke fiya bayn el-nadjin, w-hal-7ekme manna min hal-3alam, wala hiye 7ekmet rou2asa hal-3alam, yalle massiron el-zawel,</verse>
				<verse number="7">Ne7na 3am ne7ke bi-7ekmet ALLAH el-serriyye el-maktoume yalle 7addara ALLAH abl el-zaman kermel majdna,</verse>
				<verse number="8">w-ma 3erefa 7ada min rou2asa hal-3alam, w-law 3erfouwa ma keno salabo RAB el-majd.</verse>
				<verse number="9">Bass metl ma bi2oul el-kteb: "hayda yalle ma fi wala 3ayn shefeto wala dayne sem3et fih wala khatar 3a-bel 7ada min el-bashar, ALLAH 7addaro la-yalle bi7ebbouh."</verse>
				<verse number="10">W-kashafelna yeh bel-ROU7, li2anno el-ROU7 byef7as kell shi 7atta a3me2 ALLAH.</verse>
				<verse number="11">W-meen bya3rif shou fi bel-2ensen ghayr el-rou7 yalle bel-2ensen? W-nafs el-shi ma fi 7ada bya3rif shou fi bi-ALLAH ghayr ROU7 ALLAH.</verse>
				<verse number="12">W-ne7na ma akhadna rou7 hal-3alam, akhadna el-ROU7 yalle ba3ato ALLAH ta-na3rif addeysh ALLAH 3atana maweheb.</verse>
				<verse number="13">Wel-maweheb hayde, mish 3am ne7ke 3annon bi-kalem min el-7ekme el-bashariyye, 3am ne7ke bi-kalem ma2khoud min el-ROU7 el-2ODOS, w-mneshra7 el-oumour el-rou7aniyye bi-kalem rou7ane.</verse>
				<verse number="14">2ensen el-ard ma bye2bal yalle houe min ROU7 ALLAH li2anno bye3tebro jnoun, w-ma bye2dar yefhamo li2anno el-7ekm 3a-hal-shi baddo 7ess rou7ane.</verse>
				<verse number="15">Wel-2ensen el-rou7ane, bye7kom bi-kell shi w-ma 7ada bye7kom 3le.</verse>
				<verse number="16">Wel-kteb bi2oul: "meen yalle 3eref fekr el-RAB, w-meen bye2dar y3allmo?" Bass ne7na, 3enna fekr el-MASI7.</verse>
			</chapter>
			<chapter number="3">
				<verse number="1">Ana min jehhte, ya ekhewte, ma edert e7kikon ka-nes rou7aniyyin, 7kitkon ka-bashar w-ka-atfal bel-MASI7.</verse>
				<verse number="2">Ta3meytkon 7aleeb mish 2akl 2ase, li2anno ma kento edrin wala halla2 ento edrin.</verse>
				<verse number="3">Lamma bikoun fi baynetkon 7asad w-khilef, mish bitkouno ba3dkon min la7m w-damm w-3am bit3isho ka-bashar?</verse>
				<verse number="4">Lamma wa7ad minkon bi2oul: "ana ma3 Boulos", w-ghayro "ana ma3 Apolos", ma bitkouno ba3dkon 3am bit3isho ka-bashar?</verse>
				<verse number="5">Meen houe Apolos? W-meen houe Boulos? Henne khadmeyn min khilelon 2ãmanto 3a-2add ma a3tahon el-RAB.</verse>
				<verse number="6">Ana zara3t w-Apolos sa2a, bass ALLAH houe yalle ken 3am binamme.</verse>
				<verse number="7">Yalle zara3 ma houe shi, wala yalle sa2a, el-2ime la-ALLAH yalle binamme.</verse>
				<verse number="8">Yalle zara3 w-yalle sa2a metl ba3don, bass kell wa7ad minnon byekhod ejrto 3a-2add ma shtaghal.</verse>
				<verse number="9">W-ne7na kellna 3am neshteghil ma3 ALLAH, w-ento 7a2l ALLAH w-benyen ALLAH.</verse>
				<verse number="10">W-ana, bel-ne3me yalle 3atane hiye ALLAH, ka-me3marje shater bi-shaghlto, 7atteyt el-ases w-ghayre bi3ammer 3le. Khalle kell wa7ad yshouf keef baddo y3ammer 3le,</verse>
				<verse number="11">ma 7ada bye2dar y7ott ases ghayr el-ases yalle 7atto ALLAH, ye3ne YASOU3 el-MASI7.</verse>
				<verse number="12">W-eza 7ada 3ammar hal-ases bi-dahab aw bi-fodda aw bi-7jara karime aw bi-khashab aw bi-2ash aw bi-tebn,</verse>
				<verse number="13">ra7 ybayyen sheghlo yawm el-RAB, li2anno el-nar bi-haydak el-yawm ra7 tekeshfo w-temte7in 2imet sheghl kell wa7ad.</verse>
				<verse number="14">Fa-yalle 3ammar w-dall sheghlo, ra7 yekhod ejerto,</verse>
				<verse number="15">w-yalle 7tara2 sheghlo byekhsar ejerto. Houe ra7 yle2e el-khalãs, bass bikoun metl yalle mara2 bel-nar w-khallas 7alo.</verse>
				<verse number="16">Ma bta3erfo ennkon haykal ALLAH, w-enno ROU7 ALLAH byeskon fikon?</verse>
				<verse number="17">W-yalle hadam haykal ALLAH hadamo ALLAH, li2anno haykal ALLAH m2addas, w-houe ento.</verse>
				<verse number="18">Kermel hek, ma 7ada yekhda3 nafso. Eza 7ada minkon mfakkar 7alo min ahl el-7ekme bi-hal-3alam, baddo ykoun jehil ta-ykoun min ahl el-7ekme,</verse>
				<verse number="19">li2anno 7ekmet hal-3alam jahl bi-nazar ALLAH. Wel-kteb bi2oul: "ALLAH byekmosh ahl el-7ekme bi-khabsaneton."</verse>
				<verse number="20">W-bi2oul kamen: "bya3rif el-RAB afkar ahl el-7ekme, w-bya3rif enna batle."</verse>
				<verse number="21">Fa-ma yeftekhir 7ada bel-nes, li2anno kell shi houe elkon,</verse>
				<verse number="22">eza ken Boulos aw Apolos aw Boutros aw el-3alam aw el-7ayet aw el-mawt aw el-7ader aw el-mousta2bal: kell shi elkon,</verse>
				<verse number="23">w-ento lal-MASI7, wel-MASI7 la-ALLAH.</verse>
			</chapter>
			<chapter number="4">
				<verse number="1">Khalle el-nes te3teberna kheddem lal-MASI7 w-woukala 3a-asrar ALLAH.</verse>
				<verse number="2">Wel-matloub min el-woukala enno ykoun kell wa7ad minnon ameen.</verse>
				<verse number="3">W-ana ma bihemne ktir enno tdeenoune ento aw ayya ma7kame bashariyye, ana ma bdeen 7ale,</verse>
				<verse number="4">w-dameere ma bi2annebne bi-shi, bass hal-shi ma bibarrerne, li2anno el-RAB houe yalle bideen.</verse>
				<verse number="5">Ma te7ekmo 3ala 7ada abl el-wa2et, 7atta yeje el-RAB ynawwir yalle khtafa bel-3atme w-yekshof naweya el-2loub, w-byekhod kell wa7ad 7a'2o bel-madee7 min ALLAH.</verse>
				<verse number="6">W-ana kermelkon, ya ekhewte, sert ana w-Apolos matal ta-tet3allamo minna "enno t7afzo 3al-2ousoul", bi-7asab el-maktoub. 7atta ma 7ada minkon yentefikh bel-kebriya w-yet7azzab ma3 wa7ad dodd el-tene.</verse>
				<verse number="7">Li2anno meen yalle bimayyzak 3an ghayrak? W-shou yalle elak w-ma akhadto min ALLAH? W-eza kent akhadto, leysh bteftekhir ka2annak ma akhadto?</verse>
				<verse number="8">W-halla2 ento shbe3to w-ghtanayto! Serto moulouk bidounna! W-ya reytkon kento bel-fe3l moulouk 7atta nsherekkon bel-moulk!</verse>
				<verse number="9">W-ana bshouf enno, ne7na el-rousl, ALLAH 7attna ekher el-nes metl el-ma7koum 3leyon bel-mawt, li2anno serna ferje lal-3alam, w-lal-maleyke wel-bashar.</verse>
				<verse number="10">Ne7na mjaneen kermel el-MASI7 w-ento 7ekama bel-MASI7. Ne7na d3af w-ento 2weya. Ento moukarramin w-ne7na mou7ta2arin.</verse>
				<verse number="11">W-ba3dna la-halla2 3am njou3 w-no3tash w-3am bishall7ouna tyebna w-yedorbouna w-ysharrdouna,</verse>
				<verse number="12">w-3am neshteghil bi-2ideyna w-net3ab ta-n3ish. Bisebbouna w-minberekon, byedtehdouna w-mnet7ammal,</verse>
				<verse number="13">bye7ko 3anna bel-3atel w-minredd bel-mni7. Serna metl zbelit el-3alam.</verse>
				<verse number="14">Mish 3am ektob hal-shi ta-khajjelkon, bass ta-ensa7kon ka2annkon wlede yalle b7ebbon.</verse>
				<verse number="15">W-law ken 3endkon bel-MASI7 3ashr-talef mourshed, ma 3endkon bayyet ktar, li2anno ana waladtkon bel-MASI7 YASOU3 bel-injil yalle 7melto la-elkon.</verse>
				<verse number="16">W-betlob minkon tetmetalo fiyye.</verse>
				<verse number="17">Kermel hek ba3attelkon Timothawos, 2ebne el-7abib el-ameen bel-RAB, w-houe bizakkerkon bel-mabedi2 yalle ana meshe 3leyon bi-7ayete ma3 el-MASI7 YASOU3, metl ma 3am 3allemon wayn ma ken, bi-kell el-kaneyes.</verse>
				<verse number="18">Fakkar kamm wa7ad minkon enno ma ra7 eje halla2 la-3andkon w-ntafakho min el-kebriya,</verse>
				<verse number="19">Bass ra7 eje 2ariban eza ALLAH rad, w-se3eta ba3rif mish bass shou 2alo hal-metkabbrin, ra7 a3rif kamen shou 3am ya3emlo.</verse>
				<verse number="20">W-malakout ALLAH ma bikoun bel-7ake, bikoun bel-fe3l.</verse>
				<verse number="21">Shou bitfaddlo? Enno eje la-3andkon bel-3asa aw bel-ma7abbe w-rou7 el-wade3a?</verse>
			</chapter>
			<chapter number="5">
				<verse number="1">Ntashar wayn ma ken khabar enno 3endkon zena, w-enno ma fi metlo 7atta 3end el-wathaniye: enno fi wa7ad minkon 3am bi3asher zawjet bayyo.</verse>
				<verse number="2">W-ento manfoukhin min el-kebriya! Badel ma tebko 3a-7alkon la-7add ma tsheelo min baynetkon yalle 3eml hal-shi.</verse>
				<verse number="3">Bass ana, ghayib 3ankon bel-jesm w-7ader bel-rou7, w-7akamet 3ala yalle 3eml hal-shi ka2anne 7ader.</verse>
				<verse number="4">W-lamma btejtem3o, w-ana ma3kon bel-rou7, bi-esm RABNA YASOU3 w-edrto,</verse>
				<verse number="5">sallmo hal-rejjel lal-shaytan, 7atta jesmo yrou7 3al-halek, w-rou7o tle2e el-khalãs bi-yawm el-RAB.</verse>
				<verse number="6">Ma bisir ennkon teftekhro! Ma bta3erfo enno shweyyit khameere bitkhammer el-3ajeen kello?</verse>
				<verse number="7">Kermel hek naddfo 7alkon min el-khameere el-3ati2a ta-tsiro 3ajeen jdid li2annkon fateer ma fiyo khameer, w-hayda 7amal fos7na ndaba7, w-houe el-MASI7.</verse>
				<verse number="8">Ta3o n3ayyed, mish bel-khameeree el-3ati2a wala bi-khameeret el-sharr wel-fased, n3ayyed bi-fateer el-na2awe wel-7a2.</verse>
				<verse number="9">Kent katabtelkon bi-riselte enno ma tet3ãto ma3 yalle byezno.</verse>
				<verse number="10">W-ma bo2sod yalle byezno bi-hal-3alam aw el-fejreen aw el-serra2in aw yalle bye3bado el-awthen, wa-ella bitsiro majbourin tedharo min el-3alam!</verse>
				<verse number="11">Bass halla2 b2elkon ma tet3ãto ma3 yalle byedde3e enno houe khayy w-houe byezne aw bye3bad awthen aw bisebb aw byeskar aw byesro2. Ma te2e3do ma3o aw ma3 yalle metlo 3al-2akl.</verse>
				<verse number="12">Ma3'2oul deen yalle barrat el-knise? Mish lezim ento tdeeno yalle jouwwa?</verse>
				<verse number="13">Li2anno yalle barra bideenon ALLAH. Wel-kteb bi2oul: "sheelo el-fesid min baynetkon."</verse>
			</chapter>
			<chapter number="6">
				<verse number="1">Eza ken la-7ada minkon da3wa 3ala 7ada min el-ekhwe, keef byestarje enno y7akmo 3end el-zalmeen, mish 3end el-ekhwe el-2eddisin?</verse>
				<verse number="2">Ma bta3erfo enno el-ekhwe el-2eddisin henne yalle ra7 ydeeno el-3alam? W-eza kento ra7 tdeeno el-3alam, mish lezim tkouno edrin te7ekmo bel-2adaya el-basita?</verse>
				<verse number="3">Ma bta3erfo enno ne7na ra7 ndeen el-maleyke? Kermel hek lezim na3rif ne7kom bi-2adaya hal-dene.</verse>
				<verse number="4">W-eza sar fi khilef baynetkon 3ala hal-2adaya, ma3'2oul t7otto a2all el-nes bel-knise enno ye7ekmo 3leyon?</verse>
				<verse number="5">3am 2oul hal-shi ta-tekhjalo. Tekhmin ma fi baynetkon 7ada 3endo 7ekme bye2dar enno ye7kom bayn khayy w-khayyo,</verse>
				<verse number="6">fa-ma byeshke khayyo la-yalle ma bi2ãmno?</verse>
				<verse number="7">Ento bte7ekmo 3a-ba3d, w-hayda 3ayb! Mish a7sanelkon tet7ammalo el-zolm? Mish a7sanelkon tet7ammalo enno ye7ermoukon min yalle elkon?</verse>
				<verse number="8">Badl ma tozelmo w-te7ermo, 7atta ekhwetkon!</verse>
				<verse number="9">Ma bta3erfo enno el-zalmeen ma byourato malakout ALLAH? Ma tekhda3o 7alkon, li2anno la yalle byezno wala yalle bye3bado el-awthen wala yalle 3endon shouzouz jense</verse>
				<verse number="10">wala el-serre2in wala el-tammi3in wala yalle byeskaro aw bisebbo wala el-nehbin byourato malakout ALLAH.</verse>
				<verse number="11">El-ba3d minkon ken hek, bass tghassalto, w-t2addasto, w-tbarrarto bi-esm el-RAB YASOU3 el-MASI7 w-bi-ROU7 Ilehna.</verse>
				<verse number="12">Fi meen bi2oul: "kell shi masme7le", bass mish kell shi byenfa3. "Kell shi masme7le", bass ma be2bal bi-enno yesta3bedne ayya shi.</verse>
				<verse number="13">El-2akl lal-batn, wel-batn lal-2akl, w-ALLAH ra7 ydammir el-tnen sawa. Bass jesm el-2ensen houe mish lal-zena, houe lal-RAB wel-RAB lal-jesm.</verse>
				<verse number="14">W-ALLAH yalle 2awwam el-RAB min el-mawt ra7 y2awwemna ne7na kamen bi-edrto.</verse>
				<verse number="15">Ma bta3erfo enno ajsemkon hiye min domn el-MASI7? Ma32oul ekhod jesm el-MASI7 w-a3mil minno jez2 min jesm mara zenye? Akid la2!</verse>
				<verse number="16">Ma bta3erfo enno yalle byette7id bi-mara zenye bisir houe w-yeha jesm wa7ad? El-kteb bi2oul: "bisiro el-tnen jesm wa7ad."</verse>
				<verse number="17">Bass yalle byette7id bel-RAB bisir rou7 wa7ad houe w-yeh.</verse>
				<verse number="18">Hrebo min el-zena, fa-kell khatiyye bya3mela el-2ensen bitdall barrat jesmo. Bass yalle byezne byokhte dodd jesmo.</verse>
				<verse number="19">Ma bta3erfo enno ajsemkon hiye haykal el-ROU7 el-2ODOS yalle fikon w-yalle akhadtouh min ALLAH? Fa-ento ma temelko zetkon, ento la-ALLAH.</verse>
				<verse number="20">Houe shtarakon w-dafa3 el-taman. Kermel hek majjdo ALLAH bi-ajsemkon.</verse>
			</chapter>
			<chapter number="7">
				<verse number="1">Bi-khsous yalle katabtoule 3anno b2oul, a7sanlo lal-rejjel enno ma y2arrib min mara.</verse>
				<verse number="2">Bass, 7atta netjannab el-zena, khalle ykoun la-kell rejjel marto w-la-kell mara zawja,</verse>
				<verse number="3">wel-zawj ya3te marto 7a'2a, wel-mara ta3te zawja 7a'2o.</verse>
				<verse number="4">Ma fi soulta lal-mara 3ala jesma, el-soulta la-zawja. W-nafs el-shi el-zawj ma elo soulta 3ala jesmo, el-soulta la-marto.</verse>
				<verse number="5">Ma 7ada minkon ye7rom el-tene minno ella eza ettafa2to ma3 ba3d w-la-wa2et m3ayyan, 7atta tetfaddo lal-sala. Min ba3da rja3o lal-7ayet el-zawjiyye el-3adiyye ta-ma t3ouzo dabt el-nafs, w-tou2a3o bi-tajribet eblees.</verse>
				<verse number="6">B2elkon hal-shi w-ma asde e2morkon, asde ensa7kon,</verse>
				<verse number="7">W-ana bitmanna law keno kell el-nes metle. Bass la-kell 2ensen mawhabe khãssa min ALLAH, fi nes 3endon mawhabe m3ayyane w-ghayr nes 3endon mawhabe tenye.</verse>
				<verse number="8">W-b2oul la-yalle mish metzawjin wel-araml enno a7sanlon yeb2o metle.</verse>
				<verse number="9">Bass eza keno mish edrin yedbato nafson, khalliyon yetzawwajo. Fa-el-zawej afdal min el-ta7arro2 bel-shahwe.</verse>
				<verse number="10">W-bwasse el-metzawjin, w-hal-wassiye min el-RAB mish minne, enno ma tetrok el-mara zawja,</verse>
				<verse number="11">W-eza taraketo, khalliya teb2a bidoun zawj aw khalliya tsale7 zawja, wel-zawj ma ytalle2 marto.</verse>
				<verse number="12">Bass el-be2yin, b2ellon ana w-mish el-RAB: eza ken la-khayy mou2min mara mish mou2mine badda t3ish ma3o, ma ytalle2a.</verse>
				<verse number="13">W-eza ken la-mara mou2mine zawj mish mou2min baddo y3ish ma3a, ma ettal2o.</verse>
				<verse number="14">El-zawj yalle mish mou2min byet2addas bi-marto el-mou2mine, wel-mara yalle mish mou2mine btet2addas bi-zawja el-mou2min, wa-ella keno wledkon ashrar, ma3 ennon m2addasin.</verse>
				<verse number="15">W-eza el-mish mou2min aw el-mish mou2mine baddon yeterko ba3d khalliyon yefter2o, fa-bi-metl hal-7ale ma bikoun el-mou2min aw el-mou2mine marboutin bel-zawej, li2anno ALLAH baddo yekon t3isho bi-salem.</verse>
				<verse number="16">W-shou 3arrafik ente ya hal-mara el-mou2mine ennik ra7 te2dare tkhalse zawjik? W-keef bta3rif ya hal-rejjel el-mou2min ennak ra7 te2dar tkhallis zawjtak?</verse>
				<verse number="17">Khalle kell wa7ad minkon y3ish bi-7ayeto 2add ma ALLAH 3atah w-metl ma ken lamma ALLAH da3eh, w-hayde wassiyte lal-kaneyes kella.</verse>
				<verse number="18">Yalle da3eh ALLAH w-houe makhtoun, ma yjarreb ykhabbe khatno, w-yalle da3eh el-RAB w-houe mish makhtoun, ma yekhton 7alo.</verse>
				<verse number="19">El-khatn mish shi w-3adam el-khatn mish shi, el-shi enno ne7faz wassaya ALLAH.</verse>
				<verse number="20">Kermel hek khalle kell wa7ad yeb2a metl ma ken lamma ALLAH da3eh.</verse>
				<verse number="21">W-eza kent 3abd lamma ALLAH da3ek, ma tehtamm. Bass eza kent bte2dar tsir 7orr, lezim testaghnem el-forsa.</verse>
				<verse number="22">W-yalle el-RAB da3eh w-houe 3abd, bikoun lal-RAB 7orr, w-nafs el-shi yalle el-MASI7 da3eh w-houe 7orr, bikoun lal-MASI7 3abd.</verse>
				<verse number="23">W-ALLAH shtarakon w-dafa3 el-taman, fa-ma tsiro 3abeed lal-nes.</verse>
				<verse number="24">Khalle kell wa7ad minkon yeb2a, ya ekhewte, eddem ALLAH metl ma ken lamma da3eh.</verse>
				<verse number="25">El-mish metzawjin ma 3ende elon wassiye min el-RAB, bass ba3te ra2ye metl rejjel ra7met el-RAB khallet el-nes toutha2 fih,</verse>
				<verse number="26">bi-sabab el-di2 el-mawjoud 7aliyyan, khalle el-2ensen yeb2a metl ma houe.</verse>
				<verse number="27">Eza enta metzawwej bi-mara? Ma tetlob el-infisal 3anna. Eza enta mish metzawwej bi-mara? Ma tetlob el-zawej bi-mara,</verse>
				<verse number="28">w-eza tzawwajet, ma bitkoun 3melt shi ghalat, bass yalle byetzawwajo byesh2o ktir bi-7ayeton, w-ana badde jannebon el-3azèb.</verse>
				<verse number="29">B2elkon, ya ekhewte, enno el-wa2et 3am yo2sar. Khalle yalle 3endon neswen ykouno ka2anno ma 3endon,</verse>
				<verse number="30">w-yalle byebko ka2annon ma 3am yebko, w-yalle byefra7o ka2annon ma 3am yefra7o, w-yalle byeshtero ka2annon ma byemelko,</verse>
				<verse number="31">w-yalle byet3ato oumour hal-3alam ka2annon ma 3am yet3ato, li2anno hal-3alam raye7 3al-zawel.</verse>
				<verse number="32">Badde yekon tkouno bidoun hamm. El-mish metzawwej yehtamm bi-oumour el-RAB w-keef baddo yorde el-RAB,</verse>
				<verse number="33">Wel-metzawwej yehtamm bi-oumour el-3alam w-keef baddo yorde marto,</verse>
				<verse number="34">w-houe ma2soum. W-nafs el-shi el-3adra wel-mara yalle ma ela zawj yehtammo bi-oumour el-RAB w-keef baddon yet2addaso jasadan w-rou7an, wel-metzawwje tehtam bi-oumour el-3alam w-keef badda torde zawja.</verse>
				<verse number="35">3am 2oul hal-shi la-masla7etkon, mish ta-7ammelkon kouyoud, bass ta-ta3erfo shou el-mni7 w-tekhedmo el-RAB bidoun taraddod.</verse>
				<verse number="36">Eza 7ada shef enno mish edir ysoun khatibto w-enno la-bodd min el-zawej khallih yetzawwaja eza baddo w-ma bikoun 3am yeghlat.</verse>
				<verse number="37">Bass yalle me2teni3 bi-2albo, w-ken mish medtar, w-ken 7orr bi-ekhtiyaro, w-2arrar bi-2albo enno ysoun khatibto, bikoun 3am ya3mil mni7.</verse>
				<verse number="38">Fa-ezan, yalle byetzawwaj khatibto bya3mil mni7, w-yalle ma byetzawwaja bikoun a7san.</verse>
				<verse number="39">Btertebet el-mara bi-shari3et el-zawej kell shi w-zawja tayyib, w-eza met, rej3et 7orra fiya tetzawwaj yalle badda yeh, 3a-shart ykoun zawej bel-RAB.</verse>
				<verse number="40">Bass bi-ra2ye bitkoun mabsouta aktar eza be2yit bala zawej, w-be3te2id enno ana kamen fiyye ROU7 ALLAH.</verse>
			</chapter>
			<chapter number="8">
				<verse number="1">Bennesbe la-zabeye7 el-awthen, sa7i7 enno kellna 3enna el-ma3rife bass el-ma3rife btenfokh el-shakhs, wel-ma7abbe btebne.</verse>
				<verse number="2">W-yalle mfakkar 7alo bya3rif shi, houe ma bya3rif ba3d keef lezim ya3rif.</verse>
				<verse number="3">Bass yalle bi7ebb ALLAH, ALLAH bya3erfo.</verse>
				<verse number="4">W-bi-khsous el-2akl min zabeye7 el-asnam, ne7na mna3rif enno ma fi asnam, w-enno ma fi Ileh ella ALLAH el-wa7ad.</verse>
				<verse number="5">W-7atta law keno el-nes bi2oulo enno bel-sama aw 3al-ard fi Ãliha, w-fi ktir Ãliha w-arbeb,</verse>
				<verse number="6">ne7na 3enna Ileh wa7ad w-houe el-Ãb yalle kell shi minno w-la-elo mnerja3, w-RAB wa7ad houe YASOU3 el-MASI7 yalle kell shi bi-wasteto w-ne7na kamen mawjoudin bi-wasteto.</verse>
				<verse number="7">Bass mish el-kell bya3rif hal-7a2i2a, fi nes t3awwado 3al-awthen la-liom, w-byeklo el-zabeye7 ka2anna mazbout zabeye7 lal-awthen, w-dameeron byetlawwath li2anno d3if,</verse>
				<verse number="8">bass el-2akl ma bi2arrebna min ALLAH, w-eza ma akalna ma mnekhsar shi, w-eza akalna ma mnerba7 shi.</verse>
				<verse number="9">Bass lezim tentebho ta-ma tkoun 7orriyetkon hayde 7ajar 3athra lal-d3af.</verse>
				<verse number="10">W-eza shefak 7ada, enta yalle 3endak el-ma3rife, 3am tekol bi-haykal el-awthen, ma bitshoufo ra7 yetshajja3, eza ken dameero d3if, w-yekol min zabeye7 el-awthen?</verse>
				<verse number="11">W-bitkoun ma3reftak enta sabab la-halek hal-d3if, w-houe khayy elak met el-MASI7 kermelo.</verse>
				<verse number="12">W-hek bitkouno khtito tijeh el-MASI7 lamma btokhto la-ekhwetkon w-btejra7o dameeron el-d3if.</verse>
				<verse number="13">W-eza ken el-2akl sabab la-sou2out khayye, ma ra7 ekol el-la7m abadan ta-ma koun sabab la-sou2out khayye.</verse>
			</chapter>
			<chapter number="9">
				<verse number="1">Mish ana 7orr? Mish ana rasoul? Mish ana sheft YASOU3 RABNA? Mish ento thamaret 3amale bel-RAB?</verse>
				<verse number="2">W-eza ma kent rasoul la-ghayrkon, ana rasoul elkon li2annkon ento khatm riselte bel-RAB?</verse>
				<verse number="3">W-hayda jawebe la-yalle byettehmoune:</verse>
				<verse number="4">ma elna 7a2 nekol w-neshrab?</verse>
				<verse number="5">Ma elna 7a2 metl be2e el-rousl w-ekhwet el-RAB w-Boutros enno nemshe ma3 zawje mou2mine?</verse>
				<verse number="6">Aw ana w-Barnaba wa7edna ma bi7e'2elna ella enno neshteghil?</verse>
				<verse number="7">Meen bi7areb 3a-nafe2to el-khãssa? Meen byezra3 karm w-ma byekol min thamaro? Meen byer3a atee3 w-ma byekol min labano?</verse>
				<verse number="8">Awlkon ana 3am e7ke li2anne bashar? Mish el-shari3a bit2oul hek kamen?</verse>
				<verse number="9">Eja bi-shari3et Moussa: "ma tsakker temm el-tawr 3al-baydar houe w-3am yedros el-7boub." Awlkon ALLAH byehtamm bel-thiran?</verse>
				<verse number="10">Ma 2al hal-shi bel-fe3l kermelna? Mbala, kermelna katab hal-shi w-bye3ne: yalle byefla7o el-ard w-yalle byet7ano el-7ouboub 3endon 2amal enno yekhdo 7osseton min el-ghallé.</verse>
				<verse number="11">W-eza kenna zara3na fikon el-kheyrat el-rou7iyye, ktir 3leyna enno no7sod min kheyratkon el-meddiyye?</verse>
				<verse number="12">W-eza ken la-ghayrna 7a2 3leykon, mish ne7na a7a2? Bass ne7na ma sta3malna hal-7a2, bel-3aks t7ammalna kell shi ta-ma n7ott ayya meni3 eddem el-tebshir bel-MASI7.</verse>
				<verse number="13">Ma bta3erfo enno yalle byekhdom el-haykal byekol min ta2dimet el-haykal, w-enno yalle byekhdom el-mazba7 byekhod 7ossa min el-zabeye7?</verse>
				<verse number="14">W-hek 2amar el-RAB la-yalle bye3elno el-injil bi-enno y3isho min el-injil.</verse>
				<verse number="15">Bass ana, ma sta3malet ayya 7a2 min hal-7ou2ou2, wala 3am bektob hal-shi halla2 ta-etlob shi. W-ana bfaddil enno mout 3ala enno ye7remne 7ada min hal-fakhr.</verse>
				<verse number="16">W-eza basharet, ma ele fakhr, li2anno el-tebshir daroura nfaradet 3leyye, w-ya weyle eza ma basharet.</verse>
				<verse number="17">W-eza kent 3am basher bi-iradte, ken ele el-7a2 bel-ejra. Bass eza kent ma 3am basher bi-iradte, w-ana 3am naffez wassiye ntalabet minne,</verse>
				<verse number="18">Shou hiyye ejerte? Ejerte hiye enno basher min doun shrout w-etnezal 3an 7a'2e yalle byeje min khedmet el-injil.</verse>
				<verse number="19">Ana rejjel 7orr 3end el-nes, bass khalleyt 7ale koun 3abd la-kell el-nes 7atta erba7 el-aktariyye.</verse>
				<verse number="20">W-sert lal-Yahoud Yahoude la-erba7 el-Yahoud, w-sert la-ahl el-shari3a min ahl el-shari3a - w-law kent mish khãdi3 lal-shari3a - ta-erba7 ahl el-shari3a,</verse>
				<verse number="21">w-sert la-yalle bidoun shari3a metl yalle bidoun shari3a ta-erba7 yalle henne bidoun shari3a, ma3 enno 3ende shari3a min ALLAH bi-khoudou3e la-shari3et el-MASI7,</verse>
				<verse number="22">w-seret lal-d3af d3if ta-erba7 el-d3af, w-sert lal-nes kellon kell shi ta-khallis el-ba3d minnon bi-7ayalla tari2a.</verse>
				<verse number="23">3am ba3mil hal-shi kello kermel el-injil 7atta sir sharik bi-kheyrata.</verse>
				<verse number="24">Ma bta3erfo enno yalle byetseba2o bel-rakd byeshterko kellon bel-saba2, w-bass wa7ad minnon byerba7? Kermel hek rkedo ento metlo 7atta terba7o.</verse>
				<verse number="25">W-yalle byetseba2 byedbat nafso bi-kell shi kermel eklil bizoul, bass ne7na, eklilna ma bizoul.</verse>
				<verse number="26">W-ana ma berkod metl yalle ma bya3rif el-hadaf, wala bedrob box metl yalle 3am yedrob el-hawa,</verse>
				<verse number="27">bel-3aks be2sa 3ala jesme w-besta3ebdo 7atta ma koun khesran, min ba3d ma basharet ghayre.</verse>
			</chapter>
			<chapter number="10">
				<verse number="1">Ma badde tejhalo, ya ekhewte, enno bayyetna keno kellon ta7t ra7met el-ghaym, w-kellon 2ata3o el-ba7r,</verse>
				<verse number="2">w-kellon t3ammado bel-ghaym w-bel-ba7r, ta ysiro la-Moussa,</verse>
				<verse number="3">w-kellon akalo 2akl wa7ad elo ramz rou7e,</verse>
				<verse number="4">w-kellon keno 3am yeshrabo sharab wa7ad elo ramz rou7e min sakhra rou7iyye bitrefe2on, w-hal-sakhra hiye el-MASI7.</verse>
				<verse number="5">W-ma3 hal-shi, aktariyyeton ma ken ALLAH rade 3annon, w-wa2a3o mawta bel-sa7ra.</verse>
				<verse number="6">Sar hal-shi kello ta-ykoun elna matal, fa-ma neshtehe el-sharr metl ma shtahouh henne,</verse>
				<verse number="7">w-ma te3bado el-awthen metl ma 3abadouwa el-ba3d minnon, li2anno el-kteb bi2oul: "2a3ad el-sha3b yekol w-yeshrab, min ba3da 2amo yel3abo."</verse>
				<verse number="8">W-ma nestaslem lal-zena metl ma staslam el-ba3d minnon, w-met minnon tleta-w-3eshreen alf bi-yawm wa7ad,</verse>
				<verse number="9">w-ma njarreb el-MASI7 metl ma jarrabouh el-ba3d minnon, w-3a2asouwon el-7ayyet.</verse>
				<verse number="10">W-ma tsher3o ento metl ma shera3 el-ba3d minnon, w-dammaron malèk el-mawt.</verse>
				<verse number="11">W-sar ma3on hal-shi kello 7atta ykoun tenbih, w-houe maktoub ta-ykoun matal elna ne7na li2anno 3am n3ish bi-zaman sar 3a-ekher.</verse>
				<verse number="12">Yalle mfakkar 7alo samid khallih yentebeh min enno you2a3.</verse>
				<verse number="13">Ma fi tajribe fo2 edrit el-2ensen, li2anno ALLAH sade2, ma byesma7 enno tetjarrabo aktar min edretkon, bel-3aks bya3tikon ma3 el-tajribe waseele lal-khalãs minna wel-edra enno tet7ammalouwa.</verse>
				<verse number="14">Kermel hek hrebo, ya a7ebbe2e, min 3ibedet el-awthen.</verse>
				<verse number="15">3am be7kikon metl ma be7ke nes elon waznon, fa-7kemo ento bi-yalle 3am 2oulo:</verse>
				<verse number="16">Kes el-barake yalle 3am minbereka, mish hiye mousherake bi-damm el-MASI7? Wel-khebz yalle mneshe2fo, mish houe mousherake bi-jesm el-MASI7?</verse>
				<verse number="17">W-ne7na, el-ktar, jesm wa7ad li2anno fi khebz wa7ad, w-ne7na kelna mneshterek bi-hal-khebz el-wa7ad.</verse>
				<verse number="18">Ettalla3o 3ala wled Isra2il: mish yalle 3am yeklo el-zabeye7 henne shouraka el-mazba7?</verse>
				<verse number="19">W-shou be2sod bi-kaleme hayda? Enno el-wathan houe shi bi-7add zeto, w-la-zabi7et el-wathan 2ime?</verse>
				<verse number="20">La2, li2anno zabeye7 el-wathaniye henne zabeye7 lal-shyateen mish la-ALLAH. W-ana ma badde tkouno shouraka el-shyateen.</verse>
				<verse number="21">Ma bte2daro teshrabo kes el-RAB w-kes el-shyateen, aw teshterko bi-meydet el-RAB w-meydet el-shyateen.</verse>
				<verse number="22">Tekhmin 3am njarreb el-RAB ta nkhallih yghar? Shou ne7na a2wa minno?</verse>
				<verse number="23">"Kell shi masmou7", bass mish kell shi bifeed. "Kell shi masmou7", bass mish kell shi byebne.</verse>
				<verse number="24">Ma 7ada yetlob yalle bihemmo elo wa7do, yetlob yalle bihemm ghayro kamen.</verse>
				<verse number="25">Kelo min el-la7m yalle byenbè3 bel-sou2 w-ma tes2alo 3an shi bass ta-treyy7o dameerkon.</verse>
				<verse number="26">El-kteb bi2oul: "el-ard w-kell shi 3leya lal-RAB."</verse>
				<verse number="27">Eza 3azamkon wathane w-2belto 3azeemto, kelo yalle bi2addmo elkon w-ma tes2alo 3an shi ta-treyy7o dameerkon.</verse>
				<verse number="28">Bass eza 2alkon 7ada: "hayda el-2akl min zabeye7 el-awthen", ma teklo minno, kermel yalle khabbarkon w-kermel el-dameer.</verse>
				<verse number="29">W-ma be3ne dameerkon ento, be3ne dameer ghayrkon. W-leysh dameer ghayre baddo ykabbil 7orriyte?</verse>
				<verse number="30">W-eza akalet 2akl w-shakaret ALLAH 3le, leysh badde enlèm bi-yalle 3am beshkor ALLAH 3le?</verse>
				<verse number="31">W-eza akalto aw shrebto, aw shou ma 3melto, 3melo kell shi la-majd ALLAH.</verse>
				<verse number="32">Ma tkouno 7ajar 3athra lal-Yahoud aw ghayr el-Yahoud wala la-kniset ALLAH,</verse>
				<verse number="33">kouno metle, ana bjarreb orde kell el-nes bi-kell shi 3am ba3emlo, w-ma bfattish 3a-masla7te el-khãssa, hamme enno ktar min el-nes yle2o el-khalãs.</verse>
			</chapter>
			<chapter number="11">
				<verse number="1">Tmetalo fiyye metl ma ana betmetal bel-MASI7.</verse>
				<verse number="2">Bhannikon li2annkon 3am tezekroune deyman w-3am bit7afzo 3ala el-ta2aleed metl ma sallamtkon yeha.</verse>
				<verse number="3">Bass badde ta3erfo enno el-MASI7 ras kell rejjel, wel-rejjel ras el-mara, w-ALLAH ras el-MASI7.</verse>
				<verse number="4">W-kell rejjel bisalle aw byetnabba, houe w-lebis 3a-raso shi, biheen raso, ye3ne el-MASI7,</verse>
				<verse number="5">W-kell mara bitsalle aw btetnabba hiye w-mish lebse 3a-rasa bit'heen rasa, ye3ne el-rejjel, ka2anna 7el2a sha3rat rasa.</verse>
				<verse number="6">W-eza kenit el-mara manna mghattiye rasa, a7sanla t2oss sha3ra, bass eza ken 3ayb 3al-mara t2oss sha3ra aw te7el2o, khalliha tghatte rasa.</verse>
				<verse number="7">Mish lezim el-rejjel yghatte raso li2anno houe souret ALLAH w-bye3kos majdo, wel-mara bte3kos majd el-rejjel.</verse>
				<verse number="8">Wel-rejjel mish min el-mara, el-mara min el-rejjel,</verse>
				<verse number="9">w-ALLAH ma khala2 el-rejjel kermel el-mara, khala2 el-mara kermel el-rejjel.</verse>
				<verse number="10">Kermel hek lezim el-mara tghatte rasa ka-3alemet el-khoudou3, kermel el-maleyke.</verse>
				<verse number="11">W-ma3 el-RAB, ma bitkoun el-mara bidoun el-rejjel, wala el-rejjel bidoun el-mara.</verse>
				<verse number="12">Sa7i7 enno el-mara n2akhadit min el-rejjel, bass el-rejjel bitwalldo el-mara, w-kell shi min ALLAH.</verse>
				<verse number="13">Kermel hek 7kemo ento: byeswa el-mara tsalle la-ALLAH hiye w-rasa mkashaf?</verse>
				<verse number="14">Ma bit3allemkon el-tabi3a nafsa enno 3ayb el-rejjel ytawwil sha3ro,</verse>
				<verse number="15">bass mish fakhr el-mara enno ettawwil sha3ra? Li2anno ALLAH 3ataha el-sha3r ta-tetghatta fih.</verse>
				<verse number="16">W-eza 7ada baddo y3ared, hal-shi mish min 3adetna wala min 3adet kaneyes ALLAH.</verse>
				<verse number="17">Bi-khsous el-wassaya el-be2yin, ana ma bhannikon, li2anno ejtima3etkon 3am ydorro aktar ma 3am yenfa3o.</verse>
				<verse number="18">Awwal shi, wosselle enno lamma 3am tejtemi3 knisetkon 3am tekhtelfo bayn ba3d. W-ana bsadde2 hal-shi shwey,</verse>
				<verse number="19">li2anno la-bodd min ennkon tekhtelfo ta-na3rif meen yalle baynetkon ba3do 3a-imeno.</verse>
				<verse number="20">W-ento ma 3am teklo 3asha el-RAB lamma btejtem3o,</verse>
				<verse number="21">kell wa7ad minkon 3am yekol la-wa7do, w-bisir wa7ad 3am bijou3 wel-tene 3am yeskar.</verse>
				<verse number="22">Ma 3endkon byout ta-teklo fiya w-teshrabo? Aw ennkon 3am testkheffo bi-kniset ALLAH w-bit'heeno el-fou2ara? Fa-shou badde 2elkon? Bhannikon? La2, ana ma bhannikon bi-hal-shi.</verse>
				<verse number="23">Ana min el-RAB tsallamet yalle sallamto elkon, w-houe enno el-RAB YASOU3, bel-leyle yalle sallam fiya 7alo, akhad khebz</verse>
				<verse number="24">w-shakar w-sha2af el-khebz w-2al: "hayda jesme, houe kermelkon. Teb2o 3melo hal-shi w-tzakkaroune."</verse>
				<verse number="25">W-kamen akhad el-kes min ba3d el-3asha w-2al: "hal-kes hiye el-3ahd el-jdid bi-damme. Kell ma shrebto min hal-kes, 3melo hal-shi w-tzakkaroune."</verse>
				<verse number="26">W-ento kell ma akalto hal-khebz w-shrebto hal-kes bitkhabbro bi-mawt el-RAB 7atta yeje.</verse>
				<verse number="27">W-yalle byekol khebz el-RAB aw-byeshrab keso bidoun este7'2a2 bikoun mezneb eddem jesm el-RAB w-dammo.</verse>
				<verse number="28">Kell wa7ad yef7as dameero, w-ba3den byekol min hal-khebz w-byeshrab min hal-kes,</verse>
				<verse number="29">li2anno yalle byekol w-byeshrab bidoun ma yshouf fiyon jesm el-RAB, byekol w-byeshrab el-7ekm 3ala nafso.</verse>
				<verse number="30">Kermel hek ketro baynetkon el-marda wel-d3af w-met el-ba3d minkon.</verse>
				<verse number="31">W-law kenna 3am n7akem 7alna min abl, ma ken n7akam 3leyna.</verse>
				<verse number="32">Bass el-RAB bye7kom 3leyna w-bi2addebna ta-ma ydeenna ma3 be2e el-3alam.</verse>
				<verse number="33">W-lamma btejtem3o ya ekhewte ta-teklo el-3asha, ntero ba3dkon.</verse>
				<verse number="34">W-eza ken 7ada minkon jou3an khallih yekol bi-beyto, ta-ma ykoun ejtime3kon sabab lal-7ekm 3leykon. W-bennesbe lal-eshya el-tenye, amma beje la-3andkon be7ke fiya.</verse>
			</chapter>
			<chapter number="12">
				<verse number="1">W-bi-khsous el-maweheb el-rou7iyye, ya ekhewte, ma badde tejhalo 7a2i2eta.</verse>
				<verse number="2">Bta3erfo ennkon, lamma kento wathaniye, kento tenjarro la-3and el-awthen el-khers bi-tahawwour.</verse>
				<verse number="3">Bass halla2 3rafo enno ma fi 7ada eza alhamo ROU7 ALLAH bi2oul enno YASOU3 mal3oun min ALLAH, wala 7ada bye2dar y2oul enno YASOU3 RAB ella bi-elhem min el-ROU7 el-2ODOS.</verse>
				<verse number="4">Fa-el-maweheb el-rou7iyye 3ala anwe3, bass el-ROU7 yalle bya3tya wa7ad.</verse>
				<verse number="5">Wel-khedme 3ala anwe3, bass el-RAB wa7ad.</verse>
				<verse number="6">Wel-a3mel 3ala anwe3, bass ALLAH, yalle bya3mil kell shi bel-kell, wa7ad.</verse>
				<verse number="7">Kell wa7ad byen3ata mawhabe bitkhalle el-ROU7 ybayyen fiya kermel el-kheyr el-3am.</verse>
				<verse number="8">Wa7ad byen3ata min el-ROU7 kalem el-7ekme, w-ghayro kalem el-ma3rife.</verse>
				<verse number="9">Wel-ROU7 el-wa7ad nafso bya3te nes el-imen, w-bya3te ghayron mawhabet el-shife2,</verse>
				<verse number="10">w-ghayron el-edra enno ya3emlo 3ajeyeb, w-ghayron enno yetnabbo, w-ghayron temyiz el-arwe7, w-ghayron enno ye7ko bi-3eddit loughat, w-ghayron enno ytarjmouwa.</verse>
				<verse number="11">W-hayda kello bya3emlo el-ROU7 el-wa7ad nafso w-biwazzi3 mawehbo 3ala kell wa7ad metl ma baddo.</verse>
				<verse number="12">W-metl ma el-jesm wa7ad w-elo a2sãm ktire hiye 3ala ketrita jesm wa7ad, hek el-MASI7.</verse>
				<verse number="13">Fa-ne7na kellna, eza kenna Yahoud aw ghayr Yahoud, 3abeed aw a7rar, t3ammadna bi-ROU7 wa7ad ta-nkoun jesm wa7ad, w-shrebna min ROU7 wa7ad.</verse>
				<verse number="14">Wel-jesm mish 2osm wa7ad, houe a2sãm ktire.</verse>
				<verse number="15">W-law 2alet el-ejr: "ana mish 2id, fa-ezan ana mish min el-jesm?</verse>
				<verse number="16">W-law 2alet el-dayne: "ana mish 3ayn, fa-ezan ana mish min el-jesm", awlkon bitbattel tkoun 2osm min el-jesm?</verse>
				<verse number="17">W-law ken el-jesm kello 3ayn, wayn el-sama3? W-law ken el-jesm kello dayne, wayn el-shamm?</verse>
				<verse number="18">Bass ALLAH 3eml kell 2osm bel-jesm metl ma baddo.</verse>
				<verse number="19">W-law keno kellon 2osm wa7ad, wayn el-jesm?</verse>
				<verse number="20">Bass el-a2sãm el-ktire wel-jesm wa7ad.</verse>
				<verse number="21">W-ma bte2dar el-3ayn t2oul lal-2id: "ana mish bi-7aje elik." Wala el-ras lal-ejren: "ana mish bi-7aje elkon!"</verse>
				<verse number="22">W-yalle mne7esbo ad3af a2sãm el-jesm houe aktar shi elo 3aze,</verse>
				<verse number="23">w-yalle mne7esbo a2alla karame houe yalle minkarrmo aktar, w-yalle mneste7e fih houe yalle mne7termo aktar.</verse>
				<verse number="24">Li2anno el-a2sãm el-mhemme, mish bi-7aje lal-i7tiram. Bass ALLAH 3eml el-jesm bi-tari2a bta3te karame lal-a2sãm yalle ma ela karame,</verse>
				<verse number="25">7atta el-jesm ma yen2osem 3a-zeto, w-nkhalle el-a2sãm kellon yehtammo bi-ba3don.</verse>
				<verse number="26">W-eza t2allam 2osm t2allamit ma3o kell el-a2sãm, w-eza tkarram 2osm fer7et ma3o be2e el-a2sãm.</verse>
				<verse number="27">W-ento jesm el-MASI7, w-kell wa7ad minkon 3odow minno.</verse>
				<verse number="28">W-ALLAH 3eml bel-knise el-rousl awwal shi wel-anbiya tene shi wel-mou3allimin telit shi, min ba3da 3ata el-be2yin el-edra enno ya3emlo 3ajeyeb w-maweheb el-shife2 w-enno yse3do ghayron wel-tedbir wel-7ake bi-3eddit loughat.</verse>
				<verse number="29">Tekhmin kellon rousl aw kellon anbiya aw kellon mou3allimin aw kellon bya3emlo 3ajeyeb.</verse>
				<verse number="30">W-kellon 3endon mawhabet el-shife2 aw kellon bye7ko bi-3eddit loughat aw kellon bitarejmo?</verse>
				<verse number="31">Kermel hek tma7o bel-maweheb el-3azeeme, w-ana ra7 ersemelkon tari2a afdal bi-ktir.</verse>
			</chapter>
			<chapter number="13">
				<verse number="1">Law 7kit bi-loughat el-nes wel-maleyke, w-ma ken 3ende ma7abbe, ana mish ella n7as bitonn aw sanj birenn.</verse>
				<verse number="2">W-law 3atane ALLAH etnabba w-kent 3arif kell serr w-kell 3elm, w-ken 3ende el-imen el-kemil ta-en2ol fih el-jbel, w-ma ken 3ende ma7abbe, ana ma shi.</verse>
				<verse number="3">W-law 3tit kell mesriyyete w-sallamet jesme ta-ye7er2oune, w-ma 3ende ma7abbe, mish ra7 yetla3le shi.</verse>
				<verse number="4">El-ma7abbe btesbor w-2alba tayyib, el-ma7abbe ma bta3rif el-7asad wala bitshouf 7ala wala btetkabbar.</verse>
				<verse number="5">El-ma7abbe ma tetsarraf ghalat, w-ma btetlob shi ela, w-ma btoghdab w-ma bitzonn bi-7ada.</verse>
				<verse number="6">El-ma7abbe ma btefra7 bel-zolm, btefra7 bel-7a2.</verse>
				<verse number="7">El-ma7abbe betsemi7 kell shi, w-bitsaddi2 kell shi, w-btetrajja kell shi, w-btesbor 3ala kell shi.</verse>
				<verse number="8">El-ma7abbe ma btes2ot abadan. Bass el-noubouwet bibattlo wel-loughat bimouto. Wel-ma3rife kamen bitbattil,</verse>
				<verse number="9">li2anno ma3rifetna na2sa w-noubouwetna na2sa.</verse>
				<verse number="10">W-lamma byeje el-kemil bizoul el-na2is.</verse>
				<verse number="11">Lamma kent tofl, kent e7ke metl el-tofl w-metl el-tofl kent efham, w-metl el-tofl kent fakkir, w-lamma sert rejjel, taraket yalle houe lal-tofl.</verse>
				<verse number="12">W-yalle 3am nshoufo liom houe soura mghabbshe bi-mreye, bass bi-haydak el-yawm ra7 nshouf wejj bi-wejj. Wel-yawm ba3rif shwey, bass bi-haydak el-yawm ra7 a3rif kell shi metl ma ALLAH bya3refne.</verse>
				<verse number="13">W-halla2 byeb2a el-imen wel-raja wel-ma7abbe, w-a3zam hal-tlete hiye el-ma7abbe.</verse>
			</chapter>
			<chapter number="14">
				<verse number="1">Tlebo awwal shi el-ma7abbe, w-tma7o lal-maweheb el-rou7iyye, w-aktar shi mawhabet el-noubouwe.</verse>
				<verse number="2">W-yalle bye7ke bi-3eddit loughat ma bye7ke el-nes, bye7ke ALLAH, li2anno ma fi 7ada byefham kalemo, w-houe bi2oul bel-ROU7 eshya ghãmda.</verse>
				<verse number="3">Bass yalle byetnabba, bye7ke el-nes 7ake byebne w-bishajji3 w-bi3azze.</verse>
				<verse number="4">Yalle bye7ke bi-3eddit loughat byebne 7alo, bass yalle byetnabba byebne el-knise.</verse>
				<verse number="5">Badde yekon te7ko kellkon bi-3eddit loughat, bass bfaddel tetnabbo, li2anno yalle byetnabba a3zam min yalle bye7ke 3eddit loughat, ella eza ken 3am bitarjem yalle 3am bi2oulo 7atta tefhamo el-knise, w-yebnya.</verse>
				<verse number="6">W-eza jeet la-3andkon, ya ekhewte, w-7kitkon bi-3eddit loughat, keef bfeedkon eza ma 7kitkon bi-wa7e aw ma3rife aw noubouwe aw ta3lim.</verse>
				<verse number="7">Hek kamen 2ãlet el-3azf el-yebse metl el-nay wel-3oud, eza ma tayla3o naghmet moumayyaze, keef mna3rif sawt el-nay min sawt el-3oud?</verse>
				<verse number="8">W-eza talla3 el-bou2 sawt mshawwash, meen bi7addir 7alo lal-7arb?</verse>
				<verse number="9">W-nafs el-shi ento, eza nata2 lsenkon bi-kalem mish mafhoum, keef 7ada ra7 ya3rif yalle 3am bit2oulouh? Ma birou7 kalemkon bel-hawa?</verse>
				<verse number="10">Fi bel-3alam loughat ktire wala we7de minna bidoun ma3na,</verse>
				<verse number="11">w-eza ma ba3rif ma3na el-kelmet, bkoun metl el-ajnabe bi-nazar yalle 3am be7kih, w-bikoun yalle 3am ye7kine metl el-ajnabe bi-nazare.</verse>
				<verse number="12">Bass ento yalle kamen btetma7o lal-maweheb el-rou7iyye, tlobo ya3tikon hiye ALLAH ta-tebno el-knise.</verse>
				<verse number="13">Kermel hek yalle bye7ke bi-3eddit loughat yetlob min ALLAH mawhabet enno yfassera,</verse>
				<verse number="14">li2anno eza salleyt bi-loughat, rou7e bitsalle w-3a2le ma byestafeed bi-shi.</verse>
				<verse number="15">W-shou ba3mil? Bsalle bi-rou7e w-bsalle bi-3a2le kamen. W-brannem bi-rou7e w-brannem bi-3a2le kamen.</verse>
				<verse number="16">W-eza kent ma 3am teshkor ALLAH ella bel-rou7, keef baddak yalle 3am yesma3 w-ma 3endo khebra enno yjewib "ãmin" 3lek, w-houe ma bya3rif shou 3am bit2oul?</verse>
				<verse number="17">Enta bta3rif teshkor mni7, bass ghayrak ma stafed shi ta-yebne 7alo.</verse>
				<verse number="18">Beshkor ALLAH enno 3am be7ke bi-loughat ktire aktar minkon kellkon,</verse>
				<verse number="19">bass bel-knise bfaddel enno 2oul khams kelmet mafhoume b3allim fiya el-nes 3ala enno 2oul 3ashr-talef kelme bi-3eddit loughat.</verse>
				<verse number="20">Ma tkouno ya ekhewte atfal bi-tefkirkon, kouno atfal bel-sharr w-reshdin bel-tefkir.</verse>
				<verse number="21">2alet el-shari3a: "2al el-RAB: ra7 e7ke hal-sha3b bi-alsine gharibe w-bi-shfef gharibe, w-ma3 hayda w-kello ma byesma3oule."</verse>
				<verse number="22">Wel-loughat mish 3ajibe lal-mou2minin, el-loughat 3ajibe lal-mish mou2minin. Bass mawhabet el-noubouwe hiye lal-mou2minin, mish lal-ma bi2ãmno.</verse>
				<verse number="23">W-law jtama3et el-knise kella w-7eke kell wa7ad fiya bi-loughat, w-feto moustami3in ma 3endon khebra aw mish mou2minin, ma bi2oulo ennkon mjaneen?</verse>
				<verse number="24">Bass law tnabbo kellon, w-fet la-3andon 7ada ma 3endo khebra ta-yesma3 aw gher mou2min, kellon ra7 ysher3ouh w-ye7ekmo 3le,</verse>
				<verse number="25">w-bass tenkeshef khafeya 2albo, ra7 yesjod w-ye3bad ALLAH w-y2oul: ALLAH 7a2i2atan baynetkon.</verse>
				<verse number="26">W-shou ba3d, ya ekhewte? Lamma btejtem3o w-kell wa7ad minkon jeyib ma3o mazmour aw ta3lim aw wa7e aw risele bi-3eddit loughat aw tarjame la-hal-loughat, khallo ykoun kell shi lal-benyen.</verse>
				<verse number="27">W-eza 7kito bi-3eddit loughat, khallo tnen aw tlete bel-ktir ye7ko, kell wa7ad bi-dawro, w-khallo ykoun baynetkon meen ytarjem.</verse>
				<verse number="28">W-eza ken ma fi mtarjem, khallo yalle 3am ye7ke yeskot w-ye7ke ma3 7alo w-ma3 ALLAH.</verse>
				<verse number="29">W-yalle byetnabbo, khallo tnen aw tlete minnon ye7ko, wel-bey2in ye7ekmo.</verse>
				<verse number="30">W-eza 7ada ghayron min el-mawjoudin ejeh wa7e min ALLAH, khallo yalle 3am ye7ke yeskot,</verse>
				<verse number="31">li2anno kellkon fikon tetnabbo, wa7ad wara el-tene, ta-yet3allamo kell el-mawjoudin w-yetshajja3o.</verse>
				<verse number="32">W-arwe7 el-anbiya khãd3a la-yalle byetnabbo,</verse>
				<verse number="33">w-ALLAH mish Ileh fawda, houe Ileh el-salem. W-metl ma byesekto el-neswen bi-kell kaneyes el-ekhwe el-2eddisin,</verse>
				<verse number="34">khallo neswenkon yesekto bel-kaneyes, li2anno mish masmou7 enno ye7ko. Masmou7 yekhda3o metl ma bit2oul el-shari3a.</verse>
				<verse number="35">Bass eza 7abbo yet3allamo shi, khalliyon yes2alo azwejon bel-beyt, li2anno ma byeswa enno el-mara te7ke bel-knise.</verse>
				<verse number="36">Tekhmin min 3endkon ntala2et kelmet ALLAH, aw wosslit la-elkon wa7edkon?</verse>
				<verse number="37">Eza fi 7ada mfakkar 7alo nabe aw sa7ib mawhabe rou7iyye, khallih ya3rif enno yalle 3am beketbo elkon houe wassiyet el-RAB,</verse>
				<verse number="38">w-eza tjehal hal-shi, tjehalouh.</verse>
				<verse number="39">Tma7o fa-ezan, ya ekhewte, bi-mawhebet el-noubouwe w-ma temna3o 7ada enno ye7ke bi-3eddit loughat.</verse>
				<verse number="40">W-khallo kell shi ysir bi-laye2a w-nizam.</verse>
			</chapter>
			<chapter number="15">
				<verse number="1">Bzakkerkon, ya ekhewte, bel-injil yalle 7melto elkon w-2beltouh w-ba3dkon thebtin 3le,</verse>
				<verse number="2">w-bi-wasteto ra7 tle2o el-khalãs eza 7feztouh metl ma bashartkon fih, wa-ella bitkouno 2ãmanto batel.</verse>
				<verse number="3">Sallametkon abl kell shi yalle stalamto ana, w-houe enno el-MASI7 met kermel khatayana metl ma maktoub bel-ketob,</verse>
				<verse number="4">w-enno ndafan w-2am bel-yawm el-telit metl ma nkatab bel-ketob,</verse>
				<verse number="5">w-enno zahar la-Boutros w-min ba3da lal-rousl el-tna3sh,</verse>
				<verse number="6">min ba3da zahar la-aktar min khams-miyyet shakhs sawa, aghlabon ba3don tayybin wel-ba3d minnon meto,</verse>
				<verse number="7">min ba3da zahar la-Ya3koub, w-min ba3da la-kell el-rousl,</verse>
				<verse number="8">7atta zaharle ekher shi ana kamen ka2anne tofl jahadeto emmo.</verse>
				<verse number="9">Ana a2alla wa7ad bayn el-rousl, w-ma best7e2 enno etsamma rasoul li2anno edtahadet kniset ALLAH,</verse>
				<verse number="10">w-bass bi-ne3met ALLAH rje3et sert yalle serto, w-ne3emto 3leyye ma ra7et di3an, t3ebt aktar minnon kellon, w-mish ana yalle t3ebt, hayde ne3met ALLAH yalle ma3e.</verse>
				<verse number="11">3a kell 7al, eza kent ana aw keno henne, hayda yalle minbasher fih w-hayda yalle 2ãmanto fih.</verse>
				<verse number="12">W-bi-ma enno 3am minbasher bi-enno el-MASI7 2am min el-mawt, keef ba3d fi baynetkon nes bi2oulo enno el-mawta ma bi2oumo?</verse>
				<verse number="13">Eza keno el-mawta ma bi2oumo, el-MASI7 ma 2am kamen.</verse>
				<verse number="14">W-eza ken el-MASI7 ma 2am, tebshirna batel w-imenkon batel,</verse>
				<verse number="15">W-minkoun shouhoud el-zour 3ala ALLAH, li2anno sh'hedna 3ala ALLAH enno 2awwam el-MASI7 w-houe ma 2awwamo, eza keno el-mawta ma bi2oumo.</verse>
				<verse number="16">W-eza keno ma bi2oumo, el-MASI7 ma 2am kamen.</verse>
				<verse number="17">W-eza ken el-MASI7 ma 2am, imenkon batel w-ento ba3dkon bi-khatayakon.</verse>
				<verse number="18">W-nafs el-shi bikouno yalle meto bel-MASI7 ra7o 3al-halek.</verse>
				<verse number="19">W-eza ken rajena bel-MASI7 ma7sour bi-hal-7ayet, ne7na ash2a el-nes kella.</verse>
				<verse number="20">Bass el-7a2i2a hiye enno el-MASI7 2am min el-mawt w-houe awwal el-2aymin min nawmit el-mawt.</verse>
				<verse number="21">Wel-mawt ken 3ala 2id 2ensen, w-3ala 2id 2ensen bitkoun 2iyemet el-mawta.</verse>
				<verse number="22">W-metl ma bimouto kell el-nes bi-Ãdam, hek bel-MASI7 ra7 y3isho,</verse>
				<verse number="23">bass kell wa7ad 7asab retebto. Wel-MASI7 awwal shi li2anno el-bekr, min ba3da yalle henne lal-MASI7 lamma yeje.</verse>
				<verse number="24">W-bitkoun el-niheye lamma bisallem el-MASI7 el-moulk la-ALLAH el-Ãb min ba3d ma ydammir kell ri2ase w-kell soulta w-2ouwwe.</verse>
				<verse number="25">W-la-bodd enno yemlok 7atta 7yott kell a3de2o ta7t ejrey.</verse>
				<verse number="26">Wel-mawt ekher 3adouw bidammro.</verse>
				<verse number="27">Wel-kteb bi2oul enno ALLAH "akhda3 kell shi ta7t ejrey." Lamma bi2oul: "akhda3 kell shi", akid ALLAH el-Ãb stathna yalle khalla kell shi yokhda3 lal-MASI7.</verse>
				<verse number="28">W-lamma kell shi byokhda3 lal-2eben, byokhda3 houe nafso la-ALLAH yalle khalla kell shi yokhda3 elo, w-bikoun ALLAH el-kell bel-kell.</verse>
				<verse number="29">W-eza keno el-mawta ma bi2oumo, shou ra7 ya3emlo yalle 3am yet3ammado kermel el-mawta? Leysh 3am yet3ammado kermelon?</verse>
				<verse number="30">W-leysh 3am net3arrad ne7na lal-khatar bi-kell wa2et?</verse>
				<verse number="31">W-ana 3am mout kell yawm. B2oul hal-shi, ya ekhewte, li2anno bshouf 7ale fikon bel-MASI7 YASOU3 RABNA.</verse>
				<verse number="32">W-eza kent 7erabet el-w7oush bi-Afasos la-gheye bashariyye, shou bestafeed? W-eza keno el-mawta ma bi2oumo, khallina n2oul ma3 yalle bi2oulo: "ta3o nekol w-neshrab, li2anno boukra ra7 nmout."</verse>
				<verse number="33">Ma tkhallo 7ada yekhda3kon: "el-3eshre el-3atle btenza3 el-akhle2 el-mni7a."</verse>
				<verse number="34">Rja3o la-wa3eykon w-ma tokhto, li2anno fi baynetkon meen byejhal ALLAH ktir. B2oul hal-shi ta-khajjelkon.</verse>
				<verse number="35">W-byes2al 7ada minkon: "keef bi2oumo el-mawta, w-bi-ayya jesm byerja3o?"</verse>
				<verse number="36">Ya jehil! Yalle btezra3ouh ma bi3ish ella eza met.</verse>
				<verse number="37">W-yalle btezra3ouh houe moujarrad 7abbit 2am7 mathalan, aw ghayra min el-7boub, mish jesm el-nabte metl ma ra7 ykoun,</verse>
				<verse number="38">w-ALLAH bya3tya el-jesm yalle birido, w-la-kell 7abbe jesm khas fiya.</verse>
				<verse number="39">Wel-ajsem mish kella metl ba3d, w-lal-2ensen jesm w-lal-7ayawen jesm tene, w lal-3asfour jesm w-lal-samak jesm tene.</verse>
				<verse number="40">W-fi-ajsem samawiyye w-ajsem ardiyye. El-ajsem el-samawiyye ela wahja, wel-ajsem el-ardiyye ela wahj tene.</verse>
				<verse number="41">El-shams ela wahj wel-2amar elo wahj tene, w-lal-noujoum wahja, w-kell nejme btekhtelif bi-wahja 3an el-tenye.</verse>
				<verse number="42">W-zet el-shi bennesbe la-2iyemet el-mawta: byendafan el-jesm mayyit w-bi2oum bala fased.</verse>
				<verse number="43">Byendafan bidoun karame w-bi2oum bi-majd. Byendafan bi-do3f w-bi2oum bi-2ouwwe.</verse>
				<verse number="44">Byendafan jesm bashare w-bi2oum jesm rou7ane. W-eza ken fi jesm bashare, fi kamen jesm rou7ane.</verse>
				<verse number="45">El-kteb bi2oul "ken Ãdam el-2ensen el-awwal nafs fiya 7ayet", w-ken Ãdam el-akhir rou7 bta3te 7ayet.</verse>
				<verse number="46">Bass yalle zahar awwal shi houe el-bashare, wel-rou7ane eja min ba3do.</verse>
				<verse number="47">El-2ensen el-awwal min el-trab w-min el-ard, wel-ensen el-tene min el-sama.</verse>
				<verse number="48">Ahl el-ard byeshbaho el-arde, w-ahl el-sama byeshbaho el-samewe.</verse>
				<verse number="49">W-metl ma lbesna souret el-arde, hek ra7 nelbos souret el-samewe.</verse>
				<verse number="50">B2elkon, ya ekhewte, enno el-la7m wel-damm ma bye2daro enno yourato malakout ALLAH, wala bye2dar el-mawt enno yourat 3adam el-fased.</verse>
				<verse number="51">W-sma3o hal-serr: ma minmout kellna, bass mnetghayyar kellna,</verse>
				<verse number="52">bi-la7za w-lam7et 3ayn, 3a-sawt el-bou2 el-akhir, li2anno sawt el-bou2 ra7 ye3la, bi2oumo el-mawta lebsin 3adam el-fased w-ne7na ra7 netghayyar.</verse>
				<verse number="53">Fa-la-bodd enno hayda el-mayyit yelbos yalle ma bimout, w-hayda el-mawwit enno yelbos yalle ma bizoul.</verse>
				<verse number="54">W-lamma yelbos hayda el-mayyit yalle ma bimout, w-yelbos hayda el-mawwit yalle ma bizoul, se3eta byet7'a2a2 2awl el-kteb: "el-intisar bala3 el-mawt."</verse>
				<verse number="55">Fa-wayn intisarak ya mawt? W-wayna ya mawt shawektak?</verse>
				<verse number="56">W-shawket el-mawt hiye el-khatiyye, w-2ouwwet el-khatiyye hiye el-shari3a.</verse>
				<verse number="57">Kermel hek, el-shokr la-ALLAH yalle 3atana el-intisar bi-RABNA YASOU3 el-MASI7.</verse>
				<verse number="58">Kouno, ya ekhewte el-a7ebba, thebtin reskhin, mejtehdin bi-3amal el-RAB bi-kell wa2et, 3erfin enno jehedkon bel-RAB ma birou7 di3an.</verse>
			</chapter>
			<chapter number="16">
				<verse number="1">W-bi-khsous jam3 el-tabarrou3at lal-ekhwe el-2eddisin, 3rafo ento kamen bi-yalle wasseyt fih el-kaneyes bi-Ghalatya.</verse>
				<verse number="2">W-houe enno ye7tefez kell wa7ad minkon, bi-awwal yawm min el-ousbou3, bi-yalle bye2dar ywaffro min el-masare, 7atta jam3 el-tabarrou3at ma ysir yawm yalle ra7 eje la-3andkon.</verse>
				<verse number="3">W-lamam beje, ra7 eb3at yalle ento bitna'2ouwon ta-yekhdo yalle 2addamtouh 3a-Ourashalim w-ra7 a3tiyon raseyel minne.</verse>
				<verse number="4">W-eza la-bodd enno rou7 ana kamen, birou7o ma3e.</verse>
				<verse number="5">Ra7 eje la-3andkon min ba3d ma emro2 bi-Makdouniyye, li2anno ra7 emro2 fiya.</verse>
				<verse number="6">W-yemken ra7 eb2a w-shatte 3endkon 7atta tse3doune kammil safare.</verse>
				<verse number="7">Hal-marra ma badde shoufkon mar2it tari2, 7abeb e2'3od 3endkon wa2et tawil bi-2ezn ALLAH.</verse>
				<verse number="8">W-ra7 eb2a hon bi-Afasos lal-yawm el-khamseen,</verse>
				<verse number="9">li2anno ALLAH fata7le beb wesi3 lal-tebshir, ma3 enno el-khousoum ktar.</verse>
				<verse number="10">W-eza ejekon Timothawos, khallo belo mettammin, li2anno 3am yeshteghil metle lal-RAB.</verse>
				<verse number="11">W-ma 7ada yestalshi2 fih, w-sahloulo tari2 el-raj3a la-3ande bi-salem, li2anno ana wel-ekhwe natrino.</verse>
				<verse number="12">W-bi-khsous khayyna Apolos, talabet minno 3eddit marrat enno yrou7 la-3andkon ma3 el-ekhwe, bass rafad enno yeje la-3andkon bel-wa2et el-7ader, w-ra7 yrou7 lamma btesma7lo el-fersa.</verse>
				<verse number="13">Kouno we3yin, thbato bel-imen, jehdo jihed el-rjel, kouno 2weya,</verse>
				<verse number="14">3melo kell shi bi-ma7abbe.</verse>
				<verse number="15">Ento bta3erfo enno 3aylet Estefanas henne awwal meen 2ãmano bel-MASI7 bi-Akha2ya, w-enno karraso 7alon la-khedmet el-ekhwe el-2eddisin. Kermel hek betlob minkon, ya ekhewte,</verse>
				<verse number="16">ennou tesma3oulon w-tesma3o la-kell yalle byeshteghlo w-byet3abo ma3on.</verse>
				<verse number="17">Farra7ne maji2 Estefanas w-Fartonatos w-Akha2ikos, li2annon 3abbo el-faragh bi-ghiyebkon,</verse>
				<verse number="18">w-rayya7oule 2albe w-2albkon. W-3rafo keef tkarrmo yalle metlon.</verse>
				<verse number="19">Bisallmo 3leykon kaneyes Ãsia, w-bisallmo 3leykon ktir bel-RAB Akila w-Briskilla wel-knise yalle btejtemi3 bi-beyton.</verse>
				<verse number="20">W-bisallmo 3leykon el-ekhwe kellon. Sallmo 3ala ba3dkon bi-bawse m2addase.</verse>
				<verse number="21">Hayda el-salem bi-khatt 2ide ana Boulos.</verse>
				<verse number="22">Yalle ma bi7ebb el-RAB houe ta7t la3nit ALLAH! "Maranata": ta3a ya RAB.</verse>
				<verse number="23">Ne3met el-RAB YASOU3 tkoun ma3kon.</verse>
				<verse number="24">W-ma7abbte elkon kellkon bel-MASI7 YASOU3.</verse>
			</chapter>
		</book>
		<book number="47">
			<chapter number="1">
				<verse number="1">Min Boulos rasoul el-MASI7 YASOU3 bi-iradet ALLAH, w-min el-akh Timothawos, la-kniset ALLAH bi-Korentos, la-kell el-ekhwe el-2eddisin bi-Akha2ya kella.</verse>
				<verse number="2">Elkon el-ne3me wel-salem min ALLAH bayyna w-min el-RAB YASOU3 el-MASI7.</verse>
				<verse number="3">Yetberak ALLAH bayy RABNA YASOU3 el-MASI7, el-Ãb el-ra7eem w-ILEH kell ta3ziye,</verse>
				<verse number="4">Houe yalle bi3azzina bi-kell msibe ta-ne2dar ne7na bel-ta3ziye yalle akhadneha min ALLAH enno n3azze ghayrna bi-kell msibe.</verse>
				<verse number="5">W-metl ma elna nasib kbir min ãlem el-MASI7, kamen elna bel-MASI7 nasib kbir min el-ta3ziye.</verse>
				<verse number="6">W-eza kenna bi-di2a, hal-shi bikoun kermel ta3ziyetkon w-khalãskon, w-eza t3azzayna bikoun kermel ta3ziyetkon yalle bta3tina el-edra enno net7ammal el-ãlem yalle 3am net7ammala.</verse>
				<verse number="7">W-rajena fikon thebit li2anno mna3rif ennkon 3am bitsherkouna bel-ta3ziye metl ma bitsherkouna bel-ãlem.</verse>
				<verse number="8">Ma badna, ya ekhewte, enno ma ta3erfo bel-msayeb yalle nezlit 3leyna bi-Ãsia, w-kenit t2ile ktir w-fo2 edretna enno net7ammala la-daraje enno y2esna min el-7ayet,</verse>
				<verse number="9">w-7asseyna enno ma7koum 3leyna bel-mawt, ta-ma nettekil 3ala 7alna, ta-nettekil 3ala ALLAH yalle bi-2awwem el-mawta.</verse>
				<verse number="10">W-houe yalle khallasna min hal-mawt w-ra7 ykhallesna minno. Mbala, 3enna raja enno ra7 ykhallisna kamen.</verse>
				<verse number="11">Ra7 tse3douna ento bi-salawatkon, w-eza ALLAH berakna kermel salawet ktir min el-nes, fa-ktir min el-nes ra7 yeshekro ALLAH kermelna.</verse>
				<verse number="12">W-yalle mneftekhir fih houe shahedet dameerna. W-houe byesh'hadelna bi-enno souloukna bi-hal-3alam, w-khsouse baynetkon, houe soulouk basata w-ta2wa, w-hal-shi bi-ne3met ALLAH mish bi-7ekmet el-bashar.</verse>
				<verse number="13">W-ne7na ma mnektebelkon ella yalle bte2rouh w-btefhamouh, w-raje2e enno tefhamo mni7</verse>
				<verse number="14">yalle 3am tefhamouh halla2 shwey, w-houe enno bi-yawm RABNA YASOU3 ra7 teftekhro fina metl ma ne7na ra7 neftekhir fikon.</verse>
				<verse number="15">Kent 3ala thi2a bi-hal-shi kello lamma 2arraret sefir la-3andkon awwal shi 7atta testafeedo aktar,</verse>
				<verse number="16">w-ra7 emro2 la-3andkon bi-tari2e 3a-Makdouniyye, min ba3da berja3 min Makdouniyye la-3andkon, w-hek bitse3doune sefir 3al-Yahoudiye.</verse>
				<verse number="17">Awlkon lamma 2arraret hal-shi kent 3am estkheff bi-hal-mashrou3? Aw hal-2arar ken 2arar bashare, ta-ykoun fiyye eh w-la2 bi-nafs el-wa2et?</verse>
				<verse number="18">ALLAH byesh'had enno kalemna elkon ma ken eh w-la2,</verse>
				<verse number="19">li2anno YASOU3 el-MASI7 2eben ALLAH yalle basharna fih baynetkon, ana w-Selwanos w-Timothawos, ma ken eh w-la2, ken kello eh.</verse>
				<verse number="20">Houe "el-eh" la-kell wou3oud ALLAH. Kermel hek min2oul "ãmin" bel-MASI7 YASOU3 ekraman la-majd ALLAH.</verse>
				<verse number="21">Bass ALLAH houe yalle bithabbetna ne7na w-ento bel-MASI7, w-houe yalle na'2ena</verse>
				<verse number="22">w-khatamna bi-khatmo w-3atana Rou7o ra3boun bi-2loubna.</verse>
				<verse number="23">W-ALLAH byesh'had 3leyye enno ma jeet 3a-Korentos li2anno shfe2t 3leykon,</verse>
				<verse number="24">li2anno ne7na ma badna netsallat 3ala imenkon, ne7na mneshteghel ma3kon kermel fara7kon, li2annkon thebtin 3al-imen.</verse>
			</chapter>
			<chapter number="2">
				<verse number="1">Kermel hek 2arraret enno ma erja3 la-3andkon, ta-ma sabbebelkon el-7ezn marra tenye.</verse>
				<verse number="2">Li2anno eza 7azzanetkon, meen bifarre7ne ghayr yalle 7azzanton?</verse>
				<verse number="3">W-3am ektebelkon hal-risele 7atta bass 2ousal ma yejine el-7ezn min yalle ken lezim efra7 fiyon. W-ana 3ala thi2a fikon kelkon, enno fara7e houe fara7kon kellkon.</verse>
				<verse number="4">Katabtelkon w-2albe melyen ka2ãbe w-hamm w-3youne kellon dmou3, mish ta-te7zano, bel-3aks ta-ta3erfo addeysh ana b7ebbkon.</verse>
				<verse number="5">W-yalle ken sabab lal-7ezn ma khallene e7zan ana wa7de, 7azzankon kellkon, 3al-alile shwey, ta-ma koun 3am zeeda.</verse>
				<verse number="6">W-hal-rejjel byekfih enno aktariyetkon wabbakhouh.</verse>
				<verse number="7">W-halla2 a7sanelkon enno tsem7ouh w-tshaj3ouh, ta-ma yeghra2 bel-7ezn.</verse>
				<verse number="8">W-bwassikon enno t7ebbouh ba3d aktar.</verse>
				<verse number="9">W-katabtelkon ta-ekhteberkon w-shouf eza bittee3oune bi-kell shi.</verse>
				<verse number="10">Yalle ento bitsem7ouh, bsem7o ana kamen, li2anno eza ana kamen sema7to bkoun sema7to kermelkon eddem el-MASI7,</verse>
				<verse number="11">ta-ma yetghallab 3leyna el-shaytan, w-ne7na ma mna3reflo naweyeh mni7.</verse>
				<verse number="12">Wsolt 3ala Terwas ta-basher bel-MASI7, wel-RAB fata7le beb lal-khedme.</verse>
				<verse number="13">Bass 2le2et ktir li2anno ma sheft Titos khayye, se3eta wadda3et el-ekhwe w-sefaret 3ala Makdouniyye.</verse>
				<verse number="14">El-shokr la-ALLAH yalle byekhedna bi-mawkeb el-MASI7 el-mountaser el-deyem, w-byenshor fina wayn ma ken 3otr ma3refto.</verse>
				<verse number="15">Ne7na ree7et el-MASI7 el-tayybe, el-tal3a la-3and ALLAH, bayn yalle ray7in 3a-tari2 el-khalãs, w-yalle ray7in 3a-tari2 el-halek.</verse>
				<verse number="16">Hal-ree7a, la-yalle ray7in 3al-halek, ree7et mawt bitmawwet, w-la-yalle ray7in 3a-tari2 el-khalãs ree7et 7ayet bta3te 7ayet. W-meen awlkon edir ya3mil hal-shi?</verse>
				<verse number="17">Ne7na ma mintejir, metl ktar min el-nes, bi-kalem ALLAH, ne7na mne7ke bel-MASI7 bi-kell sod2, kalem rousl ALLAH eddem ALLAH.</verse>
			</chapter>
			<chapter number="3">
				<verse number="1">Awlkon rje3na nemda7 7alna aw ne7na bi-7aje, metl ba3d el-nes, la-raseyel tawsiye minkon aw elkon?</verse>
				<verse number="2">Ento bi-zetkon riseletna, maktoube bi-2loubna, bya3erfouwa w-bye2rouwa kell el-nes.</verse>
				<verse number="3">Mbala, tbayyan ennkon riselet el-MASI7 yalle ejet bi-wastetna, w-ma katabneha bi-7ebr, katabneha bi-ROU7 ALLAH el-7ayy, mish 3a-lwe7 min 7ajar, katabneha 3a-lwe7 min la7m w-damm, ye3ne bi-2loubkon.</verse>
				<verse number="4">Hayde thi2atna bel-MASI7 3end ALLAH,</verse>
				<verse number="5">mish li2anna edrin nedde3e shi ka2anno minna, edritna min ALLAH.</verse>
				<verse number="6">Houe yalle 3atana nsir kheddem el-3ahd el-jdid, 3ahd el-ROU7 mish 3ahd el-7arf, li2anno el-7arf bimawwet wel-ROU7 bya3te 7ayet.</verse>
				<verse number="7">Eza kenit khedmet el-mawt el-ma7foura 7roufa bi-lwe7 min 7ajar n3atet bel-majd, 7atta enno wled Isra2il ma edro yettalla3o 3ala wejj Moussa bi-sabab el-majd yalle ken bi-wejjo, ma3 enno hal-majd zeyil,</verse>
				<verse number="8">keef khedmet el-ROU7 ma badda tekhod majda!</verse>
				<verse number="9">W-eza khedmet el-shi yalle wassal el-nes 3al-deynoune akhadet majda, keef khedmet el-shi yalle biwasselon 3al-tebrir?</verse>
				<verse number="10">Li2anno el-shi yalle ken bel-mãde ekhid majd, zel eddem el-majd yalle fo2 el-wasf.</verse>
				<verse number="11">W-eza yalle ra7 yzoul akhad majd, addeysh bikoun majd yalle ra7 yeb2a 3a-toul?</verse>
				<verse number="12">W-li2anno 3enna hal-raja, ne7na mnetsarraf bi-jer2a.</verse>
				<verse number="13">Ne7na mish metl Moussa yalle ken 3am bi7ott ghata 3ala wejjo 7atta wled Isra2il ma yshoufo niheyet el-majd yalle ra7 yzoul.</verse>
				<verse number="14">Bass 3emyet 2loubon. W-ba3do hayda el-ghata la-liom ma7tout lamma ye2ro el-3ahd el-2adeem, w-ma bisheelo ella el-MASI7.</verse>
				<verse number="15">Mbala, la-liom ba3do el-ghata 3a-2loubon lamma ye2ro shari3et Moussa,</verse>
				<verse number="16">w-ma byenshel ella bass yerja3o lal-RAB.</verse>
				<verse number="17">Li2anno el-RAB houe el-ROU7, w-matra7 ma bikoun ROU7 el-RAB, bitkoun el-7orriyye.</verse>
				<verse number="18">W-ne7na kellna mne3kos souret majd el-RAB bi-wjouh makshoufe, w-mnet7awwal la-haydik el-soura zeta, w-hiye bitzeed majd fo2 majd, bi-fadl el-RAB yalle houe el-ROU7.</verse>
			</chapter>
			<chapter number="4">
				<verse number="1">W-ma zel ALLAH bi-ra7emto 3atana hal-khedme, ma nkhalle hemmetna tebrod,</verse>
				<verse number="2">w-khallina nerfod el-asalib el-mekhfiyye w-yalle bitkhajjil, w-ma netsarraf metl el-me7telin w-ma nzawwer kalem ALLAH, bel-3aks nbayyen el-7a2i2a w-hek mnen2abal min dameer kell 2ensen eddem ALLAH.</verse>
				<verse number="3">W-eza ken injilna ma7joub, bikoun ma7joub 3an el-ray7in 3al-halek,</verse>
				<verse number="4">3an el-mish mou2minin yalle Ileh hal-3alam a3ma 2loubon 7atta ma yshoufo el-nour yalle bidawwilon, nour el-tebshir bi-majd el-MASI7 yalle houe souret ALLAH.</verse>
				<verse number="5">Ne7na ma minbasher bi-7alna, minbasher bi-YASOU3 el-MASI7 RAB, w-ne7na kheddem elkon kermel el-MASI7.</verse>
				<verse number="6">W-ALLAH yalle 2al: "khalle el-nour yeshro2 min el-3atme" houe yalle dawwa nouro bi-2loubna ta-teshro2 ma3rifet majd ALLAH, el-majd yalle 3ala wejj YASOU3 el-MASI7.</verse>
				<verse number="7">W-ne7na wa3a min fekhkhar bte7mol hal-kanz, ta-yezhar enno el-edra el-fo2 el-tabi3a hiye min ALLAH mish minna.</verse>
				<verse number="8">Bidey2ouna ktir min kell el-meylet w-ma mnenhãr, mne7tar bi-2amerna bass ma mni2as,</verse>
				<verse number="9">byedtehdouna bass ma byetkhalla 3anna ALLAH, mnou2a3 bel-mashekil w-ma minmout,</verse>
				<verse number="10">mne7mol bi-ajsemna bi-kell wa2et ãlem mawt YASOU3 ta-tezhar 7ayeto kamen bi-ajsemna.</verse>
				<verse number="11">W-kell shi ne7na tayybin, mnetsallam lal-mawt kermel YASOU3 ta-tezhar bi-ajsemna el-mawwite 7ayet YASOU3 kamen.</verse>
				<verse number="12">Fa-el-mawt byeshteghil fina wel-7ayet bteshteghil fikon.</verse>
				<verse number="13">W-maktoub bel-kteb: "7kit li2anno 2ãmanet." W-ne7na kamen bi-rou7 hal-imen yalle 3enna yeh mne7ke li2anno min2ãmen,</verse>
				<verse number="14">3erfin enno ALLAH yalle 2awwam el-RAB YASOU3 min el-mawt ra7 y2awwemna ne7na kamen ma3 YASOU3 w-ykhallina ne7na w-ento bayn 2idey,</verse>
				<verse number="15">w-hayda kello kermelkon. Fa-kell ma ketrit el-ne3me, byektar majd ALLAH.</verse>
				<verse number="16">Kermel hek ma btebrod hemmetna. Ma3 enno el-2ensen el-mbayyen fina byen7all, bass el-2ensen el-dèkhile byetjaddad yawm ba3d yawm.</verse>
				<verse number="17">W-hal shweyyit 3azèb el-mwa'2at yalle mnet3azzabon halla2 bi7adderelna majd abade ma elo 7doud,</verse>
				<verse number="18">li2anno ma mnettalla3 3al-eshya yalle minshoufa, mnettala3 3al-eshya yalle ma minshoufa. W-yalle minshoufo houe mwa'2at, bass yalle ma minshoufo houe lal-abad.</verse>
			</chapter>
			<chapter number="5">
				<verse number="1">W-ne7na mna3rif enno eza nhadam beytna 3al-ard, 3enna bel-sama beyt abade m3ammaro ALLAH mish min 2iden bashar.</verse>
				<verse number="2">W-addeysh mneshte2 nelbos fo2 beytna el-arde, beytna el-samewe,</verse>
				<verse number="3">li2anno lamma mnelebso ma minkoun bala tyeb.</verse>
				<verse number="4">W-ma zelna bi-hal-khayme el-ardiyye, ra7 ndall n3enn metl yalle 7amel shi t2il, mish li2anno badna neshla7 ajsemna el-ardiyye, bass li2anno badna nelbos faw2a ajsemna el-samawiyye 7atta tebla3 el-7ayet kell shi zeyil fina.</verse>
				<verse number="5">W-ALLAH houe yalle 7addarna la-hal-massir w-3atana ra3boun el-ROU7.</verse>
				<verse number="6">Kermel hek ne7na deyman 3a-thi2a, w-mna3rif enno ma zelna sèknin bi-hal-jesm, ne7na mhajjarin 3an el-RAB,</verse>
				<verse number="7">li2anno meshyin bi-imenna mish bi-yalle minshoufo.</verse>
				<verse number="8">W-ne7na weth2in, w-minfaddel enno nehjor hal-jesm la-neskon ma3 el-RAB.</verse>
				<verse number="9">W-eza kenna sèknin aw mhajjarin, mnetma7 norde el-RAB,</verse>
				<verse number="10">Li2anno la-bodd enno nezhar kellna eddem ma7kamet el-MASI7 ta-yekhod kell wa7ad 7asab yalle 3emlo lamma ken bi-hal-jesm, enn ken kheyr aw sharr.</verse>
				<verse number="11">W-ne7na mne2na3 el-nes li2anno mna3rif nkhaf el-RAB. W-ALLAH bya3refna ktir mni7, w-bitmanna enno ta3erfouna ento kamen bi-damayerkon kamen mni7.</verse>
				<verse number="12">W-ne7na ma badna nkabbir bi-7alna eddemkon, badna na3tikon sabab ta-tshoufo 7alkon fina, tijeh yalle bishoufo 7alon bel-mazaher mish bi-naweya el-2loub.</verse>
				<verse number="13">W-eza kenna mjaneen minkoun mjaneen kermel ALLAH, w-eza kenna mawzounin, hal-shi bikoun kermelkon.</verse>
				<verse number="14">W-ma7abbet el-MASI7 bitsayter 3leyna, li2anno fhemna enno wa7ad met kermel kell el-nes, fa-kell el-nes sherakouh bi-mawto.</verse>
				<verse number="15">W-houe met kermelon kellon 7atta el-3ayshin ma ba2a y3isho kermel 7alon, y3isho kermel yalle met w-2am kermelon.</verse>
				<verse number="16">Kermel hek ne7na ma mna3rif 7adan min ba3d liom ma3rife bashariyye. W-eza kenna shi yawm 3refna el-MASI7 ma3rife bashariyye, halla2 ma ba2a na3erfo hek.</verse>
				<verse number="17">W-eza ken 7ada mette7id bel-MASI7, bisir khali2a jdide: ra7 el-3ati2 w-sar kell shi jdid.</verse>
				<verse number="18">W-hayda kello min ALLAH yalle sala7na bel-MASI7 w-sallamna khedmet el-mousala7a,</verse>
				<verse number="19">ye3ne ALLAH sala7 el-3alam ma3 7alo bel-MASI7 w-ma 7esabon 3ala khatayahon, w-3atana ne3lon hal-mousala7a.</verse>
				<verse number="20">W-ne7na soufara el-MASI7, w-ka2anno ALLAH nafso byou3az min khilelna. W-ne7na mnetrajjekon bi-esm el-MASI7 enno tetsala7o ma3 ALLAH,</verse>
				<verse number="21">li2anno yalle ma 3eref el-khatiyye 7ammalo ALLAH el-khatiyye kermelna ta-nsir bi-wasteto abrar 3end ALLAH.</verse>
			</chapter>
			<chapter number="6">
				<verse number="1">Fa-ezan, bi-3amalna sawa ma3 ALLAH mnetlob enno ne3met ALLAH yalle 2beltouwa ma trou7 di3an.</verse>
				<verse number="2">Li2anno bi2oul: "bi-wa2et el-rida stajabtellak, w-bi-yawm el-khalãs se3adtak." W-hayda houe halla2 wa2et rida ALLAH, w-hayda houe halla2 yawm el-khalãs.</verse>
				<verse number="3">Ma badna nkoun 7ajar 3athra la-7ada ta-ma tkoun khedmetna fiya 3youb,</verse>
				<verse number="4">bel-3aks badna yshoufouna kheddem ALLAH bi-saberna bel-di2a wel-2elle wel-sha2a</verse>
				<verse number="5">wel-jald wel-7abs wel-edtirab wel-ta3ab wel-sahar wel-sawm,</verse>
				<verse number="6">bel-tahara wel-ma3rife w-toul el-bel wel-lotf w-rou7 el-2adese wel-ma7abbe el-sãd2a,</verse>
				<verse number="7">bel-kalem el-sãde2 w-edrit ALLAH w-sle7 el-7a2 bel-houjoum w-bel-dife3,</verse>
				<verse number="8">bel-karame wel-i7ti2ar, bel-seet el-3atel wel-seet el-mni7. Bye7esbouna el-nes kezzebin w-ne7na sad2in,</verse>
				<verse number="9">majhoulin w-ne7na ma3roufin, mayytin w-ne7na 3ayshin, ma7koum 3leyna w-mish 3am ye2tlouna,</verse>
				<verse number="10">ma7zounin w-ne7na deyman fer7anin, fou2ara w-mneghne ktar min el-nes, ma 3anna shi w-ne7na mnemlok kell shi.</verse>
				<verse number="11">Kallamnekon bi-sara7a, ya ahl Korentos, w-fata7nelkon 2loubna.</verse>
				<verse number="12">Sa7i7 ennkon mdeya2in, bass mish bi-sababna, el-di2a bi-2loubkon.</verse>
				<verse number="13">Be7kikon metl ka2annkon wlede. 3emlouna metl ma 3am min3emelkon, w-fta7o ento kamen 2loubkon elna.</verse>
				<verse number="14">Ma tetteslo ma3 el-mish mou2minin bi-neer wa7ad. Shou yalle byejma3 bayn el-kheyr wel-sharr? W-shou fi 3ale2a bayn el-nour wel-3atme?</verse>
				<verse number="15">W-wayn fi ta7alof bayn el-MASI7 w-eblees? W-ayya mousherake fi bayn el-mou2min wel-mish mou2min?</verse>
				<verse number="16">W-ayya ettife2 bayn haykal ALLAH wel-awthen? Ne7na haykal ALLAH el-7ayy. Hek 2al ALLAH: "ra7 eskon bayneton w-emshe ma3on, w-bkoun Ilehon w-bikouno sha3be.</verse>
				<verse number="17">Kermel hek tla3o min bayneton w-trekouwon, bi2oul el-RAB. Ma telemso yalle houe nejs, w-ana bi2balkon</verse>
				<verse number="18">w-bkoun elkon bayy w-bitkouno ele wlede, bi2oul el-RAB el-2adeer."</verse>
			</chapter>
			<chapter number="7">
				<verse number="1">Hayde el-wou3oud 3atana hiye ALLAH, ya ekhewte, khallina ntahher 7alna min kell shi bidannes el-jesm wel-rou7, ne7na w-3am nes3a lal-2adese el-kemle bi-khawf ALLAH.</verse>
				<verse number="2">Treko la-elna matra7 bi-2loubkon, ne7na ma 2zina 7ada wala khada3na 7ada.</verse>
				<verse number="3">Ma b2oul hal-shi 7atta deenkon, li2anno 2eltelkon min abl ennkon bi-2loubna 3al-7ayet wel-mawt.</verse>
				<verse number="4">W-ana thi2ate kbire fikon w-fakhour ktir fikon. W-roughm kell el-mashekil, 2albe melyen ta3ziye w-fara7.</verse>
				<verse number="5">W-lamma wselna 3ala Makdouniyye ma rta7na, kenit el-mashekil 3am teje min kell meyle: sira3 min barra w-khawf min jouwwa.</verse>
				<verse number="6">Bass ALLAH yalle bi3azze el-metwad3in 3azzena lamma eja Titos,</verse>
				<verse number="7">mish bass li2anno eja, bass kamen li2anno ento 3azzaytouh. W-zed fara7e lamma khabbarna 3an shaw2kon w-7eznkon w-ghiretkon 3leyye.</verse>
				<verse number="8">W-eza kent 7azzanetkon bi-riselte, ana mish nedmen enno katabta. W-eza kent ndemet, lamma sheft enna 7azzanetkon la7za,</verse>
				<verse number="9">ana halla2 fer7an, mish li2anno 7azzanetkon, bass li2anno 7eznkon khallekon ettoubo. W-houe 7ezn min ALLAH, w-hek ma ejekon minna ne7na wala ayya khsara.</verse>
				<verse number="10">Li2anno el-7ezn yalle min ALLAH biwadde la-tawbe fiya khalãs w-ma fi nadam 3leya, baynama el-7ezn yalle byeje min el-dene biwadde lal-mawt.</verse>
				<verse number="11">Ettalla3o keef wadda hal-7ezn yalle min ALLAH la-ehtimemkon fina, w-la-e3tizarkon w-estenkarkon w-khawfkon w-shaw2kon w-ghiretkon w-2asãskon! W-barhanto bi-kell shi ennkon abrar min kell shi sar.</verse>
				<verse number="12">Ana ma katabtelkon bi-sabab el-zalem wala bi-sabab el-mazloum, bass katabtelkon ta-tshoufo addeysh ento btehtammo fina eddem ALLAH,</verse>
				<verse number="13">w-hek kenit ta3ziyetkon ta3ziye elna. W-ziyede 3an hayda kello fre7na ktir bi-fara7 Titos, li2anno akhad rou7 fikon kellkon.</verse>
				<verse number="14">W-eza kent bayyantello addeysh bshouf 7ale fikon, ma beste7e enno bayyen hal-shi. Li2anno metl ma kenna sad2in ma3kon bi-kell shi, hek kenna sad2in lamma shefna 7alna fikon eddem Titos.</verse>
				<verse number="15">W-bizeed 2albo ma7abbe elkon, kell ma byetzakkar ta3etkon kellkon w-keef 2beltouh bi-khawf w-i7tiram.</verse>
				<verse number="16">W-ana befra7 enno ykoun 3ende thi2a fikon bi-kell shi.</verse>
			</chapter>
			<chapter number="8">
				<verse number="1">Badna nkhabberkon, ya ekhewte, bi-yalle 3emleto ne3met ALLAH bi-kaneyes Makdouniyye.</verse>
				<verse number="2">Ma3 enno mara2 3leyon mashekil ktir, fer7o fara7 3azeem w-t7awwal fe2ron la-ghina w-karam.</verse>
				<verse number="3">W-besh'had ennon tbarra3o 2add ma fiyon, w-aktar bi-ktir kamen, w-minnon la-7alon,</verse>
				<verse number="4">w-talabo minna w-asarro enno nkhalliyon yeshterko bi-mouse3adet el-ekhwe el-2eddisin.</verse>
				<verse number="5">W-3emlo aktar min ma kenna mnetmanna, karraso 7alon lal-RAB awwal shi, w-min ba3da la-elna bi-iradet ALLAH.</verse>
				<verse number="6">W-talabna min Titos enno ytammem 3endkon hal-3amal el-moubarak metl ma ballash fih.</verse>
				<verse number="7">W-metl ma ennkon btetmayyazo bi-kell shi: bel-imen wel-fasa7a wel-ma3rife wel-7amès wel-ma7abbe elna, w-ya reyt btetmayyazo kamen bi-hal-3amal el-moubarak.</verse>
				<verse number="8">W-ma b2oul hal-shi ka2anno 3am e2merkon, b2oulo ta-ekhtebir bi-ghiret ghayrkon sod2 ma7abbetkon.</verse>
				<verse number="9">W-ento bta3erfo ne3met RABNA YASOU3 el-MASI7: keef fta2ar kermelkon, w-houe el-ghane, ta-teghteno ento bi-fa2ro.</verse>
				<verse number="10">Hayda ra2ye bi-hal-mawdou3, li2anno hal-shi kheyr elkon, w-ento yalle kento el-sene el-madye mish bass awwal meen ballash bi-hal-3amal, kento awwal meen 2arrar ya3emlo.</verse>
				<verse number="11">Kammlo halla2 3amal el-kheyr ta-tkouno kammaltouh 3ala 2add ma 7abbeyto ta3mlouh.</verse>
				<verse number="12">Li2anno lamma byezhar el-7amès lal-mouse3ade, bye2bal ALLAH min el-2ensen el-ta2dime 3a-2add el-shi yalle bikoun 3endo, mish 3a-2add el-shi yalle ma bikoun 3endo.</verse>
				<verse number="13">Ma 2asde enno tkouno bi-di2a w-ykoun ghayrkon merte7, bass 2asde ykoun fi baynetkon mousewet,</verse>
				<verse number="14">hek yalle bifaddel 3annkon liom bi3awwed 3an yalle na2is 3end ghayrkon, w-yalle bifaddel 3annon kamen y3awwed 3an yalle na2eskon, w-bisir fi mousewet.</verse>
				<verse number="15">El-kteb bi2oul: "yalle akhad ktir ma fedl 3anno shi, w-yalle akhad alil ma ne2so shi."</verse>
				<verse number="16">El-shokr la-ALLAH yalle khalla Titos yehtamm hal-2add fikon,</verse>
				<verse number="17">mish bass 3eml yalle talabneh minno, kamen eja la-3andkon minno la-7alo min ketrit ma bighar 3leykon.</verse>
				<verse number="18">W-ba3atelna ma3o el-akh yalle btemda7o el-kaneyes kella la-sheghlo bi-khedmet el-injil.</verse>
				<verse number="19">W-hayda mish kell shi, el-kaneyes khtareto rfi2 elna bel-safar kermel hal-3amal el-moubarak yalle 3am na3emlo la-majd el-RAB bi-7asab raghbetna.</verse>
				<verse number="20">W-ma badna 7ada yente2edna 3al-tari2a yalle 3am nehtamm fiya bi-khsous hal-mouse3ade el-kbire min el-masare,</verse>
				<verse number="21">li2anno hadafna nkoun nazihin, mish bass bi-nazar el-RAB, bi-nazar el-nes kamen.</verse>
				<verse number="22">W-ba3atna ma3on khayyna yalle khtabarneh w-l2ina 3endo ghire bi-ktir min el-eshya, w-halla2 ghirto zedit la-thi2ato el-kbire fikon.</verse>
				<verse number="23">W-bennesbe la-Titos houe rfi2e w-mouse3de 3endkon, wel-khayyen yalle mref2ino, henne rousl el-kaneyes w-bi-wasteton byetmajjad el-MASI7.</verse>
				<verse number="24">Barehnoulon eddem el-Kaneyes 3an ma7abbetkon w-enno ma3na 7a2 nshouf 7alna fikon.</verse>
			</chapter>
			<chapter number="9">
				<verse number="1">Bi-khsous mouse3adet el-ekhwe el-2eddisin, mish daroure ektebelkon 3anna,</verse>
				<verse number="2">li2anno ba3rif raghbetkon w-beftekhir fiya 3end el-Makdouniyyin w-b2ellon enno ekhwetna bi-Akha2ya keno mist3eddin la-hal-khedme min el-sene el-madye. W-ghiretkon 7ammaset nes ktir,</verse>
				<verse number="3">bass ba3atelkon el-ekhwe 7atta shawfit 7alna fikon bi-hal-shi ma tkoun batle, w-ta-tkouno mist3eddin metl ma 2elt.</verse>
				<verse number="4">Bkhaf yeje ma3e kamm wa7ad min el-Makdouniyyin w-yle2oukon mish mist3eddin, se3eta ne7na, 7atta ma 2oul ento, ra7 nekhjal bi-thi2atna fikon.</verse>
				<verse number="5">Kermel hek sheft daroure enno etlob min el-ekhwe yesba2oune la-3andkon ta-ynazzmo yalle wa3adto fih min mouse3ade, ta-ykoun m7addar bi-karam mish 3an bekhl.</verse>
				<verse number="6">W-tzakkaro enno yalle byezra3 alil byo7sod alil, w-yalle byezra3 ktir byo7sod ktir.</verse>
				<verse number="7">Khalle kell wa7ad ya3te yalle metl ma 2albo bi2ello, bidoun 2asaf wala ghasb 3anno, li2anno ALLAH bi7ebb yalle bya3te bi-fara7.</verse>
				<verse number="8">W-ALLAH edir ya3tikon kell ne3me, ta-ykoun elkon deyman bi-kell shi yalle byekfe 7ajetkon w-btezdedo bi-kell 3amal sale7,</verse>
				<verse number="9">metl ma n2al bel-kteb: "wazza3 bi-ketra 3al-fou2ara, karamo deyim lal-abad."</verse>
				<verse number="10">W-ALLAH yalle byerzo2 el-mzeri3 zar3 w-khebz ta-yekol ra7 yerze2kon zar3 w-ykattir, 7atta karamkon yzeed.</verse>
				<verse number="11">W-bteghteno bi-kell shi, ta-yekmal karamkon, w-ysir bi-wastetna shokr la-ALLAH.</verse>
				<verse number="12">Li2anno ento w-3am ta3emlo hal-khedme el-m2addase mish bass 3am bitse3do el-ekhwe el-2eddisin, 3am tkhallouwon yeshkro ALLAH w-ykattro kamen.</verse>
				<verse number="13">W-hal-khedme borhan 3ala imenkon, ra7 ymajjdo ALLAH 3ala ta3etkon w-i3tirafkon bi-injil el-MASI7 w-3ala karamkon bi-mouse3adeton w-mouse3adet el-kell.</verse>
				<verse number="14">W-bisalloulkon w-bi3abbro 3an 3atfeton tijehkon, kermel ne3met ALLAH yalle ejet 3leykon bi-ketra.</verse>
				<verse number="15">Neshkor ALLAH 3a-yalle 3atana yeh, w-houe fo2 el-wasf.</verse>
			</chapter>
			<chapter number="10">
				<verse number="1">Ana Boulos betlob minkon bi-7anen el-MASI7 w-tibto, ana el-metwadi3 bass koun baynetkon wel-jari2 3leykon bass koun b3id,</verse>
				<verse number="2">bitrajjekon, ma tejbroune, w-ana 3endkon, esta3mil el-jer2a yalle 3am fakkir esta3mela ma3 yalle mfakkrin enno souloukna soulouk bashare w-bass.</verse>
				<verse number="3">Sa7i7, ne7na min3ish 7ayet bashariyye, bass ma minkefi7 kife7 bashare.</verse>
				<verse number="4">Sle7 kife7na mish bashare, Ilehe edir yehdoum el-7ousoun:</verse>
				<verse number="5">mnehdom el-nazariyyet el-ghalat w-kell 7ajiz byou2af bi-wejj ma3rifet ALLAH, w-mneljom kell fekr w-minkhallih yokhda3 la-ta3et el-MASI7.</verse>
				<verse number="6">W-ne7na mist3eddin n2ãses kell 3osyan lamma tsir ta3etkon kemle.</verse>
				<verse number="7">Wèjho el-7a2i2a. Eza 7ada bye3te2id enno byenteme lal-MASI7, khallih yetzakkar enno metl ma houe byenteme lal-MASI7, ne7na kamen lal-MASI7.</verse>
				<verse number="8">W-ma bekhjal enno sheft 7ale aktar min el-lzoum bel-soulta yalle 3atana hiye el-RAB kermel benyenkon mish kermel hademkon.</verse>
				<verse number="9">Ana ma badde bayyen ka2anne 3am khawwefkon bi-raseyle.</verse>
				<verse number="10">Fi kamm 7ada minkon 3am bi2oulo: "raseyel Boulos 2asye w-3aneefe, bass lamma byeje, bikoun d3if w-kalemo sakhif."</verse>
				<verse number="11">Yalle 3am ye7ke hal-7ake khallih ya3rif enno yalle mneketbo bi-raseyelna w-ne7na ghaybin mna3emlo ne7na w-hon.</verse>
				<verse number="12">Ne7na ma mnestarje nsewe 7alna aw netshabbah bi-nes bi3azzmo 7alon, hol bala fehm! Bi2iso 7alon 3ala 7alon, w-bishabbho 7alon bi-7alon.</verse>
				<verse number="13">Bass ne7na, ma minshouf 7alna fo2 el-lzoum, minshouf 7alna 3a-2add el-7doud yalle rasamelna hiye ALLAH ka-2ã3de, khalletna nousal la-3andkon.</verse>
				<verse number="14">Ma mnetkhatta 7doudna, ka2anno ma wsolna la-3andkon, li2anno ne7na fe3lan wsolna la-3andkon w-ma3na injil el-MASI7.</verse>
				<verse number="15">W-ma mnetkhatta hal-7oudoud w-minshouf 7alna bi-a3mel ghayrna, bass mnetmanna yzeed imenkon w-hek bisir fi majel aktar la-3amalkon bel-7oudoud yalle elna,</verse>
				<verse number="16">7atta ne7mol el-injil la-ab3ad min bledkon, w-ma nshouf 7alna bi-yalle 3emlo ghayrna bi-7oudoud 3amalo.</verse>
				<verse number="17">Wel-kteb bi2oul: "yalle baddo yshouf 7alo, khallih yshouf 7alo bel-RAB",</verse>
				<verse number="18">Li2anno el-ma2boul 3end el-RAB, mish yalle byemda7 7alo, houe yalle byemda7o el-RAB.</verse>
			</chapter>
			<chapter number="11">
				<verse number="1">Ya reytkon btet7ammaloune, w-law 7kit metl el-ghabe. Eh, t7ammaloune!</verse>
				<verse number="2">Ana bghar 3leykon ghiret ALLAH li2anno khattabetkon la-rejjel wa7ad w-houe el-MASI7, ta-2addimkon elo 3adra tãhra.</verse>
				<verse number="3">Bass bkhaf tzough afkarkon 3an el-sod2 wel-amene lal-MASI7, metl 7awwa yalle aghweta el-7ayye bi-7ileta.</verse>
				<verse number="4">Law ejekon 7ada ta-ybasherkon bi-YASOU3 tene ghayr yalle basharnekon fih, aw ye3rod 3leykon rou7 ghayr yalle akhadtouh, w-injil ghayr yalle akhadtouh, kento t7ammalto hal-shi ktir mni7.</verse>
				<verse number="5">W-ma be3te2id enno ana a2all min hawdik "el-rousl el-kbar!"</verse>
				<verse number="6">Eza el-fasa7a na2setne, mish na2setne el-ma3rife. W-hayda yalle bayyantelkon yeh bi-kell shi.</verse>
				<verse number="7">Awlkon ana ghlotit lamma basharetkon bidoun ma ekhod minkon shi w-tnezalet ta-ento te3lo?</verse>
				<verse number="8">Fi kaneyes ghayrkon zalamton w-akhadet minnon taman khedmetkon.</verse>
				<verse number="9">W-ma ta'2alet 3ala 7ada minkon lamma kent bi-7aje w-ana baynetkon, fa-el-ekhwe yalle ejo min Makdouniyye se3adoune. W-hek hamme enno ma ta'2el 3leykon bi-shi w-hayda ra7 ydall hamme.</verse>
				<verse number="10">Bi-7a2 el-MASI7 yalle fiyye, ma ra7 7ada yekhod minne hal-fakhr bi-bled Akha2ya.</verse>
				<verse number="11">W-leysh? li2anno ma b7ebbkon? ALLAH bya3rif addeysh b7ebbkon.</verse>
				<verse number="12">W-yalle 3am ba3emlo halla2 ra7 a3emlo 7atta e2ta3 el-tari2 3a-yalle 3am bijarrbo yshoufo 7alon enno 3am ya3emlo metl ma ne7na 3am na3mil.</verse>
				<verse number="13">Henne rousl kezzebin w-3am yekhda3oukon, lebsin tyeb rousl el-MASI7.</verse>
				<verse number="14">Ma testagherbo, el-shaytan nafso byetnakkar bi-tyeb malek el-nour,</verse>
				<verse number="15">w-mish alil enno ybayyno kheddemo bi-tyeb el-kheddem el-sal7in. Hal-ashkhas 2asãson 3ala 2add a3melon.</verse>
				<verse number="16">Berja3 b2oul: ma 7ada yfakkerne jehil, wa-ella 2baloune ka-jehil ta-ykoun ele shi shouf 7ale fih.</verse>
				<verse number="17">Yalle 3am 2oulo hon houe mish min 3end el-RAB, 3am 2oulo ka-jehil 3endo el-jer2a enno yshouf 7alo.</verse>
				<verse number="18">Bass ma zel ktar minkon 3am yeftekhro iftikhar bashare, ana kamen badde eftekhir.</verse>
				<verse number="19">W-ento ahl el-7ekme btet7ammalo el-jehhel bi-fara7.</verse>
				<verse number="20">Mbala, btet7ammalo yalle byesta3bedkon w-byenhabkon w-byeslebkon w-byetkabbar 3leykon w-byedrobkon.</verse>
				<verse number="21">Shou hal-khajal! Shou kenna d3af bi-hal-shi. Yalle byetbeho fih - w-kaleme kalem jehil - bitbeha fih ana kamen.</verse>
				<verse number="22">Eza keno 3ebraniyyin, ana kamen 3ebrane, aw Isra2iliyyin, ana kamen Isra2ile, aw min sleelet Ibrahim, ana min sleelet Ibrahim.</verse>
				<verse number="23">W-eza keno kheddem el-MASI7 - b2oul hal-shi metl el-ghabe - ana aktar minnon: bel-ta3ab aktar minnon, bel-7bouse aktar, bel-jald t7ammalt aktar minnon bi-ktir w-t3arradet lal-mawt 3eddit marrat,</verse>
				<verse number="24">jaladoune el-Yahoud khams marrat tes3a w-tleteen jalde.</verse>
				<verse number="25">W-daraboune el-Roumaniyyin bel-3ese tlet marrat, w-rajamoune el-nes marra we7de, w-nkasaret fiyye el-safine tlet marrat, w-2addeyt nhar w-leyle bi-noss el-ba7r.</verse>
				<verse number="26">Sefaret ktir w-t3arradet la-khatar el-anhar wel-lsous, w-la-khatar el-Yahoud w-ghayr el-Yahoud, w-khatar el-moudon, w-khatar el-sa7ra, w-khatar el-ba7r, w-khatar el-ekhwe el-kezzebin.</verse>
				<verse number="27">3aneyt el-kadd, wel-ta3ab, wel-sahar el-deyim, wel-jou3, wel-3atash, wel-sawm el-ktir, wel-bard, wel-te3reye.</verse>
				<verse number="28">W-hayda kello ma 3ada yalle bit7ammalo kell yawm min ehtimeme bi-kell el-kaneyes.</verse>
				<verse number="29">Meen byed3af w-ana ma bed3af ma3o, w-meen byou2a3 bel-khatiyye w-ana ma be7tere2 min el-7ezn 3le.</verse>
				<verse number="30">W-eza ken la-bodd min enno eftekhir, ana beftekhir bi-do3fe.</verse>
				<verse number="31">W-ALLAH bayy RABNA YASOU3 el-MASI7 - wel-majd elo lal-abad - bya3rif enno ma 3am kazzeb,</verse>
				<verse number="32">w-enno wele el-malik el-7aris bel-Shem 2amar bi-7iraset el-madine ta-yekmeshne.</verse>
				<verse number="33">Bass el-ekhwe 7attoune bi-sallé w-dandaloune min ta2a maftou7a bel-sour, w-hek, falatet min 2idey.</verse>
			</chapter>
			<chapter number="12">
				<verse number="1">W-eza ken la-bodd enno eftekhir, ma3 enno ma fi feyde min hal-shi, ra7 e7kikon 3an el-rou2a yalle ejoune min el-RAB.</verse>
				<verse number="2">Ba3rif rejjel mou2min bel-MASI7 nkhataf min arba3-ta3shar sene lal-sama el-telte. Nkhataf bi-jesmo? Ma ba3rif. Aw bidoun jesmo? Ma ba3rif. ALLAH bya3rif.</verse>
				<verse number="3">Bass yalle ba3erfo enno hal-rejjel nkhataf 3al-ferdaws: bi-jesmo aw mish bi-jesmo? Ma ba3rif. ALLAH bya3rif.</verse>
				<verse number="4">Ba3rif enno nkhataf 3al-ferdaws w-honik sem3 kalem ma bye2dar 2ensen enno y2oulo w-ma bi7e'2ello y2oulo.</verse>
				<verse number="5">Bass hal-rejjel beftekhir fih, bass ana ma beftekhir ella bi-do3fe.</verse>
				<verse number="6">W-law badde eftekhir mish ra7 koun jehil, li2anno b2oul el-7a2. Bass ma ra7 eftekhir ta-ma yfakker 7ada enno ana aktar min ma houe sheyefne aw sèm3o minne.</verse>
				<verse number="7">W-ta-ma entefekh bel-kebriya min 3azamet el-wa7e, n7att bi-jesme shawke w-ka2anna mab3oute min el-shaytan ta-yedrobne 7atta-ma etkabbar.</verse>
				<verse number="8">W-salleyt tlet marrat la-ALLAH 7atta yekheda 3anne,</verse>
				<verse number="9">2alle: "btekfik ne3emte. Bel-do3f edrte btektemil." Kermel hek ana beftekhir rade w-fer7an bi-do3fe 7atta toghmorne 2ouwwet el-MASI7.</verse>
				<verse number="10">W-kermel hek ana borda bi-yalle bit7ammalo min el-do3f wel-ihene wel-di2a wel-edtihad wel-sha2a kermel el-MASI7, li2anno lamma koun d3if bkoun 2awe.</verse>
				<verse number="11">Ka2anno sert majnoun, w-ento jabartoune enno koun hek. W-ken min 7a'2e 3leykon enno tkarmoune, w-ana mish a2all min "el-rousl el-kbar", 7atta law kent ma shi.</verse>
				<verse number="12">El-3alemet 3ala enne rasoul bayyanta bi-kell sabr baynetkon: min 3ajeyeb w-a3mel kher2a.</verse>
				<verse number="13">Bi-shou kento ghayr 3an be2e el-kaneyes ella bi-enno ma ta'2alet 3leykon bi-shi? Sem7oune 3a-hal-ghalta!</verse>
				<verse number="14">Ana mist3edd eje la-3andkon lal-marra el-telte, w-ma ra7 ta'2el 3leykon li2anno ana badde yekon ento, ma badde shou btemelko. Mish el-wled yalle lezim ysammdo masare la-ahlon, el-ahl henne yalle bisammdo masare la-wledon.</verse>
				<verse number="15">W-ana bda77e bi-kell shi 3ende bi-kell tibet khater, w-bda77e bi-7ayete kermelkon. Ra7 t7ebboune a2all lamma ana b7ebbkon ktir?</verse>
				<verse number="16">Mazbout, ana ma ta'2alet 3leykon bi-shi, bass ma kent me7tel aw 7talet 3leykon?</verse>
				<verse number="17">Awlkon tolo3le shi minkon bi-wastet 7ada min yalle ba3atton la-3andkon?</verse>
				<verse number="18">Lamma talabet min Titos yrou7 la-3andkon w-ba3atet ma3o haydak el-akh, tekhmin Titos akhad minkon shi? Mish shtaghalna bel-rou7 nafso? Mish mshina el-tari2 nafso?</verse>
				<verse number="19">Yemken mfakkrin enno 3am mintawwel bel-dife3 3an 7alna eddemkon. Ne7na mne7ke eddem ALLAH bel-MASI7, w-hayda kello ya a7ebba la-benyenkon.</verse>
				<verse number="20">W-ana bkhaf, eza jeet la-3andkon, enno shoufkon serto ghayr ma b7ebb enno tkounouh, w-enno tshoufoune sert ghayr ma bit7ebbo enno koun. Bkhaf enno ykoun baynetkon khilef w-7asad w-ghadab w-mashekil w-tejri7 w-namime w-kebriya w-balbale.</verse>
				<verse number="21">Bkhaf, eza jeet la-3andkon marra tenye, enno yzellne Ilehe eddemkon, se3eta bebke 3ala ktar min yalle khetyo min abl w-ma nedmo 3ala yalle 3emlouh min da3ara w-zena w-foujour.</verse>
			</chapter>
			<chapter number="13">
				<verse number="1">W-halla2 ana jeye la-3andkon marra telte. Wel-kteb bi2oul: "ma fi 7ekm bi-2adiyye ella bi-shahedet shehden aw tlete."</verse>
				<verse number="2">Lamma jeet tene marra 2elt la-yalle khetyo min abl w-lal-be2yin, w-halla2 b2oul nafs el-shi ana w-ghayib: eza rje3t la-3andkon ma ra7 eshfa2 3ala 7ada,</verse>
				<verse number="3">ma zelkon 3am tetolbo borhan 3ala enno el-MASI7 bye7ke fiyye. El-MASI7 mish d3if tijehkon, bel-3aks houe 2awe baynetkon.</verse>
				<verse number="4">W-ma3 enno nsalab bi-do3fo, houe halla2 7ayy bi-edrit ALLAH. W-ne7na kamen d3af fih, bass tijehkon ra7 nkoun bi-edrit ALLAH 3ayshin ma3o.</verse>
				<verse number="5">Khtebro w-7ãsbo 7alkon ta-tshoufo eza ento metmasskin bi-imenkon. Ma bta3erfo 7alkon enno YASOU3 el-MASI7 fikon? Ella eza tbayyan ennkon feshlin.</verse>
				<verse number="6">Bass ne7na mnetmanna ta3erfo enno ne7na mish feshlin.</verse>
				<verse number="7">Minsalle la-ALLAH enno ma ta3emlo sharr, mish ta-yezhar enno ne7na nej7in, bass ta-ta3erfo ento shou el-kheyr 7atta law bayyanna ne7na ka2anno feshlin.</verse>
				<verse number="8">W-ne7na ma mne2dar 3ala mou2ewamet el-7a2, ne7na mnekhdom el-7a2.</verse>
				<verse number="9">W-addeysh mnefra7 lamma minkoun ne7na d3af w-ento 2weya, w-yalle 3am minsalle kermelo houe enno tkouno kemleen.</verse>
				<verse number="10">Bektebelkon w-ana ghayib ta-ma 3emelkon bi-2asewe w-ana 7ader, 7asab el-soulta yalle 3atane hiye el-RAB kermel el-benyen mish el-hadm.</verse>
				<verse number="11">W-halla2 ya ekhewte, fra7o w-s3ouh lal-kamèl, w-tshajja3o w-kouno 3ala ra2y wa7ad w-3isho bi-salem, w-ILEH el-ma7abbe wel-salem ykoun ma3kon.</verse>
				<verse number="12">Sallmo 3ala ba3d bi-bawse m2addase. Bisallmo 3leykon kell el-ekhwe el-2eddisin.</verse>
				<verse number="13">Ne3met RABNA YASOU3 el-MASI7 w-ma7abbet ALLAH w-shariket el-ROU7 el-2ODOS tkoun ma3kon kellkon.</verse>
			</chapter>
		</book>
		<book number="48">
			<chapter number="1">
				<verse number="1">Minne ana Boulos, yalle houe rasoul mish min 2ebal el-nes wala bi-iradet 2ensen, rasoul bi-da3we min YASOU3 el-MASI7 w-ALLAH el-Ãb yalle 2awwamo min el-mawt,</verse>
				<verse number="2">w-min kell el-ekhwe yalle ma3e, la-kaneyes Ghalatya.</verse>
				<verse number="3">Elkon el-ne3me wel-salem min ALLAH bayyna w-min el-RAB YASOU3 el-MASI7,</verse>
				<verse number="4">yalle da77a bi-7alo kermel khatayana ta-ykhallisna min hal-3alam el-sherreer, 7asab iradet Ilehna w-bayyna,</verse>
				<verse number="5">elo el-majd lal-abad. Ãmin.</verse>
				<verse number="6">Bestaghreb keef bi-hal-ser3a tarakto yalle da3ekon bi-ne3met el-MASI7 w-l7e2to injil tene?</verse>
				<verse number="7">W-ma fi "injil tene", fi jame3a bta3mil balbale baynetkon w-bitjarreb tghayyir injil el-MASI7.</verse>
				<verse number="8">W-law basharnekon ne7na aw basharkon malèk min el-sama bi-injil ghayr yalle basharnekon fih, khallih ykoun mal3oun.</verse>
				<verse number="9">2elnelkon abl w-berja3 b2oul halla2: eza basharkon 7ada bi-injil ghayr yalle 2beltouh minna, bikoun mal3oun.</verse>
				<verse number="10">Awlkon ana 3am esta3tef el-nes? La2, 3am esta3tef ALLAH. Tekhmin 3am betlob rida el-nes? Law kent la-liom 3am betlob rida el-nes, ma kent khadim lal-MASI7.</verse>
				<verse number="11">3rafo, ya ekhewte, enno el-injil yalle basharetkon fih mish jeye min el-nes.</verse>
				<verse number="12">Ana ma akhadto min 2ensen, akhadto 3an wa7e min YASOU3 el-MASI7.</verse>
				<verse number="13">Sme3to bi-2osste el-madye lamma kent Yahoude w-keef kent edtehed kniset ALLAH bidoun ra7me w-kent 3am jarrib dammera</verse>
				<verse number="14">w-keef kent metfawwe2 bel-dyene el-Yahoudiye 3a-ktar min el-Yahoud yalle henne min jeele w-kent ghayyour aktar minnon 3a-ta2aleed bayyetna.</verse>
				<verse number="15">Bass ALLAH bi-ne3emto khtarne w-ana bi-batn emme w-da3ane la-khedemto.</verse>
				<verse number="16">W-lamma arad ALLAH enno ye3lon 2ebno fiyye ana, w-rou7 basher fih bayn el-mish Yahoud, ma stasharet ashkhas min la7m w-damm</verse>
				<verse number="17">wala tlo3t 3ala Ourashalim ta-shouf yalle keno rousl able, ro7t deghre 3ala bled el-3arab w-min ba3da rje3t 3al-Shem.</verse>
				<verse number="18">W-ba3d tlet snin tlo3t 3ala Ourashalim ta-shouf Boutros, w-b2it 3endo khams-ta3shar nhar,</verse>
				<verse number="19">w-ma sheft ghayro min el-rousl ella Ya3koub khayye bel-RAB.</verse>
				<verse number="20">W-byesh'had ALLAH enno ma 3am kazzeb bi-hal-shi yalle 3am beketbo elkon.</verse>
				<verse number="21">Min ba3da sefaret 3ala bled Souriya w-Kilikya,</verse>
				<verse number="22">w-ma ken wejje ma3rouf 3end kaneyes el-MASI7 bel-Yahoudiye,</verse>
				<verse number="23">w-sem3o enno "yalle ken yedtehedna houe halla2 3am ybasher bel-imen yalle ken baddo ydammro",</verse>
				<verse number="24">Kermel hek, majjado ALLAH kermele.</verse>
			</chapter>
			<chapter number="2">
				<verse number="1">W-min ba3d arba3-ta3shar sene, tlo3t marra tenye 3ala Ourashalim ma3 Barnaba w-akhadet ma3e Titos,</verse>
				<verse number="2">w-kenit tal3te bi-wa7e. W-3aradet 3al-mou2minin el-kbar w-mish 3ala ghayron, el-injil yalle 3am be3elno lal-mish Yahoud, ta-ma koun basharet bel-mãde aw 3am basher halla2 3al-fade.</verse>
				<verse number="3">Fa-ma jabaro mraf2e Titos, w-houe Younene, enno yenkhetin,</verse>
				<verse number="4">ma3 enno fi ekhwe kezzebin feto baynetna ta-yetjassaso 3ala 7orriyyetna yalle 3enna yeha bel-MASI7 YASOU3, barke hek byesta3ebdouna.</verse>
				<verse number="5">W-ma staslamna elon aw kenna khad3in walaw la7za, 7atta n7afiz 3ala 7a2i2et el-injil metl ma 3reftouh.</verse>
				<verse number="6">Bass yalle keno ye3tebro 7alon min akbar el-mou2minin - w-ma fi far2 shou ma ykouno li2anno ALLAH ma bifaddel 7ada 3ala 7ada - ma zedo shi,</verse>
				<verse number="7">bel-3aks shefo enno ALLAH na'2ene ta-basher el-mish makhtounin metl ma na'2a Boutros ta-ybasher el-makhtounin,</verse>
				<verse number="8">li2anno yalle 3eml Boutros rasoul lal-Yahoud, 3emelne rasoul la-ghayr el-Yahoud,</verse>
				<verse number="9">w-lamma Ya3koub w-Boutros w-You7anna, yalle bye3tebrouwon 3oumada el-knise, 3erfo bel-ne3me yalle 3atane hiye ALLAH, maddoule 2idon el-yameen ele w-la-Barnaba ka-3aleme 3al-ettife2 w-ro7na ne7na 3end el-mish Yahoud w-henne 3end el-Yahoud.</verse>
				<verse number="10">W-kell shi talabouh minna enno netzakkar el-fou2ara, w-hayda yalle s3it kermelo min kell jehde.</verse>
				<verse number="11">W-lamma eja Boutros 3ala Antakya, 2ewamto wejj la-wejj li2anno ken byest7e2 el-lawm.</verse>
				<verse number="12">W-abl ma yeje ashkhas min 3end Ya3koub, ken Boutros 3am yekol ma3 el-mish Yahoud. W-lamma weslo tjannabon w-nfasal 3anon li2anno ken khayef min ahl el-khatn.</verse>
				<verse number="13">W-meshyo ma3o be2e el-Yahoud bel-mnefa2a, 7atta enno Barnaba nafso njarr ma3on.</verse>
				<verse number="14">W-lamma sheft ennon mish 3am yemsho jelis ma3 7a2i2et el-injil, 2elt la-Boutros eddemon kellon: "eza kent enta el-Yahoude 3am bit3ish metl el-ghayr Yahoud mish metl el-Yahoud, keef btelzom el-mish Yahoud enno y3isho metl el-Yahoud?"</verse>
				<verse number="15">Ne7na Yahoud bel-wilede mish oumamiyyin khatyeen metl ma bi2oulo 3annon.</verse>
				<verse number="16">Bass ne7na mna3rif enno ALLAH ma bibarrer el-2ensen li2anno bi3ish 7asab el-shari3a, bibarrero li2anno bi2ãmen bi-YASOU3 el-MASI7. Kermel hek 2ãmanna bel-MASI7 YASOU3 ta-ybarrerna el-imen bel-MASI7, mish el-3amal 7asab el-shari3a. Wel-2ensen ma byetbarrar li2anno byemshe 7asab el-shari3a.</verse>
				<verse number="17">Bass eza kenna ne7na w-3am nes3a lal-tebrir bel-MASI7 l2ina 7alna kamen min el-khatyeen, hal-shi bye3ne enno el-MASI7 khadim lal-khatiyye? Akid la2.</verse>
				<verse number="18">Bass eza rje3t 3ammir yalle hadamto, sert mkhalif lal-shari3a,</verse>
				<verse number="19">li2anno bel-shari3a mett 3an el-shari3a ta-3ish la-ALLAH.</verse>
				<verse number="20">Ma3 el-MASI7 nsalabet, w-mish ana el-3ayish, hayda el-MASI7 3ayish fiyye. W-eza kent 3am 3ish halla2 bel-jesm. 7ayete hiyye bel-imen bi-2eben ALLAH yalle 7abbne w-da77a bi-7alo kermele.</verse>
				<verse number="21">W-keef ma3'2oul 3attl ne3met ALLAH? W-law ken el-2ensen byetbarrar bel-shari3a, ken mawt el-MASI7 ra7 di3an?</verse>
			</chapter>
			<chapter number="3">
				<verse number="1">Ya ahl Ghalatya el-aghbiya! Meen yalle sa7ar 32oulkon, ento yalle nrasam el-MASI7 eddem 3younkon masloub?</verse>
				<verse number="2">Bes2alkon sou2al wa7ad: tekhmin n3atalkon ROU7 ALLAH li2annkon meshyin 3al-shari3a, aw li2annkon bit2ãmno bel-injil?</verse>
				<verse number="3">Hal-2add ento aghbiya? Min ba3d ma ballashto bel-rou7 3am bitkammlo bel-jesm?</verse>
				<verse number="4">Ye3ne tajerebkon ra7o di3an? W-keef bikouno di3an?</verse>
				<verse number="5">Tekhmin yalle bya3tikon el-ROU7 el-2ODOS w-bya3mil el-3ajeyeb baynetkon, 3am ya3mil hal-shi li2annkon meshyin 3al-shari3a, aw li2annkon bit2ãmno bel-injil?</verse>
				<verse number="6">Hek "2ãman Ibrahim bi-ALLAH, w-barraro ALLAH la-imeno."</verse>
				<verse number="7">Fa-ezan, ahl el-imen henne wled Ibrahim el-7a2i2iyyin.</verse>
				<verse number="8">W-shef el-kteb min abl enno ALLAH ra7 ybarrir el-mish Yahoud bel-imen, fa-bashar Ibrahim w-2allo: "fik biberek ALLAH kell el-oumam."</verse>
				<verse number="9">Kermel hek ahl el-imen moubarakin ma3 Ibrahim el-mou2min.</verse>
				<verse number="10">Bass yalle meshyin 3a-mabda2 el-shari3a, henne mal3ounin kellon. El-kteb bi2oul: "mal3oun yalle ma bidewim 3al-3amal bi-kell yalle nkatab bi-kteb el-shari3a!"</verse>
				<verse number="11">W-wade7 enno ma 7ada byetbarrar 3end ALLAH bel-shari3a, li2anno "el-mbarrar bel-imen bi3ish",</verse>
				<verse number="12">bass mabda2 el-shari3a ma byeje min el-imen, li2anno "yalle meshe 3al wassaya bi3ish bel-wassaya."</verse>
				<verse number="13">Wel-MASI7 7arrarna min la3net el-shari3a bi-enno sar la3ne kermelna, wel-kteb bi2oul: "mal3oun kell meen met m3alla2 3ala khashabe."</verse>
				<verse number="14">W-hayda yalle 3emlo el-MASI7 ta-tousal baraket Ibrahim lal-mish Yahoud, ta-bel-imen no7sal 3al-ROU7 yalle nwa3adna fih.</verse>
				<verse number="15">Khedo, ya ekhewte, matal bashare: ma bye2dar 7ada enno yelghe 3ahd 2ensen aw yzeed 3le eza ken msabbat w-sa7i7,</verse>
				<verse number="16">w-keef bi-wa3d ALLAH la-Ibrahim w-sleelto? Houe ma bi2oul: "la-sleylo" bel-jam3, bi2oul "la-sleelto" bel-moufrad, ye3ne el-MASI7.</verse>
				<verse number="17">W-yalle badde 2oulo houe enno el-shari3a yalle ejet min ba3d arba3-miyye w-tleteen sene ma bte2dar telghe wa3d ALLAH.</verse>
				<verse number="18">Law kenit wertit ALLAH mertekze 3al-shari3a, shou elo fadl el-wa3d, bass ALLAH 3ata el-werte la-Ibrahim 3a-ases enno fi wa3d.</verse>
				<verse number="19">Eza hek, leysh fi shari3a? Nzedit bi-sabab el-3esyan 7atta teje el-sleele yalle kermela ALLAH 3eml wa3d. Hal-shari3a a3lanouwa el-maleyke 3ala 2id waseet,</verse>
				<verse number="20">el-waseet bye3ne aktar min shakhs. W-ALLAH wa7ad.</verse>
				<verse number="21">Ye3ne el-shari3a dodd w3oud ALLAH? Akid la2! W-law 3ata ALLAH shari3a edra ta3te 7ayet, ken el-tebrir 7a2i2atan bisir 3a-mabda2 el-shari3a.</verse>
				<verse number="22">Bass el-kteb 7abas kell shi ta7t soultan el-khatiyye, 7atta yekhdo el-mou2minin el-wa3d bi-sabab imenon bi-YASOU3 el-MASI7.</verse>
				<verse number="23">Abl ma yeje el-imen, kenna ma7bousin ta7t ra7met el-shari3a 7atta yen3alan el-imen yalle kenna natrino.</verse>
				<verse number="24">Wel-shari3a kenit mou3allim elna la-wa2et eja el-MASI7 7atta netbarrar bel-imen.</verse>
				<verse number="25">W-lamma eja el-imen, t7arrarna min soultet hal-mou3allim.</verse>
				<verse number="26">W-ento kellkon wled ALLAH bel-imen bel-MASI7 YASOU3,</verse>
				<verse number="27">Li2annkon t3ammadto kellkon bel-MASI7 w-lbesto el-MASI7,</verse>
				<verse number="28">w-ma-fi far2 halla2 bayn Yahoude w-mish Yahoude, bayn 3abd w-7orr, bayn rejjel w-mara, ento kellkon wa7ad bel-MASI7 YASOU3.</verse>
				<verse number="29">W-eza kento lal-MASI7 ye3ne ento min sleelet Ibrahim w-elkon el-werte bi-7asab el-wa3d.</verse>
			</chapter>
			<chapter number="4">
				<verse number="1">W-b2oul kamen enno ma fi far2 bayn yalle byourat w-bayn el-3abd eza ken ba3do 2aser, ma3 enno houe el-sayyid 3a-kell shi.</verse>
				<verse number="2">Bass byeb2a ta7t wisayet el-awsiya wel-woukala lal-wa2et yalle 7addado bayyo.</verse>
				<verse number="3">W-hek ne7na kamen: wa2et kenna 2asrin, kenna 3abeed la-mabade2 el-3alam.</verse>
				<verse number="4">W-lamma tamm el-zaman, ba3at ALLAH 2ebno mawloud min mara, w-3ash khadi3 lal-shari3a,</verse>
				<verse number="5">ta-yefde el-khad3in lal-shari3a, 7atta nsir ne7na wled ALLAH.</verse>
				<verse number="6">Wel-dalil 3ala ennkon wledo houe enno ba3at ROU7 2ebno la-2loubna ynede: "Bayye, ya Bayye."</verse>
				<verse number="7">Ye3ne min halla2 w-raye7 enta mish 3abd, enta 2eben, w-eza kent 2eben, enta warith bi-ne3met ALLAH.</verse>
				<verse number="8">Lamma kento ma bta3erfo ALLAH, kento 3abeed la-ãliha, w-hiye bel-7a2i2a mish ãliha.</verse>
				<verse number="9">Bass halla2, min ba3d ma 3refto ALLAH, aw bel-a7ra ALLAH 3erefkon, keef bterja3o la-3ibedet mabade2 el-3alam el-d3ife wel-7a2ira, ka2anno 3a-belkon te3badouwa min jdid?</verse>
				<verse number="10">3am te7fazo el-iyem wel-shouhour wel-fsoul wel-snin!</verse>
				<verse number="11">Bkhaf enno ykoun ta3abe ra7 di3an kermelkon.</verse>
				<verse number="12">Betrajjekon ya ekhewte tsiro metle, li2anno sert metlkon. Ento ma zalamtoune bi-shi,</verse>
				<verse number="13">bass bta3erfo enno kent mareed lamma basharetkon awwal marra,</verse>
				<verse number="14">wel-marad yalle bi-jesme ken metl tajribe elkon, bass ento ma 7ta2artoune wala krehtoune, bel-3aks, 2beltoune ka2anne malèk ALLAH, aw ka2anne el-MASI7 YASOU3.</verse>
				<verse number="15">Wayn haydak el-fara7? Ana besh'had enno, law kento bte2daro, kento shelto 3younkon w-3titoune hiye.</verse>
				<verse number="16">Tekhmin halla2 sert 3adouw elkon li2anno 2eltelkon el-7a2i2a?</verse>
				<verse number="17">W-eza keno el-be2yin bigharo 3leykon, ghireton ma fiya sod2. Henne baddon ybay3doukon 3anne ta-tsiro tgharo 3leyon.</verse>
				<verse number="18">Shou mni7a hal-ghire eza kenit 3an 7esn niyye. W-hal-shi biso77 deyman, mish bass lamma koun 7ader baynetkon.</verse>
				<verse number="19">Ya wlede yalle 3am bitwajja3 fiyon marra tenye metl waja3 el-wilede 7atta tekhla2 fikon souret el-MASI7,</verse>
				<verse number="20">addeysh bitmanna law kent 3endkon halla2 ta-ghayyir lahejte, li2anno ana me7tar fikon.</verse>
				<verse number="21">2ouloule, ento yalle bit7ebbo tkouno ta7t soultet el-shari3a: ma 3am tesma3o shou bit2oul el-shari3a?</verse>
				<verse number="22">Bi2oul el-kteb: ken la-Ibrahim waladen, wa7ad min el-khãdme wel-tene min el-mara el-7orra.</verse>
				<verse number="23">Bass yalle ken min el-khãdme welid 7asab el-jesm el-bashare, w-yalle min el-7orra welid bi-2ouwwet wa3d ALLAH.</verse>
				<verse number="24">W-bi-hal-shi fi ramz, li2anno hal-neswen el-tnen byeremzo la-3ahden. We7de minnon Hajar min jabal Sina bitjeeb wled lal-3ouboudiyye,</verse>
				<verse number="25">w-jabal Sina bi-bled el-3arab, w-Hajar bte3ne Ourashalim el-7aliyye yalle hiye w-wleda bel-3ouboudiyye.</verse>
				<verse number="26">W-Ourashalim el-samawiyye hiye 7orra w-hiye emmna,</verse>
				<verse number="27">wel-kteb bi2oul: "fra7e ya hal-mara yalle ma bitjeeb wled. Hallele w-zaleghte ente yalle ma 3refte ãlem el-wilede! Wled el-mahjoura aktar min wled yalle 3enda zawj."</verse>
				<verse number="28">W-ento, ya ekhewte, wled el-wa3d metl Is7ak.</verse>
				<verse number="29">W-metl ma ken el-mawloud 7asab el-jesm el-bashare 3am yedtehed el-mawloud 7asab el-rou7, liom kamen hek.</verse>
				<verse number="30">Bass shou bi2oul el-kteb? Bi2oul: "Sh7at el-khãdme w-2ebna, li2anno 2eben el-khãdme ma ra7 yourat ma3 2eben el-7orra."</verse>
				<verse number="31">W-ne7na, ya ekhewte, mish wled el-khãdme, ne7na wled el-7orra.</verse>
			</chapter>
			<chapter number="5">
				<verse number="1">El-MASI7 7arrarna ta-nkoun a7rar. Ye3ne khallikon thebtin, w-ma terja3o tokhda3o la-neer el-3ouboudiyye.</verse>
				<verse number="2">W-ana Boulos b2elkon: eza nkhatanto, el-MASI7 ma bi3oud yfeedkon bi-shi.</verse>
				<verse number="3">W-besh'had marra tenye la-kell meen nkhatan bi-enno majbour ytabbi2 el-shari3a kella.</verse>
				<verse number="4">W-yalle baddon yetbarraro bel-shari3a, 3am ybay3do 3an el-MASI7 w-yen7ermo min el-ne3me.</verse>
				<verse number="5">Bass ne7na, mnentor bi-raja enno ybarrerna ALLAH bel-imen bi-2ouwwet el-ROU7.</verse>
				<verse number="6">Li2anno bennesbe lal-MASI7 YASOU3 la el-khatn wala 3adam el-khatn byenfa3 bi-shi, bass el-mouhemm houe el-imen yalle byeshteghil 3an ma7abbe.</verse>
				<verse number="7">Kento bel-awwal meshyin mni7, meen khallekon ma ettee3o el-7a2?</verse>
				<verse number="8">Hal-fekra ma kenit min ALLAH yalle da3ekon.</verse>
				<verse number="9">Shweyyit khameer bikhammer el-3ajeen kello.</verse>
				<verse number="10">W-3ende thi2a bel-RAB ennkon ma ra7 te2balo ra2y tene. W-yalle bi7ott el-balbale baynetkon ra7 yet7esab, meen ma ken.</verse>
				<verse number="11">W-ana, ya ekhewte law kent bnede bel-khatn, leysh fa-ezan ba3dne 3am 3ene el-edtihad la-liom, mish ken el-salib ma bi3oud yshakkek 7ada?</verse>
				<verse number="12">Ya reyt yalle 3am bi7otto el-balbale baynetkon bye2ta3o jesmon!</verse>
				<verse number="13">Ento, ya ekhewte, da3ekon ALLAH ta-tkouno a7rar, bass ma tkhallo hal-7orriyye tkoun 7ejje btorde shahawet el-jesm, bel-3aks khdemo ba3dkon bel-ma7abbe.</verse>
				<verse number="14">El-shari3a kella btektemil bi-wassiye we7de: "7ebb 2aribak metl ma bit7ebb 7alak."</verse>
				<verse number="15">Bass eza kento 3am tefterso w-teklo ba3dkon, ntebho enno ma yefne wa7ad minkon el-tene.</verse>
				<verse number="16">W-b2elkon: mshou tari2 el-rou7 w-ma tshabb3o shahawet el-jesm.</verse>
				<verse number="17">Yalle byeshtehih el-jesm 3aks yalle byeshtehih el-rou7, w-yalle byeshtehih el-rou7 3aks el-jesm. Kell wa7ad minnon bi2awem el-tene 7atta ma ta3emlo yalle badkon yeh.</verse>
				<verse number="18">Eza kento meshyin 7asab el-rou7, ento mish ta7t soultet el-shari3a.</verse>
				<verse number="19">W-a3mel el-jesm ma3roufe: el-zena, wel-da3ara, wel-foujour</verse>
				<verse number="20">w-3ibedet el-awthen, wel-se7r, wel-3adewe, wel-enshi2a2, wel-ghire, wel-ghadab, wel-tama3, wel-khilef, wel-ta3assob</verse>
				<verse number="21">Wel-7asad, wel-sekr, wel-3arbade, w-kell shi byeshbahon. W-bnabbehkon halla2, metl ma nabbahetkon min abl, enno yalle bya3emlo hal-a3mel ma byourato malakout ALLAH.</verse>
				<verse number="22">Bass thamar el-ROU7 houe el-ma7abbe wel-fara7 wel-salam wel-sabr wel-lotf wel-sala7 wel-amene</verse>
				<verse number="23">wel-wade3a wel-3effe. W-ma fi shari3a btemna3 metl hal-eshya.</verse>
				<verse number="24">W-yalle saro ma3 el-MASI7 YASOU3 salabo jesmon bi-kell shi fi min mouyoul w-shahawet.</verse>
				<verse number="25">Eza kenna min3ish 7asab el-rou7, khallina kamen nemshe tari2 el-rou7,</verse>
				<verse number="26">w-ma netkabbar wala net7adda wala ne7sod ba3dna.</verse>
			</chapter>
			<chapter number="6">
				<verse number="1">Ya ekhewte, eza 7ada minkon gholit, se3douh ento el-rou7iyyin bi-rou7 el-wade3a. W-ntebeh la-7alak ta-ma tet3arrad enta kamen lal-tajribe.</verse>
				<verse number="2">Se3do ba3dkon bel 7eml el-t2il, w-hek btemsho 7asab shari3et el-MASI7.</verse>
				<verse number="3">W-yalle mfakkar 7alo shi mhemm, w-houe bel-7a2i2a ma shi, 3am yekhda3 7alo.</verse>
				<verse number="4">Khalle kell wa7ad y7esib 7alo 3ala 3amalo, ta-yshouf 7alo bi-yalle 3emlo houe mish bi-yalle ghayro 3emlo,</verse>
				<verse number="5">li2anno kell wa7ad lezim ye7mol 7emlo.</verse>
				<verse number="6">W-yalle t3allam kalem ALLAH, khallih ysherik yalle 3allamo bi-kell kheyrato.</verse>
				<verse number="7">Ou3a tenkhed3o: ALLAH ma byenda7ak 3le, w-yalle byezra3o el-2ensen ra7 yo7sdo:</verse>
				<verse number="8">yalle byezra3 kermel jesmo ra7 yo7sod min el-jesm fased, w-yalle byezra3 kermel el-rou7 byo7sod min el-rou7 el-7ayet el-abadiyye.</verse>
				<verse number="9">W-ma nmell min 3amal el-kheyr, eza ma staslamna eja 2atf el-zar3 bi-wa2to.</verse>
				<verse number="10">W-ma zel 3enna wa2et, khallina na3mil mni7 ma3 kell el-nes, w-khsouse ma3 ekhwetna bel-imen.</verse>
				<verse number="11">Shoufo el-7rouf yalle 3am bekteba bi-2ide shou kbire.</verse>
				<verse number="12">Hal-ashkhas yalle baddon yshoufo 7alon bi-jesmon henne yalle byeferdo 3leykon el-khatn, w-hadafon yeherbo min el-edtihad kermel salib el-MASI7,</verse>
				<verse number="13">li2anno yalle makhtounin henne bi-zeton ma byemsho 7asab el-shari3a, bass baddon enkon tenkhetno ta-yshoufo 7alon bi-jesmkon.</verse>
				<verse number="14">Bass ana ma beftekhir ella bi-salib RABNA YASOU3 el-MASI7. Bi-shakhso sar el-3alam masloub bennesbe ele, w-sert ana masloub bennesbe lal-3alam.</verse>
				<verse number="15">La el-khatn wala 3adam el-khatn byenfa3 el-2ensen, yalle byenfa3o houe enno ykoun khali2a jdide.</verse>
				<verse number="16">Wel-salem wel-ra7me la-yalle byemsho bi-hayda el-tari2, w-la-Isra2il ALLAH.</verse>
				<verse number="17">Ma 7ada ynaghesle 7ayete min ba3d halla2, li2anno be7mol bi-jesme 3alemet YASOU3.</verse>
				<verse number="18">Ne3met RABNA YASOU3 el-MASI7, tkoun ma3 rou7kon, ya ekhewte. Ãmin.</verse>
			</chapter>
		</book>
		<book number="49">
			<chapter number="1">
				<verse number="1">Min Boulos, rasoul el-MASI7 YASOU3 bi-iradet ALLAH, lal-ekhwe el-2eddisin yalle bi-Afasos, el-mou2minin bel-MASI7 YASOU3.</verse>
				<verse number="2">Elkon el-ne3me wel-salem min ALLAH bayyna w-min el-RAB YASOU3 el-MASI7.</verse>
				<verse number="3">Yetberak ALLAH bayy RABNA YASOU3 el-MASI7, berakna bel-MASI7 kell barake rou7iyye w-samawiyye,</verse>
				<verse number="4">w-na'2ena abl te2sis el-3alam ta-nkoun 3endo 2eddisin ma fina 3ayb bel-ma7abbe,</verse>
				<verse number="5">w-ken min zamen 2arrar enno yetbannena bi-YASOU3 el-MASI7 min ba3d ma shef enno hal-shi mni7,</verse>
				<verse number="6">ta-neshkor ne3emto yalle 3atana hiye bi-2ebno el-7abib.</verse>
				<verse number="7">W-bi-dammo fadena, ye3ne khatayana nghafaro, min ketr ghena ne3emto</verse>
				<verse number="8">yalle dafa2a 3leyna bi-kell shi fiya min 7ekme w-ma3rife,</verse>
				<verse number="9">w-kashafelna 3an iradto yalle 2arrar bi-nafso enno y7a'2e2a,</verse>
				<verse number="10">lamma btektemil el-azmine, se3eta byejma3 bel-MASI7 kell shi, enn ken bel-sama aw 3al-ard.</verse>
				<verse number="11">W-ALLAH yalle bya3mil kell shi 7asab iradto, khtarna, 7asab tedbiro, bel-MASI7</verse>
				<verse number="12">ta-nmajjdo, ne7na yalle 7attayna rajena min zamen bel-MASI7.</verse>
				<verse number="13">W-ento kamen, lamma sme3to kalem el-7a2, ye3ne injil khalaskon, w-2ãmanto, nkhatamto bel-ROU7 el-2ODOS el-maw3oudin fih,</verse>
				<verse number="14">hal-ROU7 yalle houe ra3boun wertetna, lal-wa2et yalle fih ALLAH byefdina ta-nsabb7o w-nmajjdo.</verse>
				<verse number="15">Kermel hek, lamma sme3t bi-imenkon bel-RAB YASOU3 w-bi-ma7abbetkon la-kell el-ekhwe el-2eddisin,</verse>
				<verse number="16">sert eshkor ALLAH kermelkon w-bezkerkon bi-salate</verse>
				<verse number="17">w-betlob min Ileh RABNA YASOU3 el-MASI7, el-Ãb bayy el-majd, enno ya3tikon rou7 7ekme wel-wa7e ta-tsiro ta3erfouh kell el-ma3rife,</verse>
				<verse number="18">w-enno ynawwir 2loubkon ta-ta3erfo 3ala ayya raja 3am yed3ikon w-ayya majd ra7 tourato ma3 el-2eddisin</verse>
				<verse number="19">w-ayya 2ouwwe 3azeeme fo2 el-tabi3a 3am teshteghil kermelna ne7na el-mou2minin w-hiye edrit ALLAH w-jabarouto</verse>
				<verse number="20">yalle azhara bel-MASI7 lamma 2awwamo min el-mawt w-7atto 3a-yameeno bel-sama,</verse>
				<verse number="21">fo2 kell ri2ase w-soultan w-2ouwwe w-siyede, fo2 kell esm byetsamma, mish bass bi-hal-3alam, 7atta bel-3alam el-jeye kamen,</verse>
				<verse number="22">w-khalla kell shi ta7t ejrey w-7atto fo2 kell shi, ras lal-knise</verse>
				<verse number="23">yalle hiye jesmo w-kmelto, w-houe yalle bimalle el-kell bel-kell.</verse>
			</chapter>
			<chapter number="2">
				<verse number="1">Bel-mãde kento mawta bi-znoubkon w-khatayakon</verse>
				<verse number="2">yalle kento 3am ta3mlouwa bi-7asab touro2 hal-3alam, khad3in la-ra2is el-2ouwwet el-sherreera bel-fada, ye3ne el-rou7 yalle byet7akkam halla2 bel-metmarrdin 3ala ALLAH.</verse>
				<verse number="3">W-kenna ne7na kellna min hal-ashkhas 3eyshin bi-shahawet jesmna le7'2in raghabeto w-mouyoulo, kermel hek kenna bi-tabi3etna wled el-ghadab metl be2e el-nes.</verse>
				<verse number="4">Bass ALLAH min ketrit ra7emto w-ma7abbto elna</verse>
				<verse number="5">3atana el-7ayet ma3 el-MASI7 min ba3d ma kenna mawta bi-znoubna. W-ne3met ALLAH 3atetkon el-khalãs,</verse>
				<verse number="6">w-2awwamna ma3 el-MASI7 YASOU3 w-3atana matra7 bel-sama,</verse>
				<verse number="7">ta-ybayyen lal-ajyel el-jeye ghena ne3emto el-fo2 el-tabi3a bi-7aneno 3leyna min khilel el-MASI7 YASOU3.</verse>
				<verse number="8">Ye3ne bi-ne3met ALLAH akhadto el-khalãs bi-wastet el-imen. W-hal-shi mish minkon, houe mawhabe min ALLAH,</verse>
				<verse number="9">wel-a3mel ma ela fadl ta-ma 7ada yeftekhir.</verse>
				<verse number="10">Ne7na khali2et ALLAH, nkhala2na bel-MASI7 YASOU3 lal-a3mel el-sal7a yalle 7addara ALLAH elna min abl ta-nmereson.</verse>
				<verse number="11">Tzakkaro ento yalle ken aslkon mish Yahoude, enno el-Yahoud, yalle bye3tebro 7alon makhtounin bi-jesmon, bisammoukon el-mish makhtounin.</verse>
				<verse number="12">W-tzakkaro ennkon kento yawmeta bidoun el-MASI7, b3ad 3an ra3iyyet Isra2il, ghouraba 3an 3ouhoud ALLAH w-wa3do, ma 3endkon raja wala Ileh bi-hal-3alam.</verse>
				<verse number="13">Bass halla2, bel-MASI7 YASOU3 serto 2rab bi-damm el-MASI7 min ba3d ma kento b3ad.</verse>
				<verse number="14">El-MASI7 houe salemna, 3eml min el-Yahoud wel-mish Yahoud sha3b wa7ad w-haddam el-7ajez yalle byefsol baynon,</verse>
				<verse number="15">ye3ne el-3adewe, w-leghe shari3et Moussa w-a7kema w-wassayaha ta-yekhlo2 bi-shakhso min hal-jame3ten, min ba3d ma 7att el-salem bayneton, 2ensen wa7ad jdid</verse>
				<verse number="16">w-ta-ysale7on ma3 ALLAH bi-salibo, 2atal el-3adewe w-3emelon jesm wa7ad.</verse>
				<verse number="17">Eja w-basharkon bel-salem ento yalle kento b3ad, metl ma bashar bel-salem yalle keno 2rab,</verse>
				<verse number="18">li2anno bi-wasteto, sar fina nousal la-3and el-Ãb bel-rou7 el-wa7ad.</verse>
				<verse number="19">W-hek min liom ento mish ghouraba aw dyouf, ento ma3 el-2eddisin r3iyye we7de w-min ahl beyt ALLAH,</verse>
				<verse number="20">nbanayto 3a-ases el-rousl wel-anbiya, w-7ajar el-zewye houe el-MASI7 YASOU3 nafso,</verse>
				<verse number="21">li2anno 3le houe mashdoud el-bena kello ta-ye3la w-ykoun haykal m2addas bel-RAB,</verse>
				<verse number="22">w-bi-wasteto ento kamen mabniyyin sawa ta-tsiro beyt ALLAH bel-rou7.</verse>
			</chapter>
			<chapter number="3">
				<verse number="1">Kermel hek ana Boulos sajin el-MASI7 YASOU3 kermelkon, ento ya hal-mish Yahoud.</verse>
				<verse number="2">Akid sme3to bel-ne3me yalle 3atane hiye ALLAH kermelkon,</verse>
				<verse number="3">Keef kashafle serr tedbiro bi-wastet el-wa7e metl ma katabtelkon bi-ikhtisar min abl.</verse>
				<verse number="4">W-fikon eza 2rito hal-shi ta3erfo keef befham serr el-MASI7,</verse>
				<verse number="5">hal-serr yalle ma kashafo ALLAH la-7ada min el-bashar bel-ajyel el-madye w-kashafo halla2 bel-rou7 la-rouslo w-anbiye2o el-2eddisin,</verse>
				<verse number="6">w-houe enno el-mish Yahoud ra7 ysherko el-Yahoud bel-werte wel-jesm wel-wa3d yalle wa3ado ALLAH bi-wastet el-injil</verse>
				<verse number="7">w-ana sert khadim ALLAH 7asab ne3emto yalle 3atane hiye bi-fe3l edrto.</verse>
				<verse number="8">Ele ana azghar el-mou2minin kellon 3atane ALLAH hal-ne3me ta-basher el-mish Yahoud bi-ghena el-MASI7 yalle ma elo 7doud,</verse>
				<verse number="9">w-ta-bayyen la-kell el-nes tedbir hal-serr yalle dall maktoum toul el-wa2et bi-ALLAH yalle khala2 kell shi.</verse>
				<verse number="10">7atta bi-wastet el-knise tet3arraf el-ri2aset wel-soultat bel-sama 3ala 7ekmet ALLAH el-metnaww3a.</verse>
				<verse number="11">W-ken hal-shi 7asab el-tedbir el-azale yalle 7a'2a2o ALLAH bi-RABNA el-MASI7 YASOU3.</verse>
				<verse number="12">W-eza 2ãmanna fih minsir nestarje n2arrib min ALLAH w-kellna thi2a.</verse>
				<verse number="13">Kermel hek betlob minkon enno ma tkhallo hemmetkon tebrod bi-sabab el-di2a yalle 3am 3eniya kermelkon, hiye majd elkon.</verse>
				<verse number="14">Kermel hek ana berka3 eddem el-Ãb,</verse>
				<verse number="15">yalle minno kell Oubouwwe bel-sama wel-ard,</verse>
				<verse number="16">w-betlob minno ya3tikon, 7asab ghena majdo, enno tet2awwo bi-ROU7O, ta-ye2wa fikon el-2ensen el-dèkhile,</verse>
				<verse number="17">w-enno yeskon el-MASI7 bi-2loubkon bel-imen, 7atta eza t2assalto w-trassakhto bel-ma7abbe,</verse>
				<verse number="18">ysir fikon tefhamo ma3 kell el-2eddisin shou houe el-3ard wel-toul wel-3louw wel-ghem2,</verse>
				<verse number="19">w-ta3erfo ma7abbet el-MASI7 yalle hiye fo2 kell ma3rife, 7atta tentelo bi-kell mel2 ALLAH.</verse>
				<verse number="20">ALLAH el-edir bi-2ouwwto yalle bteshteghil fina enno ya3mil aktar bi-ktir min yalle mnetolbo aw mnetsawwaro,</verse>
				<verse number="21">elo el-majd bel-knise w-bel-MASI7 YASOU3 3ala mada kell el-ajyel wel-douhour. Ãmin.</verse>
			</chapter>
			<chapter number="4">
				<verse number="1">Betlob minkon, ana el-sajin bel-RAB, enno t3isho 3ishe bitli2 bel-da3we yalle da3akon ALLAH ela,</verse>
				<verse number="2">w-enno tkouno metwad3in w-loutafa w-sabourin. T7ammalo ba3dkon bi-ma7abbe,</verse>
				<verse number="3">w-7ãfzo 3ala we7det el-rou7 bel-salem yalle byerbetkon bi-ba3d.</verse>
				<verse number="4">Ento jesm wa7ad w-rou7 wa7ad, metl ma da3akon ALLAH la-raja wa7ad.</verse>
				<verse number="5">W-elkon RAB wa7ad w-imen wa7ad w-ma3moudiyye we7de</verse>
				<verse number="6">w-Ileh wa7ad, bayy el-kell w-fo2 el-kell, byeshteghil fiyon kellon w-houe sèkin fiyon kellon.</verse>
				<verse number="7">La-kell wa7ad minna nasibo min el-ne3me 7asab ma 3atah el-MASI7,</verse>
				<verse number="8">el-kteb bi2oul: "lamma toli3 la-fo2 akhad ma3o m7abis ktir w-farra2 3ataya 3al-nes."</verse>
				<verse number="9">Wel-ma2soud bi-kelmet "toli3" enno nezl awwal shi la-ka3b el-ard.</verse>
				<verse number="10">W-yalle nezl houe nafso yalle toli3 la-fo2 el-sama ta-ymalle kell shi,</verse>
				<verse number="11">w-houe yalle 3ata el-ba3d enno ykouno rousl wel-ba3d anbiya wel-ba3d ybashro wel-ba3d kahane w-mou3allimin.</verse>
				<verse number="12">Ta-y7addir el-ekhwe el-2eddisin lal-khedme kermel benyen jesm el-MASI7,</verse>
				<verse number="13">7atta nousal kellna la-we7det el-imen w-ma3rifet 2eben ALLAH, lal-2ensen el-kemil, la-kamèl el-MASI7,</verse>
				<verse number="14">ta-ma ndall atfal 3am ye2defon el-mawj w-tetmeyal fiyon el-ree7 fa-byekhda3ouwon el-nes w-byekhdouwon 3al-halek,</verse>
				<verse number="15">bel-3aks mne3lon el-7a2 3an ma7abbe w-mnenma bi-kell shi sawb el-MASI7 yalle houe el-ras:</verse>
				<verse number="16">yalle minno houe, el-jesm kello byekhod el-tamesok wel-we7de, bi-fadl kell el-mafasel yalle 3am yet3ewano, 7atta eza kell jez2 3eml sheghlo el-khãs fih, kebr el-jesm kello w-tkammal benyeno bel-ma7abbe.</verse>
				<verse number="17">B2elkon w-betlob minkon bi-esm el-RAB enno ma t3isho min liom w-raye7 3ishet el-wathaniye yalle bifakkro afkar batle,</verse>
				<verse number="18">w-henne bi-3atmet tefkiron w-jahlon w-2asewet 2loubon ghouraba 3an 7ayet ALLAH.</verse>
				<verse number="19">Lamma fa2ado kell 7ess staslamo lal-foujour, w-nghamaso bi-kell najese bi-faj3ane ma bteshba3.</verse>
				<verse number="20">Bass ento mish hek t3allamto shou houe el-MASI7,</verse>
				<verse number="21">eza kento sme3to fih w-sme3to ta3lim moutabi2 lal-7a2i2a yalle bi-YASOU3.</verse>
				<verse number="22">Shla7o el-2ensen el-3ati2 yalle naza3eto el-shahawet el-khed3a,</verse>
				<verse number="23">w-tjaddado bel-rou7 wel-3a2l,</verse>
				<verse number="24">w-lbeso el-2ensen el-jdid yalle khala2o ALLAH 3ala sourto bel-berr w-2adeset el-7a2.</verse>
				<verse number="25">Kermel hek ma tkazzbo, w-khalle kell wa7ad minkon ye7ke kalem el-sod2 ma3 2aribo li2anno kellna jesm wa7ad, kell wa7ad lal-tene.</verse>
				<verse number="26">W-eza ghdebto ma tekhto w-ma teghrob el-shams 3ala ghadabkon.</verse>
				<verse number="27">Ma ta3to la-eblees matra7.</verse>
				<verse number="28">Yalle ken 3am yesro2 ywa'2if el-ser2a, w-yrou7 yet3ab w-ya3mil el-kheyr bi-2idey ta-ykoun edir yse3id el-me7tejin.</verse>
				<verse number="29">Ma tetla3 kelmet sharr min temmkon, bel-3aks kell kelme sal7a lal-benyen 3end el-7aje w-bitfeed yalle 3am yesma3o.</verse>
				<verse number="30">Ma tza33lo ROU7 ALLAH el-2ouddous yalle nkhatamto fih la-yawm el-khalãs.</verse>
				<verse number="31">Tkhallaso min kell 7e2d w-na2me w-ghadab w-sarikh w-msabbet w-kell el-shourour,</verse>
				<verse number="32">w-3èmlo ba3dkon bi-lotf w-bi-ra7me w-ghfero la-ba3dkon metl ma ghafar ALLAH elkon bel-MASI7.</verse>
			</chapter>
			<chapter number="5">
				<verse number="1">Tmetalo bi-ALLAH metl el-wled el-a7ebba,</verse>
				<verse number="2">w-3isho bel-ma7abbe metl el-MASI7 yalle 7abbna w-da77a bi-7alo kermelna 2erben w-zabi7a la-ALLAH ri7eta tayybe.</verse>
				<verse number="3">W-bennesbe lal-zena wel-foujour bi-kell anwe3on, ma bili2 bel-2eddisin 7atta yenzakar esmon.</verse>
				<verse number="4">Ou3a el-tafeha aw el-sakhafe aw el-tmeskhor, hal-shi ma bili2 fikon, bel-3aks sabb7o w-shkero ALLAH.</verse>
				<verse number="5">Ento bta3erfo enno yalle byezne aw el-fejir, aw 3abbid el-awthen, ma byourat malakout el-MASI7 w-ALLAH.</verse>
				<verse number="6">Ma yekhda3kon 7ada bel-kalem el-batel, li2anno hal-shi bisabbeb ghadab ALLAH 3ala wled el-3esyan.</verse>
				<verse number="7">Ye3ne ma tetshterko ma3on bi-shi.</verse>
				<verse number="8">Mberi7 kento bel-3atme, w-liom ento nour bel-RAB. 3isho 3ishet wled el-nour,</verse>
				<verse number="9">el-nour bijeeb el sala7 wel-ta2wa wel-7a2.</verse>
				<verse number="10">W-hek t3allamo yalle byorde el-RAB,</verse>
				<verse number="11">w-ma teshterko bi-a3mel el-3atme el-batle, wel-a7san enno tekeshfouwa.</verse>
				<verse number="12">Li2anno yalle bya3emlouh bel-mekhfe mnekhjal 7atta nezekro.</verse>
				<verse number="13">Bass kell yalle nkashaf zahar bel-nour,</verse>
				<verse number="14">w-kell yalle zahar houe nour. W-kermel hek n2al: "w3a ya hal-neyim w-2oum min el-mawt, bidawwe 3lek el-MASI7"</verse>
				<verse number="15">Ntebho ktir keef badkon t3isho, 3ishet ahl el-7ekme mish 3ishet el-jouhala,</verse>
				<verse number="16">w-stafeedo min el-wa2et el-7ader, li2anno hal-iyem kella sharr.</verse>
				<verse number="17">Ma tkouno aghbiya, fhamo shou hiye iradet el-RAB.</verse>
				<verse number="18">Ma teskaro bel-nbeed, li2anno ketrit el-nbeed niheyto el-taysh, mallo 7alkon min el-ROU7</verse>
				<verse number="19">w-t7edatho 3an el-mazamir wel-anashid wel-tretil el-rou7iyye. Rattlo w-sabb7o el-RAB min kell 2albkon</verse>
				<verse number="20">shkero ALLAH el-Ãb shokr deyim 3ala kell shi, bi-esm RABNA YASOU3 el-MASI7.</verse>
				<verse number="21">Khda3o la-ba3dkon metl ma btokhda3o lal-MASI7.</verse>
				<verse number="22">Ya neswen, khda3o la-azwejkon metl ma btokhda3o lal-RAB,</verse>
				<verse number="23">Li2anno el-rejjel ras el-mara metl ma el-MASI7 houe ras el-knise, w-houe moukhallis el-knise w-hiye jesmo.</verse>
				<verse number="24">W-metl ma btokhda3 el-knise lal-MASI7, khalle el-neswen yokhda3o la-azwejon bi-kell shi.</verse>
				<verse number="25">Ya rjel, 7ebbo neswenkon metl ma 7abb el-MASI7 el-knise w-da77a bi-7alo kermela,</verse>
				<verse number="26">ta-y2addesa w-ytahhera bel-may yalle bitnaddif w-bel-kelme,</verse>
				<verse number="27">w-2addama la-nafso knise majide ma fiya 3ayb wala taja3eed aw shi min hayda, m2addase ma fiya 3ayb.</verse>
				<verse number="28">W-kermel hek lezim el-rjel y7ebbo neswenon metl ma bi7ebbo ajsemon. Yalle bi7ebb marto bi7ebb 7alo.</verse>
				<verse number="29">Ma fi 7ada byebghod jesmo, bel-3aks bighazzih w-byehtamm fih metl ma el-MASI7 byehtamm bel-knise.</verse>
				<verse number="30">W-ne7na min domn jesm el-MASI7.</verse>
				<verse number="31">"W-kermel hek byetrok el-rejjel bayyo w-emmo w-byette7id bi-marto w-bisiro el-tnen jesm wa7ad."</verse>
				<verse number="32">Hal-serr 3azeem, bo2sod serr el-MASI7 wel-knise.</verse>
				<verse number="33">Khalle kell wa7ad minkon y7ebb marto metl ma bi7ebb 7alo, w-khalle el-mara te7terim zawja.</verse>
			</chapter>
			<chapter number="6">
				<verse number="1">Ento el-wled, tee3o ahlkon eddem el-RAB, hal-shi ktir mni7.</verse>
				<verse number="2">"Karrem bayyak w-emmak", hayde awwal wassiye, fi ba3d minna wa3d bi2oul:</verse>
				<verse number="3">"ta-to7sal 3al-kheyr w-ta-ettoul iyemak 3al-ard."</verse>
				<verse number="4">W-ento ya bayyet, ma tkhallo wledkon yotla3 khel2on, rabbouwon 7asab wassaya el-RAB w-tehzibo.</verse>
				<verse number="5">Ya 3abeed, tee3o asyedkon bi-hal-dene bi-khawf w-rahbe w-2alb na2e metl ma bittee3o el-MASI7,</verse>
				<verse number="6">Mish bass lamma bikouno 3am bira2boukon, metl yalle baddo yorde el-nes, tee3ouwon min kell 2loubkon ka-kheddem lal-MASI7 bya3emlo 7asab iradet ALLAH.</verse>
				<verse number="7">W-khalle tkoun khedmetkon elon sad2a ka2annkon 3am tekhedmo el-RAB mish el-nes,</verse>
				<verse number="8">3erfin enno el-RAB bikefi2 kell 2ensen, eza ken 3abd aw 7orr, 3ala a3melo el-sal7a.</verse>
				<verse number="9">W-ento ya asyed, 3emlo 3abeedkon el-mou3emale nafsa w-tjannabo el-tehdid, 3erfin enno sayyidon houe sayyidkon bel-sama w-enno ma biseyer 7ada.</verse>
				<verse number="10">W-bel-ekher b2oul t2awwo bel-RAB w-bi-edrto el-3azeeme.</verse>
				<verse number="11">Tsalla7o bi-sle7 ALLAH el-kemil ta-te2daro t2ewmo 7iyal eblees.</verse>
				<verse number="12">Ne7na ma min7areb a3de2 min la7m w-damm, min7areb as7ab el-ri2ase wel-soultan wel-siyede bi-hal-3alam, 3alam el-3atme wel-arwe7 el-sherreera yalle bel-fada.</verse>
				<verse number="13">Kermel hek 7melo sle7 ALLAH el-kemil ta-te2daro t2ewmo bi-yawm el-sharr w-tethbato min ba3d ma tentesro 3a-kell shi.</verse>
				<verse number="14">La-hal-sabab thbato metmaskin bel-7a2, lebsin der3 el-esti2ame,</verse>
				<verse number="15">lbeso bi-ejreykon el-7amès bi-e3len injil el-salem.</verse>
				<verse number="16">W-7melo el-imen ters bi-kell wa2et, li2anno bi-wasteto bte2daro tetfo kell s'houmit el-sherreer el-wel3ane.</verse>
				<verse number="17">W-lbeso khouzet el-khalãs w-7melo seyf el-ROU7 yalle houe kalem ALLAH.</verse>
				<verse number="18">Sallo bi-kell wa2et bel-rou7 w-tlebo min ALLAH w-ntebho la-hal-shi, dewmo 3al-sala la-kell el-ekhwe el-2eddisin</verse>
				<verse number="19">w-ele ana kamen, 7atta eza fata7et temme ta-e7ke, yelhemne ALLAH shou badde 2oul, ta-e3lon bi-jer2a serr el-injil</verse>
				<verse number="20">yalle ana safir elo mrabbat bel-jnazeer. W-tleboule koun jari2 enno e3lon 3anno metl ma lezim.</verse>
				<verse number="21">Yeb2a ykhabberkon 3anne Tikhikos khayye el-7abib w-mouse3ide el-ameen bi-khedmet el-RAB.</verse>
				<verse number="22">Ba3attelkon yeh khsouse ta-ykhabberkon 3anna w-y3azze 2loubkon.</verse>
				<verse number="23">Wel-salem wel-ma7abbe ma3 el-imen lal-ekhwe min ALLAH el-Ãb w-min el-RAB YASOU3 el-MASI7.</verse>
				<verse number="24">El-ne3me tkoun ma3 kell yalle bi7ebbo RABNA YASOU3 el-MASI7 7obb ma bizoul.</verse>
			</chapter>
		</book>
		<book number="50">
			<chapter number="1">
				<verse number="1">Min Boulos w-Timothawos, kheddem el-MASI7 YASOU3, la-kell el-ekhwe el-2eddisin bi-Filippi, yalle bel-MASI7 YASOU3, ma3 mtarinon w-shmemseton.</verse>
				<verse number="2">Elkon el-ne3me wel-salem min ALLAH bayyna w-min RABNA YASOU3 el-MASI7.</verse>
				<verse number="3">Beshkor Ilehe kell ma zakartkon</verse>
				<verse number="4">w-d3itelkon kellkon bi-fara7 bi-kell salawete</verse>
				<verse number="5">li2anno sheraktoune bi-khedmet el-injil min awwal yawm la-halla2.</verse>
				<verse number="6">Ana 3a-thi2a enno yalle ballash fikon 3amal sale7 ra7 ykammlo la-yawm el-MASI7 YASOU3.</verse>
				<verse number="7">W-min 7a'2e o3tof 3leykon kellkon, li2anno ento deyman bi-2albe, w-kellkon shourake2e bi-ne3met ALLAH, enn ken bel-7abs aw bel-dife3 3an el-injil.</verse>
				<verse number="8">W-ALLAH byesh'had addeysh b7ennelkon kellkon 7anen el-MASI7 YASOU3.</verse>
				<verse number="9">W-salate kermelkon hiye: enno tzeed ma7abbetkon ghem2 bel-ma3rife wel-fahm,</verse>
				<verse number="10">ta-tna'2o el-afdal w-tsiro at'har ma fi 3leykon lawm bi-yawm el-MASI7,</verse>
				<verse number="11">melyenin min thamar el-berr bi-YASOU3 el-MASI7, la-majd ALLAH w-shokro.</verse>
				<verse number="12">W-badde yekon, ya ekhewte, ta3erfo enno yalle sar ma3e se3ad 3ala entishar el-injil</verse>
				<verse number="13">7atta enno khabar woujoude bel-7abs kermel el-MASI7 ntashar bi-dar el-7akem w-kell el-matare7 el-tenye,</verse>
				<verse number="14">w-ktar min el-ekhwe tshajja3o bel-RAB min wara el-jnazeer, w-zedit jer2eton 3al-tebshir bi-kelmet ALLAH bidoun khawf.</verse>
				<verse number="15">Ma fi shakk enno fi minnon 3am bibashro bel-MASI7 3an 7asad w-mounefase, w-minnon bibashro 3an niyye tayybe.</verse>
				<verse number="16">Hol btedfa3on el-ma7abbe, 3erfin enno ALLAH khallene defi3 3an el-injil.</verse>
				<verse number="17">W-hawdik byedfa3on el-ta7azzob fa-ma bibashro bel-MASI7 3an sod2, mfakkrin enno bi-hal-shi ra7 yzeedo min ta3abe ana w-bel-7abs.</verse>
				<verse number="18">Bass ma bihemne, ma zel el-tebshir bel-MASI7 3am bisir bi-kell el-a7wel, eza ken 3an ekhlas aw 3an ghayr ekhlas. Bel-3aks hal-shi bi-farre7ne, w-khsouse</verse>
				<verse number="19">li2anno ba3rif enno hal-shi la-khalãse bi-fadl salawetkon w-mouse3adet ROU7 YASOU3 el-MASI7.</verse>
				<verse number="20">W-kell yalle bitmanneh w-betrajjeh enno ma ekhjal abadan, w-koun halla2 w-bi-kell wa2et jari2 bel-3amal bi-kell kayene la-majd el-MASI7, enn 3esht aw mett.</verse>
				<verse number="21">El-7ayet bennesbe ele hiye el-MASI7, wel-mawt reb7.</verse>
				<verse number="22">Bass eza kent bi-7ayete ba3mil 3amal mouthmer, ma ba3rif shou badde na'2e</verse>
				<verse number="23">w-ana me7tar bayn shaghlten: b7ebb etrok hal-7ayet ta-koun ma3 el-MASI7, w-hal-shi houe el-afdal,</verse>
				<verse number="24">bass eza b2it baynetkon hayda shi daroure ktir elkon.</verse>
				<verse number="25">W-3ende thi2a enno ra7 eb2a baynetkon kellkon kermel el-ta2addom taba3kon w-fara7kon bel-imen,</verse>
				<verse number="26">w-7oudoure baynetkon marra tenye bikhallikon teftekhro aktar bel-MASI7 YASOU3.</verse>
				<verse number="27">El-mouhem halla2 houe enno tkoun 7ayetkon bitli2 bi-injil el-MASI7, 7atta shouf eza jeet la-3andkon, aw esma3 eza kent ghayib, ennkon thebtin bi-rou7 wa7ad w-bitjehdo bi-2alb wa7ad kermel el-imen bel-injil.</verse>
				<verse number="28">Ma tkhafo min a3de2kon bi-shi. Hal-shi borhan 3ala halekon w-3ala khalãskon w-hayda bi-fadl ALLAH,</verse>
				<verse number="29">li2anno 3atakon ne3met enno tet2allamo kermel el-MASI7, w-ma tektefo bel-imen fih,</verse>
				<verse number="30">mjehdin el-jihed nafso yalle sheftoune 3am jehdo, w-halla2 3am tesma3o enno ba3dne 3am jehdo.</verse>
			</chapter>
			<chapter number="2">
				<verse number="1">Eza ken 3endkon ta3ziye bel-MASI7, wel-ma7abbe 3am t2awwikon, w-eza ken fi mousherake bel-rou7, w-7anen w-ra7me baynetkon,</verse>
				<verse number="2">khallo fara7e yektemil bi-enno tkouno 3ala ra2y wa7ad w-ma7abbe we7de w-2alb wa7ad w-fekr wa7ad,</verse>
				<verse number="3">ma ta3emlo shi 3an mounefase aw tashewof, bel-3aks, twada3o, w-kell wa7ad yshouf ghayro afdal minno,</verse>
				<verse number="4">w-yehtamm bi-masla7et ghayro, mish bi-masla7to el-khãssa.</verse>
				<verse number="5">Kouno 3ala fekr el-MASI7 YASOU3:</verse>
				<verse number="6">yalle, ma3 enno tabi3to ilehiyye, ma 3tabar mousaweto la-ALLAH ghanime,</verse>
				<verse number="7">bel-3aks tjarrad min zeto w-akhad shakl el-3abd, 7atta sar metl el-bashar, w-zahar bi-shakl 2ensen</verse>
				<verse number="8">w-twada3, w-atã3 7atta el-mawt, el-mawt 3al-salib.</verse>
				<verse number="9">Kermel hek ALLAH 3alleh ktir w-3atah esm fo2 kell esm</verse>
				<verse number="10">7atta la-esm YASOU3 terka3 kell rekbe bel-sama wel-ard w-ta7t el-ard</verse>
				<verse number="11">w-yesh'had kell 2ensen enno YASOU3 el-MASI7 houe el-RAB ta-yetmajjad ALLAH el-Ãb.</verse>
				<verse number="12">Kermel hek, metl ma kento ettee3o deyman, ya a7ebbe2e, tee3oune halla2 bi-ghyebe aktar min wa2et kent 7ader ma3kon, w-shteghlo la-khalãskon bi-khawf w-i7tiram,</verse>
				<verse number="13">li2anno ALLAH houe yalle bi7ott fikon el-raghbe enno ta3emlo metl ma houe baddo.</verse>
				<verse number="14">W-3melo kell shi bidoun t2ef2of wala khilefet,</verse>
				<verse number="15">7atta tkouno at'har ma fi 3leykon lawm w-wled ALLAH bidoun 3ayb bi-jeel fesid, bitdawwo fih metl el-njoum bel-sama,</verse>
				<verse number="16">7amleen kelmet el-7ayet, w-hek beftekhir bi-yawm el-MASI7 enno ma shtaghalit w-ma t3ebet 3al-fade.</verse>
				<verse number="17">7atta law badde 2addim damme 2erben 3ala zabi7et imenkon w-khedemto, ra7 efra7 w-hallel ma3kon kelkon,</verse>
				<verse number="18">w-ento kamen fra7o w-hallelo ma3e.</verse>
				<verse number="19">Bit2ammal bel-RAB YASOU3 enno eb3atelkon Timothawos 2ariban 7atta a3rif 3annkon w-ettamman 3leykon.</verse>
				<verse number="20">Ma 3ende 7ada metlo yehtamm bi-sod2 fikon,</verse>
				<verse number="21">li2anno kellon rekdin wara masale7on el-khãssa w-mish wara YASOU3 el-MASI7.</verse>
				<verse number="22">W-ento bta3erfo enno 3endo khebra w-bta3erfo keef khadam el-injil ma3e, metl el-2eben ma3 bayyo.</verse>
				<verse number="23">Bitmanna eb3atelkon yeh lamma a3rif 7ale wayn ra7 sir.</verse>
				<verse number="24">W-3ende thi2a bel-RAB enno eje la-3andkon ana kamen 3an 2arib.</verse>
				<verse number="25">W-sheft enno lezim eb3atelkon Abfroditos, khayye w-mouse3de w-rfi2e bel-jihed, hayda yalle ba3ttouh ento la-3ande ta-yse3edne,</verse>
				<verse number="26">w-houe meshta2elkon kellkon w-3etl hamm li2annkon sme3to bi-marado.</verse>
				<verse number="27">Ken mareed ktir w-ken ra7 ymout, bass ALLAH shef2 3le w-3leyye ana kamen, ta-ma yzeed 7ezne aktar.</verse>
				<verse number="28">Hayda yalle khallene 3ajjel w-eb3ato la-3andkon, 7atta eza sheftouh, terja3o tefra7o w-ana y2ell 7ezne</verse>
				<verse number="29">2balouh ka-khayy bel-RAB bi-kell fara7 w-karrmo amtelo,</verse>
				<verse number="30">li2anno ken ra7 ymout kermel el-MASI7 w-khãtar bi-7ayeto ta-ykammel yalle ento ma ederto ta3emlouh.</verse>
			</chapter>
			<chapter number="3">
				<verse number="1">W-halla2, ya ekhewte, fra7o bel-RAB. Ma byez3ejne ektebelkon bel-eshya nafsa, hal-shi mni7 elkon.</verse>
				<verse number="2">Ntebho min el-kleb, min yalle byeshteghlo sheghl 3atel, ntebho min yalle bishawwho el-jesm,</verse>
				<verse number="3">ne7na ahl el-khatn el-7a2i2e li2anno mne3bad ALLAH bel-rou7 w-mneftekhir bel-MASI7 YASOU3 w-ma mnettekil 3a-yalle houe bashare,</verse>
				<verse number="4">ma3 enno min 7a'2e enno ettekil ana kamen 3a-yalle houe bashare. W-eza 7ada fakkar enno min 7a'2o yettekil 3a-yalle houe bashare, ana a7a2 minno</verse>
				<verse number="5">li2anno ana khatanoune lamma ken 3omre tmen tiyem, w-ana min sleelet Isra2il, min 2abilet Benyamin, 3ebrane min el-3ebraniyyin. W-bennesbe lal-shari3a ana ferrise,</verse>
				<verse number="6">w-bennesbe lal-ghire ana edtahadet el-knise, w-bennesbe lal-ta2wa 7asab el-shari3a ana bidoun lawm.</verse>
				<verse number="7">Bass kell hal-eshya yalle kent shoufon reb7, liom sert e3teberon khsara kermel el-MASI7,</verse>
				<verse number="8">7atta enno kell shi bshoufo khsara kermel el-reb7 el-a3zam, w-houe ma3rifet el-MASI7 YASOU3 Rabbe. Kermelo khseret kell shi w-be3tebir kell shi zbele ta-erba7 el-MASI7</verse>
				<verse number="9">w-ette7id fih, w-hek ma bitbarrar bel-shari3a, bitbarrar bel-imen bel-MASI7, w-hayda el-tebrir yalle bya3tih ALLAH 3ala ases el-imen.</verse>
				<verse number="10">W-hek bsir a3rif el-MASI7 w-ba3rif el-2ouwwe yalle tjallet bi-2iyemto w-bsherko bi-ãlemo w-bitshabbah fih bi-mawto,</verse>
				<verse number="11">3ala raja enno ana kamen 2oum min el-mawt.</verse>
				<verse number="12">W-ma bedde3e enno 7solt 3a-kell shi aw wsolt lal-kamèl, bass bes3a la-hal-shi barke bousallo li2anno el-MASI7 YASOU3 woselle.</verse>
				<verse number="13">Ya ekhewte, ma be3teber enno wsolt, bass bihemmne shi wa7ad w-houe enno ensa yalle waraye w-emshe sawb yalle eddeme.</verse>
				<verse number="14">Ta-el7a2 el-hadaf, w-ekhod el-jeyze yalle ALLAH 3am yed3ina ela bel-MASI7 YASOU3 ta-nekheda bel-sama.</verse>
				<verse number="15">W-ne7na kellna, yalle meshyin sawb el-kamèl, 3leyna enno nkoun min hal-ra2y. W-eza ken elkon ra2y tene, ALLAH kamen ra7 yekshefelkon yeh.</verse>
				<verse number="16">Bass halla2, khallina netmassak bi-sod2 bi-yalle 7solna 3le.</verse>
				<verse number="17">Tmattalo fiyye, ya ekhewte, w-ettalla3o 3ala yalle 3am yemsho metlna.</verse>
				<verse number="18">2eltelkon 3eddit marrat, w-berja3 b2oul halla2 wel-dmou3 bi-3youne, enno fi nes ktir 3am bi3isho ka2annon a3de2 la-salib el-MASI7.</verse>
				<verse number="19">Hal-ashkhas niheyeton el-halek, w-ilehon bi-batnon, w-majdon bi-3aron, w-ma fi bi-rason ella hmoum el-dene.</verse>
				<verse number="20">Bass ne7na, watanna bel-sama w-min el-sama mnentor bi-shaw2 moukhallisna el-RAB YASOU3 el-MASI7.</verse>
				<verse number="21">Houe yalle ra7 yghayyir jesmna el-ta3ees, w-ya3emlo metl jesmo yalle kello majd, 7asab 2ouwwto yalle bitkhallih ykhaddi3 kell shi elo.</verse>
			</chapter>
			<chapter number="4">
				<verse number="1">Fa-ezan, ya ekhewte yalle b7ebbon w-beshta2lon w-henne fara7e w-eklile, thbato 3ala kell hal-shi bel-RAB, ya a7ebbe2e.</verse>
				<verse number="2">Betlob min Afoudiyya w-Santikha enno ykouno 3ala fekr wa7ad bel-RAB.</verse>
				<verse number="3">W-enta, ya rfi2e el-ameen, badde yek tse3edon li2annon jehado ma3e bi-khedmet el-injil, henne w-Eklimandos w-be2e yalle se3adoune w-asamiyon maktoube bi-kteb el-7ayet.</verse>
				<verse number="4">Fra7o deyman bel-RAB, w-b2elkon kamen: fra7o.</verse>
				<verse number="5">Khalle sabrkon ysir ma3rouf 3end kell el-nes. El-RAB ra7 yeje 2ariban.</verse>
				<verse number="6">Ma te3talo hamm shi, tlebo shou ma 3ezto min ALLAH bel-sala wel-trejje wel-shokr,</verse>
				<verse number="7">w-salem ALLAH, yalle el-3a2l ma bye2dar yousallo, ye7faz 2loubkon w-afkarkon bel-MASI7 YASOU3.</verse>
				<verse number="8">W-bel-ekher, ya ekhewte, htammo bi-kell shi houe 7a2 w-shareef w-3adil w-taher, w-byen7abb, w-sem3to tayybe, w-bi-kell shi fiyo fadile w-byest7e2 el-mad7,</verse>
				<verse number="9">w-mshouh 3ala kell yalle t3allamtouh w-sme3touh minne w-akhadtouh 3anne w-sheftouh fiyye, w-Ileh el-salem ykoun ma3kon.</verse>
				<verse number="10">Fre7t ktir bel-RAB lamma sheft ennkon rje3to akhiran tbayyno ehtimemkon fiyye. Sa7i7 enno hal-shi ken fikon, bass ma ejetkon el-fersa min abl enno t3abbro 3anno.</verse>
				<verse number="11">W-ma b2oul hal-shi li2anno ana bi-7aje, t3allamet enno ektefe bi-yalle 3ende.</verse>
				<verse number="12">Ana ba3rif 3ish bel-di2a, metl ma ba3rif 3ish merte7, w-bi-kell el-zrouf, khtabaret el-shaba3 wel-jou3, wel-faraj wel-di2a,</verse>
				<verse number="13">w-ana edir et7ammal kell shi bi-yalle bi2awwine.</verse>
				<verse number="14">W-ma3 hayda w-kello 3melto mni7 enno tsherkoune bi-me7ente.</verse>
				<verse number="15">W-ento bta3erfo, ya ahl Filippi, enno, lamma ballashet bel-tebshir, wel-bideye kenit bi-Makdouniyye, wala knise sheraketne bi-7seb el-akhd wel-3ata ella ento wa7dkon.</verse>
				<verse number="16">7atta lamma kent bi-Tasalouniki ba3attoule marra w-marteyn yalle 7tajtello.</verse>
				<verse number="17">B2oul hal-shi mish li2anno berghab bel-hadeya, bass li2anno badde shouf el-reb7 3am yzeed bi-7sebkon.</verse>
				<verse number="18">3ende halla2 kell shi ana bi-7aje elo, w-ziyede. Sert mba7ba7 min ba3d yalle ba3attoule yeh ma3 Apafroditos, hol metl 3otr ree7to tayybe, w-zabi7a bye2bala ALLAH w-byefra7 fiya.</verse>
				<verse number="19">W-ALLAH byouwfe 7ajetkon kella 7asab gheneh el-3azeem bel-MASI7 YASOU3.</verse>
				<verse number="20">El-majd la-ALLAH bayyna la-abad el-douhour. Ãmin.</verse>
				<verse number="21">Sallmo 3ala kell el-ekhwe el-2eddisin bel-MASI7 YASOU3. Bisallmo 3leykon el-ekhwe yalle ma3e.</verse>
				<verse number="22">Bisallmo 3leykon kell el-ekhwe el-2eddisin hon, w-khsousan yalle henne min 7eshyet el-2aysar.</verse>
				<verse number="23">W-ne3met el-RAB YASOU3 el-MASI7 tkoun ma3 rou7kon.</verse>
			</chapter>
		</book>
		<book number="51">
			<chapter number="1">
				<verse number="1">Min Boulos Rasoul el-MASI7 YASOU3 bi-iradet ALLAH w-min khayyna Timothawos</verse>
				<verse number="2">lal-2eddisin yalle bi-Colossi, el-ekhwe el-mou2minin bel-MASI7. Elkon el-ne3me wel-salem min ALLAH bayyna.</verse>
				<verse number="3">Mneshkor ALLAH bayy RABNA YASOU3 el-MASI7, kell ma sallayna kermelkon,</verse>
				<verse number="4">3ala yalle wossilna 3an imenkon bel-MASI7 YASOU3 w-ma7abbetkon la-kell el-ekhwe el-2eddisin</verse>
				<verse number="5">kermel el-raja yalle 7addaro ALLAH elkon bel-sama, el-raja yalle sme3to fih min abl, bi-kelmet el-7a2, ye3ne bel-injil</verse>
				<verse number="6">yalle wossilkon metl ma wossil lal-3alam kello, w-sar yethmor w-yenteshir fih metl ma 3am yethmor w-yenteshir baynetkon min wa2et ma sme3to bi-ne3met ALLAH w-3reftouwa kell el-ma3rife.</verse>
				<verse number="7">W-hal shi t3allamtouh min Abafras, rfi2na el-7abib bel-khedme la-ALLAH wel-khadim el-ameen lal-MASI7 3endkon.</verse>
				<verse number="8">W-houe yalle khabbarna addeysh el-ROU7 el-2ODOS 7atit fikon ma7abbe.</verse>
				<verse number="9">Kermel hek minsalle bi-kell wa2et kermelkon, min wa2et ma sme3na hal-shi 3annkon, w-mnes2al ALLAH enno ymallikon bi-ma3rifet iradto, w-bel-7ekme wel-fehm el-rou7e,</verse>
				<verse number="10">7atta t3isho bi-7ayetkon metl ma bili2 lal-RAB w-byordih kell el-rida w-btethemro kell 3amal sale7 w-btekbaro bi-ma3rifet ALLAH,</verse>
				<verse number="11">w-edrto yalle kella majd, ta3tikon kell shi fi 2ouwwe, ta-tet7ammalo bi-fara7 kell shi bi-kell thabet w-sabr,</verse>
				<verse number="12">w-teshekro el-Ãb li2anno 3atakon el-7a2 ennkon tourato bi-malakout el-nour ma3 el-2eddisin.</verse>
				<verse number="13">Houe yalle khallasna min soultet el-zalam w-na2alna la-malakout 2ebno el-7abib,</verse>
				<verse number="14">yalle fadena, ye3ne ghafarelna el-khataya.</verse>
				<verse number="15">Houe souret ALLAH yalle ma byenshef bel-3ayn, el-mawloud abl kell el-khali2a.</verse>
				<verse number="16">Bi-wasteto khala2 ALLAH kell shi bel-sama w-3al-ard, yalle byenshef w-yalle ma byenshef: enn keno as7ab 3arsh aw siyede aw ri2ase aw soulta. Bi-wasteto w-kermelo khala2 ALLAH kell shi.</verse>
				<verse number="17">Ken abl kell shi w-bi-wasteto byetkawwan kell shi.</verse>
				<verse number="18">Houe ras el-jesm, ye3ne ras el-knise, w-houe el-bideye w-awwal el-2eymin min bayn el-mawta, ta-ykoun el-awwal bi-kell shi,</verse>
				<verse number="19">li2anno ALLAH arad enno ykoun 7ader bi-kell oulouhto bi-2ebno.</verse>
				<verse number="20">W-enno ysale7 bi-wasteto kell shi 3al-ard w-bel-sama, w-bi-dammo 3ala el-salib t7a'2a2 el-salem.</verse>
				<verse number="21">Min abl kento ghouraba 3an ALLAH w-a3de2 elo bi-afkarkon w-a3melkon el-3atle,</verse>
				<verse number="22">bass halla2 sala7kon bi-jesm el-MASI7 el-bashare, lamma sallamo lal-mawt ta-tou2afo eddemo 2eddisin bidoun zanb wala lawm,</verse>
				<verse number="23">7atta tethbato bel-imen reskhin mish mza3za3in wala btet7awwalo 3an raja el-injil yalle sme3to fih w-wossil la-kell khali2a ta7t el-sama, w-sert ana Boulos khadim elo.</verse>
				<verse number="24">W-ana halla2 befra7 bel-ãlem yalle b3aniya kermelkon, ta-kammil bi-jesme yalle ba3do na2is min ãlam el-MASI7 kermel jesmo yalle houe el-knise</verse>
				<verse number="25">yalle sert khadim ela bi-tedbir min ALLAH kermelkon, w-bkhalle kelmet ALLAH ma3roufe kell el-ma3rife,</verse>
				<verse number="26">w-hiye el-serr yalle katamo ALLAH toul el-douhour wel-ajyel w-kashafo halla2 la-2eddisino</verse>
				<verse number="27">yalle arad ALLAH elon enno ya3erfo addeysh ken hal-serr ghane w-kello majd 3end el-mish Yahoud, ye3ne enno el-MASI7 fikon w-houe raja el-majd.</verse>
				<verse number="28">Hal-serr yalle 3am minbasher fih kell el-nes w-min3allemon bi-kell 7ekme ta-nkhalle kell 2ensen kemil bel-MASI7.</verse>
				<verse number="29">W-kermel hek bet3ab w-bjehid bi-fadl edrto yalle bteshteghil fiyye bi-2ouwwe.</verse>
			</chapter>
			<chapter number="2">
				<verse number="1">W-b7ebb ennkon ta3erfo addeysh ena bjehid kermelkon w-kermel yalle henne bi-Lawdikiyya w-kermel el-be2yin yalle ma shefo wejje,</verse>
				<verse number="2">ta-tet2awwa 2loubon w-tekbar el-ma7abbe bayneton, w-hek byousalo la-a3la daraje min el-fahm el-kemil bi-kell shi fi ghena, w-bikhalliyon ya3erfo serr ALLAH, ye3ne el-MASI7,</verse>
				<verse number="3">yalle mkhazzane fih kell knouz el-7ekme wel-ma3rife.</verse>
				<verse number="4">B2oul hal-shi ta-ma yekhda3kon 7ada bel-kalem el-ma3soul.</verse>
				<verse number="5">Ma3 enno ana ghayib 3annkon bi-jesme, ana ma3kon bel-rou7, befra7 bi-yalle 3am shoufo fikon min nizam w-thabet bel-imen bel-MASI7.</verse>
				<verse number="6">Kammlo tari2kon ma3 el-RAB YASOU3 el-MASI7 metl ma ballashto,</verse>
				<verse number="7">m2assalin reskhin fih, thebtin bel-imen yalle t3allamtouh, w-3am teshekro ALLAH min kell 2albkon.</verse>
				<verse number="8">Ou3a 7ada y2assir 3leykon bel-falsafe wel-ghourour el-batel, el-2eyim 3ala ta2aleed el-bashar w-mabede2 el-3alam, mish 3ala el-MASI7.</verse>
				<verse number="9">Li2anno bel-MASI7, ka-bashar, bit7ell el-oulouha bi-kell oulouhiyyeta,</verse>
				<verse number="10">w-fih btousalo lal-kamèl. Houe ras kell ri2ase rou7aniyye w-soulta.</verse>
				<verse number="11">W-bel-MASI7 ken khatnkon khatn, mish bi-2iden bashariyye, ken khatn shel jesm el-khataya el-bashare, w-hayda houe khatn el-MASI7.</verse>
				<verse number="12">Ento lamma t3ammadto bel-MASI7 ndafanto ma3o w-2emto ma3o kamen, li2annkon 2ãmanto bi-edrit ALLAH yalle 2awwamo min el-mawt.</verse>
				<verse number="13">Kento mawta bi-khatayakon w-bi-kawnkon mish makhtounin bel-jesm, w-3atakon ALLAH el-7ayet ma3 el-MASI7 w-ghafar kell khatayana.</verse>
				<verse number="14">W-ma7a el-sakk yalle a7kemo doddna w-shelo 3anna w-masmaro 3al-salib,</verse>
				<verse number="15">w-shel as7ab el-ri2ase wel-soulta w-fada7on eddem el-kell, w-jarron warah bi-mawkab salibo el-mountaser.</verse>
				<verse number="16">Ma 7ada ye7kom 3leykon bi-khsous el-2akl wel-sherb aw bi-khsous el-a3yed wel-sboute,</verse>
				<verse number="17">hayda kello manno ella khyel yalle ra7 ysir, baynama el-7a2i2a hiye bel-MASI7.</verse>
				<verse number="18">W-ma tkhallo 7ada ye7remkon min el-intisar bi-sabab nes 3endon lezzit el-tawado3 wel-ta3abbod lal-maleyke w-rou2a bishoufouha, w-mentefkhin bel-kebriya w-tefkir bashare batel,</verse>
				<verse number="19">mish metmasskin bel-ras, w-houe yalle minno byet2awwa el-jesm kello w-byetmesak bel-awsal wel-mafasel ta-yenma metl ma birid ALLAH.</verse>
				<verse number="20">W-ma zelkon metto ma3 el-MASI7 w-tkhallasto min mabede2 el-3alam, leysh ba3dkon ka2annkon 3ayshin bel-3alam? Leysh 3am tokhda3o la-metl hal-a7kem:</verse>
				<verse number="21">"ma telmos, ma tdou2, ma tekhod",</verse>
				<verse number="22">w-hiye kella eshya bitzoul ne7na w-3am nesta3melon? Hayde a7kem w-ta3alim bashariyye,</verse>
				<verse number="23">ela zawaher el-7ekme bi-ma enno fiya 3ibedet el-zet w-khoushou3 w-2ahr lal-jesm, bass ma ela 2ime bi-dabt shahawet el-jesm.</verse>
			</chapter>
			<chapter number="3">
				<verse number="1">W-eza kento 2emto ma3 el-MASI7, tlobo el-eshya yalle bel-sama matra7 ma el-MASI7 2e3id 3an yameen ALLAH.</verse>
				<verse number="2">Htammo bel-eshya yalle bel-sama, mish bel-eshya yalle 3al-ard,</verse>
				<verse number="3">li2annkon metto w-7ayetkon mkhabbeye ma3 el-MASI7 bi-ALLAH.</verse>
				<verse number="4">Lamma yezhar el-MASI7 yalle houe 7ayetkon, btezharo ento kamen ma3o bi-majdo.</verse>
				<verse number="5">Mawwto, fa-ezan, yalle houe ardawe fikon metl el-zena, wel-najese, wel-mouyoul, wel-shahwe el-khabise, wel-foujour, w-3ibedet el-awthen,</verse>
				<verse number="6">w-hayde eshya bitjeeb ghadab ALLAH 3ala wled el-3esyan.</verse>
				<verse number="7">Hek kento abl lamma kento 3eyshin fiya.</verse>
				<verse number="8">Bass halla2 tkhallaso min kell shi fiyo ghadab w-na2me w-khabsane w-tejdeef. Ma t2oulo kalem 3atel,</verse>
				<verse number="9">w-ma tkazzbo 3ala ba3dkon, li2annkon shala7to el-2ensen el-3ati2 w-kell a3melo,</verse>
				<verse number="10">w-lbesto el-2ensen el-jdid yalle byetjaddad bel-ma3rife 3ala souret yalle khala2o.</verse>
				<verse number="11">Se3eta ma bi3oud fi Yahoude aw mish Yahoude, wala makhtoun aw mish makhtoun, wala 3ajame aw barbare, wala 3abd aw 7orr, bisir fi el-MASI7 yalle houe el-kell bel-kell.</verse>
				<verse number="12">Ento yalle khtaron ALLAH w-2addason w-7abbon, lbeso 3awatef el-7anen wel-ra7me wel-tawado3 wel-wade3a wel-sabr.</verse>
				<verse number="13">T7ammalo ba3dkon, w-sem7o ba3dkon eza ken 7ada mshakka el-tene. Li2anno metl ma el-RAB sema7kon, sem7o ento kamen.</verse>
				<verse number="14">W-lbeso fo2 hayda kello el-ma7abbe, hiye bitsheddkon 3al-kamèl.</verse>
				<verse number="15">W-khalle yemlok 3ala 2loubkon salem el-MASI7, hal-salem yalle da3ekon ALLAH elo ta-tsiro jesm wa7ad. W-shkero ALLAH.</verse>
				<verse number="16">Khalle kelmet el-MASI7 tenzal 3a-2loubkon bi-kell gheneha ta-t3allmo w-tnabbho ba3dkon bi-kell 7ekme. Rattlo el-mazamir wel-tasebi7 wel-aneshid el-rou7iyye w-shkero ALLAH min kell 2albkon.</verse>
				<verse number="17">W-shou ma elto aw 3melto, khallih ykoun bi-esm el-RAB YASOU3, w-shkero bi-wasteto ALLAH el-Ãb.</verse>
				<verse number="18">Ya neswen, khda3o la-azwejkon metl ma bili2 bel-RAB.</verse>
				<verse number="19">Ya rjel, 7ebbo neswenkon w-ma tkouno 2esyin 3leyon.</verse>
				<verse number="20">Ya wled, tee3o ahlkon bi-kell shi li2anno hayda byorde el-RAB.</verse>
				<verse number="21">Ya bayyet, ma tza33lo wledkon ta-ma yi2aso.</verse>
				<verse number="22">Ya 3abeed, tee3o bi-kell shi asyedkon bi-hal-dene, mish bass lamma bikouno 3am bira2boukon metl yalle 3am yorde el-nes, tee3o bi-na2awet el-2alb w-khawf el-RAB.</verse>
				<verse number="23">W-shou ma 3melto 3melouh min kell 2loubkon ka2anno lal-RAB mish lal-nes,</verse>
				<verse number="24">3erfin enno el-RAB ra7 ykefikon w-ywarretkon malakouto, li2annkon 3am tekhedmo el-RAB el-MASI7.</verse>
				<verse number="25">Bass yalle bya3mil el-sharr ra7 yet7asab 3a-3amalo, bidoun mouseyara.</verse>
			</chapter>
			<chapter number="4">
				<verse number="1">Ya asyed, 3èmlo 3abeedkon bel-3adl wel-mousawat 3erfin enno ento kamen 3endkon sayyid bel-sama.</verse>
				<verse number="2">Dewmo 3al-sala w-s'haro ento w-3am bitsallo w-shkero ALLAH.</verse>
				<verse number="3">W-sallo kermelna kamen ta-yefta7elna ALLAH beb lal-kalem 7atta nbasher bi-serr el-MASI7. W-kermelo ana bel-7abs,</verse>
				<verse number="4">7atta e3elno metl ma lezim e7ke 3anno.</verse>
				<verse number="5">Tsarrafo bi-7ekme eddem yalle henne barrat el-knise, w-stafeedo min el-wa2et yalle ma3kon.</verse>
				<verse number="6">Khalle ykoun kalemkon deyman latif, ta-ta3erfo keef lezim tjewbo kell wa7ad bi-wa7do.</verse>
				<verse number="7">Ra7 ykhabberkon 3anne Tikhikos, khayye el-7abib w-mouse3ide el-ameen w-rfi2e bi-khedmet el-RAB.</verse>
				<verse number="8">Ba3attelkon yeh khsouse ta-ykhabberkon 3anna w-y3azze 2loubkon,</verse>
				<verse number="9">w-ba3atet ma3o Onisimos, khayyna el-ameen el-7abib, w-houe wa7ad minkon. W-henne bikhabroukon bi-kell yalle 3am bisir 3enna.</verse>
				<verse number="10">Bisallem 3leykon Aristarkhos rfi2e bel-7abs, w-Mercos 2eben 3amm Barnaba, w-houe yalle talabet minkon testa2eblouh eza eja la-3andkon,</verse>
				<verse number="11">w-Yashou3 yalle bisammouh Yostos, w-henne wa7don min el-Yahoud yalle shtaghalo ma3e kermel malakout ALLAH, w-se3adoune.</verse>
				<verse number="12">Bisallem 3leykon Abafras, w-houe kamen wa7ad minkon w-khadim lal-MASI7 YASOU3, ba3do 3am bikefi7 bel-sala kermelkon, ta-tethbato bel-kamèl w-ta3emlo kell shi baddo yeh ALLAH.</verse>
				<verse number="13">W-ana besh'hadlo bi-enno 3am yet3ab ktir bel-sheghl kermelkon w-kermel yalle bi-Lawdikiyya w-Hirapolis.</verse>
				<verse number="14">W-bisallem 3leykon Lou2a el-Tabib el-7abib w-Dimas.</verse>
				<verse number="15">Sallmo 3al-ekhwe yalle bi-Lawdikiyya w-3ala Nimfa wel-knise yalle 3am tejtemi3 bi-beyta.</verse>
				<verse number="16">W-min ba3d ma te2ro hal-risele, b3atouwa la-kniset Lawdikiyya ta-te2raha, w-jeebo riselte yalle bi-Lawdikiyya w-2rouha ento kamen.</verse>
				<verse number="17">2oulo la-Arkhippos: "deer belak 3al-khedme yalle 2belta min el-RAB w-khdom mni7."</verse>
				<verse number="18">Hal-salem bi-khatt 2ide ana Boulos. Ma tenso enne mrabbat bel-jnazeer. W-ne3met ALLAH tkoun ma3kon.</verse>
			</chapter>
		</book>
		<book number="52">
			<chapter number="1">
				<verse number="1">Min Boulos w-Silwanos w-Timothawos la-kniset Tasalouniki yalle henne la-ALLAH el-Ãb wel-RAB YASOU3 el-MASI7. Elkon el-ne3me wel-salem.</verse>
				<verse number="2">Mneshkor ALLAH kell wa2et kermelkon kellkon w-mnezkerkon deyman bi-salawetna,</verse>
				<verse number="3">Mnezkor eddem Ilehna w-bayyna nashat imenkon w-ta3ab ma7abbetkon w-thabetkon 3al-raja, bi-RABNA YASOU3 el-MASI7.</verse>
				<verse number="4">Mna3rif, ya ekhewte, a7ebbe2 ALLAH, enno ALLAH khtarkon,</verse>
				<verse number="5">li2anno el-injil 7melneh elkon, mish bass bel-kalem, 7melneh bi-2ouwwet ALLAH, wel-ROU7 el-2ODOS, wel-i3ti2ad el-kemil. W-ento bta3erfo keef kenna baynetkon kermel kheyrkon,</verse>
				<verse number="6">keef tmattalto fina w-bel-RAB w-t3azzabto ktir, w-ma3 hayda w-kello 2belto kalem ALLAH bi-fara7 min el-ROU7 el-2ODOS,</verse>
				<verse number="7">w-serto matal la-kell el-mou2minin bi-Makdouniyye w-Akha2ya,</verse>
				<verse number="8">li2anno kelmet el-RAB ntala2it min 3endkon, mish la-Makdouniyye w-bled Akha2ya wa7don, w-ntashar khabar imenkon bi-ALLAH bi-kell matra7 w-ma ba2a fi lzoum ne7ke 3anno.</verse>
				<verse number="9">Henne bikhabbro keef 2beltouna lamma jeena la-3andkon, w-keef rje3to la-ALLAH w-tarakto el-awthen ta-te3bado ALLAH el-7ayy el-7a2i2e,</verse>
				<verse number="10">w-tentro ta-yeje 2ebno min el-sama, w-houe yalle 2awwamo ALLAH min el-mawt, YASOU3, yalle binajjina min ghadab ALLAH el-jeye.</verse>
			</chapter>
			<chapter number="2">
				<verse number="1">W-bta3erfo, ya ekhewte, enno majyetna la-3andkon ma kenit batle,</verse>
				<verse number="2">roughm enno t3azzabna w-sabbouna bi-Filippi, metl ma bta3erfo, ken 3enna el-jer2a wel-thi2a min Ilehna enno ne7kikon bi-injil ALLAH w-nkefi7 bi-wejj el-mou3arada el-2awiye.</verse>
				<verse number="3">W-ne7na ma mnou3az 3an dalal wala 3an najese wala 3an i7tiyel,</verse>
				<verse number="4">ne7na mne7ke kalem ka-ashkhas khtabaron ALLAH w-2ammanon 3al-injil, mish ta-norde el-nes, ta-norde ALLAH yalle byekhtebir 2loubna.</verse>
				<verse number="5">Ma bayyanna wala marra enno kalemna ma3soul, metl ma bta3erfo, wala azharna tama3, ALLAH byesh'had,</verse>
				<verse number="6">wala talabna el-majd min el-nes, mish minkon wala min ghayrkon,</verse>
				<verse number="7">ma3 enno ken elna 7a2 nefrod 7alna 3leykon li2anno ne7na rousl el-MASI7. Bass ne7na 7anneyna 3leykon 7anen el-emm 3ala wleda,</verse>
				<verse number="8">la-daraje enno tmannayna law mensherekkon bi-7ayetna, mish bi-injil ALLAH wa7do, li2annkon serto a7ebbe2na.</verse>
				<verse number="9">W-ento btezekro, ya ekhewte, jehdna w-ta3abna, lamma kenna nbasherkon bi-injil ALLAH w-ne7na 3am neshteghil bel-leyl wel-nhar ta-ma nta'2el 3ala 7ada minkon.</verse>
				<verse number="10">W-ento shouhoud w-ALLAH shehid kamen keef 3emalnekon, ento el-mou2minin, mou3amale sharife 3adle ma fiya lawm.</verse>
				<verse number="11">Kenna elkon metl bayy la-wledo metl ma bta3erfo,</verse>
				<verse number="12">wa3aznekon w-shajja3nekon w-talabna minkon kelkon enno t3isho 3ishe bitli2 bi-ALLAH yalle byed3ikon la-malakouto w-majdo.</verse>
				<verse number="13">Kermel hek ne7na mneshkor ALLAH deyman li2annkon, lamma 2belto kelmet ALLAH yalle sme3touha minna, 2beltouha mish ka2anna kelme min el-bashar, 2beltouha ka2anna fe3lan kelmet ALLAH yalle 3am tef3al fikon ento el-mou2minin.</verse>
				<verse number="14">W-serto, ya ekhewte, tetmetalo bi-kaneyes ALLAH bel-MASI7 YASOU3, el-kaneyes yalle bel-Yahoudiye, li2anno t7ammalto min yalle henne minkon w-fikon, zet yalle t7ammalouh henne min el-Yahoud</verse>
				<verse number="15">yalle 2atalo el-RAB YASOU3 wel-anbiya w-edtahadouna, w-yalle ma baddon yordo ALLAH w-bi3ado kell el-nes,</verse>
				<verse number="16">w-byemna3ouna min tebshir be2e el-nes el-mish Yahoud ta-yle2o el-khalãs. W-khatayahon bi-kell marra bitzeed 3an el-7doud, kermel hek byenzal 3leyon bel-niheye ghadab ALLAH.</verse>
				<verse number="17">Bass min meyle tenye, ne7na, ya ekhewte, li2anno b3edna 3annkon wa2et tawil, bel-wejj mish bel-2alb, serna meshte2in aktar enno nshouf wejjkon.</verse>
				<verse number="18">Kermel hek 7abbeyna neje la-3andkon, w-khsousan ana Boulos, marra w-marteyn bass el-shaytan mana3na.</verse>
				<verse number="19">Meen ra7 ykoun rajena w-fara7na w-eklil fakherna eddem RABNA YASOU3 el-MASI7 lamma yeje? Mish ento?</verse>
				<verse number="20">Mbala, ento majdna w-fara7na.</verse>
			</chapter>
			<chapter number="3">
				<verse number="1">W-lamma ma ba2a 3enna sabr, faddalna neb2a wa7edna bi-Atina,</verse>
				<verse number="2">w-ba3atna Timothawos khayyna, yalle 3am yekhdom ALLAH bi-injil el-MASI7, ta-yshajje3kon w-y2awwe imenkon,</verse>
				<verse number="3">ta-ma yetza3za3 7ada minkon bi-sabab hal-me7an, w-ento bta3erfo enno el-me7an nasibna.</verse>
				<verse number="4">W-lamma kenna 3endkon, 2elnelkon enno 3enna me7an ktir ra7 n3ene minna, w-hayda yalle sar metl ma bta3erfo.</verse>
				<verse number="5">W-kermel hek lamma ma 3ad fine ontor, ba3atet ettaman 3an imenkon, li2anno kheft enno ykoun el-mjarrib jarrabkon se3eta birou7 ta3abna di3an.</verse>
				<verse number="6">W-halla2 reje3elna Timothawos min 3endkon w-basharna bi-imenkon w-ma7abbetkon w-2allna ennkon btezekrouna bel-kheyr deyman w-bteshte2o tshoufouna metl ma ne7na mneshte2 nshoufkon,</verse>
				<verse number="7">w-hek imenkon khallena ne2wa 3al-me7an yalle 3am n3ishon, ya ekhewte,</verse>
				<verse number="8">w-halla2, bass shefnekon thebtin bel-RAB, serna n7ebb el-7ayet.</verse>
				<verse number="9">Fa-addeysh badna neshkor ALLAH kermelkon 3ala kell hal-fara7 yalle 3am nefra7o fikon eddem Ilehna?</verse>
				<verse number="10">W-addeysh mnetlob min ALLAH leyl nhar enno nshouf wejjkon w-nkammil yalle ba3do na2is bi-imenkon.</verse>
				<verse number="11">Mnetmanna ysahhel ALLAH bayyna w-RABNA YASOU3 tari2na ta-neje la-3andkon,</verse>
				<verse number="12">w-enno yzeed el-RAB ma7abbetkon la-ba3dkon w-la-kell el-nes 3ala 2add ma7abbetna elkon,</verse>
				<verse number="13">w-enno y2awwe 2loubkon ta-tkouno bi-2adese ma fiya lawm, eddem Ilehna w-bayyna, lamma yeje RABNA YASOU3 ma3 kell 2eddisino. Ãmin.</verse>
			</chapter>
			<chapter number="4">
				<verse number="1">W-halla2, mnetlob minkon, ya ekhewte, w-mnetrajjekon bel-RAB YASOU3 enno tenmo bi-masiretkon ma3 el-RAB metl ma t3allamto minna t3isho ta-tordo ALLAH.</verse>
				<verse number="2">Ento bta3erfo el-wassaya yalle wassaynekon fiya min el-RAB YASOU3.</verse>
				<verse number="3">W-shou hiye iradet ALLAH ghayr enno tkouno 2eddisin, w-temna3o 7alkon 3an el-zena,</verse>
				<verse number="4">w-bya3rif kell wa7ad minkon keef ye7ros jesmo bel-2adese wel-karame,</verse>
				<verse number="5">w-ma te2wa 3le el-shahwe metl el-wathaniye yalle ma bya3erfo ALLAH,</verse>
				<verse number="6">w-ma 7ada yet3adda 3ala khayyo aw yestghello bi-shi. Li2anno el-RAB houe yalle byente2im bi-hal-eshya kella, metl ma 2elnelkon min abl w-anzarnekon,</verse>
				<verse number="7">ALLAH da3ena mish lal-najese, da3ena lal-2adese.</verse>
				<verse number="8">W-yalle byerfod hal-ta3lim ma byerfod 2ensen, byerfod ALLAH yalle bya3tikon ROU7O el-2OUDDOUS.</verse>
				<verse number="9">W-ma fi lzoum enno nektebelkon 3an el-ma7abbe el-akhawiyye, li2annkon t3allamto min ALLAH enno t7ebbo ba3dkon.</verse>
				<verse number="10">Bi-hal-tari2a ento 3am bit3emlo kell el-ekhwe bi-Makdouniyye kella. Bass mnetlob minkon, ya ekhewte, enno hal-shi yzeed fikon aktar w-aktar,</verse>
				<verse number="11">w-enno tshoufo keef badkon tdallo rey2in w-tehtammo bi-yalle bye3nikon w-t3isho min 3ara2 jbeenkon metl ma wassaynekon.</verse>
				<verse number="12">Se3eta bikoun seetkon mni7 tijeh yalle henne barrat el-knise w-ma bitkouno bi-7aje la-7ada.</verse>
				<verse number="13">W-ma badna, ya ekhewte, enno tejhalo massir el-mawta ta-ma te7zano metl yalle ma 3endon raja.</verse>
				<verse number="14">Eza kenna min2ãmen enno YASOU3 met w-min ba3da 2am, kamen min2ãmen enno yalle meto bi-YASOU3, ra7 yen2elon ALLAH la-3ando ma3 YASOU3.</verse>
				<verse number="15">W-min2elkon yalle 2alo el-RAB, w-houe enno ne7na el-ba3dna 3ayshin, el-be2yin la-maji2 el-RAB, mish ra7 nesba2 yalle meto ablna,</verse>
				<verse number="16">li2anno el-RAB nafso ra7 yenzal min el-sama lamma ye2mor w-lamma ra2is el-maleyke yenfokh bi-bou2 ALLAH, bi2oumo awwal shi yalle meto bel-MASI7,</verse>
				<verse number="17">w-min ba3da mnenkhotif ma3on 3al-ghaym, ne7na yalle minkoun ba3dna tayybin, ta-nle2e el-RAB bel-jaw, w-hek minkoun ma3 el-RAB lal-abad.</verse>
				<verse number="18">Shajj3o ba3dkon bi-hal-kalem.</verse>
			</chapter>
			<chapter number="5">
				<verse number="1">W-bennesbe lal-azmine wel-aw2at, ma fi lzoum, ya ekhewte, enno nektebelkon 3anna,</verse>
				<verse number="2">li2ankon bta3erfo mni7 enno yawm el-RAB byeje metl el-loss bel-leyl.</verse>
				<verse number="3">Lamma bi2oulo el-nes: fi salem w-amen, bifeje2on el-halek faj2a metl ma alam el-wilede bifeje2 el-7eble, se3eta ma bye2daro yeflto minno.</verse>
				<verse number="4">Bass ento, ya ekhewte, mish 3ayshin bel-3atme 7atta yfeje2kon haydak el-yawm metl el-loss,</verse>
				<verse number="5">li2annkon kellkon wled el-nour w-wled el-nhar. W-ne7na mish min el-leyl wala min el-3atme.</verse>
				<verse number="6">Ma minnem metl be2e el-nes, mnes'har w-mindall we3yin.</verse>
				<verse number="7">El-neymin, bel-leyl binemo, wel-sekranin, bel-leyl byeskaro.</verse>
				<verse number="8">Bass ne7na wled el-nhar khallina nkoun we3yin, lebsin der3 el-imen wel-ma7abbe w-khouzet raja el-khalãs,</verse>
				<verse number="9">li2anno ALLAH ma baddo ynazzil 3leyna ghadabo, baddo ya3tina el-khalãs bi-RABNA YASOU3 el-MASI7.</verse>
				<verse number="10">Yalle met kermelna ta-n3ish kellna ma3o, enn kenna sohranin bel-7ayet aw neymin bel-mawt.</verse>
				<verse number="11">Kermel hek se3do w-shajj3o ba3dkon metl ma 3am ta3emlo halla2.</verse>
				<verse number="12">W-mnetlob minkon, ya ekhewte, enno tkarrmo yalle 3am yet3abo baynetkon w-3am yehtammo fikon bel-RAB w-3am yereshdoukon,</verse>
				<verse number="13">w-te7termouwon kell el-i7tiram wel-ma7abbe kermel yalle 3am ya3emlouh. 3isho bi-salem bayn ba3dkon.</verse>
				<verse number="14">W-mnetlob minkon, ya ekhewte, enno tensa7o el-keslenin w-tshajj3o el-khayfin w-tse3do el-d3af w-ettawlo belkon 3ala kell el-nes.</verse>
				<verse number="15">W-ma 7ada yredd el-sharr bel-sharr, bel-3aks 3melo deyman el-kheyr, la-ba3dkon w-la-kell el-nes.</verse>
				<verse number="16">Fra7o deyman,</verse>
				<verse number="17">Dewmo 3al-sala,</verse>
				<verse number="18">shkero ALLAH 3ala kell shi, hayde iradet ALLAH elkon bel-MASI7 YASOU3.</verse>
				<verse number="19">Ma twa'2fo 3amal el-ROU7,</verse>
				<verse number="20">ma testalesh2o bel-noubouwet,</verse>
				<verse number="21">khtebro kell shi w-tmassako bel-mni7,</verse>
				<verse number="22">w-tjannabo kell sharr.</verse>
				<verse number="23">W-Ileh el-salem nafso y2addeskon bi-kell shi w-ye7fazkon mnazzahin bidoun lawm, selmin bel-rou7 wel-nafs wel-jesm, lamma byeje RABNA YASOU3 el-MASI7.</verse>
				<verse number="24">W-yalle da3akon ameen byouwfe bi-wa3do.</verse>
				<verse number="25">Sallo kermelna, ya ekhewte.</verse>
				<verse number="26">Sallmo 3ala kell el-ekhwe bi-bawse m2addase.</verse>
				<verse number="27">Betlob minkon bi-esm el-RAB enno ten2ara hal-risele 3ala kell el-ekhwe.</verse>
				<verse number="28">Ne3met RABNA YASOU3 el-MASI7 tkoun ma3kon.</verse>
			</chapter>
		</book>
		<book number="53">
			<chapter number="1">
				<verse number="1">Min Boulos w-Silwanos w-Timothawos la-kniset Tasalouniki yalle hiye kniset ALLAH bayyna wel-RAB YASOU3 el-MASI7.</verse>
				<verse number="2">Elkon el-ne3me wel-salem min ALLAH bayyna w-min el-RAB YASOU3 el-MASI7.</verse>
				<verse number="3">Lezim neshkor ALLAH bi-kell wa2et kermelkon, ya ekhewte. W-hayda 7a2 li2anno imenkon 3am yenma ktir w-ma7abbetkon la-ba3dkon el-ba3d 3am tzeed baynetkon kelkon,</verse>
				<verse number="4">7atta serna neftekhir fikon bi-kaneyes ALLAH 3ala saberkon w-imenkon roughm kell yalle 3am tet7ammalouh min el-edtihad wel-di2a.</verse>
				<verse number="5">W-hal-shi bidell 3ala 7ekm ALLAH el-3adel, wel-hadaf minno enno tsiro test7e'2o malakout ALLAH, yalle kermelo 3am tet3azzabo.</verse>
				<verse number="6">W-ALLAH 3adel li2anno 3am yjeze bel-di2a yalle 3am bidey2oukon,</verse>
				<verse number="7">w-3am ykefikon, 3a-yalle 3am tet7ammalouh halla2, bel-ra7a, metl ma ra7 ykefina elna, lamma yezhar el-RAB YASOU3 min el-sama ma3 maleyket jabarouto.</verse>
				<verse number="8">Bi-nar wel3ane ta-yente2im min yalle ma bya3erfo ALLAH w-min yalle ma bitee3o injil RABNA YASOU3.</verse>
				<verse number="9">W-ra7 ykoun asãson el-3azèb el-abade, b3ad 3an wejj el-RAB w-edrto yalle kella majd,</verse>
				<verse number="10">lamma byeje bi-haydak el-yawm ta-yetmajjad bi-2eddisino w-yendehsho eddemo kell el-mou2minin, w-ento kamen, li2annkon sadda2to shahedetna.</verse>
				<verse number="11">Kermel hek minsalle bi-kell wa2et kermelkon, w-mnetlob min Ilehna ykhallikon test7e'2o enno yed3ikon w-bi-edrto t7a'2e2o kell el-mni7 yalle bit7ebbo ta3emlouh, w-ydall imenkon 3a-wahjo.</verse>
				<verse number="12">Ta-yetmajjad fikon esm RABNA YASOU3 w-tetmajjado ento fih bi-fadl ne3met Ilehna wel-RAB YASOU3 el-MASI7.</verse>
			</chapter>
			<chapter number="2">
				<verse number="1">W-bi-khsous maji2 RABNA YASOU3 el-MASI7 w-keef ra7 netjamma3 kellna 7awlo, mnetlob minkon ya ekhewte</verse>
				<verse number="2">enno ma tetza3za3o bi-ser3a bi-afkarkon w-ma tkhafo min noubouwe aw 2awl aw risele mzawwara bi-esmna bit2oul enno yawm el-RAB eja.</verse>
				<verse number="3">Ma tkahllo 7ada yekhda3kon bi-shakl min el-ashkel, yawm el-RAB ma byeje ella min ba3d ma yenteshir el-kefr w-yezhar el-2ensen el-metmarrid, 2eben el-halek,</verse>
				<verse number="4">wel-3adouw yalle ra7 yet7adda kell meen esmo ileh aw ma3boud, w-ye2'3od bi-haykal ALLAH w-ya3mil 7alo ALLAH.</verse>
				<verse number="5">Ma btetzakkaro enno lamma kent ba3dne 3endkon 2eltelkon hal-shi 3eddit marrat?</verse>
				<verse number="6">W-ento halla2 bta3erfo shou yalle mish mkhallih yezhar bi-wa2to.</verse>
				<verse number="7">Wel-tamarrod halla2 3am yeshteghil bel-mekhfe, ka2anno serr, w-byekfe enno yekhtefe yalle men3o ybayyen</verse>
				<verse number="8">7atta yenfada7 el-metmarrid w-ydammro el-RAB YASOU3 bi-nafkha min temmo w-yem7ih bi-wahj maji2o.</verse>
				<verse number="9">W-bikoun maji2 el-metmarrid 3ala 2add edrit el-shaytan enno ya3mil 3ajeyeb mzayyafe,</verse>
				<verse number="10">w-enno yekhda3 bi-7iyal el-sharr el-ashkhas yalle ray7in 3al-halek, li2annon rafado ma7abbet el-7a2 yalle bya3tiyon el-khalãs.</verse>
				<verse number="11">Kermel hek byeb3atlon ALLAH 2ouwwet tekhda3on 7atta ysadd2o el-kezb,</verse>
				<verse number="12">w-se3eta bideen kell yalle rafado y2ãmno bel-7a2 w-le7'2o el-batel.</verse>
				<verse number="13">Bass ne7na lezim neshkor ALLAH bi-kell wa2et kermelkon, ya ekhewte, ya a7ebbe2 el-RAB, li2anno ALLAH khtarkon min el-bideye ta-ykhalleskon bel-2adese yalle bya3tiya el-ROU7 w-bel-imen bel-7a2.</verse>
				<verse number="14">La-hal-shi da3ekon ALLAH bel-injil yalle 7melneh elkon ta-te7salo 3a-majd RABNA YASOU3 el-MASI7.</verse>
				<verse number="15">Kermel hek thbato, ya ekhewte, w-7afzo 3al-ta3alim yalle akhadtouwa 3anna, bel-7ake aw bel-mouresale.</verse>
				<verse number="16">W-RABNA YASOU3 el-MASI7 nafso w-ALLAH el-Ãb yalle 7abbna w-3atana bi-ne3mto ra7a abadiyye w-raja deyim,</verse>
				<verse number="17">y2awwe 2loubkon w-ythabbeta bi-kell kheyr 3am ta3emlouh aw t2oulouh.</verse>
			</chapter>
			<chapter number="3">
				<verse number="1">W-bel-ekher, ya ekhewte, sallo kermelna 7atta yenteshir kalem el-RAB bi-ser3a w-yetmajjad metl ma byetmajjad 3endkon.</verse>
				<verse number="2">W-sallo kamen 7atta ynajjina ALLAH min el-nes el-3atlin el-ashrar, li2anno mish kell el-nes bi2ãmno.</verse>
				<verse number="3">Bass el-RAB ameen, w-houe ra7 y2awwikon w-ye7fazkon min el-sherreer.</verse>
				<verse number="4">W-3enna kell el-thi2a bel-RAB ennkon 3am ta3emlo yalle wassaynekon fih w-ra7 tdallkon ta3emlo.</verse>
				<verse number="5">Wel-RAB yehde 2loubkon 3a-ma7abbet ALLAH w-3al-thabet yalle bya3tikon yeh el-MASI7.</verse>
				<verse number="6">W-minwassikon, ya ekhewte, bi-esm el-RAB YASOU3 el-MASI7 enno tetjannabo kell khayy 3ayish 3ishet el-fawda, w-mish meshe 3al-ta3alim yalle akhadtouwa minna.</verse>
				<verse number="7">Ento bta3erfo keef lezim tetmattalo fina. Ne7na ma kenna fawdawiyye lamma kenna baynetkon,</verse>
				<verse number="8">wala akhadna el-khebz min 7ada, bel-3aks shtaghalna leyl nhar w-t3ebna 7atta ma nta'2el 3ala 7ada minkon,</verse>
				<verse number="9">mish li2anno ma elna 7a2 bi-hal-shi, bass ta-nkoun elkon matal tetmattalo fih.</verse>
				<verse number="10">W-lamma kenna 3endkon 3ataynekon hal-wassiye: "yalle ma baddo yeshteghil, ma bi7e'2ello yekol."</verse>
				<verse number="11">3am n2oul hek li2anno sme3na enno baynetkon fi nes 3ayshin keef ma ken, ma 3endon sheghel, 3am yelteho bi-eshya ma btenfa3.</verse>
				<verse number="12">Hal-ashkhas minwassiyon w-mnetrajjehon bel-RAB YASOU3 enno yeshteghlo 3a-mahlon w-yeklo min khebzon.</verse>
				<verse number="13">W-ento, ya ekhewte, ma tkhallo hemmetkon tebrod bi-3amal el-kheyr.</verse>
				<verse number="14">W-eza ken fi baynetkon 7ada ma bitee3 kalemna bi-hal-risele, ntebhoulo w-tjannabouh barke byekhjal.</verse>
				<verse number="15">W-ma t3ãmlouh metl 3adouw, bel-3aks nsa7ouh ka2anno khayy.</verse>
				<verse number="16">W-RAB el-salem nafso ya3tikon el-salem bi-kell wa2et w-bi-kell el-a7wel. El-RAB ykoun ma3kon kellkon.</verse>
				<verse number="17">Hal-salem katabto bi-khatt 2ide ana Boulos. Hayde 3alemte bi-kell raseyle, enno ana bektob hek.</verse>
				<verse number="18">Ne3met RABNA YASOU3 el-MASI7 tkoun ma3kon kellkon.</verse>
			</chapter>
		</book>
		<book number="54">
			<chapter number="1">
				<verse number="1">Min Boulos rasoul el-MASI7 YASOU3 bi-2amr min ALLAH moukhallisna wel-MASI7 YASOU3 rajena,</verse>
				<verse number="2">la-Timothawos 2ebne bel-imen. El-ne3me wel-ra7me wel-salem min ALLAH el-Ãb w-min el-MASI7 YASOU3 RABNA.</verse>
				<verse number="3">Talabt minnak, ana w-raye7 3ala Makdouniyya, enno teb2a bi-Afasos ta-twasse el-nes enno ma y3allmo ta3alim bitkhelif ta3alimna,</verse>
				<verse number="4">w-ma yesma3o lal-khourafet wel-sleelet yalle ma ela niheye, li2anno hal-shi bijeeb el-khilefet w-ma byekhdom tedbir ALLAH el-mabne 3al-imen.</verse>
				<verse number="5">W-hadaf hal-wassiye houe el-ma7abbe el-sadra 3an 2alb taher w-dameer na2e w-imen sade2,</verse>
				<verse number="6">w-hayde fadayel bay3ado el-nes 3anna w-saro ye7ko 7ake batel,</verse>
				<verse number="7">w-ya3emlo 7alon mou3allimi el-shari3a w-henne ma byefhamo yalle 3am bi2oulouh w-yalle 3am bi2akkdouh.</verse>
				<verse number="8">W-ne7na mna3rif enno el-shari3a mni7a la-yalle bitabbi2a ka-shari3a,</verse>
				<verse number="9">li2anno mna3rif enno el-shari3a manna lal-abrar, hiye lal-3asyeen wel-metmarrdin, lal-foujjar wel-khatyeen, lal-ashrar wel-nejsin, la-yalle 2atalo bayyeton w-emmeton, w-2atalo el-nes,</verse>
				<verse number="10">la-yalle byezno w-yalle 3endon shouzouz jense, la-tejjar el-3abeed wel-kezzebin w-yalle bye7elfo bel-kezb, w-la-kell yalle bikhelfo el-ta3lim el-mazbout</verse>
				<verse number="11">yalle byettaba2 ma3 injil ALLAH el-moubarak, elo el-majd, hal-injil yalle n7att amene bayn 2ideyye.</verse>
				<verse number="12">Beshkor el-MASI7 YASOU3 RABNA yalle 2awwene w-3tabarne ameen, w-da3ane la-khedemto,</verse>
				<verse number="13">ana yalle jaddafet 3le w-edtahadto w-shatamto min abl, bass ALLAH ra7amne li2anno kent 3am a3mil hal-shi 3an jahl w-ma kent ba3d mou2min,</verse>
				<verse number="14">bass ne3met RABNA wel-imen wel-ma7abbe yalle bel-MASI7 YASOU3 fado 3leyye.</verse>
				<verse number="15">Hal-kelme sad2a w-btest7e2 enno el-kell ye2balouwa 2ouboul kemil, lamma bit2oul enno el-MASI7 YASOU3 eja 3al-3alam ta-ykhallis el-khatyeen, w-ana awwalon.</verse>
				<verse number="16">Bass el-MASI7 YASOU3 ra7amne ta-ybayyen toulet belo fiyye ana bel-awwal w-ya3mil minne matal la-yalle ra7 y2ãmno fih kermel el-7ayet el-abadiyye.</verse>
				<verse number="17">W-lal-Malik el-azale, el-Ileh el-Wa7ad yalle ma byenshef wala byefna, kell ekram w-majd la-abad el-abidin. Ãmin.</verse>
				<verse number="18">Bsallmak, ya Timothawos 2ebne, hal-wassiye 7asab el-noubouwet yalle n2alo 3annak min abl, ta-teb2a testalhemon enta w-3am tkefi7 kife7ak el-rou7e</verse>
				<verse number="19">bel-imen wel-dameer el-na2e yalle ba3d el-nes rafadouwon, w-nkasaret fiyon safinet el-imen.</verse>
				<verse number="20">Min bayn hal-ashkhas Himinayos wel-Eskandar yalle sallamton lal-shaytan ta-yet3allamo enno ma yjaddfo.</verse>
			</chapter>
			<chapter number="2">
				<verse number="1">Abl kell shi betlob minkon enno tsallo w-tetolbo w-tetrajjo w-teshkro ALLAH kermel kell el-nes,</verse>
				<verse number="2">w-kermel el-moulouk w-as7ab el-soulta, ta-n3ish el-7ayet 3a-rawa2 bi-kell ta2wa w-karame, w-belna merte7.</verse>
				<verse number="3">Kawn hal-shi mni7 w-ma2boul 3end ALLAH moukhallisna</verse>
				<verse number="4">yalle baddo ykhallis kell el-nes ta-yousalo la-ma3rifet el-7a2,</verse>
				<verse number="5">li2anno ALLAH wa7ad, wel-waseet bayn ALLAH wel-nes wa7ad houe el-MASI7 YASOU3 el-2ensen</verse>
				<verse number="6">yalle 2addam nafso fedye la-kell el-nes. Wel-shahede 3ala hal-shi tammet bi-wa2ta,</verse>
				<verse number="7">w-la-ela 3emelne ALLAH moubasher w-rasoul w-mou3allim lal-mish Yahoud bel-imen wel-7a2, 3am 2oul el-7a2 w-ma 3am kazzeb.</verse>
				<verse number="8">W-badde enno el-rjel ysallo wayn ma ken, w-y3allo 2ideyon na2iyye sawb el-sama bidoun ghadab wala khilef.</verse>
				<verse number="9">W-badde enno telbos el-mara tyeb fiya 7eshme w-enno tetzayyan bel-7aya wel-razene, mish bel-sha3r el-majdoul wel dahab aw el-loulou aw el-tyeb el-fekhra,</verse>
				<verse number="10">khalliya tetzayyan bel-a3mel el-sal7a yalle bitli2 bi-neswen 2arraro y3isho bi-ta2wa ALLAH,</verse>
				<verse number="11">w-khalle el-mara tesma3 el-ta3lim bi-samt w-khoudou3,</verse>
				<verse number="12">w-ma besma7 lal-mara enno t3allim aw tetsallat 3al-rejjel, matloub minna tdall sekte,</verse>
				<verse number="13">li2anno Ãdam khala2o ALLAH awwal shi w-ba3den khala2 7awwa.</verse>
				<verse number="14">W-7awwa hiye yalle nkhada3et min el-sherreer, mish Ãdam yalle nkhada3, w-7awwa hiye yalle t3addet 3al-wassiye.</verse>
				<verse number="15">Bass el-khalãs ra7 yejiya min el-oumoume, eza thabatet 3al-imen wel-ma7abbe wel-2adese wel-rasane.</verse>
			</chapter>
			<chapter number="3">
				<verse number="1">Sad2a el-kelme yalle bit2oul enno yalle bi7ebb ya3mil motran bikoun meshtehe ya3mil shi mni7.</verse>
				<verse number="2">El-motran lezim ykoun bidoun 3ayb, mzawwaj mara we7de, 2anou3 rasin me7teshim medyaf, w-edir y3allim,</verse>
				<verse number="3">ma ykoun sakarje wala mashkalje, bel-3aks baddo ykoun latif, ma byekhtelif ma3 7ada w-ma bi7ebb el-masare,</verse>
				<verse number="4">bya3rif ydeer beyto, w-wledo bitee3ouh w-bye7termouh bi-kell shi.</verse>
				<verse number="5">W-yalle ma bya3rif ydeer beyto, keef baddo yehtamm bi-kniset ALLAH?</verse>
				<verse number="6">W-lezim ma ykoun el-motran mebtede2 bel-imen ta-ma ysayter 3le el-kebriya w-yentehe ma7koum 3le metl eblees.</verse>
				<verse number="7">W-lezim kamen enno yalle henne barrat el-knise yesh'hadoulo shahede mni7a, 7atta ma you2a3 bi-fakh eblees aw 7ada ye7ke 3anno bel-3atel.</verse>
				<verse number="8">W-lezim ykouno el-shamemse kamen rasinin, mish bi-lseneyn, wala moudminin 3a-sherb el-nbeed, wala le7'2in el-reb7 el-rkhis.</verse>
				<verse number="9">W-y7afzo 3ala serr el-imen bi-dameer na2e.</verse>
				<verse number="10">W-lezim nekhteberon bel-awwal, w-eza keno bidoun 3ayb se3eta biballsho khedmeton ka-shamemse.</verse>
				<verse number="11">Wel-neswen kamen lezim ykounou razinin, mish nemmemin, mentebhin 3endon amene bi-kell shi.</verse>
				<verse number="12">Wel-shamemse lezim ykoun kell wa7ad minnon mzawwaj mara we7de, w-3am birabbo wledon w-ydeero byouton mni7</verse>
				<verse number="13">w-hek yalle byekhedmo mni7 byousalo 3a-markaz 3ale w-bisir 3endon thi2a kbire bel-imen bel-MASI7 YASOU3.</verse>
				<verse number="14">3am ekteblak hal-risele 3a-2amal enno eje la-3andak bi-a2rab wa2et.</verse>
				<verse number="15">W-eza t2akharet, lezim ta3ref keef tetsarraf bi-beyt ALLAH, ye3ne kniset ALLAH el-7ayy, 3amoud el-7a2 w-aseso.</verse>
				<verse number="16">W-ma fi khilef enno serr el-ta2wa 3azeem: "yalle zahar bel-jesm w-tbarrar bel-rou7, w-shefouh el-maleyke, w-tbashar fih bel-oumam, w-tãman fih bel-3alam w-rafa3o ALLAH bel-majd."</verse>
			</chapter>
			<chapter number="4">
				<verse number="1">Bi2oul el-rou7 bi-sara7a enno fi nes bi-ekher hal-iyem ra7 yekefro bel-imen, w-yel7a2o arwe7 btekhda3 w-ta3alim shaytaniyye</verse>
				<verse number="2">w-yettekhado bi-khabsanet nes kezzebin n7arafet damayeron w-metit,</verse>
				<verse number="3">3am binedo bel-imtine3 3an el-zawej w-3an anwe3 min el-2akl khala2a ALLAH ta-yalle 2ãmano w-3erfo el-7a2 yeklouwon w-yeshekrouh ALLAH 3leya.</verse>
				<verse number="4">Kell shi khala2o ALLAH mni7, ma fi shi lezim nerofdo, bel-3aks lezim ne2bal kell shi minno w-neshkro,</verse>
				<verse number="5">li2anno kalem ALLAH wel-sala bi2addso kell shi.</verse>
				<verse number="6">W-enta eza 3tit hal-wassaya lal-ekhwe bitkoun khadim sale7 lal-MASI7 YASOU3, mghazza bi-kalem el-imen w-bel-ta3lim el-sa7i7 yalle meshe 3le.</verse>
				<verse number="7">Tjannab el-khourafet el-sakhife w-7keyet el-kbar bel-3omr w-marrin nafsak 3al-ta2wa,</verse>
				<verse number="8">W-eza kenit el-riyada el-jasadiyye btenfa3 bi-shi, fa-el-ta2wa btenfa3 bi-kell shi li2anno fiya el-wa3d bel-7ayet el-7adra wel-7ayet el-jeye.</verse>
				<verse number="9">W-hayde kelme sad2a btest7e2 ten2abal w-tetsadda2.</verse>
				<verse number="10">W-ne7na 3am nkefi7 w-net3ab, li2anno 7attayna rajena bi-ALLAH el-7ayy yalle houe moukhallis el-nes kella, w-aktar shi moukhallis yalle 2ãmano.</verse>
				<verse number="11">Hayda el-shi yalle baddak twasse fih w-t3allmo.</verse>
				<verse number="12">Ma tkhalle 7ada yestakhef bi-zoghr 3omrak, w-koun matal la-yalle 2ãmano, matal bel-tasarrof wel-ma7abbe wel-imen wel-3effe.</verse>
				<verse number="13">Dewim 3al-2raye wel-wa3z wel-ta3lim ta-kent ana jeet.</verse>
				<verse number="14">Ma tehmol el-mawhabe yalle fik, hayde n3atetlak bel-noubouwe lamma 7atto jame3a min el-shyoukh 2ideyon 3lek.</verse>
				<verse number="15">Fakker bi-hal-eshya w-karris nafsak ela 7atta yezhar naje7ak la-kell el-nes.</verse>
				<verse number="16">Ntebeh la-7alak w-la-ta3limak w-dewim 3ala hal-shi, w-eza 3melt hek bitkhallis nafsak w-noufous yalle 3am yesma3oulak.</verse>
			</chapter>
			<chapter number="5">
				<verse number="1">Ma twabbekh el-kbir bel-3omr, baddak tou3azo bi-lotf ka2anno bayyak, w-3amil el-shabeb ka2annon ekhwe elak,</verse>
				<verse number="2">wel-neswen el-kbar bel-3omr ka2annon emmèt, wel-sabaya 3èmelon bi-kell 3effe ka2annon khayyet.</verse>
				<verse number="3">Karrem el-araml yalle henne araml 3an sa7i7.</verse>
				<verse number="4">W-eza ken shi armale 3enda wled aw a7fed, khalliyon yet3allamo awwal shi enno y3amlo ahl beyton bi-ta2wa w-enno youwfo yalle 3leyon la-ahlon, w-hal-shi byorde ALLAH.</verse>
				<verse number="5">El-armale 3an sa7i7, hiye yalle bitkoun 3ayshe wa7da, rajeha bi-ALLAH, bitsalle w-btetrajja leyl nhar.</verse>
				<verse number="6">Wel-armale yalle staslamet lal-malazzet hiye mayyte 7atta law kenit 3ayshe.</verse>
				<verse number="7">Wassiyon bi-hal-shi 7atta ma yenlemo.</verse>
				<verse number="8">W-yalle ma byehtamm bi-2raybino, w-khsousan ahl beyto, bikoun nakar el-imen w-hayda el-shi aswa2 min yalle ma bi2ãmno.</verse>
				<verse number="9">Ma tsajjel mara bi-sejjel el-araml ella eza sar 3omra sitteen sene w-eza kenit mzawwaje rejjel wa7ad,</verse>
				<verse number="10">w-mash'hedla bel-a3mel el-sal7a, w-bi-enno rabbet wleda tarbiye mni7a, w-sta2balet el-ghouraba, w-ghassalet ejren el-ekhwe el-2eddisin, w-se3adet el-mankoubin, w-3emlt kell 3amal sale7.</verse>
				<verse number="11">W-bennesbe lal-araml el-zghar bel-3omr ma tsajjelon bi-sejjel el-araml, li2annon eza 7abbo yetzawwajo yemken yestaghno 3an el-MASI7.</verse>
				<verse number="12">Se3eta ra7 yekesro wa3don el-awwal, w-yest7e'2o el-2asãs.</verse>
				<verse number="13">3ada enno ra7 yet3awwado 3a-2ellit el-sheghl wel-tana2ol min beyt la-beyt, w-yet3allamo el-latlate kamen w-yshaghlo 7alon bi-yalle ma bye3niyon w-ye7ko shi tali3 shi nezil.</verse>
				<verse number="14">Kermel hek b7ebb enno el-araml el-zghar bel-3omr yetzawwajo w-yjeebo wled w-yehtammo bi-byouton w-hek ma byeb2a lal-khasm ayya ma2khaz 3leyna,</verse>
				<verse number="15">w-khsousan enno fi minnon dã3o w-le7'2o el-shaytan.</verse>
				<verse number="16">W-eza shi mara min yalle 2ãmano 3enda araml bayn 2raybina, khalliya tse3edon w-ma tetrekon 3al-knise 7atta te2dar el-knise enno tse3ed yalle henne araml 3an sa7i7.</verse>
				<verse number="17">Wel-shyoukh yalle 3am bideero el-knise mni7, byest7e'2o nkarremon marteyn, w-khsouse yalle byet3abo bel-tebshir wel-ta3lim.</verse>
				<verse number="18">Wel-kteb bi2oul: "ma tsakker temm el-tawr 3al-baydar houe w-3am yedros el-7boub." W-bi2oul kamen: "el-shaghghil byest7e2 yekhod 2ejerto."</verse>
				<verse number="19">Ma te2bal el-shakwa dodd sheykh ella bi-shahedet shehden aw tlete.</verse>
				<verse number="20">W-yalle bya3emlo khatiyye wabbekhon eddem el-kell 7atta ykhafo el-be2yin.</verse>
				<verse number="21">W-betlob minnak eddem ALLAH wel-MASI7 YASOU3 wel-maleyke el-moukhtarin enno t7afez 3ala hal-wassaya bidoun ta7ayyoz w-bidoun ma tfaddel nes 3a-nes.</verse>
				<verse number="22">Ma testarra3 bi-7att 2idak 3ala 7ada w-ma tkoun shrik bi-khataya ghayrak, w-khalle nafsak na2e.</verse>
				<verse number="23">W-min liom w-raye7 ma ba2a teshrab may 3al-7ell, shrab shweyit nbeed kermel me3edtak w-amradak.</verse>
				<verse number="24">Fi nes bitbayyen khatayahon abl el-mou7akame, w-minnon bitbayyen min ba3d el-mou7akame.</verse>
				<verse number="25">W-hek el-a3mel el-sal7a bitbayyen minna la-7ala eza sal7a, w-yalle mish wad7a mish moumkin enno tdall mekhfiyye.</verse>
			</chapter>
			<chapter number="6">
				<verse number="1">Kell yalle henne ta7t neer el-3ouboudiyye lezim ye3tebro asyedon byest7e'2o kell el-i7tiram, 7atta ma yjaddef 7ada 3a-esm ALLAH w-3al-ta3alim. Wel-3abeed yalle asyedon bi2ãmno, ma yestkheffo fiyon, li2annon ekhweton, lezim yekhedmouwon zyede li2anno yalle 3am yestafeedo min khedmeton henne min yalle 2ãmano w-ALLAH bi7ebbon.</verse>
				<verse number="2">3allim hal-shi w-w3az 3anno,</verse>
				<verse number="3">w-eza ken fi 7ada 3am bi3allim ghayr hek w-ykhelif el-kalem el-sa7i7, kalem RABNA YASOU3 el-MASI7, wel-ta3lim el-mouwefe2 lal-ta2wa,</verse>
				<verse number="4">bikoun 2ensen 2albo me3me bel-kebriya w-ma byefham shi, mahwous bel-mshera3a yalle bitjeeb el-7asad wel-khilef wel-tejdeef wel-naweya el-3atle</verse>
				<verse number="5">wel-mshera3a bayn nes fasadet 3ou2oulon w-dayya3o el-7a2 w-7asabo el-ta2wa waseele lal-reb7.</verse>
				<verse number="6">Mazbout, el-ta2wa fiya reb7 3azeem eza ken fiya 2ane3a,</verse>
				<verse number="7">ne7na ma jeena 3al-3alam w-ma3na shi, w-ma mne2dar nfell minno w-ma3na shi.</verse>
				<verse number="8">Byekfina el-2akl wel-lebs.</verse>
				<verse number="9">W-yalle byetolbo el-ghena byou2a3o bel-tajribe wel-fakh w-bi-ktir min el-shahawet el-3amya el-mouderra yalle bitgharre2 el-nes bel-damãr wel-halek.</verse>
				<verse number="10">Li2anno 7obb el-masare 2asl kell sharr, wel-nes yalle staslamo lal-masare zegho 3an el-imen w-ta3ano 7alon bi-awje3 ktire.</verse>
				<verse number="11">W-enta ya rejjel ALLAH, tjannab hayda kello. W-tlob el-tebrir wel-ta2wa wel-imen wel-ma7abbe wel-sabr wel-wade3a.</verse>
				<verse number="12">W-kefi7 mni7 bi-ma3raket el-imen ta-tousal lal-7ayet el-abadiyye yalle ALLAH 3am yed3ik ela w-enta shahadtella a7san shahede eddem shouhoud ktar.</verse>
				<verse number="13">W-bwassik eddem ALLAH yalle bya3te el-7ayet la-kell shi w-eddem el-MASI7 YASOU3 yalle shehed a7san shahede bi-3ahd Bilatos el-Bounti,</verse>
				<verse number="14">ennak te7faz el-wassiye enta w-mnazzah 3an el-3ayb wel-lawm la-yawm zouhour RABNA YASOU3 el-MASI7.</verse>
				<verse number="15">Ra7 yezhar bi-wa2to. "Houe el-Sayyid el-moubarak wa7do, Malik el-Moulouk w-RAB el-Arbeb,</verse>
				<verse number="16">wa7do yalle ma bimout, el-sèkin bel-nour yalle ma fina n2arrib minno, houe yalle ma 7ada min el-nes shefo, wala ra7 ye2dar yshoufo, elo el-ekram wel-edra el-abadiyye. Ãmin."</verse>
				<verse number="17">Wasse el-aghniya bi-hal-dene bi-enno ma yetkabbaro w-ma yetteklo 3al-ghena yalle bizoul, yetteklo 3ala ALLAH yalle tkeram 3leyna bi-kell yalle mnetmatta3 fih,</verse>
				<verse number="18">w-enno ya3emlo el-kheyr w-ykouno aghniya bel-a3mel el-sal7a, w-ennon ya3to w-ykouno kerama w-ysherko ghayron bi-kheyraton.</verse>
				<verse number="19">W-hek biwaffro la-nafson rismel sebit lal-mousta2bal, ta-yle2o el-7ayet el-7a2i2iyye.</verse>
				<verse number="20">Ya Timothawos, 7afiz 3al-amene w-tjannab el-7ake el-bala ta3me wel-jadal el-batel yalle byeje 3an ma3rife kèzbe,</verse>
				<verse number="21">hal-ma3rife yalle el-ba3d byedde3o enno byemelkouwa, 7atta zegho 3an el-imen. Wel-ne3me tkoun ma3kon.</verse>
			</chapter>
		</book>
		<book number="55">
			<chapter number="1">
				<verse number="1">Min Boulos rasoul el-MASI7 YASOU3 bi-iradet ALLAH, kermel el-wa3d bel-7ayet yalle hiye bel-MASI7 YASOU3,</verse>
				<verse number="2">la-2ebne el-7abib Timothawos: elak el-ne3me wel-ra7me wel-salem min ALLAH el-Ãb w-min el-MASI7 YASOU3 RABNA.</verse>
				<verse number="3">Beshkor ALLAH yalle be3bado bi-dameer na2e metl ma 3abadouh ajdede, w-ana bezekrak leyl nhar bi-salawate.</verse>
				<verse number="4">Bitzakkar dmou3ak w-bizeed shaw2e ta-shoufak 7atta entele min el-fara7.</verse>
				<verse number="5">W-bitzakkar imenak el-sade2 yalle ken mawjoud bi-2alb sittak Lou2is w-2alb emmak Afnika, w-ana wethi2 enno mawjoud bi-2albak kamen.</verse>
				<verse number="6">Kermel hek bnabbhak enno el-mawhabe yalle 3atak hiye ALLAH, 3a-2ideyye ana, tkhalliya 3a-wahja.</verse>
				<verse number="7">ALLAH ma 3atana rou7 el-khawf, 3atana rou7 el-2ouwwe wel-ma7abbe wel-7ekme.</verse>
				<verse number="8">Ou3a tetste7e ennak tesh'had la-RABNA wala teste7e fiyye ana el-ma7bous kermelo, bel-3aks, sherekne el-3azèb kermel el-injil, w-2awwe 7alak bi-ALLAH</verse>
				<verse number="9">yalle khallasna w-da3ena da3we m2addase, mish bi-fadl a3melna, bi-fadl tedbiro w-ne3emto yalle 3atana hiye bel-MASI7 YASOU3 min el-azal,</verse>
				<verse number="10">w-halla2 kashafelna 3anna bi-zouhour moukhallisna el-MASI7 YASOU3 yalle 7att niheye la-soultan el-mawt w-khalla el-7ayet w-3adam el-fased yesher2o min el-injil</verse>
				<verse number="11">yalle kermelo ana t3ayyanet moubasher w-rasoul w-mou3allim,</verse>
				<verse number="12">w-kermelo kamen 3am et7ammal el-3azèb, yalle ma beste7e fih, li2anno ba3rif 3ala meen ettakalet w-boutha2 bi-enno edir enno y7afezle 3al-amene yalle n7attet bayn 2ideyye la-yawm el-deynoune.</verse>
				<verse number="13">Khalle el-kalem yalle sme3to minne ykoun metl mabda2 elak, w-thbot bel-imen wel-ma7abbe yalle bel-MASI7 YASOU3.</verse>
				<verse number="14">7afiz 3al-amene el-sal7a bi-2ouwwet el-ROU7 el-2ODOS yalle byeskon fina.</verse>
				<verse number="15">Enta bta3rif enno kell yalle bi-Ãsia tkhallo 3anne, w-minnon Fijollos w-Harmogines.</verse>
				<verse number="16">Ra7met ALLAH t7ell 3a-beyt Onisiforos li2anno shajja3ne ktir w-ma sta7a min jnazeere,</verse>
				<verse number="17">w-sar yfattish 3anne lamma wossil 3a-Roma la-7add ma le2ene.</verse>
				<verse number="18">Nshalla el-RAB yen3am 3le bi-enno yle2e ra7me min el-RAB bi-yawm maji2o! W-enta bta3rif mni7 addeysh khadamne lamma kent bi-Aphasos.</verse>
			</chapter>
			<chapter number="2">
				<verse number="1">W-enta ya 2ebne, koun 2awe bel-ne3me yalle bel-MASI7 YASOU3,</verse>
				<verse number="2">w-yalle sme3to minne eddem shouhoud ktar, sallmo amene la-nes oumana ykouno byest7e'2o y3allmo ghayron.</verse>
				<verse number="3">Sherekne w-t7ammal ma3e el-3azèb metl jende sale7 lal-MASI7 YASOU3.</verse>
				<verse number="4">El-jende ma bye3tal hamm keef baddo y3ish eza baddo yorde yalle jannado.</verse>
				<verse number="5">Wel-msare3je ma byekhod eklil el-nasr ella eza sara3 7asab el-2ousoul.</verse>
				<verse number="6">Wel-felle7 yalle byet3ab lezim ykoun awwal meen byekhod 7ossto min el-ghallé.</verse>
				<verse number="7">Fakker bi-yalle 3am 2oulo, wel-RAB ykhallik tefham kell shi.</verse>
				<verse number="8">W-zkor YASOU3 el-MASI7 yalle 2am min el-mawt w-ken min sleelet Daoud, metl ma ana 3am basher bi-injile</verse>
				<verse number="9">yalle kermelo t7ammalet el-3azèb 7atta t7ammalet etrabbat bel-jnazeer metl mejrem. Bass kelmet ALLAH mish mrabbata.</verse>
				<verse number="10">La-hal-sabab bit7ammal kell shi kermel yalle na'2ehon ALLAH, 7atta ye7salo henne kamen 3al-khalãs yalle bel-MASI7 YASOU3 ma3 el-majd el-abade.</verse>
				<verse number="11">Sad2a el-kelme yalle bit2oul enno: "eza metna ma3o, ra7 n3ish ma3o</verse>
				<verse number="12">w-eza t7ammalna el-3azèb, ra7 nemlok ma3o, w-eza nakarneh, nakarna houe kamen</verse>
				<verse number="13">w-eza kenna kheynin be2e houe ameen li2anno mish moumkin yenkor zeto."</verse>
				<verse number="14">Zakkeron bi-hal-shi w-tlob minnon eddem ALLAH enno ma yetjannabo el-mshera3a yalle ma btenfa3, li2anno bitdammir yalle 3am yesma3ouwa.</verse>
				<verse number="15">W-t3ab jehdak enno tkoun rejjel ma2boul 3end ALLAH w-tkoun shakhs ma byekhjal bi-sheghlo, bi3allim kelmet el-7a2 bidoun mseyara.</verse>
				<verse number="16">W-tjannab el-jadal el-sakhif el-ma elo ta3me, li2anno yalle byetwarrato fih bizeedo kefr,</verse>
				<verse number="17">w-kalemon byenteshir metl el-7ayawenet yalle btor3a. W-min hal-ashkhas Himinayos w-Philitos,</verse>
				<verse number="18">yalle zegho 3an el-7a2 lamma ra7o ynedo enno el-2iyeme tammet, w-hadamo imen ba3d el-nes.</verse>
				<verse number="19">Bass el-ases el-mateen yalle 7atto ALLAH byeb2a thebit w-3le khatm: "enno el-RAB bya3rif yalle henne elo" w-"yalle byezkor esm el-RAB khallih yeb3od 3an el-sharr."</verse>
				<verse number="20">W-bel-beyt el-kbir bitkoun el-awene min dahab w-fodda, fi awene min khashab w-fekhkhar kamen, minnon byesta3mlouwon bel-mounesabet el-kbire w-minnon bel-iyem el-3adiyye.</verse>
				<verse number="21">W-eza tahhar 7ada nafso min kell hal-shourour, sar wa3a elo 2imto, m2addas, bifeed rabb el-beyt, w-jehiz la-kell shi mni7.</verse>
				<verse number="22">Tjannab shahwet el-shabeb w-tlob el-tebrir wel-imen wel-ma7abbe wel-salem ma3 yalle byetolbo el-RAB bi-2alb na2e.</verse>
				<verse number="23">W-b3od 3an el-mshera3a el-sakhife, li2anna bitwallid khne2a metl ma bta3rif.</verse>
				<verse number="24">Khadim el-RAB mish lezim ykheni2, lezim ykoun latif ma3 el-kell, w-edir y3allim w-ytawwil belo,</verse>
				<verse number="25">w-yrabbe el-mkhelfin bi-wade3a, barke ALLAH bya3tiyon el-tawbe w-ma3rifet el-7a2,</verse>
				<verse number="26">w-byerja3o la-wa3yon min ba3d ma yefelto min fakh eblees yalle tabba2 3leyon w-7atton ta7t ra7met iradto.</verse>
			</chapter>
			<chapter number="3">
				<verse number="1">W-3raf enno bel-iyem el-akhira jeye zaman sa3b,</verse>
				<verse number="2">ra7 ykouno el-nes aneniyyin tammi3in met3ajerfin metkabrin shettemin, ma bitee3o ahlon, nekrin el-jmil fejrin,</verse>
				<verse number="3">ma 3endon ra7me, bala wafa, nemmemin met'hawrin sharisin a3de2 el-kheyr,</verse>
				<verse number="4">kheynin we2'7in, el-kebriya 3emiyon, bifaddlo el-malazzet 3ala ALLAH,</verse>
				<verse number="5">metmaskin bi-mazhar el-ta2wa w-byenekroula 2ouwweta. Nes metl hawde b3od 3annon.</verse>
				<verse number="6">W-fi bayneton nes bifouto 3al-byout bel-serr w-byet7eyalo 3al-neswen el-d3af yalle kellon khataya, w-byenjarro la-kell shi esmo shahwe,</verse>
				<verse number="7">sa7i7 enno byesma3o deyman ta3alim, bass ma bye2daro yousalo abadan la-ma3rifet el-7a2.</verse>
				<verse number="8">W-metl ma Yannis w-Yambaris we2fo bi-wejj Moussa, kamen hal-ashkhas 3am you2afo bi-wejj el-7a2. Henne nes 3ou2oulon fesde ma bitse3 lal-imen,</verse>
				<verse number="9">bass ma bye2daro yetmedo aktar min hek li2anno sakhafeton ra7 tenkeshef la-kell el-nes metl ma nkashafet sakhefet Yannis w-Yambaris.</verse>
				<verse number="10">Bass enta kent mtebe3ne mni7 bi-ta3lime w-3eeshte w-2asde w-imene w-sabre w-ma7abbte w-thabete</verse>
				<verse number="11">w-i7timele el-edtihad wel-3azèb w-kell yalle t7ammalto bi-Antakya w-Aykounya w-Lestra. W-addeysh t7ammalet edtihadet wel-RAB khallasne minna kella.</verse>
				<verse number="12">W-kell yalle baddon y3isho 7ayet el-ta2wa bel-MASI7 YASOU3 henne moudtahadeen.</verse>
				<verse number="13">W-bennesbe lal-ashrar wel-dejjelin, hawde 3am yetmedo bel-sharr w-henne makhdou3in w-3am yekhda3o ghayron.</verse>
				<verse number="14">Bass enta khallik thebit 3a-yalle t3allamto, w-sert akid minno, kawnak 3arif 3a-2id meen t3allamto.</verse>
				<verse number="15">Min enta w-zghir bta3rif el-ketob el-m2addase el-edra enno tzeedak min el-7ekme yalle bitwassil lal-khalãs bel-imen bel-MASI7 YASOU3.</verse>
				<verse number="16">Kell yalle nkatab houe min wa7e ALLAH, bifeed bel-ta3lim wel-tefnid wel-te2wim wel-tes2if bi-ittijeh kell shi mni7,</verse>
				<verse number="17">7atta 2ensen ALLAH ykoun kemil mist3edd la-kell 3amal sale7.</verse>
			</chapter>
			<chapter number="4">
				<verse number="1">Betlob minnak eddem ALLAH wel-MASI7 YASOU3 yalle ra7 ydeen el-3ayshin wel-mawta, lamma yeje houe w-yeje malakouto</verse>
				<verse number="2">enno tbasher bi-kalem ALLAH w-etdewim 3le bi-wa2to w-bi-ghayr wa2to, w-twabbekh w-tnabbeh w-tou3az w-ettawwil belak enta w-3am t3allim.</verse>
				<verse number="3">Ra7 yeje wa2et ma bi3oudo el-nes yet7ammalo el-ta3lim el-sa7i7, ra7 yel7a2o shahweton w-yjamm3o 7awlon mou3allimin ye7koulon 7ake byordihon,</verse>
				<verse number="4">ra7 ysakkro dineyon 3an el-7a2 w-yesma3o el-khourafet.</verse>
				<verse number="5">Ntebeh bi-kell el-a7wal, w-shterek bel-3azèb w-3ish ka-moubasher w-kammil khedemtak 3al-ekher.</verse>
				<verse number="6">W-ana min jihte sert zabi7a damma 3am yseel, w-se3te 2arrabet.</verse>
				<verse number="7">Kefa7et a7san kife7 w-sert bi-ekher shawt w-7afazet 3al-imen,</verse>
				<verse number="8">w-halla2 naterne eklil el-berr yalle ra7 ykefine fih el-RAB el-diyyen el-3adel yawm el-deynoune, bass mish ele wa7de, la-kell yalle shte2o enno yeje.</verse>
				<verse number="9">Ta3a la-3ande bser3a,</verse>
				<verse number="10">li2anno Dimas tarakne 3a-ketr ma houe m3alla2 bi-hal-dene w-sefar 3ala Tasalouniki, w-sefar Kriskis 3ala Ghalatya w-Titos 3ala Delmatiyya,</verse>
				<verse number="11">w-be2e Lou2a wa7do ma3e. Khod Mercos w-ta3a ma3o li2anno bifeedne ktir bi-khedmet el-RAB.</verse>
				<verse number="12">W-bennesbe la-Tikhikos ba3atto 3a-Afasos.</verse>
				<verse number="13">Jeeb ma3ak enta w-jeye el-mashla7 yalle tarakto bi-Terwas 3end Karpos, w-jeeb el-ketob kamen, w-khsousan makhtoutat el-jeld.</verse>
				<verse number="14">Eskandar el-na77as 2azene ktir, wel-RAB ra7 yjezih 3ala a3melo.</verse>
				<verse number="15">Ntebeh minno enta kamen li2anno 3ãrad kalemna mou3arada 2awiye.</verse>
				<verse number="16">Ma eja 7ada ydefi3 3anne lamma defa3et 3an 7ale la-awwal marra, tarakoune kellon. ALLAH yseme7on!</verse>
				<verse number="17">Bass el-RAB we2f ma3e w-2awwene ta-basher w-kell el-oumam yesma3oune, w-khallasne min nyeb el-asad,</verse>
				<verse number="18">w-ra7 ykallesne el-RAB min kell sharr w-ye7fazne la-malakouto el-samewe. Elo el-majd la-abad el-douhour. Ãmin.</verse>
				<verse number="19">Sallem 3ala Breskila w-Akila w-3ala ahl Onisiforos.</verse>
				<verse number="20">Arastos be2e bi-Korentos, bass Trofimos tarakto mareed bi-Militos.</verse>
				<verse number="21">Ta3a 3al-sari3 abl el-shete. Bisallem 3lek Opolos w-Bodis w-Linos w-Klodya wel-ekhwe kellon.</verse>
				<verse number="22">El-RAB ykoun ma3 rou7ak w-tkoun el-ne3me ma3kon.</verse>
			</chapter>
		</book>
		<book number="56">
			<chapter number="1">
				<verse number="1">Min Boulos khadim ALLAH w-rasoul YASOU3 el-MASI7 kermel yehde yalle khtaron ALLAH lal-imen w-la-ma3rifet el-7a2 yalle byetwefa2 ma3 el-ta2wa</verse>
				<verse number="2">3a-raja el-7ayet el-abadiyye yalle wa3ad ALLAH el-sade2 fiya min el-azal,</verse>
				<verse number="3">w-2al kelmto bel-wa2et el-m7addad bel-tebshir yalle houe amene bayn 2ideyye bi-2amr min ALLAH moukhallisna,</verse>
				<verse number="4">la-Titos 2ebne bel-imen el-moushtarak. Elak el-ne3me wel-salem min ALLAH el-Ãb wel-MASI7 YASOU3 moukhallisna.</verse>
				<verse number="5">Taraktak bi-Krit 7atta tkammil tonzim el-eshya el-be2ye w-tersom shyoukh bi-kell madine metl ma wassaytak,</verse>
				<verse number="6">w-tersom yalle bikoun mnazzah 3an el-lawm, w-mzawwaj mara we7de, w-wledo bi2ãmno, ma byettehemon 7ada bel-taysh wala metmarrdin.</verse>
				<verse number="7">Li2anno el-motran, bi-sifato wakeel ALLAH, lezim ykoun mnazzah 3an el-lawm, mish mitkabber wala ghadoub wala sekkir wala 3aneef wala tem3an bel-reb7 el-rkhis,</verse>
				<verse number="8">lezim ykoun medyaf bi7ebb el-kheyr, razin, 3adel, ta2e, byedbat nafso</verse>
				<verse number="9">byetmassak bel-kalem el-sade2 el-mouwefe2 la-ta3alimna, ta-ykoun edir enno you3az bel-ta3lim el-sa7i7 w-yredd 3al-m3ardin.</verse>
				<verse number="10">Sar fi ktir nes metmarrdin, letletin, dejjelin w-khsouse bayn el-Yahoud,</verse>
				<verse number="11">nes metl hawde lezim tsakkerlon temmon li2anno 3am bikharbo byout bi-kemila lamma 3am bi3allmo yalle mish lezim y3allmouh kermel el-reb7 el-rkhis.</verse>
				<verse number="12">Wa7ad minnon 2al, w-houe el-nabe taba3on: "ahl Krit deyman kezzebin, w-w7oush khabithe, fej3anin w-keslenin."</verse>
				<verse number="13">W-hayde shahede sad2a, kermel hek lezim twabbekhon ktir 7atta ykoun imenon sa7i7,</verse>
				<verse number="14">w-ma yetmassako bi-khourafet Yahoudiye w-wassaya sha3b byerefdo el-7a2.</verse>
				<verse number="15">El-an2iya, kell shi 3endon na2e, bass el-nejsin wel-keffar, ma 3endon shi na2e, 7atta 3ou2oulon w-damayeron nejse.</verse>
				<verse number="16">Byedde3o enno bya3erfo ALLAH, bass henne byenekrouh bi-a3melon. W-henne ashrar metmarrdin mish edrin ya3emlo shi mni7.</verse>
			</chapter>
			<chapter number="2">
				<verse number="1">Bass enta 7ki bi-yalle byetwefa2 ma3 el-ta3lim el-sa7i7.</verse>
				<verse number="2">3allim el-kbar enno ykouno 2anou3in, 3endon rasane w-razene, byetmatta3o bel-imen wel-ma7abbe wel-sabr.</verse>
				<verse number="3">W-3allim el-neswen el-kbar bel-3omr kamen enno yetsarrafo metl ma bili2 bi-neswen byemsho tari2 el-2adese, mish nemmemin wala moudminin 3al-nbeed, bidello 3al-kheyr,</verse>
				<verse number="4">bi3allmo el-sabaya ma7abbet azwejon w-wledon,</verse>
				<verse number="5">w-bikouno razinin, byetmatta3o bel-3effe bya3erfo ydeero byouton, bitee3o azwejon, 7atta ma 7ada yjaddef 3a-kalem ALLAH.</verse>
				<verse number="6">W-kamen w3az el-shabeb ta-ykouno razinin.</verse>
				<verse number="7">W-koun enta matal elon bel-3amal el-sale7, razin w-mnazzah bi-ta3limak.</verse>
				<verse number="8">W-khalle kalemak ykoun sa7i7 ma fiyo lawm, se3eta byekhjal khasmak w-ma bile2e shi 3atel y2oulo 3anna.</verse>
				<verse number="9">W-3allim el-3abeed enno ytee3o asyedon w-yetolbo ridahon bi-kell shi, w-ma y3andouwon</verse>
				<verse number="10">w-ma yeser2o minnon shi, bel-3aks ybarehno deyman 3an ameneton, 7atta ykarrmo bi-kell shi ta3alim ALLAH moukhallisna.</verse>
				<verse number="11">W-ne3met ALLAH, nab3 el-khalãs la-kell el-bashar, zaharet</verse>
				<verse number="12">ta-t3allimna enno ne2ta3 3ale2etna bel-iba7iyye w-shahawet hal-dene ta-n3ish bi-razene w-sala7 w-ta2wa bi-3asrna hayda,</verse>
				<verse number="13">w-nentor el-yawm el-moubarak yalle mnetrajjeh, yawm zouhour majd Ilehna el-3azeem w-moukhallisna YASOU3 el-MASI7</verse>
				<verse number="14">yalle da77a bi-7alo kermelna 7atta yeftedina min kell sharr w-ytahherna w-ya3mil minna sha3b bikhesso bighar 3al-3amal el-sale7.</verse>
				<verse number="15">Hek 7ki w-w3az w-wabbekh bi-kell soultan 3endak yeh. W-ma tkhalle 7ada yestalshi2 fik.</verse>
			</chapter>
			<chapter number="3">
				<verse number="1">Zakkir el-mou2minin enno yokhda3o lal-7ekkem w-as7ab el-soulta w-ytee3ouwon w-ykouno mist3eddin la-kell 3amal sale7,</verse>
				<verse number="2">w-ma ysebbo 7ada w-ma ykouno meshkaljiyye, bel-3aks, ykouno loutafa y3emlo kell el-nes bi-kell wade3a.</verse>
				<verse number="3">Ne7na kamen kenna min zamen jehhel, metmarrdin, day3in, 3abeed lal-shahawet w-la-kell anwe3 el-malazzet, 3ayshin 3al-khabsane wel-7asad, makrouhin w-mnekrah ba3dna.</verse>
				<verse number="4">Bass lamma zahar 7anen ALLAH moukhallisna w-ma7abbto lal-bashar,</verse>
				<verse number="5">khallasna, mish kermel ayya 3amal sale7 3melneh, bass li2anno arad bi-ra7emto enno ykhallesna w-yghasselna ghasslet el-miled el-tene la-7ayet jdide bel-ROU7 el-2ODOS</verse>
				<verse number="6">yalle afado ALLAH 3leyna bi-ketra bi-YASOU3 el-MASI7 moukhallisna,</verse>
				<verse number="7">7atta netbarrar bi-ne3met el-MASI7 w-nourat el-7ayet el-abadiyye yalle natrina.</verse>
				<verse number="8">Sad2a hal-kelme, w-badde yek tkoun 7azem bi-hal-eshya ta-yalle 2ãmano bi-ALLAH yehtammo bel-a3mel el-sal7a, li2anno hal-shi mni7 w-moufid lal-nes.</verse>
				<verse number="9">W-bennesbe lal-moujedale el-sakhife wel-eshya el-m3alla2a bel-sleele wel-khilefet wel-moune2ashe 7awl el-shari3a, tjannabon li2anno ma byenfa3o la shi.</verse>
				<verse number="10">W-sa7ib el-harta2a bay3ed 3anno, min ba3d ma t2anezro marra aw marteyn,</verse>
				<verse number="11">W-3raf enno rejjel metl hayda bikoun daye3 w-khãte w-7akem 3ala nafso.</verse>
				<verse number="12">W-lamma eb3at la-3andak Artimas w-Tikhikos 3ajjil w-ta3a la-3ande 3a-Nicopolis li2anno 2arraret eb2a kell el-shete honik.</verse>
				<verse number="13">Se3id 2add ma fik Zinas mou3allim el-shari3a w-Apolos 7atta ysefro w-ma yen2ason shi.</verse>
				<verse number="14">W-3allim jame3etna enno ymerso a3mel sal7a ta-y2ammno el-7ajet el-darouriyye, 7atta ma tkoun 7ayeton bala feyde.</verse>
				<verse number="15">Bisallmo 3lek kell yalle ma3e. Sallem 3ala a7ebbe2na bel-imen. Wel-ne3me tkoun ma3kon kellkon.</verse>
			</chapter>
		</book>
		<book number="57">
			<chapter number="1">
				<verse number="1">Min Boulos el-ma7bous kermel el-MASI7 YASOU3 w-min khayyna Timothawos la-Filimon, yalle min7ebbo w-rfi2na bel-3amal,</verse>
				<verse number="2">w-lal-knise yalle 3am tejteme3 bi-beytak, w-la-ekhetna Apifiyya w-la-rfi2na bel-kife7 Arkhipos.</verse>
				<verse number="3">Elkon el-ne3me wel-salem min ALLAH bayyna w-min el-RAB YASOU3 el-MASI7.</verse>
				<verse number="4">Kell ma zakartak bi-salawete shakaret Ilehe</verse>
				<verse number="5">3a-yalle sme3to 3an imenak w-ma7abbtak lal-RAB YASOU3 w-la-kell el-ekhwe el-2eddisin,</verse>
				<verse number="6">3a-2amal enno mousheraktak bel-imen tef3al fe3la, se3eta bta3rif mni7 mada el-kheyr yalle fik ta3emlo kermel el-MASI7.</verse>
				<verse number="7">W-mada el-fara7 wel-ta3ziye yalle 7asseyton bi-fadl ma7abbtak, ya khayye, li2anno 2loub el-ekhwe el-2eddisin akhado fik rou7.</verse>
				<verse number="8">Kermel hek, w-ma3 enno 3ende kell el-jer2a bel-MASI7 enno e2emrak shou lezim ta3mil,</verse>
				<verse number="9">faddalet enno etrajjek bi-esm el-ma7abbe, ana Boulos el-sheykh el-kbir wel-ma7bous halla2 kermel el-MASI7 YASOU3,</verse>
				<verse number="10">bi-khsous Onisimos yalle sar 2ebne bel-imen, ana w-bel-7abs,</verse>
				<verse number="11">w-houe bel-made ma ken yenfa3ak la-shi, bass liom sar yenfa3ak w-yenfa3ne.</verse>
				<verse number="12">Badde reddellak yeh, 2balo ka2anno sha2fe min 2albe,</verse>
				<verse number="13">w-kent 7abeb khallih hon ma3e ta-yekhdemne badelak enta, ana w-ma7bous kermel el-injil,</verse>
				<verse number="14">bass ma 7abbeyt a3mil shi bidoun mwefa2tak, 7atta el-mni7 yalle baddak ta3emlo ykoun 3an tibet khater mish ghasb 3annak.</verse>
				<verse number="15">W-yemken hal-medde min el-wa2et yalle 3asha Onisimos b3id 3annak, ma kenit ella ta-testarej3o lal-abad,</verse>
				<verse number="16">bass min liom w-raye7 mish ra7 ykoun 3abd, ra7 ykoun afdal min 3abd, ra7 ykoun ka-khayy 7abib bel-MASI7, bi3ezz 3leyye, w-addeysh bel-a7ra ra7 y3ezz 3leyk, enken ka-khayy bel-jesm aw ka-khayy bel-RAB.</verse>
				<verse number="17">W-eza kent bte3teberne shrikak bel-imen, 2balo ka2annak 3am te2balne ele.</verse>
				<verse number="18">W-eza ken gholit bi-7a'2ak aw madyoun elak bi-shi, 7sebon 3leyye.</verse>
				<verse number="19">W-ana Boulos bouwfe bi-kaleme, w-hal-shi katabto bi-khatt 2ide w-ma b2ellak enno enta madyoun ele 7atta bi-nafsak.</verse>
				<verse number="20">Eh, ya khayye, 3mol ma3e hal-kheyr kermel el-RAB w-farre7le 2albe kermel el-MASI7.</verse>
				<verse number="21">W-3ende thi2a, ana w-3am bekteblak, enno ra7 tlabbe talabe, w-m2akkad ennak ra7 ta3mil aktar min yalle 3am betolbo minnak.</verse>
				<verse number="22">W-bi-zet el-wa2et 7adderle beyt, li2anno bitmanna enno salatkon yesma3a ALLAH w-erja3 la-3andkon.</verse>
				<verse number="23">Bisallem 3leykon Abafras el-ma7bous ma3e kermel el-MASI7 YASOU3,</verse>
				<verse number="24">w-Mercos w-Aristarkhos w-Dimas w-Lou2a rife2e bel-tebshir.</verse>
				<verse number="25">Ne3met el-RAB YASOU3 el-MASI7 tkoun ma3 rou7kon.</verse>
			</chapter>
		</book>
		<book number="58">
			<chapter number="1">
				<verse number="1">ALLAH min zamen 7eke ma3 bayyetna bi-wastet el-anbiya marrat ktire w-bi-aktar min tari2a,</verse>
				<verse number="2">w-bi-ekher hal-iyem 7ekena bi-wastet 2ebno yalle 3eml minno warith la-kell shi w-bi-wasteto khala2 el-3alam.</verse>
				<verse number="3">Houe shou3a3 majd ALLAH w-soura 3an jawharo, 3am ye7faz el-kell bi-2ouwwet kelmto. W-houe min ba3d ma tahharna min khatayana 2a3ad 3an yameen Ileh el-majd bel-sama el-3aliye,</verse>
				<verse number="4">w-sar a3zam min el-maleyke bi-2adar ma el-esm yalle werto a3zam min asame el-maleyke kellon.</verse>
				<verse number="5">La-meen min el-maleyke 2al ALLAH bi-yawm min el-iyem: "enta 2ebne w-ana liom jebtak" w-2al kamen: "ra7 koun bayyo w-bikoun houe 2ebne."</verse>
				<verse number="6">W-lamma ba3at 2ebno el-bekr 3al-3alam 2al kamen: "khalle kell maleyket ALLAH yerka3o eddemo."</verse>
				<verse number="7">W-3an el-maleyke 2al ALLAH: "3eml min maleykto ree7 w-min kheddemo lahib nar."</verse>
				<verse number="8">W-2al 3an el-2eben: "3arshak ya ALLAH be2e min abad la-abad, w-sawlajen 7ekmak 3adel.</verse>
				<verse number="9">7abbeyt el-7a2 w-baghadet el-batel, kermel hek masa7ak ALLAH Ilehak bi-zeyt el-fara7 aktar min rfe2ak."</verse>
				<verse number="10">W-2al kamen: "enta ya RAB bel-bideye assaset el-ard, wel-sama sheghl 2ideyk,</verse>
				<verse number="11">hiye bitzoul w-enta bteb2a, w-ra7 tebla kella metl ma byeblo el-tyeb.</verse>
				<verse number="12">Metl el-mashla7 btetwiya w-btetghayyar metl el-tyeb, w-enta enta ma btentehe iyemak."</verse>
				<verse number="13">W-la-meen min el-maleyke 2al ALLAH bi-yawm min el-iyem: "23od 3an yameene 7atta khalle a3de2ak ta7t ejrek?"</verse>
				<verse number="14">Henne kellon arwe7 bi-khedmet ALLAH ba3aton ta-yekhedmo yalle byourato el-khalãs.</verse>
			</chapter>
			<chapter number="2">
				<verse number="1">Kermel hek lezim nehtamm ktir bel-ta3lim yalle sme3neh ta-ma nen7erif 3anno abadan.</verse>
				<verse number="2">El-kelme yalle 2ala ALLAH 3a-lsen el-maleyke thabat sod2a, w-kell meen khelafa aw t3adda 3leya t2ãsas el-2asãs el-3adel.</verse>
				<verse number="3">W-keef ra7 neflot ne7na eza hamalna metl hal-khalãs el-3azeem? Yalle a3lano el-RAB bi-zeto bel-awwal, w-rej3o sabbatoulna yeh yalle sem3ouh,</verse>
				<verse number="4">w-ALLAH ayyad shahedeton bi-3ajeyeb w-a3mel el-edra, w-bel-maweheb yalle wazza3on el-ROU7 el-2ODOS metl ma houe baddo.</verse>
				<verse number="5">El-3alam el-jeye yalle 3am ne7ke 3anno, ALLAH ma khadda3o lal-maleyke,</verse>
				<verse number="6">fi wa7ad shahad bi-ma2ta3 min el-ketob el-m2addase, 2al: "shou houe el-2ensen ya ALLAH 7atta tezekro? W-shou houe 2eben Ãdam 7atta t7ott 3aynak 3le?</verse>
				<verse number="7">Na'2asto shwey 3an el-maleyke, w-rje3t kallalto bel-majd wel-karame,</verse>
				<verse number="8">W-khalleyt kell shi yokhda3 ta7t ejrey." W-ma zel ALLAH khalla kell shi yokhda3lo, bikoun ma khalla shi mish khado3lo. Ma3 enno halla2 mish sheyfin enno kell shi khado3lo.</verse>
				<verse number="9">Bass hayda yalle tna'2as shwey 3an el-maleyke, houe YASOU3, yalle 3am nshoufo mkallal bel-majd wel-karame li2anno t7ammal ãlem el-mawt, w-hek, bi-ne3met ALLAH de2 el-mawt 3an kell 2ensen.</verse>
				<verse number="10">ALLAH, yalle kermelo ken kell shi w-bi-wasteto kell shi sar, lamma arad enno y7adder nes ktir lal-majd, ken shi mni7 enno ykhalle el-shakhs yalle 3am y2oudon lal-khalãs kemil 3an tari2 el-ãlem,</verse>
				<verse number="11">li2anno el-MASI7 yalle bi2addis wel-ashkhas yalle 3am yet2addaso, tnayneton min 2asl wa7ad, kermel hek ma byeste7e el-MASI7 enno ysammiyon ekhwe,</verse>
				<verse number="12">w-bi2oul: "badde e3lon esmak la-ekhewte w-majjdak bel-jame3a."</verse>
				<verse number="13">Bi2oul kamen: "3ala ALLAH badde ettekil", w-kamen: "ana ma3 el-wled yalle 3atane henne ALLAH."</verse>
				<verse number="14">W-lamma keno el-wled shouraka bel-la7m wel-damm, sherakon YASOU3 kamen bi-tabi3eton hayde la-ydammir bi-mawto yalle bi-2ido soultan el-mawt, ye3ne eblees,</verse>
				<verse number="15">w-y7arrer yalle keno kell 7ayeton bel-3ouboudiyye khayfin min el-mawt.</verse>
				<verse number="16">Ma eja ta-yse3ed el-maleyke, eja ta-yse3ed sleelet Ibrahim.</verse>
				<verse number="17">Kermel hek ken lezim yetshabbah bi-ekhewto bi-kell shi, 7atta ykoun ra2is kahane, ra7oum ameen eddem ALLAH, 7atta ykaffir 3an khataya el-sha3b,</verse>
				<verse number="18">li2anno houe nafso tjarrab bel-ãlem, w-sar edir enno ykhallis el-mjarrabin.</verse>
			</chapter>
			<chapter number="3">
				<verse number="1">Ya ekhewte el-2eddisin el-meshterkin bi-da3wet ALLAH, t2ammalo YASOU3 rasoul imenna w-ra2is kahanetna,</verse>
				<verse number="2">w-houe ameen la-yalle khtaro, metl ma ken Moussa ameen 3a-beyt ALLAH kello.</verse>
				<verse number="3">Bass YASOU3 byest7e2 majd a3zam min majd Moussa metl ma yalle 3ammar el-beyt, 2imto akbar min el-beyt yalle 3ammaro.</verse>
				<verse number="4">Akid, kell beyt elo meen y3ammro, w-ALLAH houe yalle 3ammar kell shi.</verse>
				<verse number="5">W-ken Moussa ameen 3a-beyt ALLAH kello, kawno khadim, ta-yesh'had 3a-yalle ra7 ye3elno ALLAH.</verse>
				<verse number="6">Bass el-MASI7, houe ameen 3a-beyt ALLAH, kawno 2eben ALLAH, w-ne7na beyto, eza b2ina 3al-thi2a wel-raja yalle mneftekhir fih.</verse>
				<verse number="7">Kermel hek, metl ma bi2oul el-ROU7 el-2ODOS: "liom, eza sme3to sawt ALLAH,</verse>
				<verse number="8">ma t2asso 2loubkon metl ma 3melto yawm el-3esyen, yawm el-tajribe bel-sa7ra,</verse>
				<verse number="9">matra7 ma jarraboune bayyetkon w-khtabaroune w-shefo a3mele meddit arb3een sene.</verse>
				<verse number="10">Kermel hek ghdobet 3ala haydak el-jeel w-2elt: 2loubon be2yet 3amya w-ma fehmo tari2te abadan,</verse>
				<verse number="11">w-bel-ekher 7alafet ana w-ghodban w-2elt enno hawde ma bifouto 3a-malakout rã7te ana."</verse>
				<verse number="12">Ntebho, ya ekhewte, enno ma ykoun fi baynetkon 7ada 2albo khabees w-2ellit imeno tkhallih yekfor bi-ALLAH el-7ayy,</verse>
				<verse number="13">shajj3o ba3dkon kell yawm, ma zel ba3dna 3am n2oul "liom" yalle bye7ke 3anno el-kteb, ta-ma tekhda3 el-khatiyye 7ada minkon w-ye2sa 2albo.</verse>
				<verse number="14">Ne7na kellna shouraka el-MASI7 eza tmassakna lal-niheye bel-thi2a yalle kenit 3enna bel-bideye.</verse>
				<verse number="15">Wel-kteb bi2oul: "liom, eza sme3to sawt ALLAH ma t2asso 2loubkon metl ma 3melto bi-yawm el-3esyen."</verse>
				<verse number="16">Meen henne yalle tmarrado 3le min ba3d ma sem3o sawto? Mish henne kell yalle talla3on Moussa min Masr?</verse>
				<verse number="17">W-3ala meen ghodib ALLAH meddit arb3een sene? Mish 3a-yalle khetyo w-meto bel-sa7ra?</verse>
				<verse number="18">W-la-meen 7alaf ALLAH "enno ma yfouto 3a-malakout ra7to?" Mish yalle metmarrdin 3le?</verse>
				<verse number="19">W-minshouf enno ma edro yfouto min 2ellit imenon.</verse>
			</chapter>
			<chapter number="4">
				<verse number="1">Ma zel ba3do elna wa3d el-fawte 3al-rã7a el-Ilehiyye, badna nentebih barke 7ada minkon t2khar ta-fet.</verse>
				<verse number="2">Ne7na sme3na el-tebshir metl ma sem3ouh henne, bass el-kalem yalle sem3ouh ma nafa3on li2anno ma ken 3endon imen.</verse>
				<verse number="3">Bass ne7na el-mou2minin ra7 nfout 3al-rã7a el-Ilehiyye. W-houe yalle 2al: "7alafet ana w-ghodben enno ma yfouto 3a-malakout ra7te ana", ma3 enno a3mel ALLAH n3amalet min wa2et te2sis el-3alam.</verse>
				<verse number="4">W-2al lamma 7eke 3an el-yawm el-sebi3: "rte7 ALLAH bel-yawm el-sebi3 min kell a3melo."</verse>
				<verse number="5">W-2al kamen: "ma ra7 yfouto 3a-malakout rã7te."</verse>
				<verse number="6">W-eza keno yalle sem3o el-tebshir awwal shi ma feto 3al-rã7a el-Ilehiyye li2anno khetyo, el-be2yin ra7 yfouto.</verse>
				<verse number="7">Kermel hek reje3 ALLAH 7addad yawm houe "liom" lamma 2al 3a-lsen Daoud, min ba3d ma mara2 zaman tawil 3a-yalle ken 2alo min zamen: "liom, eza sme3to sawt ALLAH ma t2asso 2loubkon."</verse>
				<verse number="8">W-law ken Yashou3 fawwaton 3a-rã7et ALLAH, ma ken ALLAH reje3 7eke 3an yawm tene.</verse>
				<verse number="9">W-be2e la-sha3b ALLAH rã7a metl rã7et ALLAH bel-yawm el-sebi3,</verse>
				<verse number="10">li2anno yalle bifout 3a-rã7et ALLAH byerte7 min a3melo metl ma rte7 ALLAH min a3melo.</verse>
				<verse number="11">Khallina na3mil kell jehdna kermel nfout 3a-hal-rã7a ta-ma you2a3 7ada bi-metl hal-3esyen.</verse>
				<verse number="12">W-kelmet ALLAH kella 7ayet w-hiye fe3l, bit2oss aktar min seyf elo 7addeyn, btekhro2 ghem2 el-nafs wel-rou7 wel-mafasel w-nkha3 el-3dam, w-èdra tmayyiz bayn shou bifakker el-2alb w-shou byenwe.</verse>
				<verse number="13">Ma 7ada bye2dar yetkhabba 3an ALLAH, w-kell shi makshouf eddem 3youno w-elo houe badna n2addim el-7seb.</verse>
				<verse number="14">Khallina netmassak bi-imenna, li2anno 3enna bi-YASOU3 2eben ALLAH ra2is kahane 3azeem 2ata3 bi-kell el-sama.</verse>
				<verse number="15">Li2anno ma 3enna ra2is kahane mish edir yeshfa2 3ala do3fna, w-houe yalle khada3 metlna la-kell tajribe ma 3ada el-khatiyye.</verse>
				<verse number="16">Khallina n2arrib bi-thi2a 3a-3arsh el-ne3me ta-nekhod el-ra7me w-nle2e el-ne3me yalle bitse3edna wa2et el-7aje.</verse>
			</chapter>
			<chapter number="5">
				<verse number="1">Kell ra2is kahane ken yetna'2a min bayn el-nes w-yet3ayyan kermel el-nes la-khedmet ALLAH, ta-y2addim el-2arabin wel-zabeye7 takfiran 3an el-khataya.</verse>
				<verse number="2">W-ykoun edir yo3tof 3al-jehhel wel-men7erfin li2anno houe nafso lebis el-do3f el-bashare,</verse>
				<verse number="3">w-ken lezim kamen ykaffir 3an khatayah houe metl ma bikaffir 3an khataya el-sha3b.</verse>
				<verse number="4">W-ma 7ada bye2dar y7ott 7alo bi-martabet ra2is kahane, ella eza ALLAH byed3ih metl ma da3a Haroun.</verse>
				<verse number="5">W-kamen el-MASI7 ma 7att 7alo bi-hal-martabe, bass ALLAH 2allo: "enta 2ebne w-min halla2 w-raye7 ana bayyak."</verse>
				<verse number="6">W-2allo bi-matra7 tene: "enta kehen lal-abad 3ala darajet Malkisade2."</verse>
				<verse number="7">W-houe yalle bi-iyem 7ayeto el-bashariyye 3al-ard, salla w-trajja w-sarakh bi-2ouwwe w-beke dmou3 la-ALLAH el-edir enno ykhallso min el-mawt, w-ALLAH sem3 minno li2anno ken ta2e.</verse>
				<verse number="8">W-kawno houe el-2eben, t3allam el-ta3a, min el-3azèb yalle t3azzabo.</verse>
				<verse number="9">W-lamma wossil 3al-kamèl sar masdar khalãs abade la-kell yalle ra7 ytee3ouh,</verse>
				<verse number="10">li2anno ALLAH sammeh ra2is kahane 3a-tari2et Malkisade2.</verse>
				<verse number="11">W-bi-khsous hal-mawdou3 3ende 7ake ktir, bass tefsiro sa3b li2anno serto ettawwlo ta-tefhamo,</verse>
				<verse number="12">ken 3endkon el-wa2et el-kefe ta-tsiro mou3allimin, bass ba3dkon bi-7aje la-meen y3allemkon el-mabede2 el-asesiyye la-kalem ALLAH. Ba3dkon bi-7aje la-laban, li2annkon mish edrin teklo 2akl 2awe.</verse>
				<verse number="13">W-yalle byekol laban bikoun tofl ma 3endo khebra bi-khsous el-tebrir.</verse>
				<verse number="14">El-2akl el-2awe houe lal-nadjin yalle rawwado 7aweson bel-moumerase el-sa7i7a 3al-temyiz bayn el-kheyr wel-sharr.</verse>
			</chapter>
			<chapter number="6">
				<verse number="1">Ta3o ta-netrok el-mabede2 el-awwaliyye bel-kalem 3an el-MASI7, w-n3alle sawb yalle houe akmal, bidoun ma nerja3 lal-mabede2 el-awwaliyye, metl el-tawbe 3an el-a3mel el-mayyte, wel-imen bi-ALLAH,</verse>
				<verse number="2">w-tou2ous el-ma3moudiyye, w-7att el-2iden, w-2iyemet el-mawta, wel-deynoune el-abadiyye.</verse>
				<verse number="3">W-hayda el-shi yalle 3am na3emlo eza ALLAH rad.</verse>
				<verse number="4">Yalle tnawwaro honik marra w-de2o el-mawhabe el-samawiyye w-saro min shouraka el-ROU7 el-2ODOS,</verse>
				<verse number="5">w-de2o kelmet ALLAH el-tayybe w-2ouwwet el-3alam bel-zaman el-jeye,</verse>
				<verse number="6">w-ma3 hayda w-kello sa2ato, mousta7il yetjaddado tene marra w-yerja3o ytoubo li2anno ra7 yosolbo 2eben ALLAH marra tenye w-y3arrdouh lal-3ar.</verse>
				<verse number="7">El-ard yalle sherbet min el-shete el-nezil 3leya 3eddit marrat, w-farrakhet zar3 stafedo minno yalle fala7ouwa, ra7 tekhod el-barake min ALLAH.</verse>
				<verse number="8">Bass eza farrakhet shawk w-3ellay2, bitkoun ma bteswa, badda la3ne w-niheyeta el-7ari2.</verse>
				<verse number="9">Bass bennesbe elkon, ento el-7abeyeb, 7atta law 7kina ma3kon hek, ne7na 3a-thi2a enno ento bi-7ale afdal w-adman lal-khalãs.</verse>
				<verse number="10">Li2anno ALLAH mish zalem 7atta yensa yalle 3meltouh w-yalle azhartouh min el-ma7abbe kermel esmo lamma khadamto el-ekhwe el-2eddisin w-ba3dkon 3am tekhedmouwon.</verse>
				<verse number="11">Bass ne7na min7ebb law kell wa7ad minkon ybayyen enno 3endo hal-ghire lal-ekher 7atta yet7a'2a2 rajekon.</verse>
				<verse number="12">Ye3ne ma tetkesalo, bel-3aks, tmetalo bi-yalle bi2ãmno w-byesobro, li2anno ra7 yourato yalle wa3ad fih ALLAH.</verse>
				<verse number="13">Lamma wa3ad ALLAH Ibrahim 7alaf bi-esmo, li2anno ma 3endo shi a3zam 7atta ye7lof fih,</verse>
				<verse number="14">2al: "ra7 berkak w-ra7 a3tik sleele kbire ktir."</verse>
				<verse number="15">W-hek natar Ibrahim w-tawwal belo 7atta akhad yalle nwa3ad fih.</verse>
				<verse number="16">Wel-nes bye7elfo bi-yalle houe a3zam minnon, wel-7elfen bisabbetlon kalemon w-bi7ott 7add la-kell khilef.</verse>
				<verse number="17">W-kamen ALLAH, lamma arad enno y2akkid la-yalle ra7 yourato el-wa3d enno 2araro ma ra7 yetghayyar, sabbat kalemo bel-7elfen.</verse>
				<verse number="18">W-hek wa3adna w-7alaf, w-henne shaghlteyn sebtin, w-mousta7il enno ykazzeb ALLAH fiyon, w-shajja3na ktir enno netmassak bel-raja yalle t7addarelna, ne7na yalle ltaja2na elo.</verse>
				<verse number="19">W-hal-raja houe bennesbe elna merseye ameene thebte btekhro2 el-sitar.</verse>
				<verse number="20">Matra7 ma YASOU3 saba2na w-fet kermelna, w-sar ra2is kahane lal-abad 3ala tari2et Malkisade2.</verse>
			</chapter>
			<chapter number="7">
				<verse number="1">W-Malkisade2 yalle zakarneh ken malik 3a-madinet Sãlim w-kehen ALLAH yalle fo2 el-kell, ra7 ta-yle2e Ibrahim el-reji3 mountaser 3al-moulouk w-berako,</verse>
				<verse number="2">w-Ibrahim 3ata el-3eshr min kell shi. W-tefsir esmo, min jehha bye3ne malik el-3adl, w-min jehha tenye malik Sãlim, ye3ne malik el-salem.</verse>
				<verse number="3">Ma 3endo bayy wala emm wala sleele, wala 7ada bye7ke 3an bideyet iyemo wala 3an niheyet 7ayeto. Bass, metl 2eben ALLAH, byeb2a kehen lal-abad.</verse>
				<verse number="4">Shoufo ma-a3zamo! Ibrahim nafso, w-houe bayy el-bayyet, 3atah el-3eshr min khiret el-ghaneyem.</verse>
				<verse number="5">W-ne7na mna3rif enno shari3et Moussa bitwasse yalle bisiro kahane min sleelet Lawi, ennon yekhdo el-3eshr min el-sha3b, ye3ne min ekhweton, yalle henne min sleelet Ibrahim.</verse>
				<verse number="6">Bass Malkisade2 yalle mish min sleelet Lawi, akhad el-3eshr min Ibrahim w-berak yalle ALLAH 3atah el-wou3oud.</verse>
				<verse number="7">W-ma fi khilef bi-enno el-akbar houe yalle biberek el-azghar.</verse>
				<verse number="8">3ada enno yalle 3am yekhdo el-3eshr hon, henne bashar bimouto, bass honik, houe 2ensen mash'hedlo enno 7ayy.</verse>
				<verse number="9">W-fina n2oul enno Lawi bi-zeto, yalle byekhod el-3eshr, 3ata el-3eshr la-Malkisade2 min khilel Ibrahim,</verse>
				<verse number="10">li2anno ken mawjoud bi-shakl min el-ashkel, min abl ma yekhla2, bi-bayyo Ibrahim lamma eja Malkisade2 ta-yle2ih.</verse>
				<verse number="11">W-law ken el-kamèl t7a'2a2 bel-kahnout el-Lawi, w-houe ases el-shari3a yalle tsallama el-sha3b, ma ken ba3d fi lzoum enno yet3ayyan kehen tene 3ala tari2et Malkisade2. Wel-kteb ma 2al 3ala tari2et Haroun.</verse>
				<verse number="12">Li2anno bass yetghayyar el-kahnout, la-bodd min teghyir el-shari3a kamen.</verse>
				<verse number="13">W-yalle byen2al 3anno hal-shi, ye3ne el-MASI7, eja min 2abile tenye, ma 7ada min hal-2abile ken min kheddem el-mazba7.</verse>
				<verse number="14">Wade7 enno RABNA 2aslo el-bashare eja min Yahouza, w-ma zakar Moussa hal-2abile bi-kalemo 3an el-kahane.</verse>
				<verse number="15">W-yalle biwadde7 hal-shi aktar, houe enno el-kehen el-tene yalle byeshbah Malkisade2 ma t3ayyan,</verse>
				<verse number="16">3ala ases intime2o la-sleele bashariyye, t3ayyan 3a-ases el-2ouwwe yalle btenba3 min 7ayet ma ela niheye.</verse>
				<verse number="17">Wel-kteb yalle shehedlo 2al: "enta kehen lal-abad 3ala tari2et Malkisade2."</verse>
				<verse number="18">W-hek betlet wassiyet el-kahnout el-seb2a bi-sabab do3fa w-2ellit feydeta,</verse>
				<verse number="19">li2anno shari3et Moussa ma 7a'2a2et el-kamèl bi-shi, w-kermel hek, ALLAH 7att ases jdid bi2arrebna minno, w-2addamelna raja afdal.</verse>
				<verse number="20">W-hal-shi ma sar bidoun 7elfen min ALLAH. Li2anno el-Lawiyyin saro kahane bidoun 7elfen,</verse>
				<verse number="21">bass YASOU3 sar kehen bi-7elfen min ALLAH yalle 2allo: "7alaf el-RAB, w-ma ra7 yendam, enno enta kehen lal-abad."</verse>
				<verse number="22">W-hek sar YASOU3 kafeel la-3ahd afdal min el-3ahd el-awwal.</verse>
				<verse number="23">Wel-kahane hawdik ken fi minnon ktir, li2anno el-mawt ken yemna3on enno yeb2o 3a-toul.</verse>
				<verse number="24">Bass YASOU3 yalle byeb2a lal-abad, kahnouto ma bizoul.</verse>
				<verse number="25">W-houe edir ykhallis yalle byet2arrabo bi-wasteto min ALLAH khalãs kemil, li2anno 7ayy be2e ta-yeshfa3lon.</verse>
				<verse number="26">Ye3ne YASOU3 houe ra2is el-kahane yalle binesebna, houe 2ouddous bari2 ma fiyo 3ayb w-ma byeshbah el-khatyeen, t3alla la-fo2 el-sama.</verse>
				<verse number="27">W-houe 3aks rou2asa el-kahane, mish bi-7aje y2addim el-zabeye7 kell yawm ta-ykaffir 3an khatayah bel-awwal, w-ba3den 3an khataya el-sha3b, li2anno 3eml hal-shi marra we7de, lamma 2addam 7alo.</verse>
				<verse number="28">W-shari3et Moussa bit3ayyen min el-bashar el-d3af rou2asa kahane, bass min ba3d el-shari3a, el-7elfen bya3mil min el-2eben ra2is kahane kemil lal-abad.</verse>
			</chapter>
			<chapter number="8">
				<verse number="1">Kell yalle badde 2oulo bi-hal-mawdou3 houe enno sar 3enna ra2is kahane 3azeem, 2e3id 3an yameen 3arsh ALLAH bel-sama,</verse>
				<verse number="2">w-sar khadim la-2ods el-a2des wel-khayme el-7a2i2iyye yalle 3emela el-RAB mish el-2ensen.</verse>
				<verse number="3">W-kell ra2is kahane ken yet3ayyan ta-y2addim el-2arabin wel-zabeye7, fa-la-bodd enno ra2is kahanetna, houe kamen, ykoun 3endo shi y2addmo.</verse>
				<verse number="4">W-law ken YASOU3 3a-hal-ard, ma ken t3ayyan kehen, li2anno fi meen y2addim el-2arabin 7asab el-shari3a.</verse>
				<verse number="5">Bass hawde byekhedmo el-soura wel-ramz la-yalle bel-sama. W-lamma eja Moussa baddo ya3mil el-khayme, aw7alo ALLAH, 2allo: "ntebeh, baddak ta3mil kell shi 3al-shakl yalle farjaytak yeh 3al-jabal."</verse>
				<verse number="6">Bass el-MASI7 7osil 3a-khedme afdal min yalle ablo bi-2adar ma houe el-waseet la-3ahd jdid afdal min el-3ahd el-awwal, li2anno 2ayem 3ala ases wou3oud afdal.</verse>
				<verse number="7">W-law ken el-3ahd el-awwal ma fiyo 3ayb, ma ken fi lzoum la-3ahd tene.</verse>
				<verse number="8">W-ALLAH biloum sha3bo lamma bi2oul: "bi2oul el-RAB: ra7 teje iyem ba3mil ma3 wled Isra2il w-wled Yahouza 3ahd jdid,</verse>
				<verse number="9">mish metl el-3ahd yalle 3melto ma3 bayyeton lamma akhadton bi-2ideyon ta-talle3on min ard Masr, w-ma be2yo 3ala 3ahde, kermel hek hamalton ana el-RAB.</verse>
				<verse number="10">W-hayda houe el-3ahd yalle ba3emlo ma3 Isra2il bel-iyem el-jeye, bi2oul el-RAB: ra7 khalle shari3te bi-3ou2oulon w-ekteba bi-2loubon, w-bkoun Ilehon w-bikouno sha3be.</verse>
				<verse number="11">W-ma 7ada ra7 y3allim 2eben watano wala 7ada ra7 y3allim khayyo w-y2ello: 3raf el-RAB, li2anno ra7 ya3erfoune kellon min zghiron la-kbiron,</verse>
				<verse number="12">ra7 eghferlon znoubon w-ma ra7 ezkor khatayahon min ba3d liom."</verse>
				<verse number="13">W-ALLAH bi-kalemo 3an "3ahd jdid" khalla el-3ahd el-awwal ysir 2adeem, w-kell shi bass ye3ta2 w-yekbar bisir 2arib min el-zawel.</verse>
			</chapter>
			<chapter number="9">
				<verse number="1">El-3ahd el-awwal ken fiyo tou2ous la-3ibedet ALLAH w-lal-2ods el-ardé.</verse>
				<verse number="2">W-ken fi bel-khayme 2ouda, hiye awwal 2ouda esma el-2ods, w-ken fiya el-manara wel-meyde w-khebz el-2erben.</verse>
				<verse number="3">W-ken fi wara el-sitar el-tene 2ouda esma 2ods el-a2des,</verse>
				<verse number="4">w-fiya el-mabkhara el-mdahhabe w-tabout el-3ahd el-madhoun kello bel-dahab, w-fi jarret dahab fiya el-mann w-3asa Haroun yalle farrakhet w-law7teyn wassaya el-3ahd.</verse>
				<verse number="5">W-ken fo2 el-tabout tnen karoubin el-majd bighatto ghata el-keffara. Bass halla2 mish wa2et enno ne7ke 3an hal-eshya bel-tefsil.</verse>
				<verse number="6">W-bi-ma enno kell shi ken mrattab bi-hayda el-shakl, keno el-kahane yfouto 3a-awwal 2ouda bi-kell wa2et w-ymerso tou2ous el-3ibede.</verse>
				<verse number="7">Bass ra2is el-kahane el-wa7eed yalle bfout 3al-2ouda el-tenye marra bel-sene, w-ma bifout ella ma ykoun ma3o el-damm yalle bi2addmo ka-tekfir 3an khatayah w-3an khataya el-sha3b w-jahlo.</verse>
				<verse number="8">W-bi-hal-shi hayda, el-ROU7 el-2ODOS bidell enno el-tari2 la-2ods el-a2des kenit ba3da mish maftou7a, ma zel awwal khayme 2ayme.</verse>
				<verse number="9">W-hal-tertib hayda houe ramz lal-zaman el-7ader, wa2et keno ba3don 3am bi2addmo 2arabin w-zabaye7 ma bye2daro ykhallo el-kehen kemil min jehhit el-dameer.</verse>
				<verse number="10">W-hiye tou2ous bashariyye 2ayme 3al-2akl wel-sherb w-asalib el-ghassil, w-kenit mafrouda lal-wa2et yalle bisalle7 ALLAH fih kell shi.</verse>
				<verse number="11">Bass el-MASI7 eja ra2is kahane lal-kheyrat el-mousta2baliyye w-min khilel khayme a3zam w-akmal min haydik el-khayme el-awle, mish ma3moule bi-2iden el-bashar, ye3ne ma btenteme la-hal-khali2a,</verse>
				<verse number="12">w-fet 3a-2ods el-a2des marra we7de, 7amel dammo houe mish damm el-tyous wel-3joul, w-jabelna el-khalãs el-abade.</verse>
				<verse number="13">W-eza ken rash damm el-tyous wel-thiran w-rmed el-3joul bi2addes el-mnajjasin w-bitahher jesmon,</verse>
				<verse number="14">keef damm el-MASI7 yalle 2addam 7alo la-ALLAH bel-ROU7 el-azale 2erben ma fiyo 3ayb, addeysh ma ra7 ytahher dameerna min el-a3mel el-mayyte ta-ne3bad ALLAH el-7ayy.</verse>
				<verse number="15">Kermel hek houe el-waseet la-3ahd jdid, 7atta bi-wasteto el-mad3ouwwin yourato el-werte el-abadiyye el-maw3oudin fiya, li2anno met w-kaffar 3an el-moukhelafet yalle 3emela el-sha3b bel-3ahd el-awwal.</verse>
				<verse number="16">Fa-matra7 yalle bikoun fi wassiye lezim nsabbet mawt el-mwasse,</verse>
				<verse number="17">li2anno el-wassiye marhoune bi-mawt el-mwasse, ma ela 2ime eza el-mwasse ba3do 3ayish.</verse>
				<verse number="18">Kermel hek tkarras el-3ahd el-awwal kamen bel-damm.</verse>
				<verse number="19">W-Moussa, min ba3d ma 2ere eddem el-sha3b kell wassaya el-shari3a, akhad damm el-3joul wel-tyous, w-ma3o may w-souf a7mar w-zoufa, w-rasho 3ala kteb el-shari3a w-3ala el-sha3b kello</verse>
				<verse number="20">w-2al: "hayda houe damm el-3ahd yalle ALLAH wassakon te7fazouh."</verse>
				<verse number="21">W-kamen rash el-damm 3al-khayme w-3a-kell adawet el-3ibede.</verse>
				<verse number="22">Li2anno el-shari3a bitwasse enno lezim ntahher kell shi bel-damm, w-ma fi ghofran bidoun bazl damm.</verse>
				<verse number="23">Eza yalle houe ramz lal-eshya el-samawiyye lezim yettahhar bel-zabeye7, la-bodd min tot'hir el-eshya el-samewiyye nafsa bi-zabeye7 afdal min haydik el-zabeye7,</verse>
				<verse number="24">li2anno el-MASI7 ma fet 3a-2ods 3emlouh 2iden el-bashar, houe ramz lal-2ods el-7a2i2e, fet 3al-sama bi-zeta ta-you2af halla2 eddem wejj ALLAH kermelna,</verse>
				<verse number="25">mish li2anno ra7 y2addim 7alo 3eddit marrat metl ma bifout ra2is el-kahane 3a-2ods el-a2des kell sene bi-damm mish dammo,</verse>
				<verse number="26">wa-ella ken lezim yet2allam marrat ktire min wa2et te2sis el-3alam. Bass zahar halla2 marra we7de lamma ktamal el-zaman ta-yem7e el-khatiyye w-y2addim 7alo zabi7a la-ALLAH.</verse>
				<verse number="27">W-metl ma el-bashar massiron enno ymouto marra we7de, w-min ba3da fi el-deynoune,</verse>
				<verse number="28">kamen el-MASI7 2addam 7alo marra we7de ta-yem7e khataya nes ktar. W-ra7 yezhar marra tenye, mish kermel el-khatiyye, bass kermel ykhallis yalle natrino.</verse>
			</chapter>
			<chapter number="10">
				<verse number="1">W-bi-ma enno el-shari3a fi bi-2alba el-fekra el-mzaghara 3an el-kheyrat el-mousta2baliyye, mish 3an el-7a2i2a metl ma hiye, ma bte2dar abadan enna bel-zabeye7 yalle 3am yet2addamo henne zeton min sene la-sene, tkhalle yalle bi-wasteta 3am bi2arrbo sawb ALLAH ennon ysiro kemleen.</verse>
				<verse number="2">Wa-ella ma ken ba3d fi lzoum enno ndall n2addimon. Li2anno yalle 3am bimerso hal-3ibede, law ysiro an2iya marra we7de, ma be2e bi-dameeron ayya shou3our bel-khatiyye,</verse>
				<verse number="3">bel-mou2abel, el-zabeye7 3am bizakkro el-nes bi-khatayahon min sene la-sene,</verse>
				<verse number="4">li2anno damm el-thiran wel-tyous ma bye2daro enno yem7o el-khataya.</verse>
				<verse number="5">Kermel hek 2al el-MASI7 la-ALLAH lamma eja 3al-3alam: "ma ken baddak zabi7a wala 2erben, bass 3titne jesm bashare,</verse>
				<verse number="6">wel-7ayawenet yalle keno yendaba7o w-yen7ara2o eddemak ka-tekfir 3an el-khataya, ma 2belt fiyon,</verse>
				<verse number="7">se3eta 2eltellak: ana jeye ya ALLAH 7atta a3mil metl ma baddak, w-metl ma maktoub 3anne bel-kteb."</verse>
				<verse number="8">W-houe 2al bel-awwal: "zabeye7 w-2arabin w-7ayawenet ma7rou2in ka-tekfir 3an el-khataya ma 2belt fiyon wala fre7t fiyon", ma3 enno keno yet2addamo 7asab el-shari3a.</verse>
				<verse number="9">Min ba3da 2al: "ana jeye ta-a3mil metl ma baddak", w-hek bikoun leghe ta2s el-3ibede el-awwal ta-ysabbet el-tene.</verse>
				<verse number="10">W-ne7na bi-iradet ALLAH t2addasna bi-jesm YASOU3 el-MASI7 yalle 2addamo 2erben marra we7de.</verse>
				<verse number="11">Min zamen ken el-kehen el-Yahoude you2af kell yawm eddem el-mazba7 w-ymeris tou2ous el-3ibede w-y2addim el-zabeye7 nafsa marrat ktire, ma3 enna ma bte2dar enno tem7e el-khataya.</verse>
				<verse number="12">Bass el-MASI7, 2addam lal-abad zabi7a we7de 3an el-khataya, w-min ba3da 2a3ad 3an yameen ALLAH,</verse>
				<verse number="13">w-houe halla2 natir enno y7ott ALLAH a3de2o ta7t ejrey,</verse>
				<verse number="14">li2anno bi-2erben wa7ad khalla yalle 2addason ysiro kemleen lal-abad.</verse>
				<verse number="15">Wel-ROU7 el-2ODOS bi-zeto byesh'hadelna bi-hal-7a2i2a. 2al:</verse>
				<verse number="16">"hayda houe el-3ahd yalle ra7 a3emlo ma3on bel-iyem el-jeye, bi2oul el-RAB: badde 7ott shari3te jouwwet 2loubon w-ekteba bi-3ou2oulon</verse>
				<verse number="17">w-ma ra7 ezkor khatayahon wala moukhelafeton min ba3d liom."</verse>
				<verse number="18">Matra7 ma byenghafaro el-khataya wel-moukhelafet, ma byeb2a fi 7aje n2addim 2erben kermel el-khatiyye.</verse>
				<verse number="19">W-ne7na 3a-thi2a, ya ekhewte, bi-enno sar fina nfout 3a-2ods el-a2des bi-damm YASOU3,</verse>
				<verse number="20">yalle fata7elna tari2 jdide kella 7ayet min khilel el-sitar, yalle houe jesmo,</verse>
				<verse number="21">w-ma zel 3enna kehen 3azeem 3ala beyt ALLAH,</verse>
				<verse number="22">khallina n2arrib bi-2alb sade2 w-imen kemil, w-2loubna mtahhara min sou2 el-niyye w-ajsemna mghassale bi-may na2iyye,</verse>
				<verse number="23">w-ndall 3al-raja yalle min2ãmen fih imen ma byetza3za3, li2anno ALLAH yalle wa3adna houe ameen,</verse>
				<verse number="24">w-ndeer belna 3a-ba3d, w-n7ammis ba3dna 3al-ma7abbe wel-a3mel el-sal7a.</verse>
				<verse number="25">W-ma ten2et3o 3an el-ejtime3 metl ma t3awwad el-ba3d minkon ennon ya3emlo, bel-3aks shajj3o ba3dkon, bi-2adar ma bitshoufo enno yawm el-RAB sar 2arib.</verse>
				<verse number="26">W-eza khtina 3an 2asd, min ba3d ma sarelna enno na3rif el-7a2, mish ra7 yeb2a fi zabi7a tkaffir 3an el-khataya,</verse>
				<verse number="27">w-ma byeb2alna ella el-natra el-rahibe la-yawm el-deynoune w-lahib nar yeshwe el-metmarrdin.</verse>
				<verse number="28">Yalle bikhelif shari3et Moussa bimout bidoun shafa2a bi-shahedet shehdeyn aw tlete,</verse>
				<verse number="29">awlkon addeysh lezim yet3e2ab yalle byed3as 3a-2eben ALLAH w-bye3tebir enno el-3ahd yalle t2addas bi-wasteto houe nejs w-bihin rou7 el-ne3me?</verse>
				<verse number="30">Ne7na mna3rif yalle 2al: "el-inti2am ele w-ana yalle b2ãses." W-2al kamen: "el-RAB ra7 ydeen sha3bo."</verse>
				<verse number="31">Rahibe el-wa2'3a bayn 2iden ALLAH el-7ayy.</verse>
				<verse number="32">Tzakkaro el-iyem el-madye w-addeysh kefa7to w-t7ammalto 3azèb min ba3d ma dawwa 3leykon nour el-imen,</verse>
				<verse number="33">w-keef min jiha saro yhinoukon w-ydey2oukon, w-min jiha tenye serto shouraka la-yalle 3emalouwon zet el-mou3amale.</verse>
				<verse number="34">W-keef sherakto el-ma7bousin bi-3azèbon w-t7ammalto w-fre7to lamma nahabo amwelkon, kawnkon 3erfin enno 3endkon tharwe afdal w-ma bitzoul.</verse>
				<verse number="35">Ma tetkhallo 3an thi2atkon, li2anno moukefa2et hal-thi2a ra7 tkoun 3azeeme.</verse>
				<verse number="36">Ento bi-7aje lal-sabr 7atta ta3emlo metl ma ALLAH baddo w-te7salo 3ala wa3do.</verse>
				<verse number="37">"3an 2arib, 3an 2arib ktir, yalle jeye byousal w-ma ra7 yet2akhar.</verse>
				<verse number="38">Yalle byetbarrar bel-imen bi3ish bel-imen, bass eza traja3 ma ra7 koun rade 3le."</verse>
				<verse number="39">Ne7na mish ahl el-tarajo3 wel-halek, ne7na ahl el-imen wel-khalãs.</verse>
			</chapter>
			<chapter number="11">
				<verse number="1">El-imen houe el-thi2a bi-enno yalle 3am netrajjeh, ra7 yet7a'2a2, wel-i2tine3 bi-enno yalle ma minshoufo akid mawjoud,</verse>
				<verse number="2">w-bi-fadl hal-imen ALLAH shehed lal-2oudama.</verse>
				<verse number="3">Bel-imen mna3rif enno ALLAH khala2 el-kawn bi-kelme minno, w-enno yalle byenshef tkawwan min yalle ma byenshef.</verse>
				<verse number="4">Bel-imen 2addam Habeel la-ALLAH zabi7a afdal min zabi7et Kayeen, w-bel-imen shahadlo ALLAH enno houe min el-abrar lamma 2ebl el-2erben yalle 2addamo, w-bel-imen be2e Habeel ye7ke min ba3d mawto.</verse>
				<verse number="5">Bel-imen na2al ALLAH Akhnoukh la-3ando bidoun ma yshouf el-mawt, w-ma 3ed 7ada shefo li2anno ALLAH akhado la-3ando. Wel-kteb shehedlo abl ma yente2el bi-enno ALLAH ken rade 3le,</verse>
				<verse number="6">w-bidoun el-imen mousta7il norde ALLAH, li2anno yalle baddo yet2arrab min ALLAH lezim y2ãmen bi-enno ALLAH mawjoud w-enno ra7 ykefe2 yalle byet2arrabo minno.</verse>
				<verse number="7">Bel-imen Nou7 shef eshya ktire ma kenit minshefe, khaf ALLAH, w-3eml safine ta-ykhallis beyto, w-hek, 7akam 3al-3alam, w-bel-imen werit el-tebrir min el-imen.</verse>
				<verse number="8">Bel-imen labba Ibrahim da3wet ALLAH w-tarak watano w-ra7 3a-ard tenye wa3ado ALLAH enno yourata, ra7 w-mish 3arif 7alo wayn raye7.</verse>
				<verse number="9">W-bel-imen nezl bel-ard el-maw3oud fiya ka2anno nezl 3a-ard gharibe, w-2a3ad bel-khiyam ma3 Is7ak w-Ya3koub yalle keno shouraka bel-wa3d zeto,</verse>
				<verse number="10">li2anno ken natir el-madine yalle asesa thebit w-yalle ALLAH mhandasa w-m3ammara.</verse>
				<verse number="11">Bel-imen Sara n3atala enno tjeeb wled ma3 enna kenit 2ata3et 3omr el-7abal, li2anno 3tabaret enno yalle wa3ad ameen,</verse>
				<verse number="12">w-hek jebit min Ibrahim, yalle jesmo ken sar 3a-ekher, sleele ma bten3add, 2add njoum el-sama w-2add el-raml yalle 3a-shatt el-ba7r.</verse>
				<verse number="13">Bel-imen meto kell hal-ashkhas bidoun ma yshoufo wa3ad ALLAH elon t7a'2a2, bass shefouh w-sallamo 3le min b3id. W-3tarafo bi-ennon ghouraba 3a-hal-ard w-mer2in fiya mar2a,</verse>
				<verse number="14">w-yalle bi2oulo hek 7ake bibarehno ennon 3am yfattsho 3an watan.</verse>
				<verse number="15">W-law ba3don 3am bifakkro bel-watan yalle tarakouh, ken 3endon el-wa2et ennon yerja3oulo.</verse>
				<verse number="16">Bass keno meshte2in la-watan afdal minno, ye3ne lal-watan el-samewe. Kermel hek ma byeste7e ALLAH enno ykoun Ilehon, li2anno 7addarlon madine.</verse>
				<verse number="17">Bel-imen 2addam Ibrahim 2ebno el-wa7eed Is7ak zabi7a lamma mta7ano ALLAH, 2addamo w-houe yalle 3atah ALLAH el-wa3d</verse>
				<verse number="18">w-2allo: "bi-wastet Is7ak ra7 ykoun 3endak sleele."</verse>
				<verse number="19">W-2ãman Ibrahim enno ALLAH edir enno y2awwem el-mawta. Kermel hek reje3lo 2ebno Is7ak 7atta ykoun ramz.</verse>
				<verse number="20">Bel-imen Is7ak berak Ya3koub w-3eeso la-kheyrat el-mousta2bal.</verse>
				<verse number="21">W-bel-imen Ya3koub berak, abl ma ymout, wled Youssef w-sajad la-ALLAH houe w-metteke 3al-3asa.</verse>
				<verse number="22">W-bel-imen Youssef ettakal 3a-wa3d ALLAH bi-enno wled Isra2il ra7 yedharo min Masr w-wassahon wayn yedefno 3damo.</verse>
				<verse number="23">W-bel-imen emmo w-bayyo la-Moussa khabbouh tlet tesh'hor min ba3d ma khel2, li2annon shefouh tofl 7elo w-ma khafo min 2amr el-malik.</verse>
				<verse number="24">Bel-imen rafad Moussa, min ba3d ma kebr, enno ykoun 2eben bent Fer3on,</verse>
				<verse number="25">w-faddal enno ysherek sha3b ALLAH 3azèbo min el-tamatto3 el-mwa'2at bi-lezzit el-khatiyye,</verse>
				<verse number="26">w-3tabar enno 3ar el-MASI7 aghna min knouz Masr, li2anno ken 3am yetma7 bel-moukefa2a.</verse>
				<verse number="27">Bel-imen tarak Moussa Masr bidoun ma ykhaf min ghadab el-malik, w-dall 3a-2araro ka2anno sheyif 7addo yalle ma bishoufo 7ada.</verse>
				<verse number="28">Bel-imen 3eml el-fos7 w-rash el-damm, 7atta malèk el-mawt ma yde2 bi-ayy sabe bekr min wled Isra2il.</verse>
				<verse number="29">Bel-imen wled Isra2il 2ata3o el-ba7r el-a7mar ka2anno ard yebse, w-lamma ejo el-Masriyyin baddon ye2ta3ouh gher2o.</verse>
				<verse number="30">Bel-imen wa2a3o aswar Ari7a min ba3d ma wled Isra2il baramo 7awla sab3 tiyem.</verse>
				<verse number="31">Bel-imen Ra7ãb el-mara el-zenye ma n2atalet ma3 el-metmarrdin, li2anno sta2balet el-jasousen.</verse>
				<verse number="32">W-shou badde 2oul ba3d? El-wa2et ma byesma7le khabber 3an Jed3on w-Barak w-Shamshoun w-Yafta7 w-Daoud w-Samou2il wel-anbiya.</verse>
				<verse number="33">Yalle bel-imen ntasaro 3al-mamelek w-7akamo 7ekm 3adel w-akhado yalle wa3ad fih ALLAH w-sakkaro tmem el-2soude</verse>
				<verse number="34">w-taffo lahib el-nar el-meltehbe w-tkhallaso min el-2atl bel-seyf w-tghallabo 3al-do3f w-saro abtal bel-7arb w-hazamo jouyoush el-ghouraba,</verse>
				<verse number="35">w-ba3d el-neswen shefo mawtehon 2amo min el-mawt w-rej3oulon. W-ktar t7ammalo el-te3zib w-rafado el-khalãs 3a-2amal enno ra7 y2oumo 3a-7ayet afdal,</verse>
				<verse number="36">w-ktar t7ammalo el-tmeskhor wel-jald, wel-terbit bel-jnazeer wel-7abs.</verse>
				<verse number="37">W-nrajamo bel-7jar w-ennasharo bel-minshar w-meto 2atl bel-seyf w-tsharrado lebsin jloud el-ghanam wel-me3ze ma7roumin ma2hourin mazloumin,</verse>
				<verse number="38">li2anno el-3alam ma byest7e2on, ettaysharo bel-barare wel-jbel wel-maghewer w-kouhouf el-ard.</verse>
				<verse number="39">W-hawde kellon ma 7oslo 3al-wa3d ma3 ennon n3arafo bi-imenon,</verse>
				<verse number="40">li2anno ALLAH 7addarelna massir afdal min massiron w-arad enno ma ysiro kemleen bidounna.</verse>
			</chapter>
			<chapter number="12">
				<verse number="1">Bass ne7na el-m7awatin bi-3adad kbir min el-shouhoud, ta3o ta-nsheel kell te2l w-kell khatiyye m7asretna, w-nerkod bi-kell 2ouwwetna bi-hal-saba2 el-ma3roud 3leyna,</verse>
				<verse number="2">ne7na w-3am nettalla3 3a-ra2ed imenna w-mkammlo, YASOU3 yalle t7ammal el-salib w-ma htamm bi-hal-mawte el-mouhine li2anno fakkar bel-fara7 yalle natro, w-2a3ad 3an yameen 3arsh ALLAH.</verse>
				<verse number="3">T2ammalo fih mni7 w-shoufo addeysh t7ammal hal-mou3emale el-2assye min el-khatyeen 7atta ma tiy2aso w-nfouskon ted3af.</verse>
				<verse number="4">Ento bi-sira3kon dodd el-khatiyye, ba3d ma kefa7to 7atta el-mawt.</verse>
				<verse number="5">Tekhmin nsito el-kalem yalle n2allkon ka2annkon wledo: "ma testkheff, ya 2ebne, min enno el-RAB yhazzbak wala tiy2as eza wabbakhak,</verse>
				<verse number="6">li2anno el-RAB bihazzeb yalle bi7ebbo w-byejlod kell wa7ad bisir 2ebno."</verse>
				<verse number="7">T7ammalo tehzib el-RAB, yalle 3am bi3amelkon metl wledo, w-ayya 2eben bayyo ma bihazzbo?</verse>
				<verse number="8">W-eza ma t'hazzabto, metl kell el-wled yalle t'hazzabo, bitkouno thamaret el-zena mish wled shar3iyyin.</verse>
				<verse number="9">Bayyetna 3al-ard keno yhazzbouna w-kenna nkhaf minnon, keef bel-a7ra lamma mnokhda3 la-bayyna bel-rou7 ta-n3ish el-7ayet el-afdal?</verse>
				<verse number="10">Henne keno yhazzbouna la-wa2et 2asir w-metl ma henne baddon, bass ALLAH bihazzebna kermelna 7atta nsherko bi-2adesto.</verse>
				<verse number="11">Akid kell tehzib bisir bi-wa2to, bijeeb el-7ezn, mish el-fara7. Bass ba3den bijeeb la-yalle trawwado 3le, el-tebrir wel-salem.</verse>
				<verse number="12">Sheddo 2ideykon el-mertkhiyye w-rkebkon el-d3ife,</verse>
				<verse number="13">w-sahhlo eddem ejreykon tor2at jelse tkhalle el-a3raj yenshafa mish yetfarkash.</verse>
				<verse number="14">Fattsho 3an el-salem ma3 kell el-nes w-3isho 7ayet el-2adese li2anno bidoun el-2adese ma 7ada bye2dar yshouf el-RAB.</verse>
				<verse number="15">Ntebho min enno 7ada minkon yen7aram min ne3met ALLAH, 7atta ma yfarrekh fikon 3er2 morr yjeeb el-2ala2 w-yefsod el-jame3a,</verse>
				<verse number="16">w-7atta ma ykoun 7ada minkon fejir aw mestahter metl 3eeso yalle be3 boukouriyyto bi-2akle we7de.</verse>
				<verse number="17">W-bta3erfo mni7 enno lamma arad min ba3d hal-shi enno yestarje3 el-barake, nrafad w-ma le2a tari2a tkhalle bayyo yghayyir ra2yo, ma3 enno talab el-barake houe w-3am yebke.</verse>
				<verse number="18">W-ento ma kento 2rab min jabal fikon telemsouh, min nar wel3ane w-3atme w-dabab w-3asfe,</verse>
				<verse number="19">w-sawt bou2 w-sawt 7ake khalla el-sem3ino enno ma ba2a yzeed wala kelme,</verse>
				<verse number="20">li2anno ma edro yet7ammalo hal-enzar: "7atta el-wa7sh law da2 bel-jabal lezim terejmouh."</verse>
				<verse number="21">Ken el-manzar rahib 7atta enno Moussa 2al: "ana mar3oub 3am berjof min el-khawf."</verse>
				<verse number="22">Bass halla2 ento 2rab min jabal Sehyoun, min madinet ALLAH el-7ayy, min Ourashalim el-samewiyye wel-oulouf min el-maleyke yalle bi-7aflet 3id,</verse>
				<verse number="23">min jame3et el-abkar yalle asamiyon maktoube bel-sama, min ALLAH yalle ra7 ydeen el-kell, min arwe7 el-abrar yalle saro kemleen,</verse>
				<verse number="24">min YASOU3 waseet el-3ahd el-jdid, min dammo el-marshoush yalle bye7ke 7ake afdal min damm Habeel.</verse>
				<verse number="25">Ou3a ma tesma3o yalle 3am ye7kikon. Eza yalle rafado yesma3o yalle 3am ye7kihon 3a-hal-ard ma falato min el-2asãs, keef ne7na mneflot eza rafadna yalle 3am ye7kina min el-sama?</verse>
				<verse number="26">Lamma 7eke min zamen, sawto zalzal el-ard, bass halla2 wa3adna w-2al: "ra7 zalzel el-sama, mish el-ard wa7da, marra tenye."</verse>
				<verse number="27">Lamma 2al "marra tenye", hayda dalil 3ala zawel el-eshya el-mza3za3a li2anna makhlou2a 7atta ma yeb2a ghayr el-eshya yalle ma btetza3za3.</verse>
				<verse number="28">W-ma zel sar 3enna malakout ma byetza3za3, ta3o ta-ne3bad ALLAH w-nekhedmo w-neshkro bi-tari2a btordih, fiya ta2wa w-khoushou3,</verse>
				<verse number="29">li2anno Ilehna nar ãkle.</verse>
			</chapter>
			<chapter number="13">
				<verse number="1">7afzo 3al-ma7abbe el-akhawiyye,</verse>
				<verse number="2">w-ma tenso tmerso el-diyafe, li2anno fi nes henne w-3am ymersouwa stadafo el-maleyke bidoun ma ya3erfo.</verse>
				<verse number="3">Htammo bel-ma7bousin ka2annkon ma7bousin ma3on, w-t3atafo ma3 el-m3azzabin ka2annkon ento kamen m3azzabin bi-jesmkon.</verse>
				<verse number="4">7ãfzo kellkon 3a-karamet el-zawej, wel-mzawwajin ykhallo frashon ndeef min el-danas, li2anno ALLAH ra7 ydeen el-fejrin w-yalle byezno.</verse>
				<verse number="5">Ma tkhallo 7obb el-masare ydeerkon w-2na3o bi-yalle 3endkon. 2al ALLAH: "mish ra7 eterkak wala etkhalla 3annak abadan."</verse>
				<verse number="6">Ye3na sar fina n2oul bi-kell thi2a w-jer2a: "ma zel el-RAB 3am yse3edne ma ra7 khaf, w-shou bye2dar el-2ensen ya3mil fiyye?"</verse>
				<verse number="7">Dallo zkero el-rou2asa taba3kon yalle 3allamoukon kalem ALLAH, w-tmattalo bi-7ayeton w-mawton w-bi-imenon.</verse>
				<verse number="8">YASOU3 houe houe, mberi7 w-liom w-lal-abad.</verse>
				<verse number="9">Ou3a tenkhed3o w-tel7a2o el-ta3alim el-gharibe, a7sanelkon tesendo 2loubkon bel-ne3me, mish bel-2akl yalle ma byenfa3 7atta yalle 3am yeklouh.</verse>
				<verse number="10">Ne7na 3enna mazba7 ma bi7e2 lal-kahane yalle 3am yekhedmo bi-khaymet el-3ahd enno yeklo minno,</verse>
				<verse number="11">li2anno el-7ayawenet yalle ra2is el-kahane ken ye7mol dammon w-yfout fiyon 3a-2ods el-a2des ta-ykaffir 3an el-khatiyye, keno yedba7ouwon barrat el-matra7 yalle 2e3id fih el-sha3b,</verse>
				<verse number="12">kermel hek met YASOU3 barrat el-madine ta-y2addis el-sha3b bi-dammo.</verse>
				<verse number="13">Khallina netla3 barrat el-madine w-nrou7 la-3ando w-ne7mol el-3ar ma3o.</verse>
				<verse number="14">Li2anno ma 3enna hon 3al-ard madine bteb2a, ne7na 3younna 3a-madinet el-mousta2bal.</verse>
				<verse number="15">Khallina n2addim bi-kell wa2et la-ALLAH bi-wastet el-MASI7 2erben el-shokr, yalle byetla3 min shfef yalle 3am ye3terfo bi-esmo.</verse>
				<verse number="16">Ma tenso 3amal el-kheyr wel-mousherake bi-kell shi, li2anno ALLAH bi7ebb yet2addamlo metl hal-2erben.</verse>
				<verse number="17">Tee3o el-rou2asa taba3kon, li2anno 3am yes'haro 3ala nfouskon sahar yalle ra7 y2addim 7seb 3an hal-shi, se3eta bya3emlo 3amalon bi-fara7, bidoun 7asra, li2anna el-7asra ma bitfeedkon bi-shi.</verse>
				<verse number="18">Sallo kermelna, ne7na weth2in enno dameerna na2e, w-min7ebb enno netsarraf mni7 bi-kell shi.</verse>
				<verse number="19">Betlob minkon hal-shi bi-el7a7, 7atta ALLAH yrajje3ne la-3andkon bi-asra3 wa2et.</verse>
				<verse number="20">W-betlob min Ileh el-salem yalle 2awwam RABNA YASOU3, ra3i el-khwerif el-3azeem, min el-mawt bi-damm el-3ahd el-abade,</verse>
				<verse number="21">enno y7adderkon mni7, ta-tsiro ta3emlo metl ma houe baddo, w-enno ya3mil fina kellna yalle byordih 7asab YASOU3 el-MASI7 elo el-majd lal-abad, ãmin.</verse>
				<verse number="22">W-betlob minkon, ya ekhewte, enno tet7ammalo riselte hayde, li2anno katabta bi-ikhtisar.</verse>
				<verse number="23">B7ebb ta3erfo enno khayyna Timothawos dahar min el-7abs. Eza eja la-3ande 3an 2arib, ra7 eje la-3andkon ma3o ta-shoufkon.</verse>
				<verse number="24">Sallmo 3ala kell rou2asa taba3kon w-3ala kell el-ekhwe el-2eddisin. Bisallmo 3leykon el-ekhwe yalle bi-Italya.</verse>
				<verse number="25">El-ne3me tkoun ma3kon kellkon.</verse>
			</chapter>
		</book>
		<book number="59">
			<chapter number="1">
				<verse number="1">Min Ya3koub khadim ALLAH wel-RAB YASOU3 el-MASI7 lal-mou2minin el-mshattatin min 2abeyel wled Isra2il el-tna3sh. Salem.</verse>
				<verse number="2">Fra7o ktir, ya ekhewte, lamma btou2a3o bi-moukhtalaf anwe3 el-me7an.</verse>
				<verse number="3">Ento bta3erfo enno lamma hal-me7an tekhtebir imenkon byoulad el-sabr.</verse>
				<verse number="4">Khalle el-sabr yshajje3kon 3a-3amal el-kheyr 7atta tsiro kemleen min kell el-nawe7e, bidoun ayy lawm.</verse>
				<verse number="5">W-eza ken 7ada minkon na2seto el-7ekme, khallih yetloba min ALLAH, se3eta byekheda, li2anno ALLAH bya3te bi-karam w-ma biloum.</verse>
				<verse number="6">W-khalle yetloba bi-imen ma fiyo shakk, li2anno yalle bishekk byeshbah mawj el-ba7r eza akhadeto el-ree7 w-jebeto bitfawwro.</verse>
				<verse number="7">W-ma yeftekir metl hal-shakhs enno ra7 yo7sal 3a-shi min el-RAB,</verse>
				<verse number="8">li2anno houe 2ensen ra2yo ma2soum mraddad bi-kell shi bya3emlo.</verse>
				<verse number="9">Khalle el-khayy el-meskin yeftekhir lamma byet3alla,</verse>
				<verse number="10">wel-ghane lamma byetnazzal, li2anno el-ghane metl zahr el-3eshb bizoul:</verse>
				<verse number="11">bteshro2 el-shams bi-7arareta w-byeebas el-3eshb, w-biherr zahro w-birou7 jamelo. Nafs el-shi byedbal el-ghane lamma ykoun mettekhad bi-a3melo.</verse>
				<verse number="12">Niyyel yalle byesbor 3al-me7ne, li2anno eza mtou7in byekhod eklil el-7ayet yalle el-RAB wa3ad fih yalle bi7ebbouh.</verse>
				<verse number="13">W-eza wa2a3 7ada bi-me7ne, ma y2oul: "hayde me7ne min ALLAH!" Li2anno ALLAH ma byemte7no el-sharr w-ma byemte7en 7ada bel-sharr,</verse>
				<verse number="14">bass el-shahwe btemte7en el-2ensen lamma bteghrih.</verse>
				<verse number="15">Wel-shahwe eza 7eblet waladit el-khatiyye, wel-khatiyye eza nodjit waladet el-mawt.</verse>
				<verse number="16">Ma tenkhed3o, ya ekhewte el-a7ebba,</verse>
				<verse number="17">kell 3atiyye sal7a w-kell mawhabe kemle btenzal min fo2, min 3end bayy el-nour. W-houe yalle ma byetghayyar wala byebrom wala bikebb 3atmet khyelo</verse>
				<verse number="18">arad enno youladna bi-kelmet el-7a2 ta-nkoun bakoura la-khaley2o.</verse>
				<verse number="19">3rafo hal-shi, ya ekhewte el-a7ebba, khalle kell wa7ad minkon ykoun jehiz enno yesma3 mish deghre ye7ke, mish deghre yeghdab,</verse>
				<verse number="20">li2anno ghadab el-2ensen ma bya3mil el-sa7 3end ALLAH.</verse>
				<verse number="21">Rfedo kell danas w-kell shi be2e min el-sharr, w-t2abbalo bi-wade3a el-kalem yalle ALLAH 3am yezra3o fikon, el-edir enno ykhallis nfouskon.</verse>
				<verse number="22">Bass ma tektefo bi-same3 kalem ALLAH bidoun el-3amal fih se3eta btekhda3o nfouskon.</verse>
				<verse number="23">Yalle byesma3 el-kalem w-ma bya3mil fih bikoun metl yalle 3am yettalla3 bel-mreye 3ala souret wejjo,</verse>
				<verse number="24">byettalla3 3ala 7alo w-byemshe, w-ba3den byensa deghre keef ken.</verse>
				<verse number="25">Bass yalle byettalla3 bel-shari3a el-kemle, shari3et el-7orriyye, w-bidewim 3leya, mish byesma3 w-byensa, w-bya3mil fiya, niyyelo bi-yalle 3am ya3emlo.</verse>
				<verse number="26">W-yalle mfakkar 7alo metdayyen w-houe ma bisoun lseno, khada3 nafso w-ken deeno batel.</verse>
				<verse number="27">El-deen el-taher el-na2e 3end ALLAH bayyna houre enno yehtamm el-2ensen bel-yatema wel-araml bi-di2eton, w-enno ysoun nafso min danas el-3alam.</verse>
			</chapter>
			<chapter number="2">
				<verse number="1">W-ma zelkon, ya ekhewte, mou2minin bi-RABNA YASOU3 el-MASI7 elo el-majd, ma tseyro 7ada.</verse>
				<verse number="2">Eza fet 3a-majma3kon ghane fi bi-esba3o khatim min dahab w-tyebo t2ile, w-min ba3da fet fa2ir tyebo 3ati2a,</verse>
				<verse number="3">w-ltafatto la-sa7ib el-tyeb el-t2ile w-2eltoulo: "23od enta hon bel-noss", w-2elto lal-fa2ir: "w2af enta honik", aw "23od hon 3a-ejreyna",</verse>
				<verse number="4">ma bitkouno mayyazto 7ada 3an el-tene w-7akamto 3leyon w-kenit afkarkon 3atle?</verse>
				<verse number="5">Sma3o, ya ekhewte el-a7ebba: mish ALLAH khtar fou2ara hal-3alam ta-ykouno aghniya bel-imen w-yourato el-malakout yalle wa3ad fih yalle bi7ebbouh?</verse>
				<verse number="6">W-ento bte7te2ro el-fou2ara! W-meen yalle byezlemkon w-byekhedkon 3al-ma7ekem, mish el-aghniya?</verse>
				<verse number="7">Mish henne yalle 3am bijaddfo 3ala el-esm el-mni7 yalle tsammayto 3le?</verse>
				<verse number="8">Eza tsarrafto 7asab shari3et el-shara2e3 yalle nkatabet bel-kteb, w-hiye: "7ebb 2aribak metl ma bit7ebb nafsak", bitkouno 3melto mni7.</verse>
				<verse number="9">Bass eza seyarto 7ada bta3emlo khatiyye w-bte7kom el-shari3a 3leykon 7ekma 3ala yalle bikhelfouwa.</verse>
				<verse number="10">W-yalle bi3ish 7asab el-shari3a kella w-byehmol wassiye we7de minna bikoun khelaf el-shari3a kella,</verse>
				<verse number="11">li2anno yalle 2al: "ma tezne", 2al kamen: "ma te2tol." W-eza 2atalet w-ma znit, kent moukhelif lal-shari3a.</verse>
				<verse number="12">Kermel hek 7kou w-3melo metl yalle ra7 ydeenon ALLAH bi-shari3et el-7orriyye,</verse>
				<verse number="13">li2anno el-deynoune ma bter7am yalle ma byer7am, wel-ra7me btentosir 3al-deynoune.</verse>
				<verse number="14">Shou byenfa3 el-2ensen, ya ekhewte, enno yedde3e el-imen bidoun a3mel? Hal-imen ma3'2oul ye2dar ykhallso?</verse>
				<verse number="15">Eza ken fi baynetkon khayy 3eryen aw ekht 3eryene ma 3endon 2akl,</verse>
				<verse number="16">shou byenfa3 t2ouloulon: "rou7o bi-salem! etdaffo w-shba3o", eza kento ma 3am ta3touwon shi min yalle bye7tej elo el-jesm?</verse>
				<verse number="17">Nafs el-shi el-imen, bidoun a3mel bikoun bi-7add zeto mayyit.</verse>
				<verse number="18">W-yemken 7ada minkon 2al: "enta 3endak imen w-ana 3ende a3mel", fa-b2ello: "farjine keef bikoun imenak bidoun a3mel, w-ana bfarjik keef bikoun imene bi-a3mele."</verse>
				<verse number="19">Enta bit2ãmen enno ALLAH wa7ad? 3am ta3mil mni7. Kamen el-shyateen bi2ãmno fih w-byenre3bo.</verse>
				<verse number="20">Ya jehel, baddak ta3rif keef bikoun el-imen bala feyde bidoun a3mel?</verse>
				<verse number="21">Ettalla3 3ala bayyna Ibrahim, mish ALLAH barraro bel-a3mel lamma 2addam 2ebno Is7ak 3al-mazba7?</verse>
				<verse number="22">Enta bitshouf enno imeno refa2 a3melo, w-sar imeno kemil bel-a3mel,</verse>
				<verse number="23">W-hek t7a'2a2 kalem el-kteb: "2ãman Ibrahim bi-ALLAH w-barraro ALLAH la-imeno w-sammeh sadee2 ALLAH."</verse>
				<verse number="24">Sheyfin, fa-ezan, enno el-2ensen byetbarrar bel-a3mel mish bass bi-imeno.</verse>
				<verse number="25">W-hek Ra7ãb el-zenye: mish ALLAH barrara kermel a3mela lamma sta2balet el-rasouleyn w-fallaleton min tari2 tenye?</verse>
				<verse number="26">Metl ma el-jesm bidoun rou7 mayyit, kamen el-imen bidoun a3mel mayyit.</verse>
			</chapter>
			<chapter number="3">
				<verse number="1">Ya ekhewte, lezim enno ma yektaro baynetkon el-mou3allimin. Ento bta3erfo ayya deynoune ra7 nekhod ne7na el-mou3allimin.</verse>
				<verse number="2">W-addeysh ktar el-khataya yalle mna3mela kellna. Eza ken 7ada ma byokhte bi-lseno, bikoun kemil edir yedbat jesmo kello.</verse>
				<verse number="3">Shoufo el-kheyl mathalan, lamma nsakkerlon temmon ta-ytee3ouna, mnedbat kell jesmon.</verse>
				<verse number="4">Wel-sefon 3ala dakhameta w-2ouwwet el-ree7 yalle btekheda, bitmashshiya daffe zghire matra7 ma baddo el-koubtan.</verse>
				<verse number="5">W-hek kamen el-lsen, sa7i7 enno zghir bass byeftekhir bi-a3mel kbire. Shoufo addeysh zghire el-nar yalle bte7ro2 ghãbe kbire!</verse>
				<verse number="6">Wel-lsen nar, w-houe min bayn a2sam el-jesm 3alam min el-shourour binajjis el-jesm bi-kemlo w-bye7ro2 majra el-tabi3a kella bi-nar hiye min nar jhannam.</verse>
				<verse number="7">W-bye2dar el-2ensen enno ysayter 3al-w7oush wel-3safeer wel-samak wel-7ayawenet yalle byez7afo,</verse>
				<verse number="8">bass el-lsen ma bye2dar el-2ensen enno ysayter 3le. Houe sharr ma byendabat, melyen samm bimawwit,</verse>
				<verse number="9">bel-lsen minberik RABNA w-bayyna w-bel-lsen mnel3an el-nes el-makhlou2in 3ala souret ALLAH.</verse>
				<verse number="10">Min temm wa7ad btetla3 el-barake wel-la3ne, w-ma lezim hek ysir, ya ekhewte.</verse>
				<verse number="11">Ma3'2oul yfajjir el-nab3 may 7elwe w-mel7a min nafs el-matra7?</verse>
				<verse number="12">Ma3'2oul ta3te el-teene, ya ekhewte, zeytoun aw el-karme teen? W-nafs el-shi el-nab3 el-meli7 ma bitalle3 may 7elwe.</verse>
				<verse number="13">Yalle mfakkar enno 3endo 7ekme w-zaka, khallih ybarhen 3an 7ekmto w-wade3to bi-a3melo el-mni7a.</verse>
				<verse number="14">Bass eza ken bi-2loubkon mararet el-7asad wel-khne2a, ma tetkabbaro w-ma tkazzbo 3al-7a2i2a.</verse>
				<verse number="15">Metl hek 7ekme ma btenzal min fo2, hayde 7ekme dounyawiyye bashariyye shaytaniyye.</verse>
				<verse number="16">Li2anno matra7 ma bikoun el-7asad wel-kne2a, honik bikoun el-2ala2 w-kell anwe3 el-sharr.</verse>
				<verse number="17">Bass el-7ekme el-nezle min fo2 hiye tahra abl kell shi, w-mouselme metsem7a wadi3a kella ra7me w-a3mel sal7a, ma fiya mouseyara wala kezb.</verse>
				<verse number="18">Wel-tebrir houe thamaret yalle byezra3o el-salem bi-salem.</verse>
			</chapter>
			<chapter number="4">
				<verse number="1">Min wayn jeye el-kne2a wel-khilef baynetkon? Mish min shahwetkon yalle 3am bit7areb jesmkon?</verse>
				<verse number="2">Bteshteho w-ma bto7salo 3a-yalle shtaheytouh w-se3eta bte2etlo. Bte7esdo w-ma bte2daro tekhdo w-se3eta btekhtelfo w-btet2etalo. Ento ma7roumin li2annkon ma 3am tetolbo,</verse>
				<verse number="3">w-eza talabto ma btekhdo li2annkon ma 3am ta3erfo tetolbo bi-ma enno badkon tshabb3o shahwetkon.</verse>
				<verse number="4">Ya kheynin, ma bta3erfo enno ma7abbet el-3alam 3adewe la-ALLAH? Yalle baddo y7ebb el-3alam bikoun 3adouw ALLAH.</verse>
				<verse number="5">Mfakkrin enno yalle 2alo el-kteb batel, w-houe enno el-rou7 yalle afado ALLAH 3leyna kello ghire?</verse>
				<verse number="6">Bass byen3om 3leyna bi-a3zam ne3me. Fa-el-kteb bi2oul: "biredd ALLAH el-metkabrin w-byen3om 3al-metwad3in."</verse>
				<verse number="7">Kouno khad3in la-ALLAH w-2ewmo eblees ta-yehrob minkon.</verse>
				<verse number="8">2arrbo min ALLAH ta-y2arreb minkon. Ghasslo 2ideykon, ya khatyeen, w-tahher 2albak ya meen ra2yo ma2soum.</verse>
				<verse number="9">7zano 3ala fa2rkon w-bkou. 7atta yen2elib de7ekkon beke w-fara7kon ghamm.</verse>
				<verse number="10">Twada3o eddem el-RAB byerfa3kon el-RAB.</verse>
				<verse number="11">Ma te7ko 3an ba3dkon bel-3atel, ya ekhewte, li2anno yalle bye7ke bel-3atel 3ala khayyo aw bideen khayyo bikoun 3am ye7ke bel-3atel 3al-shari3a - 3am bideen el-shari3a. Eza kent 3am bitdeen el-shari3a, enta ma 3am temshe 7asab el-shari3a, enta 3am bitdeena.</verse>
				<verse number="12">Shakhs wa7ad houe yalle bye7kom w-bideen, w-houe yalle bye2dar ykhallis w-ma ykhallina nmout. Fa-meen enta ta-tdeen 2aribak?</verse>
				<verse number="13">W-ento yalle bit2oulo: "ra7 nrou7 liom aw boukra 3ala hal-madine aw haydik, w-mneb2a sene mintejir w-mnerba7",</verse>
				<verse number="14">ento ma bta3erfo shi 3an boukra. Shou hiye 7ayetkon? Ento boukhar byezhar shwey w-min ba3da byekhtefe.</verse>
				<verse number="15">Kermel hek lezim t2oulo: "eza ALLAH rad, min3ish w-mna3mil hek aw hek!"</verse>
				<verse number="16">Bass halla2 ento 3am tetkabbaro w-tshoufo 7alkon, w-hayda sharr.</verse>
				<verse number="17">Yalle bya3rif ya3mil el-kheyr w-ma bya3emlo byokhte.</verse>
			</chapter>
			<chapter number="5">
				<verse number="1">Ya aghniya, bkou w-ndebo 3al-msayeb yalle ra7 tenzal 3leykon.</verse>
				<verse number="2">Amwelkon fesdet w-tyebkon akala el-3ett.</verse>
				<verse number="3">Dahabkon w-foddetkon msaddeye wel-sede byesh'had 3leykon w-byekol ajsemkon metl el-nar. 3am bitkhazzno lal-iyem el-akhira,</verse>
				<verse number="4">w-ma3ashèt el-3emmel yalle shtaghalo bi-7ou2oulkon w-yalle sara2touwa minnon sawta 3am ye3la, w-sarikh el-3emmel wossil la-RAB el-jnoud.</verse>
				<verse number="5">3eshto 3al-ard bel-bazkh wel-taraf w-shabba3to 2loubkon metl 3ejl msamman la-yawm el-zab7.</verse>
				<verse number="6">7akamto 3al-baree2 w-2ataltouh w-houe ma 3am bi2awemkon.</verse>
				<verse number="7">Fa-sbero, ya ekhewte, la-7add ma yeje el-RAB. Ettalla3o keef byesbor el-felle7 houe w-natir thamar el-ard el-ghale, w-bidall natir 7atta tenzal awwal shatwe w-yenzal el-shete el-m2akhar.</verse>
				<verse number="8">Sbero ento kamen w-2awwo 2loubkon, li2anno maji2 el-RAB 2arib.</verse>
				<verse number="9">Ma tbarebro 3ala ba3dkon, ya ekhewte, ta-ma ydeenkon ALLAH. El-dayyen we2if 3al-beb.</verse>
				<verse number="10">Tmattalo, ya ekhewte, bel-anbiya yalle basharo bi-esm el-RAB w-t3azzabo w-sabaro.</verse>
				<verse number="11">Niyyel yalle byesebro. Sme3to bi-sabr Ayyoub w-shefto keef kefa2o el-RAB. W-houe kello ra7me.</verse>
				<verse number="12">W-abl kell shi, ya ekhewte, ma te7elfo bel-sama wala bel-ard wala bi-ayy shi tene. Khalle tkoun el-eh taba3kon eh wel-la2 la2, ta-ma tet2ãsaso.</verse>
				<verse number="13">Fi 7ada baynetkon ze3len? Khallih ysalle! Fi 7ada mabsout? Khallih ysabbe7 ALLAH!</verse>
				<verse number="14">Fi 7ada mareed? Khallih yjeeb shyoukh el-knise ta-ysallo 3le w-yedhanouh bel-zeyt bi-esm el-RAB.</verse>
				<verse number="15">El-sala ma3 el-imen bitkhallis el-mareed, wel-RAB byeshfih. W-eza ken 3eml khatiyye byeghferlo yeha.</verse>
				<verse number="16">3terfo la-ba3dkon bi-khatayakon, w-sallo kermel ba3dkon 7atta teshfo. Salat el-abrar 3enda 2ouwwe 3azeeme.</verse>
				<verse number="17">Ken Eliyya 2ensen metlna metlo bi-kell shi w-salla bi-7arara 7atta ma yenzal el-shete, w-ma nezl el-shete 3al-ard meddit tlet snin w-sitt tesh'hor.</verse>
				<verse number="18">Min ba3da reje3 ysalle, w-shattet el-sama w-talla3et el-ard kheyr.</verse>
				<verse number="19">Ya ekhewte, eza zegh 7ada minkon 3an el-7a2 w-7ada raddo,</verse>
				<verse number="20">khallih ya3rif enno yalle biredd khãte 3an daya3o bikhallis nafs min el-mawt w-bikhabbe khataya ktire.</verse>
			</chapter>
		</book>
		<book number="60">
			<chapter number="1">
				<verse number="1">Min Boutros, rasoul YASOU3 el-MASI7, lal-mekhtarin el-metgharbin el-mshattatin bi-Bentos w-Ghalatya w-Kapadokya w-Ãsia w-Bithinya,</verse>
				<verse number="2">la-yalle khtaron ALLAH el-Ãb bi-sebe2 3elmo w-2addason bel-ROU7 ta-ytee3o YASOU3 el-MASI7 w-yettahharo bi-rash dammo. Elkon el-ne3me wel-salem.</verse>
				<verse number="3">Yetberak ALLAH bayy RABNA YASOU3 el-MASI7 li2anno ra7mto 3leyna kenit 3azeeme, waladna bi-2iyemet YASOU3 el-MASI7 min el-mawt wilede tenye la-raja 7ayy</verse>
				<verse number="4">w-la-werte ma btefsod w-ma btetdannas w-ma bitzoul, ma7fouza elkon bel-sama,</verse>
				<verse number="5">ento yalle bel-imen bte7reskon edrit ALLAH la-khalãs ra7 yenkeshif bel-yawm el-akhir,</verse>
				<verse number="6">btefra7o fih, ma3 enno la-bodd enno te7zano shwey bi-yalle 3am bisir ma3kon halla2 min anwe3 el-me7an</verse>
				<verse number="7">yalle btemte7en iminkon metl ma btemte7en el-nar el-dahab, w-houe athman min el-dahab yalle bizoul, se3eta byest7e2 el-madi7 wel-majd wel-ekram yawm zouhour YASOU3 el-MASI7.</verse>
				<verse number="8">Ento bet7ebbouh w-ma sheftouh, w-bit2ãmno fih w-ma 3am bitshoufouh halla2, fa-btefra7o fara7 kbir ma byenwasaf,</verse>
				<verse number="9">weth2in enno ra7 tousalo la-hadaf imenkon w-houe khalãs nfouskon.</verse>
				<verse number="10">3an hal-khalãs fattasho el-anbiya w-nabbasho, w-tnabbo 3an el-ne3me yalle akhadtouwa.</verse>
				<verse number="11">W-jarrabo ya3erfo aymata w-keef bteje hal-ne3me 3leyon w-yalle 7eke 3anna ROU7 el-MASI7, lamma shahad min abl bi-ãlem el-MASI7 w-bel-majd yalle byeje min ba3da.</verse>
				<verse number="12">W-nkashaflon enno kermelkon, mish kermelon, keno kheddem lal-eshya yalle a3lanouwa halla2 el-ashkhas yalle basharoukon fiya, bi-2ouwwet el-ROU7 el-2ODOS el-nezil min el-sama, w-hal-eshya el-maleyke byetmanno enno yshoufouwa.</verse>
				<verse number="13">Kermel hek 7addro 3ou2oulkon w-ntebho w-khallo kell rajekon bel-ne3me yalle btejikon 3end zouhour YASOU3 el-MASI7.</verse>
				<verse number="14">W-ka-wled moutee3in, ma tetba3o shahawetkon yalle tbe3touwa lamma kento bel-jahl,</verse>
				<verse number="15">bass kouno 2eddisin bi-kell shi 3am ta3emlouh, li2anno ALLAH yalle da3ekon houe 2ouddous.</verse>
				<verse number="16">Wel-kteb bi2oul: "kouno 2eddisin li2anno ana 2ouddous."</verse>
				<verse number="17">W-eza kento bitsammo ALLAH bayy, w-houe yalle bideen kell wa7ad 7asab a3melo, bidoun mouseyara, fa-3isho bi-makhefto, kell shi w-ento bel-gherbe 3ala hal-ard,</verse>
				<verse number="18">w-3rafo enno shtarakon bi-souloukkon el-batel yalle wrethtouh 3an bayyetkon, mish bel-fodda aw el-dahab yalle bizoul,</verse>
				<verse number="19">shtarakon bi-damm karim, damm el-7amal yalle ma fiyo 3ayb wala danas, damm el-MASI7.</verse>
				<verse number="20">W-ken ALLAH khtaro abl te2sis el-3alam, min ba3da zahar kermelkon bel-azmine el-akhira,</verse>
				<verse number="21">w-houe yalle khallekon t2ãmno bi-ALLAH yalle 2awwamo min el-mawt w-3atah el-majd, w-sar ALLAH hadaf imenkon w-rajekon.</verse>
				<verse number="22">W-halla2, min ba3d ma tahharto nfouskon bel-tã3a lal-7a2 w-serto t7ebbo ekhwetkon 7obb sade2, 7ebbo ba3dkon 7obb na2e min kell 2albkon.</verse>
				<verse number="23">Ento wledto wilede tenye, mish min zar3 bizoul, min zar3 ma bizoul, w-houe kelmet ALLAH el-kella 7ayet wel-be2ye.</verse>
				<verse number="24">Wel-kteb bi2oul: "kell 2ensen metl 3eshb w-kell majdo metl zahr el-3eshb. El-3eshb byeybas w-zahro byou2a3,</verse>
				<verse number="25">w-kalem ALLAH byeb2a lal-abad." W-hayda houe el-kalem yalle basharnekon fih.</verse>
			</chapter>
			<chapter number="2">
				<verse number="1">Bay3do 3ankon kell khabsane w-i7tiyel w-kezb w-7asad w-namime,</verse>
				<verse number="2">w-metl el-atfal el-khel2anin jdid rghabo bel-laban el-rou7e el-sãfé, 7atta tekbaro fih sawb el-khalãs.</verse>
				<verse number="3">Eza de2to addeysh el-RAB tayyib, metl ma bi2oul el-kteb.</verse>
				<verse number="4">2arrbo min el-RAB, houe el-7ajar el-7ayy el-marfoud 3end el-nes, el-moukhtar, el-ghale 3end ALLAH.</verse>
				<verse number="5">W-ento kamen 7jara 7ayye bi-bine2 la-beyt rou7e, fa-kouno kahane w-2addmo zabeye7 rou7iyye bye2bala ALLAH bi-YASOU3 el-MASI7.</verse>
				<verse number="6">El-kteb bi2oul: "ra7 7ott bi-Sehyoun 7ajar zewye ghale moukhtar, w-yalle bi2ãmen fih ma bikheeb."</verse>
				<verse number="7">Houe ghale elkon ento el-mou2minin. Bass lal-mish mou2minin, houe "el-7ajar yalle rafado el-me3marjiyye w-sar ras el-zewye",</verse>
				<verse number="8">w-houe "7ajar 3athra w-sakhra bitwa'2e3." W-henne byetfarkasho li2annon ma bi2ãmno bi-kelmet ALLAH: hayda houe massiron!</verse>
				<verse number="9">Bass ento sleele moukhtara w-kahnout moulouke w-oumme m2addase w-sha3b akhado ALLAH ta-ye3lon fadaylo, w-houe yalle da3ekon min el-3atme la-nouro el-3ajib.</verse>
				<verse number="10">W-ento ma kento sha3b min abl, bass liom serto sha3b ALLAH. Kento bidoun ra7met ALLAH, w-halla2 7solto 3leya.</verse>
				<verse number="11">Betlob minkon, ya a7ebbe2e, w-ento dyouf ghouraba bi-hal-3alam, mten3o 3an shahawet el-jesm, yalle bit7areb el-nafs.</verse>
				<verse number="12">W-khalle souloukkon bayn el-oumam ykoun mni7 7atta eza ettahamoukon bi ennkon ashrar, ettalla3o 3ala a3melkon el-sal7a w-majjado ALLAH lamma byetfa2adon.</verse>
				<verse number="13">Khda3o, ekraman lal-RAB, la-kell soulta bashariyye: lal-malik li2anno houe el-7akem el-a3la,</verse>
				<verse number="14">w-lal-7ekkem li2annon henne moufawwadin minno la-2asãs el-ashrar w-moukefa2et el-mne7,</verse>
				<verse number="15">li2anno iradet ALLAH hiye enno tsakkto bi-a3melkon el-sal7a jahl el-aghbiya.</verse>
				<verse number="16">Kouno a7rar, bass ma tkouno metl yalle bya3emlo min el-7orriyye ghata lal-sharr, bel-3aks kouno 3abeed la-ALLAH.</verse>
				<verse number="17">Karrmo kell el-nes, 7ebbo el-ekhwe, ette2o ALLAH, karrmo el-malik.</verse>
				<verse number="18">Ya hal-kheddem, khda3o la-asyedkon bi-kell rahbe, eza keno sal7in loutafa aw 2assyeen.</verse>
				<verse number="19">Ne3me ennkon ta3erfo iradet ALLAH se3eta btet7ammalo el-3azèb wel-zolm.</verse>
				<verse number="20">Ayya fadl elkon eza khtito w-sabarto 3al-2asãs yalle btest7e2ouh, bass eza 3melto el-kheyr w-sabarto 3al-3azèb, btekhdo el-ne3me min ALLAH.</verse>
				<verse number="21">W-la-metl hal-shi da3ekon ALLAH, wel-MASI7 t2allam kermelkon w-3eml min nafso matal ta-temsho 3ala khoutah.</verse>
				<verse number="22">Houe ma rtakab khatiyye w-ma 3eref temmo el-i7tiyel.</verse>
				<verse number="23">Ma radd 3al-msabbet bi-msabbet. T2allam w-ma haddad 7ada, bel-3aks sallam 7alo lal-dayyen el-3adel,</verse>
				<verse number="24">w-houe yalle 7eml khatayana bi-jesmo 3al-khashabe 7atta nmout 3an el-khatiyye w-n3ish lal-7a2. W-houe yalle bi-jrou7o nshafayto.</verse>
				<verse number="25">Kento khwerif dãy3a w-rje3to halla2 la-ra3i nfouskon w-7aresa.</verse>
			</chapter>
			<chapter number="3">
				<verse number="1">W-hek ento ya neswen, khda3o la-azwejkon, 7atta eza ken fi bayneton meen byerfod el-imen bi-kalem ALLAH, yenjezbo la-souloukkon bidoun el-7aje lal-kalem,</verse>
				<verse number="2">lamma yshoufo bi-souloukkon 3effe w-ta2wa.</verse>
				<verse number="3">Ma tkoun zinetkon kherijiyye bel-sha3r we-dahab wel-anãka bel-lebs,</verse>
				<verse number="4">khalliya tkoun dekhliyye bi-yalle mawjoud jouwwet el-2alb metl zinet nafs wadi3a moutma2enne ma bitzoul, w-tamana 3end ALLAH 3azeem.</verse>
				<verse number="5">Hek keno el-neswen el-2eddissin el-metteklin 3ala ALLAH yetzayyano min 2adeem bi-enno yokhda3o la-azwejon,</verse>
				<verse number="6">metl Sara yalle kenit ettee3 Ibrahim w-tsammih sayyida. W-ento halla2 baneta eza tsarrafto mni7 bidoun ma tkhafo min shi.</verse>
				<verse number="7">W-ento ya hal-rjel, 3isho ma3 neswenkon 3erfin enno el-mara ad3af min el-rejjel, w-karrmouwon li2annon shouraka ma3kon bi-wertet ne3met el-7ayet, fa-ma fi shi byou2af bi-wejj salawatkon.</verse>
				<verse number="8">W-halla2, kouno mwa77adin bel-ra2y w-ykoun 3endkon 3atf w-7obb w-ra7me w-tawado3.</verse>
				<verse number="9">Ma treddo 3al-sharr bel-sharr w-3al msabbet bel-msabbet, bel-3aks bèrko ta-tourato el-barake, li2annkon la-hal-shi nda3ayto.</verse>
				<verse number="10">El-kteb bi2oul: "yalle baddo y7ebb el-7ayet w-yshouf iyem 7elwe, khallih yedbat lseno 3an el-sharr w-temmo 3an el-i7tiyel bel-7ake,</verse>
				<verse number="11">w-khallih yebte3ed 3an el-sharr w-ya3mil el-kheyr w-yetlob el-salem w-yes3a elo,</verse>
				<verse number="12">li2anno 3ayn el-RAB 3al-abrar w-daynto btesma3 salaton. Bass wejjo byebermo 3an yalle bya3emlo el-sharr."</verse>
				<verse number="13">Meen bye2dar ye2zikon eza kento mehtammin bi-3amal el-kheyr?</verse>
				<verse number="14">W-law t2allamto kermel el-7a2, niyyelkon! Ma tkhafo min 7ada w-ma tedterbo,</verse>
				<verse number="15">bel-3aks, 3bado el-MASI7 bi-2loubkon w-karrmouh ka-RAB, w-kouno bi-kell wa2et mist3eddin lal-radd 3ala kell meen byetlob minkon dalil 3al-raja yalle fikon.</verse>
				<verse number="16">W-khalle ykoun hal-shi bi-wade3a w-i7tiram, w-7ãfzo 3ala salemet dameerkon, 7atta eza 3emaloukon mish mni7, byekhjalo el-ashkhas yalle 3am yente2do souloukkon bel-MASI7.</verse>
				<verse number="17">Fa-afdal enno tet2allamo w-ento 3am ta3emlo el-kheyr, eza ken hal-shi iradet ALLAH, min enno tet2allamo w-ento 3am ta3emlo el-sharr.</verse>
				<verse number="18">Wel-MASI7 nafso met marra we7de kermel el-khataya. Met w-houe el-barr bi-sabab el-ashrar ta-y2arrebkon la-ALLAH. Met bel-jesm, bass ALLAH 3atah el-7ayet bel-ROU7,</verse>
				<verse number="19">w-ntala2 bi-hal-ROU7 ybasher el-arwe7 el-ma7bouse</verse>
				<verse number="20">yalle tmarradet min zamen, lamma ALLAH tawwal belo bi-iyem Nou7, yalle 3eml el-safine, w-najja bel-may 3adad alil, ye3ne tmen ashkhas,</verse>
				<verse number="21">w-ken hayda ramz lal-ma3moudiyye yalle bitnajjikon halla2, mish bi-izelet wasakh el-jesm, bitnajjikon bi-3ahd sade2 el-niyye ma3 ALLAH bi-2iyemet YASOU3 el-MASI7</verse>
				<verse number="22">yalle toli3 3al-sama w-houe 3an yameen ALLAH btokhda3lo el-maleyke wel-2ouwwèt w-as7ab el-soultan.</verse>
			</chapter>
			<chapter number="4">
				<verse number="1">W-eza ken el-MASI7 t2allam bel-jesm, khallo hal-3ebra tkoun sle7kon, w-hiye enno yalle byet2allam bel-jesm ma byertekib khatiyye</verse>
				<verse number="2">w-bi3ish be2e 3omro 7asab iradet ALLAH, mish bel-shahawet el-bashariyye.</verse>
				<verse number="3">Bikaffe el-wa2et yalle 2addaytouh bi-mouseyaret el-oumam, 3ayshin bel-da3ara wel-shahwe wel-sekr wel-khale3a wel-3arbade w-3ibedet el-awthen el-mamnou3a.</verse>
				<verse number="4">W-henne halla2 mestagherbin minkon keef ma btenjarro ma3on bi-majra el-khale3a zeta fa-bihinoukon,</verse>
				<verse number="5">bass ra7 yet7esabo 3end ALLAH el-mist3edd enno ydeen el-3ayshin wel-mawta.</verse>
				<verse number="6">Kermel hek basharna bel-injil el-mawta kamen, 7atta yendeno metl bashar 3asho bel-jesm w-hek bi3isho 3end ALLAH bel-rou7.</verse>
				<verse number="7">W-halla2 2arrabet niheyet kell shi kermel hek t3a'2alo w-s'haro w-sallo.</verse>
				<verse number="8">W-khalle el-ma7abbe tkoun 2awiye baynetkon abl kell shi, li2anno el-ma7abbe bitkhabbe khataya ktire.</verse>
				<verse number="9">Stadeefo ba3dkon mni7 bidoun t2ef2of,</verse>
				<verse number="10">w-khalle y7ott kell wa7ad minkon mawhabto bi-khedmet el-ãkharin, ka-woukala sal7in 3ala maweheb ALLAH el-metnaw3a.</verse>
				<verse number="11">Eza 7ada minkon 7eke, khallih ye7ke kalem ALLAH, w-eza khadam khallih yekhdom bi-yalle byouhabo ALLAH min edra, 7atta yetmajjad ALLAH bi-kell shi bi-YASOU3 el-MASI7, elo el-majd wel-3ezze la-abad el-douhour. Ãmin.</verse>
				<verse number="12">Ya a7ebbe2e, ma tet3ajjabo, lamma ysir ma3kon me7ne bittahherkon bi-nara la-emti7ankon, ka2anno shi gharib sar ma3kon,</verse>
				<verse number="13">bel-3aks fra7o li2anno 3am bitsherko el-MASI7 bi-ãlemo, 7atta eza tjalla majdo fre7to w-hallalto.</verse>
				<verse number="14">Niyyelkon eza sabboulkon kermel esm el-MASI7, li2anno ROU7 el-majd, ROU7 ALLAH, byenzal 3leykon.</verse>
				<verse number="15">Ma 7ada minkon yet2allam ka2anno mejrem aw loss aw sherreer aw moutataffel,</verse>
				<verse number="16">bass eza t2allam li2anno masi7e, ma yekhjal w-ymajjed ALLAH bi-hal-esm.</verse>
				<verse number="17">Sar el-wa2et yalle fih bitballish el-deynoune bi-ahl beyt ALLAH. W-eza ballashit fina, keef ra7 tkoun niheyet yalle byerefdo injil ALLAH?</verse>
				<verse number="18">El-kteb bi2oul: "eza keno el-abrar bile2o el-khalãs ba3d jehd, fa-shou houe massir el-kefir el-khãte?"</verse>
				<verse number="19">W-yalle byet2allamo metl ma arad elon ALLAH, khalliyon ya3emlo el-kheyr w-ysallmo nfouson lal-khale2 el-ameen.</verse>
			</chapter>
			<chapter number="5">
				<verse number="1">W-bennesbe lal-shyoukh yalle baynetkon betlob minnon, ana el-sheykh metlon wel-shehid la-ãlem el-MASI7 w-shrik el-majd yalle ra7 yezhar 2ariban,</verse>
				<verse number="2">enno yer3o r3iyyet ALLAH yalle bi-3ineyeton w-ye7ersouwa 3an tibet khater mish ka2annon majbourin, metl ma ALLAH baddo, bi-7amese, mish ta-yerba7o shi rkhis.</verse>
				<verse number="3">W-ma tetsallato 3ala yalle henne bi-3ineyetkon, bel-3aks kouno matal lal-r3iyye.</verse>
				<verse number="4">Lamma byezhar ra3i el-re3yen btekhdo eklil min el-majd ma byedbal.</verse>
				<verse number="5">Kermel hek ento el-shabeb, khda3o lal-shyoukh w-lbeso kellkon tawb el-tawado3 bi-mou3amalet ba3dkon la-ba3d, li2anno ALLAH byou2af dodd el-metkabbrin w-byen3am 3al-metwad3in.</verse>
				<verse number="6">Twada3o ta7t 2id ALLAH el-èdra, ta-yerfa3kon lamma yeje el-wa2et.</verse>
				<verse number="7">W-kebbo kell hammkon 3le w-houe byehtamm fikon.</verse>
				<verse number="8">Kouno mentebhin w-s'haro, li2anno 3adouwwkon eblees 3am yebrom metl el-asad yalle 3am bisee7 w-yalle 3am bifattesh 3an farise elo.</verse>
				<verse number="9">Thbato bi-imenkon w-2ewmo, 3erfin enno ekhwetkon el-mou2minin bel-3alam kello 3am yet7ammalo el-ãlem zeta.</verse>
				<verse number="10">W-Ileh kell ne3me, el-Ileh yalle da3ekon la-majdo el-abade bel-MASI7 YASOU3, houe yalle bya3melkon kemleen, min ba3d ma t2allamto shwey, bithabbetkon w-bi2awwikon w-bikhallikon mrassakhin.</verse>
				<verse number="11">Elo el-majd lal-abad. Ãmin.</verse>
				<verse number="12">3am bektebelkon hal-risele el-moukhtasara bi-khatt 2id Silwanos, houe bennesbe ele khayy ameen, 7atta shajje3kon fiya w-esh'had enno hayde hiye ne3met ALLAH el-7a2i2iyye, fa-thbato fiya.</verse>
				<verse number="13">Kniset Babel, w-hiye metlkon moukhtara min ALLAH, bitsallem 3leykon. W-bisallem 3leykon Mercos 2ebne.</verse>
				<verse number="14">Sallmo, ba3dkon 3ala ba3d, bi-bawset el-ma7abbe. El-salem elkon kellkon, ento yalle bel-MASI7.</verse>
			</chapter>
		</book>
		<book number="61">
			<chapter number="1">
				<verse number="1">Min Sem3an Boutros, khadim YASOU3 el-MASI7 w-rasoulo, la-yalle 7oslo bi-fadl Ilehna w-moukhallisna YASOU3 el-MASI7 3ala-imen ghale metl imenna:</verse>
				<verse number="2">elkon el-ne3me wel-salem min khilel ma3rifetkon ALLAH w-RABNA YASOU3.</verse>
				<verse number="3">3atetna edrto el-Ilehiyye kell yalle houe lal-7ayet wel-ta2wa bi-fadl ma3rifet yalle da3ena bi-majdo w-3ezzto,</verse>
				<verse number="4">w-3atana el-wou3oud el-ghaliye wel-3azeeme, 7atta tebte3do bi-hal-dene 3an fased el-shahwe w-tsiro shouraka el-tabi3a el-Ilehiyye.</verse>
				<verse number="5">W-la-hal-shi 3melo jehedkon ta-tzeedo el-fadile la-imenkon, wel-ma3rife la-fadiletkon,</verse>
				<verse number="6">wel-3effe la-ma3rifetkon, wel-sabr la-3effetkon, wel-ta2wa la-sabrkon,</verse>
				<verse number="7">wel-oukhouwwe la-ta2wekon, wel-ma7abbe la-oukhouwwetkon.</verse>
				<verse number="8">W-eza kenit fikon hal-fadayel w-kenit bi-ketra, khalletkon tkouno nef3in mouthmirin bi-ma3rifet RABNA YASOU3 el-MASI7.</verse>
				<verse number="9">W-yalle ma 3endo hal-fadayel bikoun a3ma ma bye2sha3 mni7, w-bikoun nese enno ettahhar min khatayah el-madye.</verse>
				<verse number="10">3melo kell jehedkon, ya ekhewte, enno tsabbto da3wet ALLAH w-ikhtiyaro elkon. Eza 3melto hek ma btou2a3o abadan.</verse>
				<verse number="11">Hek byenfata7elkon beb el-doukhoul wesi3 lal-malakout el-abade, malakout RABNA w-moukhallisna YASOU3 el-MASI7.</verse>
				<verse number="12">Kermel hek ra7 zakkerkon bi-hal-eshya bi-kell wa2et, 7atta law kento bta3erfouwa w-thebtin bel-7a2i2a yalle 3endkon.</verse>
				<verse number="13">W-bshouf enno min el-3adl, ma zelne bi-hal-beyt el-jasade, enno thir 7amesetkon bi-hal-tezkir,</verse>
				<verse number="14">w-ana ba3rif enno ra7 etrok hal-beyt 3an 2arib, metl ma azharle RABNA YASOU3 el-MASI7.</verse>
				<verse number="15">Fa-ra7 a3mil jehde enno tetzakkaro hal-eshya bi-kell wa2et min ba3d ma ana fell.</verse>
				<verse number="16">W-ne7na ma ettaba3na khourafet moulaffa2a lamma khabbarnekon 3an 2ouwwet RABNA YASOU3 el-MASI7 w-3an maji2o, li2anna bi-3younna shefna 3azamto.</verse>
				<verse number="17">Houe akhad min ALLAH el-Ãb ekram w-majd lamma eja min ALLAH sawt y2oul: "hayda houe 2ebne el-7abib yalle rdeet 3anno",</verse>
				<verse number="18">sme3na ne7na hal-sawt jeye min el-sama, w-kenna ma3o 3al-jabal el-m2addas.</verse>
				<verse number="19">W-t2akkadna min kalem el-anbiya, w-ento bta3erfo mni7 eza sme3to hal-kalem ka2anno srej bidawwe bi-matra7 3atme, ta-yetla3 el-nhar w-teshro2 nejmet el-sob7 bi-2loubkon.</verse>
				<verse number="20">W-3rafo abl kell shi enno ma 7ada bye2dar enno yfassir min 3endo noubouwe bel-ketob el-m2addase,</verse>
				<verse number="21">li2anno ma fi abadan noubouwe ejet bi-iradet 2ensen, bass el-ROU7 el-2ODOS dafa3 ba3d el-nes enno ye7ko bi-kalem min 3end ALLAH.</verse>
			</chapter>
			<chapter number="2">
				<verse number="1">W-metl ma zahar bel-sha3b min zamen anbiya kezzebin, ra7 yezhar baynetkon mou3allimin kezzebin byekhter3o el-mazeheb el-mouhlike w-byenekro el-RAB yalle ftadehon, w-bikhallo nfouson trou7 3al-halek el-sari3.</verse>
				<verse number="2">W-ktar min el-nes ra7 yel7a2o foujouron w-bikouno sabab la-tejdeef el-nes 3ala mazhab el-7a2i2a.</verse>
				<verse number="3">W-henne bi-tama3on bizayyfo el-kalem w-bitejro fikon. Bass el-7ekm 3leyon min 2adeem el-zamen ma byebtol w-halekon ma bitghammedlo 3ayn.</verse>
				<verse number="4">ALLAH ma shafa2 3al-maleyke yalle khotyo, bel-3aks 7atton bel-ja7eem ma7al ma henne mrabbatin bel-3atme la-yawm el-deynoune,</verse>
				<verse number="5">w-ma shafa2 3al-3alam el-2adeem, bel-3aks jeb el-toufan 3ala 3alam el-ashrar ma 3ada tmen ashkhas min baynon Nou7 yalle neda bel-sala7.</verse>
				<verse number="6">W-dammar ALLAH el-madinten Sadoum w-3amoura w-saret kharab w-7awwalon la rmed ka-3ebra la-meen ra7 yeje min ba3don min el-ashrar,</verse>
				<verse number="7">w-khallas Lout el-barr yalle ghodib min el-fejjar el-meshyin bi-tari2 el-da3ara,</verse>
				<verse number="8">w-ken hal-rejjel el-barr 3ayish bayneton byesma3 w-bishouf sharron yawm ba3d yawm, w-btet2allam nafso el-sal7a.</verse>
				<verse number="9">Wel-RAB bya3rif keef ykhallis el-at2iya min me7neton w-ykhalle el-ashrar yet2ãsaso yawm el-deynoune,</verse>
				<verse number="10">w-khassatan yalle byetba3o shahawet el-jesm el-danise w-byestahino bi-siyedet ALLAH. Addeyshon we2'7in w-mkabbarin! Ma bikhafo yheeno el-makhlou2at el-samawiyye el-majide,</verse>
				<verse number="11">ma3 enno el-maleyke, w-henne a3zam minnon bel-2ouwwe wel-edra ma bideenouwon bi-kelme mouhine 3end el-RAB.</verse>
				<verse number="12">W-hawdik henne metl el-7ayawenet yalle ma 3endon 3a2l el-ma3moulin bi-tabi3eton ta-yestãdouwa w-ta-yrou7o 3al-halek, biheeno yalle byejhalouh. Ra7 yrou7o 3al-halek metlon</verse>
				<verse number="13">w-ra7 yetãsaso li2annon zalmin. Mfakkrin el-lezze hiye enno yestaselmo lal-foujour bi-3ezz el-nhar. Mnekhjal fiyon eza 2a3ado ma3kon 3al-waleyem w-henne mabsoutin enno yekhda3oukon.</verse>
				<verse number="14">Hal-ashkhas elon 3youn melyene bel-foujour, ma bteshba3 min el-khatiyye, byekhda3o el-nfous el-d3ife, w-2loubon m3awwade 3al-tama3. Henne wled el-la3ne.</verse>
				<verse number="15">Tarako el-tari2 el-jelis w-faddalo yemsho bi-tari2 Bal3am 2eben Ba3our yalle njazab la-moukefa2et el-ashrar,</verse>
				<verse number="16">w-le2a el-tewbikh la-3esyano, lamma 7eke 7mar bi-sawt bashare w-wa'2af hal-nabe 3an ghabewto.</verse>
				<verse number="17">Hal-nes yanabi3 bidoun may w-ghyoum bitmashiya ree7 el-3asfe, w-la-elon 7addar ALLAH a3me2 el-3atme.</verse>
				<verse number="18">Bye7ko 7ake mdakhkham sakhif, w-byekhda3o bi-shahawet el-jesm wel-da3ara el-ashkhas yalle tkhallaso min yalle bi3isho bel-khatiyye.</verse>
				<verse number="19">Byouw3douwon bel-7orriyye w-henne 3abeed lal-fased, li2anno yalle byeghlob el-2ensen byesta3bdo.</verse>
				<verse number="20">W-yalle najjo min fased el-3alam, min ba3d ma 3erfo RABNA w-moukhallisna YASOU3 el-MASI7, min ba3da rej3o wa2a3o bi-fakh el-fased w-nghalabo, saret 7aleton aswa2 min abl,</verse>
				<verse number="21">w-ken a7sanlon enno ma ya3erfo tari2 el-sala7 min enno ya3erfouh w-ba3den yerja3o 3an el-wassiye el-m2addase yalle tsallamouwa.</verse>
				<verse number="22">W-byesdo2 fiyon el-matal yalle bi2oul: "reje3 el-kalb yestafregh", "wel-khanzire yalle tnaddafet rej3et tetmarragh bel-wa7l."</verse>
			</chapter>
			<chapter number="3">
				<verse number="1">Hayde risele tenye bektebelkon hiye, ya a7ebbe2e, 7atta zakkerkon bi-hal-eshya, w-7atta thir el-afkar el-na2iyye bi-3ou2oulkon.</verse>
				<verse number="2">Tzakkaro el-7ake yalle eja 3ala lsen el-anbiya el-2eddisin w-shou wassaloulkon el-rousl min wassaya RABNA w-moukhallisna.</verse>
				<verse number="3">W-abl kell shi lezim ta3erfo enno ra7 yeje bi ekher el-iyem nes moustahz2in, bitmashiyon shahaweton</verse>
				<verse number="4">w-bi2oulo: "wayn el-wa3ad bel-maji2? Wledna meto w-be2e kell shi min awwal el-khali2a 3ala 7alo!"</verse>
				<verse number="5">Henne byetjehalo 3an 2asd enno ALLAH bi-kelme minno khala2 el-sama, wel-ard tkawwanet min el-may w-bel-may,</verse>
				<verse number="6">w-fiya ghere2 el-3alam el-2adeem bel-may w-ra7 3al-halek.</verse>
				<verse number="7">Bass el-sama wel-ard bi-iyemna hayde, be2yet lal-nar bi-kelmet ALLAH zeta la-yawm el-deynoune w-halek el-ashrar.</verse>
				<verse number="8">Ba3d fi shi ma lezim tejhalouh ya a7ebbe2e, w-houe enno yawm wa7ad 3end el-RAB metl alf sene, w-enno alf sene metl yawm wa7ad.</verse>
				<verse number="9">Wel-RAB ma byet2akhar bi-te72i2 wa3do, metl ma byettehmouh el-ba3d minnon, bass bitawwel belo 3leykon li2anno ma baddo 7ada yrou7 3al-halek, baddo kellon ytoubo.</verse>
				<verse number="10">Bass yawm el-RAB ra7 yeje metl ma byeje el-loss, w-bitzoul el-sama bi-haydak el-yawm bi-sawt 2awe w-bitdoub el-3anaser bel-nar w-btet7ekam el-ard wel-a3mel yalle fiya.</verse>
				<verse number="11">W-eza kenit hal-eshya kella ra7 tekhlas, fa-keef lezim ento tkouno? Mish lezim temsho bi-tari2 el-2adese wel-ta2wa,</verse>
				<verse number="12">w-tentro w-testa3jlo maji2 yawm ALLAH? Lamma btelteheb el-sama w-bitzoul w-bitdoub el-3anaser bel-nar.</verse>
				<verse number="13">Bass ne7na ra7 nentor, metl ma wa3ad ALLAH, sama jdide w-ard jdide byeskon fiya el-3adl.</verse>
				<verse number="14">3melo jehedkon ya a7ebbe2e, ento w-natrin hayda el-yawm, enno yle2ikon ALLAH bi-salem, bidoun 3ayb fikon wala lawm 3leykon.</verse>
				<verse number="15">W-3tebro sabr RABNA fersa la-khalãskon, metl ma katabelkon bi-hal-shi khayyna el-7abib Boulos, 3ala 2add ma 3atah ALLAH 7ekme,</verse>
				<verse number="16">metl bi-kell raseylo yalle 7eke fiya 3an hal-eshya, w-waradet fiya eshya ghamda bi7arrefa el-jehhel w-d3af el-nfous, metl ma bya3emlo bi-be2e el-ketob el-m2addase, kermel halek nfouson.</verse>
				<verse number="17">Bass ento, ya a7ebbe2e, khabbarnekon bi-hal-shi, kermel hek ntebho ta-ma tekhda3kon akhta2 el-mertaddin w-tekhsaro thabetkon.</verse>
				<verse number="18">W-kbaro bel-ne3me w-bi-ma3rifet RABNA w-moukhallisna YASOU3 el-MASI7, elo el-majd halla2 w-lal-abad. Ãmin.</verse>
			</chapter>
		</book>
		<book number="62">
			<chapter number="1">
				<verse number="1">Yalle ken min el-bideye, yalle sme3neh w-shefneh bi-3younna, yalle t2ammalneh w-lamaseto 2ideyna min kelmet el-7ayet,</verse>
				<verse number="2">wel-7ayet zaharet w-shefneha w-halla2 mnesh'hadla w-minbasherkon bel-7ayet el-abadiyye yalle kenit 3end el-Ãb w-nkashafet elna,</verse>
				<verse number="3">yalle shefneh w-sme3neh minbasherkon fih ta-tkouno ento kamen shourake2na, metl ma ne7na shouraka el-Ãb w-2ebno YASOU3 el-MASI7.</verse>
				<verse number="4">Mnektebelkon bi-hal-shi ta-ykoun fara7na kemil.</verse>
				<verse number="5">W-hal-boushra yalle sme3neha minno mne7melkon yeha w-hiye enno ALLAH nour ma fiyo 3atme.</verse>
				<verse number="6">W-eza 2elna enno ne7na bi-sharake ma3o, w-ne7na meshyin bel-3atme, minkoun kezzebin w-ma mna3mil el-mazbout.</verse>
				<verse number="7">Bass eza mshina bel-nour, metl ma houe bel-nour, minkoun bi-sharake ma3 ba3dna, w-damm 3ebno YASOU3 bitahherna min kell khatiyye.</verse>
				<verse number="8">Eza 2elna enno ne7na bidoun khatiyye khada3na 7alna w-ma ken el-7a2 fina.</verse>
				<verse number="9">Bass eza 3tarafna bi-khatayana, houe ameen w-3adel, byeghferelna khatayana w-bitahherna min kell sharr.</verse>
				<verse number="10">Eza 2elna enno ma khtina, 3melneh kezzeb w-ma bitkoun kelmto fina.</verse>
			</chapter>
			<chapter number="2">
				<verse number="1">Ya wlede, 3am ektebelkon bi-hal-eshya ta-ma tokhto. Eza khote 7ada minna, 3enna YASOU3 el-MASI7 el-barr shafi3 3end el-Ãb.</verse>
				<verse number="2">Houe bikaffir 3an khatayana, mish bass 3an khatayana, 3an khataya el-3alam kello.</verse>
				<verse number="3">Eza 3melna bi-wassayah minkoun m2akkadin enno mna3erfo.</verse>
				<verse number="4">W-yalle bi2oul: "ana ba3erfo" w-ma meshe 7asab wasayah bikoun kezzeb wel-7a2i2a manna fih.</verse>
				<verse number="5">W-yalle byemshe 7asab kalemo btektemil fih ma7abbet ALLAH 7a2i2atan. Bi-hal-shi minkoun m2akkadin enno ne7na bi-ALLAH.</verse>
				<verse number="6">W-yalle bi2oul enno houe thebit bi-ALLAH, lezim y3ish metl el-MASI7.</verse>
				<verse number="7">Ma bektebelkon, ya a7ebbe2e, 3an wassiye jdide, bektebelkon 3an wassiye 2adeeme kenit elkon min el-bideye. W-hal-wassiye el-2adeeme hiyye el-kalem yalle sme3touh.</verse>
				<verse number="8">W-roughm hal-shi bektebelkon wassiye jdide bibayyen sod2a bel-MASI7, li2anno el-3atme fallet wel-nour el-7a2 3am yeshro2.</verse>
				<verse number="9">Yalle bi2oul enno houe bel-nour w-houe byekrah khayyo, bikoun la-halla2 bel-3atme.</verse>
				<verse number="10">W-yalle bi7ebb khayyo bikoun thebet bel-nour, w-ma byetfarkash bel-nour.</verse>
				<verse number="11">Bass yalle byekrah khayyo bikoun bel-3atme, w-bel-3atme byemshe w-ma bya3rif tari2o, li2anno el-3atme a3met 3youno.</verse>
				<verse number="12">3am ektebelkon ya wlede el-zghar, li2anno ALLAH ghafar khatayakon bi-fadl esm el-MASI7.</verse>
				<verse number="13">3am ektebelkon ya bayyet, li2annkon bta3erfo yalle ken min el-bideye. 3am ektebelkon ya shabeb, li2annkon ghalabto el-sherreer.</verse>
				<verse number="14">3am ektebelkon ya wlede el-zghar, li2annkon bta3erfo el-Ãb. Katabtelkon ya bayyet, li2annkon bta3erfo yalle ken min el-bideye. Katabtelkon ya shabeb li2annkon 2weya, li2anno kelmet ALLAH thebte fikon, w-li2annkon ghalabto el-sherreer.</verse>
				<verse number="15">Ma t7ebbo el-3alam w-yalle bel-3alam. Yalle bi7ebb el-3alam ma bitkoun ma7abbet el-Ãb fih.</verse>
				<verse number="16">Li2anno kell el-mawjoud bel-3alam, min shahawet el-jesm w-shahawet el-3ayn w-majd el-7ayet ma bikouno min el-Ãb, bikouno min el-3alam.</verse>
				<verse number="17">El-3alam bizoul w-ma3o bitzoul shahaweto, bass yalle byemshe 7asab iradet ALLAH, byethbat lal-abad.</verse>
				<verse number="18">Ya wlede el-zghar, ejet el-se3a el-akhira. Sme3to enno masi7 dejjel ra7 yeje, w-fi hon halla2 ktar mousa7a dejjelin. W-min hal-shi mna3rif enno el-se3a el-akhira ejet.</verse>
				<verse number="19">Tel3o min baynetna w-ma keno minna, w-law keno minna keno be2yo ma3na. Bass tel3o minna ta-ybayyen ennon ma keno kellon minna.</verse>
				<verse number="20">Bass ento, akhadto mas7a min el-2ouddous, wel-kell 3endo el-ma3rife.</verse>
				<verse number="21">W-ana 3am ektebelkon mish li2annkon btejhalo el-7a2i2a, bass li2annkon bta3erfouwa w-bta3erfo enno ma fi kezbe btetla3 3an el-7a2i2a.</verse>
				<verse number="22">Meen houe el-kezzeb ella yalle byenkor enno YASOU3 houe el-MASI7. Hayda houe el-masi7 el-dejjel yalle byenkor el-Ãb wel-2eben sawa.</verse>
				<verse number="23">Yalle byenkor el-2eben ma bikoun elo el-Ãb, w-yalle bye3terif bel-2eben bikoun elo el-Ãb.</verse>
				<verse number="24">Bass ento, khalle yethbat fikon el-kalem yalle sme3touh min el-bideye. W-eza thabat fikon yalle sme3touh min el-bideye, thabatto bel-2eben wel-Ãb.</verse>
				<verse number="25">W-hayda yalle nwa3adna fih, ye3ne el-7ayet el-abadiyye</verse>
				<verse number="26">3am ektebelkon 3an hal-shi w-be2sod el-ashkhas yalle 3am bijarrbo ydayy3oukon.</verse>
				<verse number="27">Bass ento, el-mas7a yalle akhadtouwa minno thebte fikon, w-mish bi-7aje la-meen y3allemkon, li2anno mase7to bit3allemkon kell shi, w-hiye 7a2 mish batel. Thbato bel-MASI7, metl ma 3allametkon.</verse>
				<verse number="28">Mbala ya wlede, thbato fih 7atta eza zahar el-MASI7 kenna 3ala thi2a w-ma ra7 nekhjal min bo3dna 3anno lamma yeje.</verse>
				<verse number="29">W-eza kento bta3erfo enno el-MASI7 barr, 3rafo enno yalle byemshe bel-7a2 bikoun mawloud min ALLAH.</verse>
			</chapter>
			<chapter number="3">
				<verse number="1">Ettalla3o addeysh 7abbna el-Ãb 7atta tsammeyna wled ALLAH, w-ne7na fe3lan wledo. Eza ken el-3alam ma bya3rifna, bikoun li2anno ma bya3rif ALLAH.</verse>
				<verse number="2">Ya a7ebbe2e, ne7na halla2 wled ALLAH. W-ma nkashafelna ba3d shou ra7 nkoun. Ne7na mna3rif enno el-MASI7 lamma ra7 yezhar ra7 nkoun metlo li2anna ra7 nshoufo metl ma houe.</verse>
				<verse number="3">W-yalle 3endo hal-raja bel-MASI7 bikoun tahhar nafso metl ma el-MASI7 taher.</verse>
				<verse number="4">Yalle byokhte bya3mil sharr, li2anno el-khatiyye sharr.</verse>
				<verse number="5">Bta3erfo enno el-MASI7 zahar ta-yem7e el-khataya w-houe yalle ma 3endo khatiyye.</verse>
				<verse number="6">Yalle byethbat fih ma byokhte, w-yalle byokhte ma bikoun la shefo wala 3erfo.</verse>
				<verse number="7">Ya wlede ma ydayye3kon 7ada: yalle bya3mil el-kheyr bikoun sale7 metl ma el-MASI7 sale7.</verse>
				<verse number="8">W-yalle bya3mil el-khatiyye bikoun min eblees, li2anno eblees khãte min el-bideye. Bass 2eben ALLAH zahar ta-ydammir a3mel eblees.</verse>
				<verse number="9">Kell mawloud min ALLAH ma bya3mil el-khatiyye li2anno zar3 ALLAH thebit fih: ma bye2dar enno ya3mil el-khatiyye w-houe min ALLAH.</verse>
				<verse number="10">Bi-hal-shi mna3rif wled ALLAH min wled eblees. W-yalle ma bya3mil el-kheyr ma bikoun min ALLAH, w-yalle ma bi7ebb khayyo ma bikoun min ALLAH.</verse>
				<verse number="11">El-wassiye yalle sme3touwa min el-bideye hiye enno n7ebb ba3dna,</verse>
				<verse number="12">mish nkoun metl Kayeen yalle ken min el-sherreer w-2atal khayyo. W-leysh 2atalo? Li2anno a3melo kenit sherreera w-a3mel khayyo kenit sal7a.</verse>
				<verse number="13">Ma tet3ajjabo, ya ekhewte, eza baghadkon el-3alam.</verse>
				<verse number="14">Ne7na mna3rif enna nta2alna min el-mawt lal-7ayet li2anno min7ebb ekhwetna. Yalle ma bi7ebb byeb2a bel-mawt.</verse>
				<verse number="15">Yalle byebghod khayyo bikoun 2etil w-ento bta3erfo enno el-2etil ma btethbat el-7ayet el-abadiyye fih.</verse>
				<verse number="16">W-ne7na 3refna el-ma7abbe lamma da77a el-MASI7 bi-nafso kermelna, w-lezim ne7na nda77e bi-nfousna kermel ekhwetna.</verse>
				<verse number="17">Yalle 3endo kheyrat el-3alam w-bishouf khayyo me7tej w-bisakker 2albo bi-wejjo, keef badda tethbat ma7abbet ALLAH fih.</verse>
				<verse number="18">Ya wlede, ma tkoun ma7abbetna bel-kalem aw bel-lsen, tkoun bel-3amal wel-7a2.</verse>
				<verse number="19">Min hal-shi mna3rif enno ne7na min el-7a2 w-btettamman 2loubna eddem ALLAH</verse>
				<verse number="20">eza wabbakhetna 2loubna, li2anno ALLAH a3zam min 2loubna w-houe bya3rif kell shi.</verse>
				<verse number="21">Eza kenit 2loubna ma 3am bitwabbekhna ya a7ebbe2e, ykoun 3enna thi2a bi-ALLAH</verse>
				<verse number="22">enno nekhod minno kell yalle mnetolbo li2anno 3am ne7faz wassayah w-3am na3mil yalle byordih.</verse>
				<verse number="23">W-wassiyto hiye enno n2ãmen bi-esm 2ebno YASOU3 el-MASI7, w-enno n7ebb ba3dna metl ma wassana.</verse>
				<verse number="24">W-yalle byemshe bi-wassaya ALLAH byethbat bi-ALLAH w-byethbat ALLAH fih. W-mna3ref enno ALLAH thebit fina min el-ROU7 yalle 3atana yeh.</verse>
			</chapter>
			<chapter number="4">
				<verse number="1">Ya a7ebbe2e, ma tsad2o kell rou7, bass mte7no el-arwe7 ta-tshoufo eza hiye min ALLAH, li2anno ktar min el-anbiya el-kezzebin ejo 3al-3alam.</verse>
				<verse number="2">W-ento bta3erfo ROU7 ALLAH min hal-shi: kell rou7 bye3terif bi-YASOU3 el-MASI7 enno eja bel-jesm bikoun min ALLAH,</verse>
				<verse number="3">w-kell rou7 ma bye3terif bi-YASOU3 ma bikoun min ALLAH, bikoun houe rou7 el-masi7 el-dejjel yalle sme3to enno ra7 yeje, w-houe halla2 bel-3alam.</verse>
				<verse number="4">Ya wlede, ento min ALLAH w-ghalabto el-anbiya el-kezzebin, li2anno ALLAH yalle fikon a2wa min eblees yalle bel-3alam.</verse>
				<verse number="5">Henne bye7ko bi-kalem el-3alam, w-byesma3lon el-3alam li2annon min el-3alam.</verse>
				<verse number="6">Ne7na min ALLAH, w-yalle bya3rif ALLAH byesma3elna, w-yalle ma bikoun min ALLAH ma byesma3elna. Min hal-shi mna3rif rou7 el-7a2 min rou7 el-kezb.</verse>
				<verse number="7">Khallina n7ebb ba3dna, ya a7ebbe2e, li2anno el-ma7abbe min ALLAH w-kell wa7ad bi7ebb houe mawloud min ALLAH w-bya3rif ALLAH</verse>
				<verse number="8">w-yalle ma bi7ebb ma bya3rif ALLAH, li2anno ALLAH ma7abbe.</verse>
				<verse number="9">W-ALLAH azhar ma7abbto elna bi-enno ba3at 2ebno el-wa7eed lal-3alam ta-nekhod minno el-7ayet.</verse>
				<verse number="10">Hayde hiye el-ma7abbe. Ne7na ma 7abbeyna ALLAH, houe yalle 7abbna w-ba3at 2ebno ta-ykaffir 3an khatayana.</verse>
				<verse number="11">W-eza ken ALLAH, ya a7ebbe2e, 7abbna hal-7obb, lezim ne7na kamen n7ebb ba3dna.</verse>
				<verse number="12">Ma 7ada shef ALLAH. Eza 7abbeyna ba3dna byethbat ALLAH fina w-btekmal ma7abbto fina.</verse>
				<verse number="13">W-ne7na mna3rif enna mnethbat bi-ALLAH w-enno ALLAH byethbat fina min enno 3atana ROU7O.</verse>
				<verse number="14">W-ne7na shefna w-mnesh'had enno el-Ãb ba3at 2ebno moukhallis lal-3alam.</verse>
				<verse number="15">Yalle bye3terif bi-enno YASOU3 houe 2eben ALLAH byethbat ALLAH fih w-byethbat houe bi-ALLAH.</verse>
				<verse number="16">Ne7na mna3rif ma7abbet ALLAH elna w-min2ãmen fiya. ALLAH ma7abbe. Yalle byethbat bel-ma7abbe byethbat bi-ALLAH w-byethbat ALLAH fih.</verse>
				<verse number="17">Wel-ma7abbe btektemil fina lamma ykoun 3enna thi2a bi-yawm el-deynoune, w-ne7na bi-hal-3alam metl ma el-MASI7 bel-3alam.</verse>
				<verse number="18">Bel-ma7abbe ma fi khawf, el-ma7abbe el-kemle btenfe kell khawf, li2anno el-khawf houe min el-2asãs, w-yalle bikoun kemil bel-ma7abbe ma bikhaf.</verse>
				<verse number="19">Lezim n7ebb li2anno ALLAH 7abbna bel-awwal.</verse>
				<verse number="20">Eza 7ada bi2oul: "ana b7ebb ALLAH" w-houe byekrah khayyo bikoun kezzeb li2anno yalle ma bi7ebb khayyo w-houe sheyfo, ma bye2dar y7ebb ALLAH w-houe mish sheyfo.</verse>
				<verse number="21">Wassiyet el-MASI7 elna hiye: yalle bi7ebb ALLAH bi7ebb khayyo kamen.</verse>
			</chapter>
			<chapter number="5">
				<verse number="1">Yalle bi2ãmen enno YASOU3 houe el-MASI7, houe mawloud min ALLAH, w-yalle bi7ebb el-bayy bi7ebb el-mawloud minno.</verse>
				<verse number="2">W-ne7na mna3rif enna min7ebb wled ALLAH eza kenna min7ebb ALLAH w-mna3mil bi-wassayah,</verse>
				<verse number="3">li2anno ma7abbet ALLAH hiye bi-enno na3mil bi-wassayah. W-wassayah mish t2ile.</verse>
				<verse number="4">Yalle byoulad min ALLAH byeghlob el-3alam. W-imenna houe intisarna 3al-3alam.</verse>
				<verse number="5">Meen yalle ra7 yeghlob el-3alam ella yalle 2ãman bi-enno YASOU3 houe 2eben ALLAH?</verse>
				<verse number="6">Hayda yalle eja houe YASOU3 el-MASI7, eja bi-may w-damm, ma eja bass bel-may, eja bel-may wel-damm. Wel-ROU7 houe yalle byesh'had, li2anno el-ROU7 houe el-7a2.</verse>
				<verse number="7">W-yalle byesh'hado henne tlete.</verse>
				<verse number="8">El-ROU7 wel-may wel-damm, w-hal-tlete henne wa7ad.</verse>
				<verse number="9">Eza kenna mne2bal shahedet el-nes, fa-shahedet ALLAH a3zam. W-hayde hiye shahedet ALLAH yalle sheheda la-2ebno:</verse>
				<verse number="10">yalle bi2ãmen bi-2eben ALLAH, elo hal-shahede. W-yalle ma bisadde2 ALLAH 3eml min ALLAH kezzeb, li2anno ma bi2ãmen bel-shahede yalle sheheda la-2ebno.</verse>
				<verse number="11">W-hal-shahede hiye enno ALLAH 3atana el-7ayet el-abadiyye, w-enno hal-7ayet hiye bi-2ebno</verse>
				<verse number="12">w-yalle bikoun elo el-2eben, elo el-7ayet. W-yalle ma bikoun elo 2eben ALLAH, ma bitkoun elo el-7ayet.</verse>
				<verse number="13">3am ektebelkon 3an hal-shi ta-ta3erfo enno el-7ayet el-abadiyye elkon, ento yalle bit2ãmno bi-esm 2eben ALLAH.</verse>
				<verse number="14">Wel-thi2a yalle 3enna yeha bi-ALLAH hiye enno eza talabna shi mwefi2 la-iradto byestajeeb la-elna.</verse>
				<verse number="15">W-eza kenna mna3rif enno byestajeeb elna bi-kell yalle mnetolbo minno, fa-ne7na mna3rif enno ra7 nekhod kell yalle mnetolbo minno.</verse>
				<verse number="16">W-eza 7ada shef khayyo 3am yertekeb khatiyye ma bitwadde lal-mawt, lezim ysalle la-ALLAH w-hek bya3te khayyo el-7ayet. Hal-shi byezbat 3ala yalle khatayahon ma bitwadde lal-mawt. Bass fi khataya bitwadde lal-mawt, w-ma betlob el-sala kermela.</verse>
				<verse number="17">Kell 3esyan khatiyye, bass fi khataya ma bitwadde lal-mawt.</verse>
				<verse number="18">Mna3rif enno yalle byoulad min ALLAH ma byokhte, li2anno el-mawloud min ALLAH bye7mih ALLAH w-ma bye2zih el-sherreer.</verse>
				<verse number="19">Mna3rif enno ne7na min ALLAH, w-enno el-3alam kello ta7t soultan el-sherreer.</verse>
				<verse number="20">Mna3rif enno 2eben ALLAH eja w-enno 3atana fehm na3ref fih el-7a2. W-ne7na bel-7a2, bi-2ebno YASOU3 el-MASI7. Hayda houe el-Ileh el-7a2 wel-7ayet el-abadiyye.</verse>
				<verse number="21">Fa-ya wlede, tjannabo el-asnam!</verse>
			</chapter>
		</book>
		<book number="63">
			<chapter number="1">
				<verse number="1">Minne, ana el-sheykh, lal-sayyide el-moukhtara min ALLAH la-wleda yalle b7ebbon bel-7a2, mish ana wa7de, kell yalle bya3erfo el-7a2,</verse>
				<verse number="2">li2anno el-7a2 thebit fina w-byeb2a ma3na lal-abad.</verse>
				<verse number="3">Elna el-ne3me wel-ra7me wel-salem min ALLAH el-Ãb w-min YASOU3 el-MASI7 2ebn el-Ãb bel-7a2 w-bel-ma7abbe.</verse>
				<verse number="4">Addeysh farra7ne enno shouf kamm wa7ad min wledik meshyin bel-7a2 metl ma wassana el-Ãb.</verse>
				<verse number="5">Betlob minnik halla2, ya hal-sayyide, enno n7ebb ba3dna el-ba3d. W-hayde mish wassiye jdide bekteba elik, hayde wassiye kenit elna min el-bideye.</verse>
				<verse number="6">Wel-ma7abbe manna ella enno nemshe 3ala tari2 wassayah, w-hal-wassiye metl ma sme3touwa min el-bideye hiye enno temsho bel-ma7abbe.</verse>
				<verse number="7">W-bel-3alam fi ktir moudallilin, w-fi bayneton nes ma bye3terfo bi-maji2 YASOU3 el-MASI7 bel-jesm. Hayda houe el-moudallel wel-masi7 el-dejjel.</verse>
				<verse number="8">Ntebho, ta-ma tekhsaro thamaret a3melna, 7atta tekhdo moukefa2a kemle.</verse>
				<verse number="9">Yalle byetmeda w-ma byethbat 3ala ta3lim el-MASI7, ma bikoun ALLAH ma3o. W-yalle byethbat 3ala ta3lim el-MASI7, el-Ãb wel-2eben sawa bikouno ma3o.</verse>
				<verse number="10">Eza ejekon 7ada bi-ghayr hal-ta3lim ma te2balouh 3endkon w-ma t2ouloulo: el-salem ma3ak.</verse>
				<verse number="11">W-yalle bisallem 3le bikoun sherak bi-a3melo el-3atle.</verse>
				<verse number="12">3ende ktir eshya ektebelkon 3anna, bass ma b7ebb enno ykoun bi-7ebr 3ala wara2, li2anno bitmanna enno eje la-3andkon w-e7kikon bi-hal-eshya wejj bi-wejj ta-ykoun fara7na kemil.</verse>
				<verse number="13">Bisallmo 3leyke wled ekhtik el-ma7boube min ALLAH.</verse>
			</chapter>
		</book>
		<book number="64">
			<chapter number="1">
				<verse number="1">Minne ana el-sheykh la-Gayos el-7abib yalle b7ebbo bel-7a2.</verse>
				<verse number="2">Ya hal-7abib, bitmanna ennak tkoun bi-kheyr bi-kell shi, bi-so77it el-jesm metl ma enta bi-so77it el-rou7.</verse>
				<verse number="3">Addeysh farra7ne enno ejo ba3d el-ekhwe w-shehdoulak ennak metmassek bel-7a2 w-3am temshe bel-7a2.</verse>
				<verse number="4">W-ma fi shi bifarre7ne aktar min enno esma3 enno wlede meshyin bel-7a2.</verse>
				<verse number="5">Ya hal-7abib, enta ameen bi-kell yalle 3am ta3emlo kermel el-ekhwe, 7atta law keno ghouraba,</verse>
				<verse number="6">w-henne shehdoulak eddem el-knise bel-ma7abbe. W-ktir mni7 enno tse3edon 3ala mouteba3et safaron metl ma bili2 bel-RAB.</verse>
				<verse number="7">Li2annon sefaro kermel esm el-MASI7 w-ma 2eblo shi min el-mish mou2minin.</verse>
				<verse number="8">W-lezim ne7na nesta2bel metl hal-ashkhas 7atta nkoun shourake2on bel-3amal lal-7a2.</verse>
				<verse number="9">Katabet kelme lal-knise, bass Dyotriphos yalle bi7ebb enno ykoun ra2is fiyon, ma 2ebelna.</verse>
				<verse number="10">W-lamam ra7 eje ra7 khabberkon shou 3am ya3mil w-keef 3am bye7ke 3anna kalem 3atel w-ykattir 7ake. W-houe ma byektefe bi-hal-shi, kamen byerfod enno ye2bal el-ekhwe w-byemna3 yalle baddon ye2balouwon w-3am yesh7aton min el-knise.</verse>
				<verse number="11">Ya hal-7abib, ma tetba3 el-sharr. Tba3 el-kheyr. Yalle bya3mil el-kheyr houe min ALLAH, w-yalle bya3mil el-sharr, ma shef ALLAH.</verse>
				<verse number="12">W-bennesbe la-Dimitriyos, kell wa7ad byesh'hadlo, w-byesh'hadlo el-7a2 nafso. W-ne7na kamen mnesh'hadlo, w-enta bta3rif enno shahedetna sad2a.</verse>
				<verse number="13">3ende ktir eshya badde ekteblak yeha, bass ma badde ykoun bi-2alam w-7ebr,</verse>
				<verse number="14">w-bitmanna enno shoufak 3an 2arib w-ne7ke wejj bi-wejj.</verse>
				<verse number="15">El-salem ma3ak. Bisallmo 3lek a7ebbe2ak. Sallem enta 3ala kell wa7ad min el-a7ebba bi-esmo.</verse>
			</chapter>
		</book>
		<book number="65">
			<chapter number="1">
				<verse number="1">Min Yahouza khadim YASOU3 el-MASI7 w-khayye Ya3koub la-yalle da3ehon ALLAH el-Ãb w-7abbon w-7afazon la-YASOU3 el-MASI7.</verse>
				<verse number="2">Elkon el-ra7me wel-salem wel-ma7abbe.</verse>
				<verse number="3">3ende shaw2 kbir, ya a7ebbe2e, enno ektebelkon bi-khsous khalãsna el-moushtarak, min ba3d ma 7asseyt bi-darouret teshji3kon 3ala el-jihed kermel el-imen yalle tsallamouh el-2eddisin bel-kemil,</verse>
				<verse number="4">li2anno fi nes ejo la-3anna, w-henne ashrar 3am bi7awwlo ne3met Ilehna la-foujour w-3am yenekro Sayyidna w-RABNA el-wa7ad YASOU3 el-MASI7, w-2asãson maktoub min zamen.</verse>
				<verse number="5">W-ma3 ennkon bta3erfo hal-shi ktir mni7, badde enno tetzakkaro keef el-RAB, min ba3d ma khallas sha3bo min ard Masr, ahlak el-mish mou2minin bayneton,</verse>
				<verse number="6">w-keef enno, lamma tkhallo kamm wa7ad min el-maleyke 3an matra7on w-tarako matra7on, khallehon la-yawm el-deynoune el-3azeem bi-2ouyoud abadiyye bi-a3me2 el-3atme.</verse>
				<verse number="7">W-nafs el-shi Sadoum w-3amoura wel-moudon el-7adda t7ammalo 3azèb el-nar el-abadiyye lamma staslamo lal-da3ara wel-shahawet el-jasadiyye yalle bitkhelif el-tabi3a, w-keno 3ebra la-ghayron.</verse>
				<verse number="8">W-zet el-shi, hal-ashkhas, bi-halwaseton, bidannso el-jesm, w-bye7te2ro siyedet ALLAH, w-bihino el-makhlou2at el-samewiyye el-majide,</verse>
				<verse number="9">ma3 enno Mikha2il ra2is el-maleyke, lamma t2ãtal ma3 eblees w-jedalo bi-mas2alet jesm Moussa el-mayyit, ma tjarra2 enno ydeen eblees bi-kelme mouhine, 2allo: "khalle ALLAH y7esbak!"</verse>
				<verse number="10">W-hawdik el-ashkhas bihino yalle byejhalouh, wel-shi yalle bya3erfouh bel-gharize houe metl ma3rifet el-7ayawenet yalle ma 3enda 3a2l w-bi-sababo ray7in 3al-halek.</verse>
				<verse number="11">Ya weylon! Meshyo metl Kayeen w-staslamo lal-daya3 metl Bal3am tama3an bel-reb7 w-meto bi-tamarredon metl ma met Koura7.</verse>
				<verse number="12">Mnekhjal fiyon bi-waleyem el-ekhwe, byetlazzazo kellon bidoun ma yeste7o, w-bishabb3o faja3on. Henne metl ghyoum ma fiya may bitmashiya el-ree7. Henne metl ashjar khareef ma fiya thamar, metit marteyn w-nshelit min jouzoura.</verse>
				<verse number="13">Henne metl mawj el-ba7r el-heyje, btekshof 3an 3aron. Metl njoum day3a, massira el-abade a3me2 el-3atme.</verse>
				<verse number="14">W-tnabba 3annon Akhnoukh el-bayy el-sebi3 min ba3d Ãdam lamma 2al: "ettalla3o! Eja el-RAB ma3 oulouf 2eddisih</verse>
				<verse number="15">ta-y7esib kell el-bashar w-ydeen el-ashrar kellon 3ala kell sharr 3emlouh w-kell kelme 3atle 2alouwa 3le hal-ashkhas el-khatyeen el-fejjar."</verse>
				<verse number="16">Henne bibarebro w-byeshteko w-byetba3o shahaweton w-bye7ko kalem ma elo ma3na w-biseyro el-nes 3an masla7a.</verse>
				<verse number="17">Tzakkaro, ya a7ebbe2e, yalle tnabba 3anno rousl RABNA YASOU3 el-MASI7,</verse>
				<verse number="18">lamma 2alo: "ra7 yeje bi-ekher el-zamen moustahzi2in byetba3o shahaweton el-sherreera."</verse>
				<verse number="19">Henne yalle bisabbebo el-in2isam, byel7a2o gharizeton w-ma fiyon rou7.</verse>
				<verse number="20">Bass ento ya a7ebbe2e, bnou 7alkon 3ala imenkon el-m2addas, w-sallo bel-ROU7 el-2ODOS</verse>
				<verse number="21">w-7mou 7alkon bi-ma7abbet ALLAH w-ntero ra7met RABNA YASOU3 el-MASI7 kermel el-7ayet el-abadiyye.</verse>
				<verse number="22">R7amo el-mraddadin,</verse>
				<verse number="23">w-khallso el-be2yin w-najjouwon min el-nar, w-r7amo el-be2yin ento w-3am bikhafo ALLAH, bass bghodo 7atta el-tawb yalle jesmon dannaso.</verse>
				<verse number="24">Lal-edir enno ye7mikon min enno tou2a3o w-ywa2efkon eddem majdo fer7anin, ma fi lawm 3leykon,</verse>
				<verse number="25">lal-Ileh el-wa7ad moukhallisna bi-YASOU3 el-MASI7 RABNA, el-majd wel-jalel wel-2ouwwe wel-soultan, abl kell zamen w-halla2 w-lal-abad. Ãmin.</verse>
			</chapter>
		</book>
		<book number="66">
			<chapter number="1">
				<verse number="1">Hayda yalle a3lano YASOU3 el-MASI7 bi-mawhabe min ALLAH w-kashaf la-yalle bye3badouh shou baddo ysir 3an 2arib, kermel hek ba3at malèko ta-ykhabber khadmo You7anna,</verse>
				<verse number="2">w-shehed 3ala kelmet ALLAH w-3ala shahedet YASOU3 el-MASI7 bi-kell yalle shefo.</verse>
				<verse number="3">Niyyel yalle bye2ra w-niyyel yalle byesma3o hal-kalem el-nabawe, w-niyyel yalle bitabb2ouha, li2anno eja el-wa2et.</verse>
				<verse number="4">Min You7anna lal-kaneyes el-sab3a bi-Ãsia. Elkon el-ne3me wel-salem min yalle houe halla2 w-yalle ken w-yalle ra7 yeje, w-min el-arwe7 el-sab3a yalle eddem 3arsho,</verse>
				<verse number="5">w-min YASOU3 el-MASI7 el-shehid el-ameen w-awwal meen 2am min el-mawt w-malik moulouk el-ard: houe yalle 7abbna w-7arrarna bi-dammo min khatayana,</verse>
				<verse number="6">w-3eml minna malakout w-kahane la-ALLAH bayyo, elo el-majd wel-edra la-abad el-douhour. Ãmin.</verse>
				<verse number="7">Layko keef jeye bel-ghayme! Ra7 yshoufo el-kell, 7atta yalle ta3anouh, w-ra7 tebke 3le kell 2abeyel el-ard. Eh, ãmin.</verse>
				<verse number="8">Bi2oul el-RAB el-ILEH: "ana houe el-alèf wel-ye2." Houe el-mawjoud halla2 w-yalle ken w-yalle ra7 yeje el-edir 3a-kell shi.</verse>
				<verse number="9">Ana You7anna, khayykon w-shrikkon bel-me7ne wel-malakout wel-thabet bi-YASOU3, kent bi-jaziret Batmos 3am ekhdom kelmet ALLAH w-esh'had la-YASOU3,</verse>
				<verse number="10">khtatafne el-ROU7 bi-yawm el-RAB, w-sme3t waraye sawt 2awe metl sawt el-bou2</verse>
				<verse number="11">3am bi2oul: "ktob yalle 3am bitshoufo bel-kteb w-b3ato lal-kaneyes el-sab3a bi-Afasos w-Smirna w-Barghamos w-Tyatira w-Sardis w-Filadelfia w-Lawdikiyya."</verse>
				<verse number="12">W-ltafatet ta-shouf el-sawt yalle 3am ye7kine, sheft sab3 sham3adenet min dahab</verse>
				<verse number="13">m7ãwta yalle byeshbah 2eben 2ensen, w-houe lebis tawb tawil la-7add el-ejren, w-7awl sadro zennar min dahab,</verse>
				<verse number="14">w-ken sha3r raso abyad metl el-souf el-abyad aw metl el-talj, w-3youno metl she3let el-nar,</verse>
				<verse number="15">ejrey metl n7as mlamma3 mna'2a bi-atoun el-nar, w-sawto metl sawt may ghazira.</verse>
				<verse number="16">W-ken fi bi-2ido el-yameen sab3 kawekeb, w-bi-temmo seyf 7ãdd msannan min el-meylten, w-wejjo metl el-shams lamma bteshro2 bi-2ouwwe.</verse>
				<verse number="17">W-lamma shefto wa2a3et 3a-ejrey metl el-mayyit, la2atne bi-2ido el-yameen w-2al: "ma tkhaf, ana el-awwal wel-akhir,</verse>
				<verse number="18">ana el-7ayy! Kent mayyit, w-halla2 ana 7ayy la-abad el-douhour. Ma3e mfati7 el-mawt w-3alam el-mawta.</verse>
				<verse number="19">Ktob yalle shefto, w-yalle ra7 ykoun halla2, w-yalle ra7 ykoun ba3den.</verse>
				<verse number="20">W-bennesbe la-serr el-kawekeb el-sab3a yalle sheyefa 3ala yameene w-sham3adenet el-dahab el-sab3a, el-kawekeb el-sab3a henne maleyket el-kaneyes el-sab3a, wel-sham3adenet el-sab3a henne el-kaneyes el-sab3a."</verse>
			</chapter>
			<chapter number="2">
				<verse number="1">Ktob la-malèk kniset Afasos: "hek bi2oul yalle ma3o bi-yameeno el-kawekeb el-sab3a w-byemshe bayn sham3adenet el-dahab el-sab3a:</verse>
				<verse number="2">ana ba3rif a3melak w-jehdak w-toul belak, w-ba3rif ennak ma bit7ebb el-ashrar, w-ennak khtabaret yalle 3amlin 7alon rousl w-henne mish rousl, w-l2iton kezzebin.</verse>
				<verse number="3">Enta tawil el-bel, kefa7et kermel esme w-ma t3ebet.</verse>
				<verse number="4">Bass be3tab 3lek li2annak taraket ma7abbtak el-awle.</verse>
				<verse number="5">Tzakkar min wayn wa2a3t w-toub w-rja3 la-a3melak el-madye, w-eza ma ra7 ettoub ra7 eje la-3andak w-ekhod sham3adenak min matra7o.</verse>
				<verse number="6">Bass yalle byeshfa3 fik ennak btekrah a3mel el-Nokolawiyyin 2add ma ana bekraha."</verse>
				<verse number="7">W-yalle 3endo dinen, khallih yesma3 yalle bi2oulo el-ROU7 lal-kaneyes: "ra7 khalle el-mountaser yekol min shajret el-7ayet bi-ferdaws ALLAH."</verse>
				<verse number="8">Ktob la-malèk kniset Smirna: "hek bi2oul el-awwal wel-akhir, yalle met w-reje3 lal-7ayet:</verse>
				<verse number="9">ana ba3rif el-di2a wel-fa2r yalle enta fiyon, ma3 ennak ghane. W-ba3rif shou 3am yeftero 3lek el-ashkhas yalle 3amlin 7alon Yahoud w-henne mish Yahoud, henne teb3in lal-shaytan.</verse>
				<verse number="10">Ma tkhaf min el-3azèb yalle natrak, eblees ra7 yzett el-ba3d minkon bel-7abs ta-yemte7enkon, w-btet7ammalo el-di2a 3ashr tiyem. Koun ameen la-7add el-mawt, w-ana ba3tik eklil el-7ayet."</verse>
				<verse number="11">Yalle 3endo dinen, khallih yesma3 shou bi2oul el-ROU7 lal-kaneyes: "el-mawt el-tene ma ra7 ye2ze el-mountaser."</verse>
				<verse number="12">Ktob la-malèk kniset Barghamos: "hek bi2oul sa7ib el-seyf el-msannan min el-meylten:</verse>
				<verse number="13">ana ba3rif ennak sèkin matra7 ma fi 3arsh el-shaytan. Btetmassak bi-esme w-ma nakaret imenak fiyye 7atta bi-iyem Antipas shehde el-ameen yalle met 2atl 3endkon matra7 ma byeskon el-shaytan.</verse>
				<verse number="14">Bass be3tab 3lek li2anno fi ma3ak ashkhas byetmassako bi-ta3alim Bal3am yalle 3allam Balak keef ywa2e3 wled Isra2il bi-fakh el-khatiyye, w-enno yeklo min zabeye7 el-asnam w-yezno,</verse>
				<verse number="15">w-fi ma3ak nes byetba3o ta3alim el-Nokolawiyyin yalle bekraho.</verse>
				<verse number="16">Ghayyir souloukak wa-ella ra7 eje la-3andak 3al-sari3 w-7arib doddon bi-seyf kelmte."</verse>
				<verse number="17">Yalle 3endo dinen, khallih yesma3 shou bi2oul el-ROU7 lal-kaneyes: "ra7 a3te el-mountaser el-mann el-mekhfe w-7ajra zghire bayda man2oush 3leya esm jdid ma bya3erfo ella yalle byekhdo."</verse>
				<verse number="18">Ktob la-malèk kniset Tyatira: "hek bi2oul 2eben ALLAH yalle 3youno metl she3let el-nar w-ejrey metl el-n7as el-mlamma3:</verse>
				<verse number="19">Ana ba3rif a3melak w-addeysh 3endak ma7abbe w-imen w-khedme w-sabr, w-ba3rif enno a3melak el-akhira aktar min a3melak el-awle.</verse>
				<verse number="20">Bass be3tab 3lek li2annak 3am tet7ammal el-mara Izabel yalle 3amle 7ala nabiyye w-3am tekhda3 yalle bye3badoune, w-t3allemon ennon yezno w-yeklo min zabeye7 el-asnam.</verse>
				<verse number="21">3tita wa2et ta-ettoub bass rafadet enno ettoub 3an zeneha.</verse>
				<verse number="22">Kermel hek ra7 kebba bi-frash el-ãlem, w-yalle 3am yezno ma3a ra7 7otton bi-di2a kbire, eza ma ze7o 3an el-a3mel yalle 3allameton henne.</verse>
				<verse number="23">W-ra7 e2tol wleda 2atl, w-hek bya3erfo el-kaneyes kellon enno ana bef7as el-afkar wel-naweya w-ba3te kell wa7ad minkon 7asab a3melo.</verse>
				<verse number="24">W-ento yalle bi-Tyatira, yalle ma btetba3o hal-ta3lim wala bta3erfo yalle bisammouh el-ba3d asrar el-shaytan, b2elkon: ana ma b7ott 3leykon 7eml t2il tene.</verse>
				<verse number="25">Bass 7tefzo bi-yalle 3endkon 7atta eje.</verse>
				<verse number="26">W-yalle byentosir w-bidewim 3ala khedemte lal-niheye, ba3tih soultan 3al-oumam,</verse>
				<verse number="27">metl ma ana akhadet hal-soultan min bayye, bye7kemon bi-3asa min 7adid, metl wa3a el-fekhkhar byetkassaro.</verse>
				<verse number="28">W-ba3tih kamen nejmet el-sob7."</verse>
				<verse number="29">Yalle 3endo dinen, khallih yesma3 shou bi2oul el-ROU7 lal-kaneyes.</verse>
			</chapter>
			<chapter number="3">
				<verse number="1">Ktob la-malèk kniset Sardis: "hek bi2oul sa7ib arwe7 ALLAH el-sab3a wel-kawekeb el-sab3a: ana ba3rif a3melak. Bitbayyen ennak 3ayish bass enta mayyit.</verse>
				<verse number="2">S'har w-rajji3 el-7ayet la-yalle be2e abl ma ymout. Ana ma sheft a3melak kemle bi-3youn Ilehe.</verse>
				<verse number="3">Tzakkar yalle t3allamto w-keef 2belto, w-3mol fih w-ghayyir souloukak. W-eza ma kent sohran ra7 eje la-3andak metl el-loss, ma bta3rif bi-ayya se3a bfej2ak.</verse>
				<verse number="4">Bass fi nes ma3ak bi-Sardis ma wassakho tyebon, byest7e'2o enno yemsho ma3e bi-tyeb bayda.</verse>
				<verse number="5">El-mountaser ra7 yelbos tawb abyad, w-ma yenma7a esmo min kteb el-7ayet, w-ra7 ykoun ma3rouf eddem bayye w-maleykto."</verse>
				<verse number="6">Yalle 3endo dinen, khallih yesma3 shou bi2oul el-ROU7 lal-kaneyes.</verse>
				<verse number="7">Ktob la-malèk kniset Filadelfia: "hek bi2oul el-2ouddous el-7a2i2e yalle ma3o mefte7 Daoud, eza fata7 ma 7ada bisakker, w-eza sakkar ma 7ada byefta7:</verse>
				<verse number="8">ana ba3rif a3melak. Fata7tellak beb ma bye2dar 7ada ysakkro, li2anno roughm do3f 2ouwwtak 7fozt kelmte w-ma nakaret esme.</verse>
				<verse number="9">W-yalle henne min 3alam el-shaytan, w-3amlin 7alon Yahoud w-3am bikazzbo, ra7 khalliyon yejo w-yerka3o 3a-ejreyk w-ya3erfo enno 7abbeytak.</verse>
				<verse number="10">W-li2annak sabart metl ma wassaytak, ra7 e7mik bi-se3et el-me7ne yalle ra7 tsib el-3alam kello ta-temte7en sekken el-ard.</verse>
				<verse number="11">Ra7 eje 3a-bakkir, 7tofiz bi-yalle 3endak yeh ta-ma yekhod 7ada eklilak minnak.</verse>
				<verse number="12">Ra7 khalle el-mountaser 3amoud bi-haykal Ilehe, ma byedhar minno abadan. W-ektob 3le esm Ilehe w-esm madinet Ilehe Ourashalim el-jdide yalle btenzal min el-sama min 3end Ilehe, w-bektob esme el-jdid."</verse>
				<verse number="13">W-yalle 3endo dinen, khallih yesma3 shou bi2oul el-ROU7 lal-kaneyes.</verse>
				<verse number="14">Ktob la-malèk kniset Lawdikiyya: "hek bi2oul el-Ãmin, el-shehid el-ameen el-sade2, ras khali2et ALLAH:</verse>
				<verse number="15">ana ba3rif a3melak, w-ba3rif ennak mish berid wala sokhn, w-ya reytak kent berid aw sokhn!</verse>
				<verse number="16">Ra7 estaferghak min temme li2annak fetir, mish sokhn wala berid.</verse>
				<verse number="17">Bit2oul: "ana ghane, sert ghane w-manne bi-7aje la-shi." Bass enta ma bta3rif addeyshak m3attar fa2ir, 3eryen w-a3ma.</verse>
				<verse number="18">Bensa7ak teshtere minne dahab msaffa bel-nar ta-tsir ghane, w-tyeb bayda btelbesa ta-tkhabbe 3oryak el-mou3ib, w-ke7l ta-tka77el fih 3younak w-te2sha3.</verse>
				<verse number="19">Ana bwabbikh w-bhazzib yalle b7ebbon, kermel hek koun sokhn w-ghayyir souloukak.</verse>
				<verse number="20">Ana we2if 3al-beb 3am de2, eza sem3 7ada sawte w-fata7 el-beb fetet la-3ando w-t3asheyt ma3o w-t3asha houe ma3e.</verse>
				<verse number="21">El-mountaser ba3tih enno ye2'3od ma3e 3ala 3arshe, metl ma ntasaret ana w-2a3adet ma3 bayye 3ala 3arsho."</verse>
				<verse number="22">Yalle 3endo dinen, khallih yesma3 shou bi2oul el-ROU7 lal-kaneyes.</verse>
			</chapter>
			<chapter number="4">
				<verse number="1">Min ba3da sheft beb maftou7 bel-sama, w-sme3t el-sawt el-awwal yalle 7ekene min abl ka2anno bou2, 3am bi2oul: "tla3 la-hon 7atta farjik yalle la-bodd enno ysir."</verse>
				<verse number="2">W-deghre khatafne el-ROU7, w-sheft 3arsh bel-sama, w-3al-3arsh wa7ad</verse>
				<verse number="3">wahjo metl wahj el-7jara el-karime, w-7awl el-3arsh 2aws 2oza7 metl lawn el-zmerrod.</verse>
				<verse number="4">W-7awl el-3arsh arb3a-w-3ershreen 3arsh, w-3al-3roush arb3a-w-3ershreen sheykh lebsin tyeb bayda w-3ala rason akalil min dahab.</verse>
				<verse number="5">W-tali3 min el-3arsh bar2 w-aswat w-ra3d, w-wel3ane eddemo sab3 mashe3il hiye arwe7 ALLAH el-sab3a,</verse>
				<verse number="6">w-eddem el-3arsh fi shi byeshbah ba7r mlela metl el-ballour, w-bi-noss el-3arsh w-7awlo arba3 makhlou2at 7ayye elon 3youn min eddem w-min wara:</verse>
				<verse number="7">El-makhlou2 el-7ayy el-awwal byeshbah el-asad, wel-tene byeshbah el-3ejl, wel-telit elo wejj metl wejj el-2ensen, wel-rabe3 byeshbah el-nesr yalle bitir.</verse>
				<verse number="8">W-la-kell wa7ad min hal-makhlou2at el-7ayye el-arb3a sitt jweni7 ela 3youn 7awla w-jouwweta w-bitdalla tsabbi7 leyl nhar: "2ouddous, 2ouddous, 2ouddous el-RAB el-ILEH el-2adeer yalle ken w-halla2 mawjoud w-ra7 yeje."</verse>
				<verse number="9">W-kell marra keno el-makhlou2at el-7ayye el-arb3a 3am bisabb7o tasabi7 el-majd wel-ekram wel-7amd lal-2e3id 3al-3arsh wel-7ayy la-abad el-douhour,</verse>
				<verse number="10">keno 3am yerka3o el-arb3a-w-3ershreen sheykh eddem el-2e3id 3al-3arsh, w-yesejdo lal-7ayy la-abad el-douhour w-yzetto akalilon eddem el-3arsh henne w-3am bi2oulo:</verse>
				<verse number="11">"Ya RABNA w-ILEHNA, elak bili2 el-majd wel-ekram wel-edra li2annak khala2et el-eshya kella, w-bi-iradtak kenit w-nwajadet."</verse>
			</chapter>
			<chapter number="5">
				<verse number="1">W-sheft bel-2id el-yameen lal-2e3id 3al-3arsh kteb maktoub 3le min jouwwa w-min barra, makhtoum bi-sab3 akhtem,</verse>
				<verse number="2">w-sheft malèk 2awe 3am yenede bi-a3la sawto: "meen bi7e'2ello yefta7 el-kteb w-yfekk akhtemo?"</verse>
				<verse number="3">W-ma edr 7ada bel-sama wala 3al-ard wala ta7t el-ard enno yefta7 el-kteb w-yshouf shou fiyo.</verse>
				<verse number="4">Se3eta bkit ktir li2anno ma nwajad meen bi7e'2ello yefta7 el-kteb w-yshouf shou fiyo.</verse>
				<verse number="5">2alle wa7ad min el-shyoukh: "ma tebke. Ntasar el-asad yalle min 2abilet Yahouza w-sleelet Daoud, w-houe yalle ra7 yefta7 el-kteb w-yfekk akhtemo el-sab3a."</verse>
				<verse number="6">W-sheft bayn el-3arsh wel-makhlou2at el-7ayye el-arb3a w-bayn el-shyoukh 7amal we2if ka2anno mazbou7, elo sab3 2roun w-sab3 3youn hiye arwe7 ALLAH el-sab3a yalle ba3ata 3al-3alam kello.</verse>
				<verse number="7">W-eja el-7amal w-akhad el-kteb min el-2id el-yameen lal-2e3id 3al-3arsh.</verse>
				<verse number="8">W-lamma akhad el-kteb, sajado el-makhlou2at el-7ayye el-arb3a wel-shyoukh el-arb3a-w-3ershreen lal-7amal. W-ken ma3 kell wa7ad minnon 3oud w-keset min dahab melyene bakhour, w-hiye salawet el-2eddisin.</verse>
				<verse number="9">W-keno 3am birattlo nashid jdid w-y2oulo: "enta btest7e2 tekhod el-kteb w-tfek akhtemo! Li2annak nzaba7et w-shtareyt nes la-ALLAH bi-dammak min kell 2abile w-lsen w-sha3b w-oumme,</verse>
				<verse number="10">w-3melt minnon malakout w-kahane la-Ilehna byemelko 3al-ard."</verse>
				<verse number="11">W-etalla3et, fa-sme3t aswat ktir min el-maleyke henne 7awela el-3arsh w-7awl el-makhlou2at el-7ayye el-arb3a wel-shyoukh, w-ken 3adadon bi-mlayeen el-oulouf,</verse>
				<verse number="12">w-keno 3am biratlo bi-a3la sawton: "el-7amal el-mazbou7 byest7e2 enno yen3ata el-edra wel-ghena wel-7ekme wel-2ouwwe wel-ekram, elo el-majd wel-shokran!"</verse>
				<verse number="13">W-sme3t kell khali2a bel-sama wel-ard w-ta7t el-ard w-bel-ba7r wel-kawn kello 3am bit2oul: "lal-2e3id 3al-3arsh w-lal-7amal el-shokran wel-ekram wel-majd wel-2ouwwe la-abad el-douhour."</verse>
				<verse number="14">W-2alo el-makhlou2at el-7ayye el-arb3a: "ãmin!" w-raka3o el-shyoukh w-sajado.</verse>
			</chapter>
			<chapter number="6">
				<verse number="1">W-sheft el-7amal 3am biffek awwal el-akhtem el-sab3a, w-sme3t wa7ad min el-makhlou2at el-7ayye el-arb3a 3am bi2oul bi-sawt metl el-ra3d: "ta3a!"</verse>
				<verse number="2">Ettalla3et w-sheft 7san abyad, w-yalle rekib 3le 7amel 2aws, w-n3atalo eklil w-dahar mountaser ta-yentesir.</verse>
				<verse number="3">W-lamma fakk el-7amal el-khatm el-tene, sme3t el-makhlou2 el-7ayy el-tene 3am bi2oul: "ta3a!"</verse>
				<verse number="4">W-dahar 7san a7mar, yalle rekbo akhad el-edra enno yesro2 el-salem min el-ard 7atta yet2atalo el-nes, w-n3atalo seyf kbir.</verse>
				<verse number="5">W-lamma fakk el-7amal el-khatm el-telit, sme3t el-makhlou2 el-7ayy el-telit 3am bi2oul: "ta3a!" Ettalla3et w-sheft 7san aswad, w-bi-2id yalle rekib 3le mizen.</verse>
				<verse number="6">W-sme3t sawt ka2anno jeye min bayn el-makhlou2at el-7ayye el-arb3a 3am bi2oul: "kaylet 2am7 bi-dinar, w-tlet akyel sh3ir bi-dinar, bass el-zeyt wel-nbeed ma tde2 fiyon."</verse>
				<verse number="7">W-lamma fakk el-7amal el-khatm el-rabe3, sme3t el-makhlou2 el-7ayy el-rabe3 3am bi2oul: "ta3a!"</verse>
				<verse number="8">W-ettalla3et sheft 7san akhdar lawno behit, w-yalle rekib 3le esmo el-mawt, w-lè7'2o 3alam el-mawta, akhado soultan 3ala reb3 sekken el-ard ta-ye2etlouwon bel-seyf wel-jou3 wel-mawt w-w7oush el-ard.</verse>
				<verse number="9">W-lamma fakk el-7amal el-khatm el-khames, sheft ta7t el-mazba7 nfous el-mazbou7in kermel kelmet ALLAH wel-shahede yalle shehdouwa.</verse>
				<verse number="10">Sarakho bi-sawt 3ale: "aymata, ya hal-Sayyid el-2ouddous el-7a2i2e, ra7 tdeen sekken el-ard w-tente2im minnon la-dammna?"</verse>
				<verse number="11">W-akhad kell wa7ad minnon tawb abyad, w-2aloulon yenetro shwey 7atta yektemil 3adad rfe2on el-kheddem w-ekhweton yalle ra7 yen2atalo metlon.</verse>
				<verse number="12">Min ba3da sheft el-7amal 3am biffek el-khatm el-sedis, w-sar fi zelzel 3azeem, wel-shams swaddit metl tawb el-7ded, wel-2amar kello sar metl el-damm,</verse>
				<verse number="13">w-kawekeb el-fada nezlo 3al-ard metl ma byenzalo thimar el-teene el-fajje eza hazzeta ree7 3asfe,</verse>
				<verse number="14">wel-sama ntawit w-laffet 3a-ba3da, wel-jbel wel-jezor kella ze7it min matra7a,</verse>
				<verse number="15">w-moulouk el-ard w-rou2ase2a wel-2weya wel-aghniya wel-zou3ama wel-3abeed wel-a7rar kellon harabo 3al-maghewer w-bayn skhour el-jbel,</verse>
				<verse number="16">henne w-3am bi2oulo lal-jbel wel-skhour: "w2a3e 3leyna w-khabbina min wejj el-2e3id 3al-3arsh w-min ghadab el-7amal.</verse>
				<verse number="17">Eja yawm ghadabon el-3azeem, fa-min bye2dar yethbat?"</verse>
			</chapter>
			<chapter number="7">
				<verse number="1">Min ba3d hal-shi sheft arba3 maleyke we2fin 3ala zaweya el-ard el-arb3a, meskin riye7 el-ard el-arb3a ta-ma to3sof ree7 3al-ard el-yebse aw 3al-ba7r aw 3al-shajar.</verse>
				<verse number="2">Min ba3da sheft malèk tene tali3 min el-shar2 7amel khatm ALLAH el-7ayy. W-neda bi-sawt 3ale el-maleyke el-arb3a yalle akhado el-edra enno ykharrbo el-ard el-yebse wel-ba7r.</verse>
				<verse number="3">W-2allon: "ma tkharrbo el-ard el-yebse wel-ba7r wel-shajar abl ma nekhtom yalle bye3bado Ilehna 3ala jbeenon."</verse>
				<verse number="4">W-sme3t enno 3adad el-makhtoumin miyye w-arb3a-arb3een alf min kell 2abeyel wled Isra2il:</verse>
				<verse number="5">tna3shar alf min 2abilet Yahouza, w-tna3shar alf min 2abilet Ra2oubin, w-tna3shar alf min 2abilet Jad,</verse>
				<verse number="6">W-tna3shar alf min 2abilet Ashir, w-tna3shar alf min 2abilet Naftali, w-tna3shar alf min 2abilet Manassa,</verse>
				<verse number="7">W-tna3shar alf min 2abilet Sham3oun, w-tna3shar alf min 2abilet Lawi, w-tna3shar alf min 2abilet Yassaker,</verse>
				<verse number="8">W-tna3shar alf min 2abilet Zabouloun, w-tna3shar alf min 2abilet Youssef, w-tna3shar alf min 2abilet Benyamin,</verse>
				<verse number="9">Min ba3da ettalla3et w-sheft 3adad kbir min el-nes ma byen3add, min kaza balad w-2abile w-sha3b w-lougha, w-keno we2fin eddem el-3arsh w-eddem el-7amal, lebsin tyeb bayda w-7amleen bi-2ideyon aghsan el-nakhl,</verse>
				<verse number="10">henne w-3am bi2oulo bi-sawt 3ale: "el-nasr la-Ilehna el-2e3id 3al-3arsh w-lal-7amal!"</verse>
				<verse number="11">W-keno kell el-maleyke 7awl el-3arsh w-7awl el-shyoukh wel-makhlou2at el-7ayye el-arb3a, wa2a3o 3ala wejjon eddem el-3arsh sejdin la-ALLAH</verse>
				<verse number="12">w-2alo: "ãmin! La-Ilehna el-7amd wel-majd wel-7ekme wel-shokran wel-ekram wel-2ouwwe wel-edra la-abad el-douhour. Ãmin!"</verse>
				<verse number="13">W-2alle wa7ad min el-shyoukh: "meen henne hal-ashkhas el-lebsin el-tyeb el-beed w-min wayn jeyin?"</verse>
				<verse number="14">Jewabto: "enta bta3rif, ya Sayyide." 2alle: "hal-ashkhas henne yalle tel3o min el-di2a el-kbire, ghassalo tyebon w-saret bayda bi-damm el-7amal.</verse>
				<verse number="15">Kermel hek henne eddem 3arsh ALLAH 3am ye3badouh bi-haykalo leyl nhar, wel-2e3id 3al-3arsh 3am ye7miyon bi-khaymto,</verse>
				<verse number="16">la-hal-sabab ma bijou3o wala bye3tasho w-ma ra7 tedrobon el-shams wala el-shawb</verse>
				<verse number="17">li2anno el-7amal yalle bi-noss el-3arsh byer3ahon w-byekhedon 3a-yanabi3 may el-7ayet, w-ALLAH byemsa7 kell dam3a min 3younon."</verse>
			</chapter>
			<chapter number="8">
				<verse number="1">W-lamma fakk el-7amal el-khatm el-sebi3, sar fi bel-sama houdou2 la-meddit noss se3a.</verse>
				<verse number="2">W-sheft el-maleyke el-sab3a el-we2fin eddem ALLAH, w-n3ata la-kell wa7ad minnon bou2.</verse>
				<verse number="3">W-eja malèk ghayro 7amel mabkhara min dahab w-we2if 3al-mazba7, w-n3atalo bakhour ktir ta-y2addmo ma3 salawet el-2eddisin 3ala mazba7 el-dahab eddem el-3arsh.</verse>
				<verse number="4">W-toli3 min 2id el-malèk dekhan el-bakhour ma3 salawet el-2eddisin eddem ALLAH.</verse>
				<verse number="5">Min ba3da masak el-malèk el-mabkhara w-malleha min nar el-mazba7 w-kabba 3al-ard, fa-3emlt aswat w-r3oud w-bourou2 w-zalzale.</verse>
				<verse number="6">W-7addaro 7alon el-maleyke el-sab3a el-7amleen el-abwe2 el-sab3a 7atta yenefkho fiya.</verse>
				<verse number="7">W-nafakh el-malèk el-awwal bi-bou2o, fa-wa2a3 3al-ard barad w-nar makhloutin bel-damm, w-7tara2 telt el-ard w-telt el-shajar w-kell 3eshb akhdar.</verse>
				<verse number="8">W-nafakh el-malèk el-tene bi-bou2o, w-wa2a3 bel-ba7r shi ka2anno jabal kbir wel3an, w-sar telt el-ba7r damm,</verse>
				<verse number="9">W-meto telt el-makhlou2at yalle bit3ish bel-ba7r, w-tkassar telt el-sefon.</verse>
				<verse number="10">W-nafakh el-malèk el-telit bi-bou2o, w-wa2a3et min el-sama nejme kbire ka2anna she3le min nar w-wa2a3et 3ala telt el-anhar w-3al-yanabi3.</verse>
				<verse number="11">Wel-nejme esma 3al2am. W-saret el-may metl el-3al2am, w-meto ktar min yalle sherbo minna li2anna morra.</verse>
				<verse number="12">W-nafakh el-malèk el-rabe3 bi-bou2o, w-nsab telt el-shams w-telt el-2amar w-telt el-njoum, 7atta 3attam el-telt w-khesro el-nhar wel-leyl telt dawwon.</verse>
				<verse number="13">W-ettalla3et w-sheft w-sme3t nesr tayer bi-noss el-sama 3am bi2oul bi-sawt 3ale: "ya weylon, ya weylon, ya weylon, sekken el-ard lamma ra7 yenfkho el-maleyke el-tlete bel-abwe2 el-be2ye."</verse>
			</chapter>
			<chapter number="9">
				<verse number="1">W-nafakh el-malèk el-khames bi-bou2o, w-sheft nejme wa2a3et min el-sama 3al-ard, n3atalo mefte7 beer el-hewwe.</verse>
				<verse number="2">W-fata7et el-nejme beer el-hewwe, w-toli3 minna dekhan ka2anno dekhan atoun kbir, w-3attamet el-shams wel-jaww min dekhan el-beer.</verse>
				<verse number="3">W-toli3 min el-dekhan jarad ghatta wejj el-ard, w-n3atalo soultan metl soultan 3a2areb el-ard,</verse>
				<verse number="4">w-n2allo enno ma ye2ze 3eshb el-ard wala ayy shi akhdar wala el-shajar, bass ye2ze el-nes yalle ma fi 3ala jbeenon khatm ALLAH.</verse>
				<verse number="5">W-n2allo ta-ma ye2telon, bass y3azzebon khams tesh'hor bi-3azèb byeshbah 3azèb las3et el-3a2rab.</verse>
				<verse number="6">W-byetolbo el-nes el-mawt bi-haydik el-iyem w-ma bile2ouh, w-ra7 yetmanno enno ymouto wel-mawt byehrob minnon.</verse>
				<verse number="7">W-bayyan el-jarad ka2anno kheyl m7addar lal-ma3rake, 3ala rouson fi shi byeshbah akalil min dahab, w-wejjon metl wejj el-bashar,</verse>
				<verse number="8">3endon sha3r metl sha3r el-neswen, w-snenon metl anyeb el-2soude,</verse>
				<verse number="9">w-sdouron metl drou3 min 7adid, w-sawt jwene7on metl dajjet markabet kheyl ktire ray7a 3al-ma3rake,</verse>
				<verse number="10">w-dnebo fiyon ebar metl dneb el-3a2areb, w-3endon soultan enno ye2zo el-nes meddit khams tesh'hor,</verse>
				<verse number="11">el-malik yalle faw2on houe malèk el-hewwe w-esmo bel-3ebrane Abeddoun w-bel-Younene Apolliyon.</verse>
				<verse number="12">Mara2et el-msibe el-awle w-jeyin el-msibten el-be2yin.</verse>
				<verse number="13">W-nafakh el-malèk el-sedis bel-bou2, w-sme3t sawt toli3 min 2roun mazba7 el-dahab el-arb3a yalle eddem ALLAH.</verse>
				<verse number="14">W-2al el-sawt lal-malèk el-sedis yalle bye7mol el-bou2: "7arrir el-maleyke el-arb3a el-mrabbatin 3ala nahr el-Fourat el-kbir!"</verse>
				<verse number="15">Nfakket jnazeer el-maleyke el-arb3a el-m7addrin 7alon lal-se3a wel-yawm wel-shahr wel-sene 7atta ye2etlo telt el-bashar.</verse>
				<verse number="16">W-sme3t enno 3adad jeysh el-kheyyele miteyn malyoun.</verse>
				<verse number="17">W-sheft bel-rou2ya el-kheyl wel-kheyyele lebsin drou3 min nar, w-min ya2out asfar w-min kabrit. W-kenit rous el-kheyl metl rous el-2soude, min temmon byotla3 nar w-dekhan w-kabrit.</verse>
				<verse number="18">W-meto telt el-bashar bi-sabab hal-msayeb el-tlete, ye3ne el-nar wel-dekhan wel-kabrit yalle tol3o min tmem el-kheyl.</verse>
				<verse number="19">Kenit 2ouwwet el-kheyl jeye min temma w-min dneba, li2anno dneba bteshbah el-7ayyet w-3enda rous bte2ze.</verse>
				<verse number="20">Wel-nes yalle najjo min hal-msayeb, ma rej3o 3an yalle 3emlouh 2ideyon w-dallo yesejdo lal-shyateen w-la-asnam min dahab w-fodda w-n7as w-7ajar w-khashab, ma bte2dar la te2sha3 wala tesma3 wala temshe,</verse>
				<verse number="21">wala rej3o 3an el-2atl wel-se7r wel-zena wel-ser2a.</verse>
			</chapter>
			<chapter number="10">
				<verse number="1">W-sheft malèk ghayro 2awe nezl min el-sama lebis ghayme, w-3ala raso 2aws 2oza7, w-wejjo metl el-shams w-ejrey metl 3amoudeyn min nar,</verse>
				<verse number="2">bi-2ido kteb zghir maftou7. 7att ejro el-yameen 3al-ba7r wel-shmel 3al-ard el-yebse.</verse>
				<verse number="3">W-sarakh bi-sawt 3azeem metl el-2soude, w-nsama3et aswat el-r3oud el-sab3a.</verse>
				<verse number="4">W-lamma nsama3et 7addaret 7ala ta-tektob w-sme3t sawt min el-sama 3am bi2elle: "ma ten2ol shou 2alet el-r3oud el-sab3a w-ma teketbo!"</verse>
				<verse number="5">Wel-malèk yalle shefto we2if 3al-ba7r wel-ard el-yebse 3alla 2ido el-yameen sawb el-sama</verse>
				<verse number="6">w-7alaf bi-ALLAH el-7ayy la-abad el-douhour, khale2 el-sama w-kell shi fiya wel-yebse wel-ba7r w-kell shi fiya, enno ma ykoun fi te2khir min ba3d halla2.</verse>
				<verse number="7">W-lamma ysir el-wa2et w-yenfokh el-malèk el-sebi3 bi-bou2o, byet7a'2a2 serr ALLAH, metl ma basharo fih keddemo el-anbiya.</verse>
				<verse number="8">Wel-sawt yalle sme3to tali3 min el-sama, 7ekene marra tenye w-2al: "rou7, khod el-kteb yalle fèt7o el-malèk el-we2if 3al-ba7r wel-yebse."</verse>
				<verse number="9">W-ro7t la-3and el-malèk w-2eltello: "3tine el-kteb el-zghir", 2alle: "khedo w-bla3o w-ra7 tle2ih morr bi-batnak, w-ta3mo 7elo metl el-3asal bi-temmak."</verse>
				<verse number="10">W-akhadet el-kteb el-zghir w-bala3to, w-ken ta3mo 7elo metl el-3asal bi-temme, bass min ba3d ma bala3to sar morr bi-batne.</verse>
				<verse number="11">W-n2alle: "lezim tetnabba marra tenye 3ala ktir min el-shou3oub wel-oumam wel-loughat wel-moulouk."</verse>
			</chapter>
			<chapter number="11">
				<verse number="1">W-3atane wa7ad minnon 3asa metl el-2adeeb w-2alle: "2oum, 2ees haykal ALLAH wel-mazba7 w-3edd el-sejdin fih.</verse>
				<verse number="2">Bass se7it el-haykal el-barra treka ma t2eesa li2anna matrouke lal-oumam, yalle ra7 yed3aso el-madine el-m2addase meddit tnen-w-arb3een shahr.</verse>
				<verse number="3">W-ra7 eb3at shehden min 3ende lebsin mes7, ta-yetnabbo meddit alf w-miteyn-w-sitteen yawm."</verse>
				<verse number="4">Hal-rejjelen el-shehden henne el-zeytounten wel-sham3adenen el-we2fin eddem RAB el-ard.</verse>
				<verse number="5">W-yalle bijarrib ye2ziyon, byetla3 min tmem el-shehden nar btekol a3de2on. Hek lezim enno ymout kell wa7ad bijarrib ye2ziyon.</verse>
				<verse number="6">W-3endon soultan enno ysakkro el-sama, ta-ma yenzal el-shete bi-iyem noubouweton, w-3endon soultan enno ykhallo el-may tsir damm w-enno yedorbo el-ard bi-kaza naw3 min el-msayeb wa2et yalle baddon.</verse>
				<verse number="7">W-lamma y7a'2e2o el-shehden noubouweton byeje el-wa7sh el-tali3 min el-hewwe w-bi7arebon w-byentosir 3leyon w-bye2telon.</verse>
				<verse number="8">W-byeb2a jesmon maztout bi-se7it el-madine el-3azeeme yalle esma, houe ka-ramz, Sadoum aw Masr matra7 ma met Rabbon masloub.</verse>
				<verse number="9">Wel-nes el-jeyin min kaza sha3b w-2abile w-lougha w-balad byettalla3o 3ala jesm el-shehden meddit tlet tiyem w-noss, w-ma byesma7o la-7ada enno y7otton bel-2abr.</verse>
				<verse number="10">W-byeshmato fiyon sekken el-ard w-byefra7o w-byetbedalo el-hadeya, li2anno hal-nabiyyen 3azzabo sekken el-ard ktir.</verse>
				<verse number="11">W-min ba3d ma mara2et el-tlet tiyem wel-noss, fetit fiyon rou7 7ayet min ALLAH w-we2fo 3ala ejreyon. W-khafo ktir el-nes yalle 3am yettalla3o 3leyon,</verse>
				<verse number="12">w-sem3o sawt 3azeem 3am yesrakh fiyon min el-sama: "tla3o la-hon!" w-shefouwon a3de2on tal3in 3al-sama bi-ghayme.</verse>
				<verse number="13">W-sar bi-haydik el-se3a zelzel 2awe, w-tdammar 3eshr el-madine w-met bel-zelzel sab3-talef shakhs, w-nra3abo el-be2yin, w-saro ymajjdo Ileh el-sama.</verse>
				<verse number="14">Mara2et el-msibe el-tenye, w-halla2 el-msibe el-telte jeye 3al-sari3.</verse>
				<verse number="15">W-nafakh el-malèk el-sebi3 bi-bou2o, w-tol3it aswat 3alye bel-sama 3am bit2oul: "malak 3al-3alam RABNA w-MASI7O, ra7 yemlok la-abad el-douhour."</verse>
				<verse number="16">W-raka3o el-shyoukh el-arb3a-w-3ershreen el-2e3din eddem ALLAH 3ala 3roushon w-wa2a3o 3ala wejjon w-sajado la-ALLAH,</verse>
				<verse number="17">w-2alo: "mneshkrak ya hal-RAB el-Ileh el-2adeer el-mawjoud w-yalle ken, li2annak kashafet 3an 2ouwwtak w-malaket.</verse>
				<verse number="18">Ghodbet el-oumam, w-ejet se3et ghadabak w-deynounet el-mawta 7atta tkefe2 kheddemak el-anbiya wel-2eddisin w-yalle bikhafo esmak, zghar w-kbar, w-7atta tem7e yalle keno 3am ye2etlo el-ard."</verse>
				<verse number="19">W-nfata7 haykal ALLAH bel-sama, w-zahar tabout el-3ahd bel-haykal, w-sar fi bar2 w-aswat w-r3oud w-zalezel, w-nezl barad ktir.</verse>
			</chapter>
			<chapter number="12">
				<verse number="1">W-zaharet 3aleme gharibe bel-sama: mara lebse el-shams, wel-2amar ta7t ejreya, 3ala rasa eklil min tna3shar nejme.</verse>
				<verse number="2">7eble 3am tesrokh min waja3 el-wilede.</verse>
				<verse number="3">W-zaharet bel-sama 3aleme tenye: tennin 3azeem a7mar metl el-nar elo sab3 rous w-3ashr 2roun, 3ala kell ras tej,</verse>
				<verse number="4">jarr bi-danabo telt njoum el-sama w-kabba 3al-ard. W-we2f el-tennin eddem el-mara hiye w-3am tetwajja3 ta-yebla3 tofla lamma bitwalldo.</verse>
				<verse number="5">W-waladet sabe w-houe yalle ra7 ye7kom el-oumam kella bi-3asa min 7adid, bass 2ebna nkhataf la-3and ALLAH w-3arsho,</verse>
				<verse number="6">w-harabet el-mara 3al-sa7ra matra7 ma 7addarla ALLAH malja t3ish fih meddit alf w-miteyn-w-sitteen yawm.</verse>
				<verse number="7">W-sar fi 7arb bel-sama bayn Mikha2il w-maleykto w-bayn el-tennin, w-2etalon el-tennin bi-maleykto,</verse>
				<verse number="8">bass maleyket el-tennin khesro el-ma3rake w-khesro matra7on bel-sama.</verse>
				<verse number="9">W-wa2a3 el-tennin el-3azeem 3al-ard, ye3ne el-7ayye el-2adeeme yalle esma eblees aw el-shaytan, yalle byekhda3 el-dene kella, w-wa2a3o ma3o maleykto.</verse>
				<verse number="10">Min ba3da sme3t sawt 3azeem bel-sama 3am bi2oul: "liom t7a'2a2 el-nasr wel-3ezze wel-moulk la-Ilehna wel-soultan la-MASI7O, li2anno wa2a3 yalle byettehem ekhwetna 3al-ard, byettehemon leyl w-nhar eddem Ilehna.</verse>
				<verse number="11">Ghalabouh bi-damm el-7amal w-bi-shahedeton elo, w-ma faddalo 7ayeton 3al-mawt.</verse>
				<verse number="12">Kermel hek fra7e ya sama w-ento yalle seknin fiya. El-weyl lal-ard el-yebse wel-ba7r. Li2anno eblees nezl la-3andkon w-melyen ghadab li2anno 3arif enno iyemo alile."</verse>
				<verse number="13">W-lamma shef el-tennin enno wa2a3 3al-ard, sar yedtehed el-mara yalle waladet el-2eben el-sabe,</verse>
				<verse number="14">w-n3ata lal-mara jwene7 el-nesr el-3azeem ta-ettir fiyon 3ala matra7a bel-sa7ra, matra7 ma bte7teme meddit zaman w-zamanen w-noss zaman b3id 3an el-7ayye.</verse>
				<verse number="15">W-talla3et el-7ayye min temma may metl el-nahr le7e2 wara el-mara ta-ye7mela w-yekheda ma3o.</verse>
				<verse number="16">Bass el-ard se3adet el-mara, w-fata7et el-ard temma w-bala3et el-nahr yalle talla3o el-tennin min temmo.</verse>
				<verse number="17">W-ghodib el-tennin 3al-mara w-ra7 ta-y7arib sleeleta el-be2ye yalle 3am yemsho 7asab wassaya ALLAH w-ameenin la-shahedet YASOU3,</verse>
				<verse number="18">w-we2f 3a-raml el-ba7r.</verse>
			</chapter>
			<chapter number="13">
				<verse number="1">W-sheft wa7sh tali3 min el-ba7r, elo sab3 rous w-3ashr 2roun, w-3ala 2rouno fi 3ashr tijen, w-3ala rouso aseme el-tejdeef.</verse>
				<verse number="2">W-hal-wa7sh yalle shefto ken byeshbah el-nemr, w-elo ejren metl ejren el-debb w-temm metl temm el-asad. 3atah el-tennin edrto w-3arsho w-soultan kbir.</verse>
				<verse number="3">W-zahar wa7ad min rous el-wa7sh ka2anno majrou7 w-ra7 ymout fa-nshafa min jer7o el-mawwit, w-t3ajjabet el-ard kella w-meshyet wara el-wa7sh.</verse>
				<verse number="4">W-sajado el-nes lal-tennin li2anno 3ata el-wa7sh soultano, w-sajado lal-wa7sh w-2alo: "meen metl el-wa7sh? Meen bye2dar y7arbo?"</verse>
				<verse number="5">W-n3ata lal-wa7sh temm bye7ke kalem fiyo kebriya w-tejdeef, w-n3atalo soultan enno yeshteghil meddit tneyna-w-arb3een shahr.</verse>
				<verse number="6">W-sar yjaddef 3ala ALLAH, w-jaddaf 3ala esmo w-markazo w-3al-seknin bel-sama.</verse>
				<verse number="7">W-n3atalo el-edra 3ala enno y7arib el-2eddisin w-yeghlebon, metl ma n3atalo soultan 3ala kell 2abile w-sha3b w-lougha w-balad,</verse>
				<verse number="8">w-byesjedlo sekken el-ard kellon, hal-ashkhas yalle asamiyon mish maktoube min bideyet el-3alam bi-kteb el-7ayet, kteb el-7amal el-mazbou7.</verse>
				<verse number="9">Yalle 3endo dinen, khallih yesma3!</verse>
				<verse number="10">Yalle lezim yrou7 3al-7abs ra7 yrou7 3al-7abs, w-yalle lezim yen2atal bel-seyf, ra7 yen2atal bel-seyf. Hon bibayyen sabr el-2eddisin w-imenon.</verse>
				<verse number="11">Min ba3da sheft wa7sh tene tali3 min el-ard, w-elo 2arnen metl 2roun el-kharouf, bass bye7ke metl el-tennin.</verse>
				<verse number="12">Sta3mal kell soultet el-wa7sh el-awwal bi-7oudouro, w-jabar el-ard w-sekkena enno yesejdo lal-wa7sh el-awwal yalle nshafa min jer7o el-mawwit,</verse>
				<verse number="13">w-3eml 3ajeyeb 3azeeme la-daraje nazzal 3al-ard nar min el-sama eddem kell el-nes,</verse>
				<verse number="14">w-khada3 sekken el-ard bi-hal-3ajeyeb yalle n3atalo el-edra enno ya3mila eddem el-wa7sh el-awwal. W-2amar sekken el-ard bi-enno ya3emlo soura lal-wa7sh yalle jara7o el-seyf bass roughm jer7 el-seyf 3ash</verse>
				<verse number="15">w-akhad el-edra 3ala enno yenfokh bi-souret el-wa7sh rou7 ta-ye7ke, w-enno ye2tol kell yalle ma 3am yesejdo la-souret el-wa7sh,</verse>
				<verse number="16">w-enno ykhalle kell el-nes, zghar w-kbar, aghniya w-fou2ara, 3abeed w-a7rar, y7otto 3aleme 3ala 2idon el-yameen aw jbeenon,</verse>
				<verse number="17">hek ma 7ada bye2dar yeshtere aw ybee3 ella eza ken 3endo 3aleme bi-esm el-wa7sh aw bi-3adad esmo.</verse>
				<verse number="18">W-hon la-bodd min el-7ekme: yalle 3endo zaka khallih ye7sob 3adad esm el-wa7sh. Houe 3adad esm 2ensen w-3adado sitt miyye w-sitta-w-sitteen.</verse>
			</chapter>
			<chapter number="14">
				<verse number="1">W-ettalla3et sheft 7amal 3ala jabal Sehyoun w-ma3o miyye w-arb3a-w-arb3een shakhs, maktoub 3a-jbeenon esmo w-esm bayyo,</verse>
				<verse number="2">w-sme3t sawt min el-sama metl hadir el-may el-ghazira aw metl sawt ra3d 2awe, ka2anna angham bye3zefa la33ibet el-3oud,</verse>
				<verse number="3">3am birannmo ternime jdide eddem el-3arsh w-eddem el-makhlou2at el-7ayye el-arb3a w-eddem el-shyoukh, w-ma 7ada bye2dar yet3allam hal-ternime ella el-miyye w-arb3a-w-arb3een el-moukhallasin bel-ard.</verse>
				<verse number="4">Hal-ashkhas ma khetyo ma3 neswen, w-ma tzawwajo. Hal-ashkhas byel7a2o el-7amal wayn ma ra7, w-le2o el-el-khalãs min bayn el-bashar w-henne bakouret ALLAH wel-7amal.</verse>
				<verse number="5">Wala marra kazzabo, w-ma fiyon 3ayb.</verse>
				<verse number="6">Min ba3da sheft malèk tene 3am bitir bi-noss el-sama, ma3o injil abade 3am bibasher fih sekken el-ard yalle min kaza balad w-2abile w-lougha w-sha3b.</verse>
				<verse number="7">W-ken 3am yesrokh bi-sawt 3ale: "khafo ALLAH w-majjdouh! Ejet se3et el-deynoune, sjedo la-yalle khala2 el-sama wel-ard wel-ba7r wel-yanabi3!"</verse>
				<verse number="8">w-le7'2o malèk ghayro 3am yesrokh: "wa2a3et, wa2a3et Babel el-3azeeme yalle sharrabet el-oumam kella min fawret sakar zeneha!"</verse>
				<verse number="9">W-le7e2 hal-malèken malèk telit 3am yesrokh bi-sawt 3ale: "yalle byesjod lal-wa7sh w-sourto w-maktoub 3ala jbeeno aw 2ido 3alemet el-wa7sh,</verse>
				<verse number="10">la-bodd min enno yeshrab nbeed ghadab ALLAH el-sãfé, w-yet7ammal 3azèb el-nar wel-kabrit eddem el-maleyke el-at'har w-eddem el-7amal,</verse>
				<verse number="11">w-dekhan 3azèbon byetla3 la-abad el-douhour. Yalle byesejdo lal-wa7sh w-sourto w-yalle ma3on 3aleme bi-esm el-wa7sh ma byerte7o la bel-leyl wala bel-nhar.</verse>
				<verse number="12">Hon bibayyen sabr el-2eddisin yalle byetmassako bi-wassaya ALLAH wel-imen bi-YASOU3."</verse>
				<verse number="13">Min ba3da sme3t sawt min el-sama 3am bi2oul: "ktob: niyyel el-mawta yalle bimouto min halla2 w-raye7 mette7din bel-RAB!" W-bijeweb el-ROU7: "mazbout, byerte7o min ta3abon, li2anno el-kheyr yalle 3emlouh birafe2on."</verse>
				<verse number="14">W-ettalla3et sheft ghayme bayda 2e3id 3leya metl 2eben 2ensen w-3ala raso eklil min dahab w-bi-2ido manjal msannan.</verse>
				<verse number="15">Min ba3da dahar min el-haykal malèk ghayro 3am yesrokh bi-sawt 3ale lal-2e3id 3al-ghayme: "khod manjalak w-7sod! Ejet se3et 2atf el-zar3 w-nodij zar3 el-ard!"</verse>
				<verse number="16">Kabb el-2e3id 3al-ghayme manjalo 3al-ard w-2ataf zar3 el-ard.</verse>
				<verse number="17">W-dahar malèk ghayro min el-haykal yalle bel-sama w-ma3o kamen manjal msannan.</verse>
				<verse number="18">Min ba3da dahar min mazba7 el-haykal malèk ghayro 3endo soultan 3al-nar, w-sarakh bel-3ale lal-malèk yalle 7amel el-manjal el-msannan: "khod manjalak el-msannan w-2tof 3ana2id kroum el-ard li2anno el-3enab nodij."</verse>
				<verse number="19">W-kabb el-malèk manjalo 3al-ard w-2ataf min kroum el-ard w-faddeha bi-ma3saret ghadab ALLAH el-3azeeme.</verse>
				<verse number="20">W-nda3aset el-ma3sara barrat el-madine, w-toli3 minna damm wossil 3ala 3louw temm el-kheyl 3ala bo3d shi tlet miyyet kilometre.</verse>
			</chapter>
			<chapter number="15">
				<verse number="1">Min ba3da sheft bel-sama 3aleme gharibe ra2i3a: sab3 maleyke 7amleen sab3 nakbet, w-hiye el-akhira li2anno fiya byet7a'2a2 ghadab ALLAH.</verse>
				<verse number="2">W-sheft shi byeshbah ba7r min el-ballour el-makhlout bel-nar. W-sheft yalle ghalabo el-wa7sh w-sourto w-3adad esmo we2fin 3ala ba7r min el-ballour, ma3on kennaret ALLAH</verse>
				<verse number="3">w-3am birattlo nashid Moussa khadim ALLAH w-nashid el-7amal w-3am y2oulo: "3azeeme 3ajibe a3melak ya hal-RAB el-Ileh el-2adeer! Jèlse w-mazbouta tor2atak, ya Malik el-oumam!</verse>
				<verse number="4">Meen ma bikhafak, ya RAB? Meen ma bimajjed esmak? Enta wa7dak 2ouddous: kell el-oumam ra7 teje w-tesjod bayn 2ideyk li2anno a7kemak el-3adle zaharet lal-kell."</verse>
				<verse number="5">Min ba3da ettalla3et sheft haykal khaymet el-shahede 3am yenfata7 bel-sama,</verse>
				<verse number="6">w-daharo min el-haykal el-maleyke el-sab3a yalle ma3on el-nakbet el-sab3a, lebsin ketten na2e 3am bilamme3 w-7awl sdouron znenir min dahab.</verse>
				<verse number="7">3ata wa7ad min el-makhlou2at el-7ayye el-arb3a hal-maleyke el-sab3a sab3 keset min dahab melyenin min ghadab ALLAH el-7ayy la-abad el-douhour.</verse>
				<verse number="8">W-ntala el-haykal dekhan min majd ALLAH w-edrto, w-ma 7ada edr yfout 3al-haykal abl ma tsir el-nakbet el-sab3a yalle 7amleena el-maleyke el-sab3a.</verse>
			</chapter>
			<chapter number="16">
				<verse number="1">W-sme3t sawt 3azeem min el-haykal 3am yesrokh lal-maleyke el-sab3a: "rou7o w-skebo 3al-ard keset ghadab ALLAH el-sab3a."</verse>
				<verse number="2">Ra7 el-malèk el-awwal w-sakab keso 3al-ard, w-zaharet jrou7 mal3oune bitwajje3 nsabo fiya el-nes yalle 3leyon 3alemet el-wa7sh yalle 3am yesejdo la-sourto.</verse>
				<verse number="3">W-sakab el-malèk el-tene keso 3al-ba7r, w-sar el-may metl damm el-mayyit, w-met kell makhlou2 3ayish bel-ba7r.</verse>
				<verse number="4">W-sakab el-malèk el-telit keso 3al-anhar wel-yanabi3, w-saret el-may damm.</verse>
				<verse number="5">W-sme3t malèk el-may 3am bi2oul: "3adel enta bi-a7kemak, ya-hal-2ouddous el-mawjoud w-yalle ken.</verse>
				<verse number="6">Yalle sakabo damm el-2eddisin wel-anbiya, 3titon el-damm ta-yeshrabouh, w-akhado yalle byest7e2ouh!"</verse>
				<verse number="7">W-sme3t sawt min el-mazba7 3am bi2oul: "na3am, ya hal-RAB el-Ileh el-2adeer! A7kemak 3adl w-7a2."</verse>
				<verse number="8">W-sakab el-malèk el-rabe3 keso 3al-shams w-n3atala te7ro2 el-nes,</verse>
				<verse number="9">Fa-7tara2o el-nes min el-7arara el-2awiye w-ma rej3o la-ALLAH ta-ymajjdouh, bel-3aks sabbo esm ALLAH yalle elo soultan 3ala hal-nakbet.</verse>
				<verse number="10">W-sakab el-malèk el-khames keso 3ala 3arsh el-wa7sh, 3attamet mamlakto w-saro el-nes y3addo 3a-lsenon min el-waja3,</verse>
				<verse number="11">bass ma rej3o la-ALLAH 3an a3melon bel-3aks sabbo Ileh el-sama bi-sabab awje3on w-jrou7on.</verse>
				<verse number="12">W-sakab el-malèk el-sedis keso 3ala nahr el-Fourat el-kbir, fa-jaffet mayto 7atta ykoun mamra2 la-moulouk el-shar2.</verse>
				<verse number="13">W-sheft tlet arwe7 sherreera bteshbah el-dafadi3 tal3a min temm el-tennin w-min temm el-wa7sh w-min temm el-nabe el-kezzeb,</verse>
				<verse number="14">w-hiye arwe7 shaytaniyye 3am ta3mil 3ajeyeb w-trou7 la-3and moulouk el-ard kella ta-tejma3on lal-7arb bel-yawm el-3azeem, yawm ALLAH el-2adeer.</verse>
				<verse number="15">Ana jeye metl el-loss! Niyyel yalle byes'har w-bye7ros tyebo ta-ma yemshe 3eryen w-ta-ma yshoufouh el-nes 3eryen.</verse>
				<verse number="16">Jama3ton bel-matra7 yalle esmo bel-3ebrane Harmajaddoun.</verse>
				<verse number="17">W-sakab el-malèk el-sebi3 keso bel-jaww, w-toli3 sawt 3azeem min el-3arsh bel-haykal w-sar y2oul: "kholis kell shi!"</verse>
				<verse number="18">W-sar fi bar2 w-ra3d, w-zelzel 2awe ma shefet el-ard metl 2ouwwto min wa2et ma nwajad el-2ensen 3al-ard.</verse>
				<verse number="19">W-n2asamet el-madine el-3azeeme tlet a2sam w-tdammaret moudon el-oumam. W-tzakkar ALLAH Babel el-3azeeme ta-ysharreba kes bteghle bi-nbeed ghadabo.</verse>
				<verse number="20">W-harabet el-jouzr kella w-khtafet el-jbel,</verse>
				<verse number="21">w-nezl min el-sama 3al-nes barad kbir bi-te2l noss ton, w-sabbo el-nes ALLAH bi-sabab nakbet el-barad hayde li2anna kenit ktir rahibe.</verse>
			</chapter>
			<chapter number="17">
				<verse number="1">W-ejene wa7ad min el-maleyke el-sab3a yalle ma3on el-keset el-sab3a w-2alle: "ta3a ta-farjik 2asãs el-zenye el-3azeeme el-2e3de 7add el-may el-ktire.</verse>
				<verse number="2">Zenyo ma3a moulouk el-ard, w-sekro sekken el-ard min kes nbeed zeneha."</verse>
				<verse number="3">W-7emelne el-malèk bel-ROU7 3al-sa7ra, sheft mara 2e3de 3ala wa7sh a7mar mghatta bi-aseme el-tejdeef, elo sab3 rous w-3ashr 2roun.</verse>
				<verse number="4">W-kenit el-mara lebse lawn nbeede w-a7mar w-7ãtta dahab w-7jara karime w-loulou, w-bi-2ida kes min dahab melyen min danas zeneha w-sharro,</verse>
				<verse number="5">w-3ala jbeena esm byermoz la-Babel el-3azeeme, emm el-zena w-danas el-ard.</verse>
				<verse number="6">W-sheft el-mara sekrane min damm el-2eddisin w-min damm shouhada YASOU3. W-lamma shefta t3ajjabet ktir.</verse>
				<verse number="7">2alle el-malèk: "leysh t3ajjabet? Ra7 eksheflak serr el-mara wel-wa7sh yalle bye7mela, sa7ib el-sab3 rous wel-3ashr 2roun.</verse>
				<verse number="8">Wel-wa7sh yalle shefto ken w-battal mawjoud. Ra7 yetla3 ba3d shwey min el-hewwe w-ymout. W-ra7 yet3ajjabo sekken el-ard yalle asamiyon mish maktoube min bideyet el-3alam bi-kteb el-7ayet lamma ra7 yshoufo el-wa7sh, li2anno ken w-battal mawjoud w-ra7 yezhar marra tenye.</verse>
				<verse number="9">W-hon la-bodd min el-7ekme wel-fehm: el-rous el-sab3a hiye el-tlel el-sab3a el-2e3de 3leya el-mara. W-hiye kamen sab3 moulouk,</verse>
				<verse number="10">minnon khamse sa2ato, w-wa7ad ba3do 3am yemlok, wel-akhir ma eja ba3d. W-lamma byeje bidall wa2et 2asir.</verse>
				<verse number="11">Wel-wa7sh yalle ken w-battal mawjoud, houe malik temin, ma3 enno houe min el-sab3a, w-birou7 3al-mawt."</verse>
				<verse number="12">W-hal-2roun el-3ashra yalle sheyefa hiye 3ashr moulouk ma malako ba3d, bass ra7 yemelko se3a we7de ma3 el-wa7sh.</verse>
				<verse number="13">Hal-ashkhas ettafa2o 3ala ennon ya3to el-wa7sh 2ouwweton w-soultanon.</verse>
				<verse number="14">W-henne ra7 y7arbo el-7amal, wel-7amal ra7 yeghlebon li2anno houe RAB el-Arbeb w-Malik el-Moulouk, w-fi ma3o el-ma3zoumin wel-moukhtarin wel-mou2minin."</verse>
				<verse number="15">Min ba3da 2alle el-malèk: "hal-may yalle shefta w-sheft el-zenye 2e3de 3leya hiye shou3oub w-ajnes w-bled w-loughat.</verse>
				<verse number="16">Wel-2roun el-3ashra yalle shefta wel-wa7sh ra7 yeboghdo el-zenye w-ye3ezlouwa w-yshall7ouwa tyeba w-yeklo la7ma w-ye7er2ouwa bel-nar,</verse>
				<verse number="17">li2anno ALLAH 7att bi-2loubon enno ynaffzo ra2yo w-yettef2o 3ala enno ya3to el-wa7sh soultan moulkon 7atta yet7a'2a2 kalem ALLAH.</verse>
				<verse number="18">W-hal-mara yalle shefta hiye el-madine el-3azeeme yalle btetsallat 3ala moulouk el-ard."</verse>
			</chapter>
			<chapter number="18">
				<verse number="1">W-sheft min ba3d hal-shi malèk ghayro nezil min el-sama, 3endo soultan 3azeem, dawwit el-ard min wahjo.</verse>
				<verse number="2">W-sarakh bi-sawt 3ale: "sa2atet, sa2atet Babel el-3azeeme! Saret matra7 lal-shyateen w-la-kell el-arwe7 el-sherreera w-kell el-3safeer el-mish tãhra el-besh3a!</verse>
				<verse number="3">Li2anno el-oumam kella sherbet min fawret nbeed zeneha, w-moulouk el-ard zenyo ma3a, w-tejjar el-3alam ghtano min ketrit gheneha!"</verse>
				<verse number="4">W-sme3t sawt tene min el-sama 3am bi2oul: "dhar min Babel, ya sha3be! Ta-ma tsherek bi-khatayaha w-tedorbak nakbeta.</verse>
				<verse number="5">Khatayaha tkaddaset w-wosslit lal-sama w-ALLAH tzakkar sharra.</verse>
				<verse number="6">3èmlouwa metl ma 3èmaletkon w-reddoula marteyn jaza a3mela w-zeedo marteyn bel-kes yalle sherbeta</verse>
				<verse number="7">3azbouwa w-khallo 7ezna 3ala 2add ma tmajjadet w-tna3amet. Bit2oul bi-2alba: ana hon malike! Mish armale w-ma ra7 shouf el-7ezn.</verse>
				<verse number="8">Kermel hek ra7 tenzal fiya el-nakbet bi-yawm wa7ad: marad bimawwit w-7ezn w-jou3, w-ra7 te7tere2 bel-nar li2anno yalle bideena houe el-RAB el-Ileh el-2adeer."</verse>
				<verse number="9">Ra7 yebke 3leya moulouk el-ard yalle zenyo ma3a w-tna3amo ma3a, w-ra7 yebko lamma ra7 yshoufo dekhan el-nar taba3a el-wel3ane,</verse>
				<verse number="10">w-ra7 you2afo 3ala bo3d minna henne w-khayfin min 3azèba w-3am bi2oulo: "Ya weylik! Ya weylik! Ya hal-madine el-3azeeme, ya Babel el-madine el-2awiye, bi-se3a we7de ejet deynountik!"</verse>
				<verse number="11">W-ra7 yebko 3leya tejjar el-ard w-yenedbouwa, li2anno bda3eton ma ra7 yetle2a meen yeshtriya.</verse>
				<verse number="12">Bda3a min dahab w-fodda w-7jara karime w-loulou w-ketten w-ourjouwen w-7arir w-anwe3 el-3outour w-eshya min el-3aj wel-khashab el-ghale, w-n7as w-7adid w-rkham</verse>
				<verse number="13">w-2erfe w-bakhour w-3otr w-morr w-nbeed w-zeyt w-t7in w-2am7 w-7ayawenet w-ghanam w-kheyl w-3arabet kheyl w-ajsem 3abeed w-nfous bashar.</verse>
				<verse number="14">Bi2oulo el-tejjar: "el-thamar yalle shtaheton nafsik ra7o minnik w-ra7 el-ghena wel-wahj kello, ma ba2a tshoufiyon!"</verse>
				<verse number="15">Hal-tejjar yalle ghtano bi-tijareton min hal-madine ra7 you2afo b3ad minna, khayfin min 3azèba, w-byebko w-byenedbo</verse>
				<verse number="16">w-bi2oulo: "Ya weylik! Ya weylik! Ya hal-madine el-3azeeme! Kenit telbos el-ketten wel-ourjouwen wel-a7mar, w-t7ott dahab w-7jar karime w-loulou!</verse>
				<verse number="17">Bi-se3a we7de kholis kell hal-ghena." W-rebben el-sefon w-rekkeba w-ba7areta w-kell yalle byeshteghlo bel-ba7r we2fo min b3id</verse>
				<verse number="18">w-sarakho, henne w-3am yettalla3o 3ala dekhan el-nar taba3a el-wel3ane: "ayya madine bteshbah hal-madine el-3azeeme!"</verse>
				<verse number="19">W-kabbo el-trab 3a-rouson w-saro yebko w-yenedbo w-yeserkho: "Ya weylik! Ya weylik! Ya hal-madine el-3azeeme! Min thimara ghtano kell as7ab el-sefon bel-ba7r! Bi-se3a we7de rã7 kell shi fiya."</verse>
				<verse number="20">Fra7e ya hal-samawet la-kharaba! Fra7o ya hal-2eddisin wel-rousl wel-anbiya, li2anno ALLAH 2ãsasa 3ala yalle 3emleto fikon."</verse>
				<verse number="21">W-akhad malèk jabbar 7ajar metl 7ajar ta7oun kbir w-kabbo bel-ba7r w-2al: "hek bikebbo Babel el-3azeeme bi-3onf, w-ma ra7 tenwajad min ba3d liom abadan.</verse>
				<verse number="22">Ma ra7 yensama3 fike aswat yalle bighanno w-angham el-3oud wel-nay wel-bou2, w-ma ra7 yetle2a fike sane3, shou ma kenit sina3to, w-ma byensama3 3endik sawt el-ta7oun,</verse>
				<verse number="23">w-ma ra7 ydawwe fike nour el-srej w-ma ra7 yensama3 3endik sawt 3arees w-3arous, li2anno tejjarik keno 3ouzama el-ard w-se7rik khada3 kell el-oumam.</verse>
				<verse number="24">W-bi-hal-madine nshef damm el-anbiya wel-2eddisin w-kell yalle n2atalo 3al-ard."</verse>
			</chapter>
			<chapter number="19">
				<verse number="1">W-sme3t min ba3d hal-shi sawt 3azeem ka2anno sawt majmou3a kbire min el-nes bel-sama 3am bi2oulo: "Halleluyah! La-Ilehna el-khalãs wel-majd wel-2ouwwe.</verse>
				<verse number="2">A7kemo 7a2 w-3adl. Den el-zenye el-3azeeme yalle afsadet el-ard bi-da3areta, w-nta2am minna la-damm yalle bye3badouh."</verse>
				<verse number="3">W-2alo marra tenye: "Halleluyah! Dekhana 3am yetla3 la-abad el-douhour."</verse>
				<verse number="4">W-raka3o el-shyoukh el-arb3a-w-3ershreen wel-makhlou2at el-7ayye el-arb3a w-sajado la-ALLAH el-2e3id 3al-3arsh w-2alo: "ãmin! Halleluyah!"</verse>
				<verse number="5">W-toli3 min el-3arsh sawt 2al: "sabb7o Ilehna, ya kell yalle bye3badouh w-yalle bikhafouh min zghar w-kbar."</verse>
				<verse number="6">Min ba3da sme3t shi byeshbah sawt majmou3a kbire min el-nes aw hadir may ghazire aw sawt ra3d 2awe 3am bi2oul: "Halleluyah! El-moulk lal-RAB Ilehna el-2adeer!"</verse>
				<verse number="7">Khallina nefra7 w-nhallel! W-khallina nmajjdo li2anno 3ers el-7amal eja wa2to, w-3arouso tzayyanet</verse>
				<verse number="8">w-n3atala enno telbos el-ketten el-abyad el-lammi3." Wel-ketten houe a3mel el-2eddisin el-sal7a.</verse>
				<verse number="9">Min ba3da 2alle el-malèk: "ktob: niyyel el-ma3zoumin 3a-3asha 3ers el-7amal!" W-2al kamen: "hayda kalem ALLAH el-sade2."</verse>
				<verse number="10">Fa-nzelt 3end ejrey ta-esjedlo, 2alle: "ma terka3! Ana khadim metlak w-metl ekhewtak el-ameenin la-shahedet YASOU3. Sjod la-ALLAH! Li2anno shahedet YASOU3 hiye rou7 el-noubouwe."</verse>
				<verse number="11">W-sheft el-sama maftou7a, w-eja faras abyad w-3le shakhs esmo "el-ameen" wel-"sade2", bye7kom w-bi7areb bel-3adl.</verse>
				<verse number="12">3youno metl she3let nar w-3ala raso tijen ktire w-7amel esm maktoub ma bya3erfo 7ada ghayro.</verse>
				<verse number="13">W-lebis tawb mghammas bel-damm, w-esmo kelmet ALLAH.</verse>
				<verse number="14">W-le7'2ino 3ala khyoul bayda jnoud el-sama lebsin ketten abyad na2e,</verse>
				<verse number="15">w-3am yetla3 min temmo seyf msannan ta-yedrob fih el-oumam, bye7kemon bi-3asa min 7adid, w-byo3sor bel-ma3sara nbeed byermoz la-ghadab ALLAH el-2adeer.</verse>
				<verse number="16">W-ken fi esm maktoub 3ala tawbo w-fakhdo: "Malik el-Moulouk w-RAB el-Arbeb."</verse>
				<verse number="17">W-sheft malèl we2if bel-shams 3am yesrokh bi-sawt 3ale la-kell el-3safeer yalle bittir bi-noss el-sama: "ta3o jtem3o bi-3asha ALLAH el-3azeem,</verse>
				<verse number="18">7atta teklo l7oum el-moulouk w-l7oum el-rou2asa w-l7oum el-abtal w-l7oum el-kheyl w-fersena w-l7oum kell el-bashar 3abeed w-a7rar, zghar w-kbar!"</verse>
				<verse number="19">W-sheft el-wa7sh w-moulouk el-ard w-jyoushon 3am yetjamma3o ta-y2etlo el-khiyyel w-jeysho,</verse>
				<verse number="20">W-nkamash el-wa7sh ma3 el-nabe el-kezzeb yalle 3eml el-3ajeyeb bi-7oudour el-wa7sh w-khada3 yalle akhado 3alemet el-wa7sh w-yalle sajado la-sourto. W-kabbo el-wa7sh wel-nabe el-kezzeb henne w-ba3don 3ayshin bi-bou7ayra min nar el-kabrit el-wel3an.</verse>
				<verse number="21">W-meto el-be2yin bel-seyf el-tali3 min temm el-khiyyel, w-sheb3et kell el-3safeer min l7oumon.</verse>
			</chapter>
			<chapter number="20">
				<verse number="1">Min ba3da sheft malèk nezil min el-sama 7amel bi-2ido mefte7 el-hewwe w-janzeer 3azeem.</verse>
				<verse number="2">Kamash el-tennin, el-7ayye el-2adeeme, ye3ne eblees aw el-shaytan, w-rabbato la-alf sene</verse>
				<verse number="3">w-kabbo bel-hewwe w-2affal 3le w-khatama, ta-ma yerja3 yekhda3 el-oumam, min halla2 ta-yemro2 alf sene, w-min ba3d el-alf sene la-bodd enno yefelto la-wa2et 2asir.</verse>
				<verse number="4">W-sheft 3roush 2a3ado 3leya yalle n3atalon soultet el-7ekm. W-sheft nfous yalle n2atalo kermel el-shahede la-YASOU3 w-kermel kelmet ALLAH w-yalle ma sajado lal-wa7sh wala la-sourto w-ma 7atto 3a-jbeenon aw 2ideyon 3alemet el-wa7sh, kermel hek 3asho w-malako ma3 el-MASI7 alf sene.</verse>
				<verse number="5">Bass be2e el-mawta ma bi3isho abl ma yemro2 alf sene. Hayde hiye el-2iyeme el-awle.</verse>
				<verse number="6">Yetberak w-yet2addas yalle ken elo nasib bel-2iyeme el-awle, fa-ma fi soultan lal-mawt el-tene 3leyon, w-bikouno kahanet ALLAH wel-MASI7 w-byemelko ma3o alf sene.</verse>
				<verse number="7">W-lamma yemro2 alf sene, byenfalat el-shaytan min 7abso,</verse>
				<verse number="8">w-byetla3 la-yekhda3 el-oumam yalle bi-zaweya el-ard el-arb3a, ye3ne Jouj w-Majouj, w-byejma3on lal-ma3rake, w-3adadon 2add 3adad raml el-ba7r.</verse>
				<verse number="9">Tel3o 3ala wejj el-ard w-tjamma3o 7awl majmou3et el-2eddisin wel-madine el-ma7boube, w-nezlit nar min el-sama akaleton.</verse>
				<verse number="10">W-nkabb eblees yalle khada3on bi-bou7ayret el-nar wel-kabrit, matra7 ma ken el-wa7sh wel-nabe el-kezzeb, ta-yet3azzabo kellon bel-nhar wel-leyl la-abad el-douhour.</verse>
				<verse number="11">Min ba3da sheft 3arsh abyad 3azeem, w-sheft el-2e3id 3le, w-houe yalle harabit min eddem wejjo el-ard wel-sama w-ma be2e elon woujoud.</verse>
				<verse number="12">W-sheft el-mawta kbar w-zghar we2fin eddem el-3arsh. W-nfata7et el-ketob, min ba3da nfata7 kteb ghayro houe kteb el-7ayet, w-t2ãsaso el-mawta metl ma 2alo el-ketob, kell wa7ad 3ala a3melo.</verse>
				<verse number="13">W-kabb el-ba7r el-mawta yalle mawjoudin fih, wel-mawt w-3alam el-mawta kabbo el-mawta yalle mawjoudin fih. W-t2ãsas kell wa7ad 3ala a3melo.</verse>
				<verse number="14">W-nkabb el-mawt w-3alam el-mawta bi-bou7ayret el-nar, w-hal-bou7ayra hiye el-mawt el-tene.</verse>
				<verse number="15">W-kell meen ken esmo mish mawjoud bi-kteb el-7ayet nkabb bi-bou7ayret el-nar.</verse>
			</chapter>
			<chapter number="21">
				<verse number="1">Min ba3da sheft sama jdide w-ard jdide, li2anno el-sama el-awle wel-ard el-awle khtafo, w-ma be2e lal-ba7r woujoud,</verse>
				<verse number="2">w-ana You7anna sheft el-madine el-m2addase, Ourashalim el-jdide, nezle min el-sama min 3end ALLAH, mzayyane metl 3arous jehze tetle2a bi-3areesa.</verse>
				<verse number="3">W-sme3t sawt 3azeem min el-3arsh 3am bi2oul: "hon byeskon ALLAH wel-nes: byeskon ma3on w-bikouno shou3oubo. ALLAH nafso ma3on w-bikoun Ilehon,</verse>
				<verse number="4">byemsa7 kell dam3a btenzal min 3younon. Ma byeb2a fi mawt wala 7ezn wala sarikh wala waja3, li2anno el-eshya el-2adeeme kholsit."</verse>
				<verse number="5">Wel-2e3id 3al-3arsh 2al: "ana ra7 khalle kell shi ysir jdid!" Min ba3da 2alle: "ktob: hal-kelme sad2a w-7a2i2iyye."</verse>
				<verse number="6">W-2alle: "tamm kell shi! Ana el-alèf wel-ye2, el-bideye wel-niheye. Ana ba3te el-3etshan min yenbou3 may el-7ayet bidoun mou2abil.</verse>
				<verse number="7">El-mountaser byourat kell shi, w-bkoun Ileho w-bikoun 2ebne.</verse>
				<verse number="8">Bass el-joubana wel-mish mou2minin wel-w7oush wel-mejrmeen wel-fejjar wel-sa7ara w-3ebbed el-awthen wel-kezzebin kellon, nasibon bel-bou7ayra el-wel3ane bel-nar wel-kabrit. Hayda houe el-mawt el-tene."</verse>
				<verse number="9">W-ejene wa7ad min el-maleyke el-sab3a yalle ma3on el-keset el-sab3a el-melyene bel-nakbet el-sab3a el-akhira w-2alle: "ta3a ta-farjik el-3arous zawjet el-7amal."</verse>
				<verse number="10">7emelne bel-ROU7 3ala jabal 3azeem 3ale ktir w-farjene Ourashalim el-madine el-m2addase nezle min el-sama min 3end ALLAH,</verse>
				<verse number="11">w-majd ALLAH 3leya. W-kenit 3am tsha3she3 metl 7jara karime nedra w-na2iyye metl el-ballour,</verse>
				<verse number="12">w-ela sour 3azeem 3ale elo tna3shar beb w-3al-bweb tna3shar malèk w-aseme maktoube hiye aseme 2abeyel wled Isra2il el-tna3sh:</verse>
				<verse number="13">min el-shar2 tlet bweb, w-min el-shmel tlet bweb, w-min el-jnoub tlet bweb, w-min el-gharb tlet bweb.</verse>
				<verse number="14">W-ken sour el-madine m3ammar 3ala tna3shar ases, 3ala kell wa7ad minna esm min aseme rousl el-7amal el-tna3sh.</verse>
				<verse number="15">Wel-malèk yalle 3am ye7kine ken mesik 2asbe min el-dahab ta-y2ees fiya el-madine w-bweba wel-sour taba3a.</verse>
				<verse number="16">Wel-madine mrabba3a, toula 2add 3arda. 2esa bel-2asbe, w-tol3it aktar min alfen kilometre, el-toul wel-3ard wel-3louw 2add ba3d.</verse>
				<verse number="17">Min ba3da 2es el-sour toli3 miyye w-arb3a-w-arb3een der3 (ye3ne shi sab3een mitr) 7asab 2iyes el-2ensen yalle sta3malo el-malèk.</verse>
				<verse number="18">W-ken el-sour ma3moul min 7jara karime, wel-madine min dahab sãfé metl el-2zez el-na2e.</verse>
				<verse number="19">W-kenit aseset sour el-madine mrassa3a bi-kell anwe3 el-moujawharat. El-ases el-awwal yashab, wel-tene ya2out azra2, wel-telit 3a2i2 abyad, wel-rabe3 zmerrod,</verse>
				<verse number="20">wel-khames 3a2i2 ghemi2, wel-sedis 3a2i2 a7mar, wel-sebi3 zabarjad, wel-temin jaz3, wel-tesi3 ya2out asfar, wel-3ashir 3a2i2 akhdar, wel-7da3sh feyrouz, wel-tna3sh jamasht.</verse>
				<verse number="21">W-kenit el-bweb el-tna3sh tna3shar beb loulou, kell beb minna ma3moul min 7abbet loulou. W-se7it el-madine min dahab sãfé sheffef metl el-2zez.</verse>
				<verse number="22">W-ma sheft haykal bel-madine, li2anno el-RAB el-Ileh el-2adeer wel-7amal henne el-haykal taba3a.</verse>
				<verse number="23">Wel-madine mish bi-7aje la-nour el-shams wel-2amar, li2anno majd ALLAH mnawwera wel-7amal houe 2andila.</verse>
				<verse number="24">Ra7 temshe el-oumam 3ala el-daw taba3a, w-bye7emlo moulouk el-ard majdon la-3anda.</verse>
				<verse number="25">Abadan ma bitsakkir bweba, li2anno ma fiya leyl.</verse>
				<verse number="26">W-bijeeboula majd el-oumam w-karameta,</verse>
				<verse number="27">w-ma bifout 3leya 7ada mish taher, wala yalle bya3emlo a3mel besh3a w-bikazzbo, bifouto 3leya bass yalle asamiyon maktoube bi-kteb el-7ayet, kteb el-7amal.</verse>
			</chapter>
			<chapter number="22">
				<verse number="1">Min ba3da farjene el-malèk nahr el-7ayet sãfé metl el-ballour byenba3 min 3arsh ALLAH wel-7amal</verse>
				<verse number="2">w-byemshe bi-noss se7it el-madine w-3al-meylten shajret el-7ayet yalle btethmor tna3shar marra, kell shahr marra, w-bteshfe bi-wra2a el-oumam.</verse>
				<verse number="3">Ma fi la3ne min ba3d liom. 3arsh ALLAH wel-7amal byesekno bel-madine, w-byesejdoulo yalle bye3badouh</verse>
				<verse number="4">bishoufo wejjo, w-bikoun esmo 3ala jbeenon.</verse>
				<verse number="5">Ma fi leyl honik, w-ma bye7tejo la-daw 2andil aw shams, li2anno el-RAB el-Ileh houe bikoun nouron, w-byemelko la-abad el-douhour.</verse>
				<verse number="6">W-2alle el-malèk: "hal-kalem sade2 w-7a2i2e wel-RAB el-Ileh yalle byou7e lal-anbiya ba3at malèko ta-yekshof la-yalle bye3badouh shou yalle la-bodd enno ysir 2ariban.</verse>
				<verse number="7">Ana jeye 3an 2arib. Niyyel yalle byemshe 7asab kalem el-anbiya bi-hayda el-kteb."</verse>
				<verse number="8">W-ana You7anna, sme3t w-sheft hal-eshya. W-lamma sme3ta w-shefta, wa2a3et 3a-ejren el-malèk yalle khallene shoufa ta-esjedlo,</verse>
				<verse number="9">2alle: "ma terka3! Ana khadim metlak w-metl ekhewtak el-anbiya w-kell yalle byemsho 7asab kalem hal-kteb. Sjod la-ALLAH."</verse>
				<verse number="10">W-2alle: "ma tektom kalem el-noubouwe yalle bi-hal-kteb, li2anno el-wa2et 2arrab.</verse>
				<verse number="11">El-zalim khallih 3a-zolmo, wel-mish taher khallih hek, wel-sale7 khallih yeb2a sale7, wel-2eddis khallih yeb2a 3a-2adesto."</verse>
				<verse number="12">Ana jeye 3an 2arib w-ma3e el-moukefa2a yalle bkefe fiya kell wa7ad 7asab a3melo.</verse>
				<verse number="13">Ana el-alèf wel-ye2, wel-awwal wel-akhir, wel-bideye wel-niheye."</verse>
				<verse number="14">Niyyel yalle byghasslo tyebon ta-ykoun 3endon soultan 3ala shajret el-7ayet, w-ta-yfouto 3al-madine min bweba.</verse>
				<verse number="15">Bass yalle barrat el-madine, hal-ashkhas henne el-kleb wel-sa7ara wel-fejjar wel-mejrmeen w-yalle bye3bado el-awthen wel-kezzebin w-yalle bi7ebbo el-kezb.</verse>
				<verse number="16">"Ana YASOU3 ba3attelkon malèke ta-yesh'had bi-hal-eshya bel-kaneyes. Ana 2asl Daoud w-sleelto, ana nejmet el-sob7 el-mdawweye."</verse>
				<verse number="17">Bi2oul el-ROU7 wel-3arous: "ta3a!" Yalle sem3 khallih y2oul: "ta3a!" W-yalle 3etshan khallih yeje, w-meen ma baddo khallih yekhod may el-7ayet bidoun mou2abil.</verse>
				<verse number="18">W-ana b7azzir kell yalle 3am yesma3o kalem el-anbiya yalle bi-hal-kteb enno ma yzeedo 3le 7arf, a7san ma yzeed ALLAH 3le min el-nakbet el-mawsoufe bi-hal-kteb.</verse>
				<verse number="19">W-yalle byem7e 7arf min kalem el-anbiya yalle bi-hal-kteb, bye7ermo ALLAH min shajret el-7ayet w-min el-madine el-m2addase, el-mawsoufin bi-hal-kteb.</verse>
				<verse number="20">Bi2oul el-shehid 3an hal-eshya: "na3am, ana jeye 2ariban!" Ãmin. Ta3a, ya hal-RAB YASOU3.</verse>
				<verse number="21">Ne3met el-RAB YASOU3 tkoun ma3kon kellkon. Ãmin.</verse>
			</chapter>
		</book>
	</testament>
</bible>