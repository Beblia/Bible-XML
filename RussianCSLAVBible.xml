<?xml version="1.0" encoding="utf-8"?>
<bible translation="Russian CSLAV" status="Библия на церковнославянском языке" version="Russian CSLAV" link="https://www.bible.com/bible/45/MAT.1.CSLAV">
	<testament name="New">
		<book number="40">
			<chapter number="1">
				<verse number="1">Книга родства Иисуса Христа, сына давидова, сына авраамля.</verse>
				<verse number="2">Авраам роди исаака. Исаак же роди иакова. Иаков же роди иуду и братию его.</verse>
				<verse number="3">Иуда же роди фареса и зару от фамары. Фарес же роди есрома. Есром же роди арама.</verse>
				<verse number="4">Арам же роди аминадава. Аминадав же роди наассона. Наассон же роди салмона.</verse>
				<verse number="5">Салмон же роди вооза от рахавы. Вооз же роди овида от руфы. Овид же роди иессеа.</verse>
				<verse number="6">Иессей же роди давида царя. Давид же царь роди соломона от уриины.</verse>
				<verse number="7">Соломон же роди ровоама. Ровоам же роди авию. Авиа же роди асу.</verse>
				<verse number="8">Аса же роди иосафата. Иосафат же роди иорама. Иорам же роди озию.</verse>
				<verse number="9">Озиа же роди иоафама. Иоафам же роди ахаза. Ахаз же роди езекию.</verse>
				<verse number="10">Езекиа же роди манассию. Манассиа же роди амона. Амон же роди иосию.</verse>
				<verse number="11">Иосиа же роди иехонию и братию его, в преселение вавилонское ( В некиих греч. : иосиа же роди иоакима и братию его. Иоаким же роди иехонию в преселение вавилонское.).</verse>
				<verse number="12">По преселении же вавилонстем, иехониа роди салафииля. Салафииль же роди зоровавеля.</verse>
				<verse number="13">Зоровавель же роди авиуда. Авиуд же роди елиакима. Елиаким же роди азора.</verse>
				<verse number="14">Азор же роди садока. Садок же роди ахима. Ахим же роди елиуда.</verse>
				<verse number="15">Елиуд же роди елеазара. Елеазар же роди матфана. Матфан же роди иакова.</verse>
				<verse number="16">Иаков же роди иосифа, мужа Мариина, из неяже родися Иисус, глаголемый Христос.</verse>
				<verse number="17">Всех же родов от авраама до давида родове четыренадесяте: и от давида до преселения вавилонскаго родове четыренадесяте: и от преселения вавилонскаго до Христа родове четыренадесяте.</verse>
				<verse number="18">Иисус Христово Рождество сице бе: обрученней бо бывши Матери его Марии иосифови, прежде даже не снитися има, обретеся имущи во чреве от Духа свята.</verse>
				<verse number="19">Иосиф же муж ея, праведен сый и не хотя ея обличити, восхоте тай пустити ю.</verse>
				<verse number="20">Сия же ему помыслившу, се, ангел Господень во сне явися ему, глаголя: иосифе, сыне давидов, не убойся прияти Мариам жены твоея: рождшеебося в ней, от Духа есть свята:</verse>
				<verse number="21">родит же сына, и наречеши имя ему Иисус: той бо спасет люди своя от грех их.</verse>
				<verse number="22">Сие же все бысть, да сбудется реченное от Господа пророком, глаголющим:</verse>
				<verse number="23">се, Дева во чреве приимет и родит сына, и нарекут имя ему еммануил, еже есть сказаемо: с нами Бог.</verse>
				<verse number="24">Востав же иосиф от сна, сотвори якоже повеле ему ангел Господень, и прият жену свою,</verse>
				<verse number="25">и не знаяше ея, дондеже роди сына своего первенца, и нарече имя ему Иисус.</verse>
			</chapter>
			<chapter number="2">
				<verse number="1">Иисусу же рождшуся в вифлееме иудейстем во дни ирода царя, се, волсви от восток приидоша во Иерусалим, глаголюще:</verse>
				<verse number="2">где есть рождейся Царь иудейский? видехом бо звезду его на востоце и приидохом поклонитися ему.</verse>
				<verse number="3">Слышав же ирод царь смутися, и весь Иерусалим с ним.</verse>
				<verse number="4">И собрав вся первосвященники и книжники людския, вопрошаше от них: где Христос раждается?</verse>
				<verse number="5">Они же рекоша ему: в вифлееме иудейстем, тако бо писано есть пророком:</verse>
				<verse number="6">и ты, вифлееме, земле иудова, ни чимже менши еси во владыках иудовых: из тебе бо изыдет вождь, иже упасет люди моя израиля.</verse>
				<verse number="7">Тогда ирод тай призва волхвы, и испытоваше от них время явльшияся звезды,</verse>
				<verse number="8">и послав их в вифлеем, рече: шедше испытайте известно о отрочати: егда же обрящете, возвестите ми, яко да и аз шед поклонюся ему.</verse>
				<verse number="9">Они же послушавше царя, идоша. И се, звезда, юже видеша на востоце, идяше пред ними, дондеже пришедши ста верху, идеже бе отроча.</verse>
				<verse number="10">Видевше же звезду, возрадовашася радостию велиею зело,</verse>
				<verse number="11">и пришедше в храмину, видеша отроча с Мариею Материю его, и падше поклонишася ему: и отверзше сокровища своя, принесоша ему дары, злато и ливан и смирну.</verse>
				<verse number="12">И весть приемше во сне не возвратитися ко ироду, иным путем отидоша во страну свою.</verse>
				<verse number="13">Отшедшым же им, се, ангел Господень во сне явися иосифу, глаголя: востав поими отроча и Матерь его, и бежи во египет, и буди тамо, дондеже реку ти: хощет бо ирод искати отрочате, да погубит е.</verse>
				<verse number="14">Он же востав, поят отроча и Матерь его нощию, и отиде во египет,</verse>
				<verse number="15">и бе тамо до умертвия иродова: да сбудется реченное от Господа пророком, глаголющим: от египта воззвах Сына моего.</verse>
				<verse number="16">Тогда ирод видев, яко поруган бысть от волхвов, разгневася зело и послав изби вся дети сущыя в вифлееме и во всех пределех его, от двою лету и нижайше, по времени, еже известно испыта от волхвов.</verse>
				<verse number="17">Тогда сбыстся реченное иеремием пророком, глаголющим:</verse>
				<verse number="18">глас в раме слышан бысть, плачь и рыдание и вопль мног: рахиль плачущися чад своих, и не хотяше утешитися, яко не суть.</verse>
				<verse number="19">Умершу же ироду, се, ангел Господень во сне явися иосифу во египте,</verse>
				<verse number="20">глаголя: востав поими отроча и Матерь его и иди в землю израилеву, изомроша бо ищущии души отрочате.</verse>
				<verse number="21">Он же востав, поят отроча и Матерь его и прииде в землю израилеву.</verse>
				<verse number="22">Слышав же, яко архелай царствует во иудеи вместо ирода отца своего, убояся тамо ити: весть же приемь во сне, отиде в пределы галилейския</verse>
				<verse number="23">и пришед вселися во граде нарицаемем назарет: яко да сбудется реченное пророки, яко назорей наречется.</verse>
			</chapter>
			<chapter number="3">
				<verse number="1">Во дни же оны прииде иоанн креститель, проповедая в пустыни иудейстей</verse>
				<verse number="2">и глаголя: покайтеся, приближибося Царствие небесное.</verse>
				<verse number="3">Сей бо есть реченный исаием пророком, глаголющим: глас вопиющаго в пустыни: уготовайте путь Господень, правы творите стези его.</verse>
				<verse number="4">Сам же иоанн имяше ризу свою от влас велблуждь и пояс усмен о чреслех своих: снедь же его бе пружие и мед дивий.</verse>
				<verse number="5">Тогда исхождаше к нему Иерусалима, и вся иудеа, и вся страна иорданская,</verse>
				<verse number="6">и крещахуся во иордане от него, исповедающе грехи своя.</verse>
				<verse number="7">Видев же (иоанн) многи фарисеи и саддукеи грядущыя на крещение его, рече им: рождения ехиднова, кто сказа вам бежати от будущаго гнева?</verse>
				<verse number="8">сотворите убо плод достоин покаяния,</verse>
				<verse number="9">и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму:</verse>
				<verse number="10">уже бо и секира при корени древа лежит: всяко убо древо, еже не творит плода добра, посекаемо бывает и во огнь вметаемо:</verse>
				<verse number="11">аз убо крещаю вы водою в покаяние: грядый же по мне креплий мене есть, емуже несмь достоин сапоги понести: той вы крестит Духом святым и огнем:</verse>
				<verse number="12">емуже лопата в руце его, и отребит гумно свое, и соберет пшеницу свою в житницу, плевы же сожжет огнем негасающим.</verse>
				<verse number="13">Тогда приходит Иисус от галилеи на иордан ко иоанну креститися от него.</verse>
				<verse number="14">Иоанн же возбраняше ему, глаголя: аз требую тобою креститися, и ты ли грядеши ко мне?</verse>
				<verse number="15">Отвещав же Иисус рече к нему: остави ныне: тако бо подобает нам исполнити всяку правду. Тогда остави его.</verse>
				<verse number="16">И крестився Иисус взыде абие от воды: и се, отверзошася ему небеса, и виде Духа Божия сходяща яко голубя и грядуща на него.</verse>
				<verse number="17">И се, глас с небесе глаголя: сей есть Сын мой возлюбленный, о немже благоволих.</verse>
			</chapter>
			<chapter number="4">
				<verse number="1">Тогда Иисус возведен бысть Духом в пустыню искуситися от диавола,</verse>
				<verse number="2">и постився дний четыредесять и нощий четыредесять, последи взалка.</verse>
				<verse number="3">И приступль к нему искуситель рече: аще Сын еси Божий, рцы, да камение сие хлебы будут.</verse>
				<verse number="4">Он же отвещав рече: писано есть: не о хлебе единем жив будет человек, но о всяцем глаголголе исходящем изо уст Божиих.</verse>
				<verse number="5">Тогда поят его диавол во святый град, и постави его на криле церковнем,</verse>
				<verse number="6">и глагола ему: аще Сын еси Божий, верзися низу: писано бо есть, яко ангелом своим заповесть о тебе (сохранити тя), и на руках возмут тя, да не когда преткнеши о камень ногу твою.</verse>
				<verse number="7">Рече (же) ему Иисус: паки писано есть: не искусиши Господа Бога твоего.</verse>
				<verse number="8">Паки поят его диавол на гору высоку зело, и показа ему вся царствия мира и славу их,</verse>
				<verse number="9">и глагола ему: сия вся тебе дам, аще пад поклонишимися.</verse>
				<verse number="10">Тогда глагола ему Иисус: иди за мною, сатано: писано бо есть: Господу Богу твоему поклонишися и тому единому послужиши.</verse>
				<verse number="11">Тогда остави его диавол, и се, ангели приступиша и служаху ему.</verse>
				<verse number="12">Слышав же Иисус, яко иоанн предан бысть, отиде в галилею,</verse>
				<verse number="13">и оставль назарет, пришед вселися в капернаум в поморие, в пределех завулоних и неффалимлих:</verse>
				<verse number="14">да сбудется реченное исаием пророком, глаголющим:</verse>
				<verse number="15">земля завулоня и земля неффалимля, путь моря об он пол иордана, галилеа язык,</verse>
				<verse number="16">людие седящии во тме видеша свет велий, и седящым в стране и сени смертней, свет возсия им.</verse>
				<verse number="17">Оттоле начат Иисус проповедати и глаголати: покайтеся, приближися бо Царство небесное.</verse>
				<verse number="18">Ходя же при мори галилейстем, виде два брата, симона глаголемаго петра, и андреа брата его, вметающа мрежи в море, беста бо рыбаря:</verse>
				<verse number="19">и глагола има: грядита по мне, и сотворю вы ловца человеком.</verse>
				<verse number="20">Она же абие оставльша мрежи, по нем идоста.</verse>
				<verse number="21">И прешед оттуду, виде ина два брата, иакова зеведеева, и иоанна брата его, в корабли с зеведеом отцем ею, завязующа мрежи своя, и воззва я.</verse>
				<verse number="22">Она же абие оставльша корабль и отца своего, по нем идоста.</verse>
				<verse number="23">И прохождаше всю галилею Иисус, учя на сонмищих их и проповедая Евангелие Царствия, изцеляя всяк недуг и всяку язю в людех.</verse>
				<verse number="24">И изыде слух его по всей сирии: и приведоша к нему вся болящыя, различными недуги и страстьми одержимы, и бесны, и месячныя, и разслабленныя (жилами): и изцели их.</verse>
				<verse number="25">И по нем идоша народи мнози от галилеи и десяти град, и от Иерусалима и иудеи, и со онаго полу иордана.</verse>
			</chapter>
			<chapter number="5">
				<verse number="1">Узрев же народы, взыде на гору: и седшу ему, приступиша к нему ученицы его.</verse>
				<verse number="2">И отверз уста своя, учаше их, глаголя:</verse>
				<verse number="3">блажени нищии духом: яко тех есть Царствие небесное.</verse>
				<verse number="4">Блажени плачущии: яко тии утешатся.</verse>
				<verse number="5">Блажени кротцыи: яко тии наследят землю.</verse>
				<verse number="6">Блажени алчущии и жаждущии правды: яко тии насытятся.</verse>
				<verse number="7">Блажени милостивии: яко тии помиловани будут.</verse>
				<verse number="8">Блажени честии сердцем: яко тии Бога узрят.</verse>
				<verse number="9">Блажени миротворцы: яко тии сынове Божии нарекутся.</verse>
				<verse number="10">Блажени изгнани правды ради: яко тех есть Царствие небесное.</verse>
				<verse number="11">Блажени есте, егда поносят вам, и ижденут, и рекут всяк зол глагол на вы лжуще, мене ради:</verse>
				<verse number="12">радуйтеся и веселитеся, яко мзда ваша многа на небесех: тако бо изгнаша пророки, иже (беша) прежде вас.</verse>
				<verse number="13">Вы есте соль земли: аще же соль обуяет, чим осолится? ни во чтоже будет ктому, точию да изсыпана будет вон и попираема человеки.</verse>
				<verse number="14">Вы есте свет мира: не может град укрытися верху горы стоя:</verse>
				<verse number="15">ниже вжигают светилника и поставляют его под спудом, но на свещнице, и светит всем, иже в храмине (суть).</verse>
				<verse number="16">Тако да просветится свет ваш пред человеки, яко да видят ваша добрая дела и прославят Отца вашего, иже на небесех.</verse>
				<verse number="17">(Да) не мните, яко приидох разорити закон, или пророки: не приидох разорити, но исполнити.</verse>
				<verse number="18">Аминь бо глаголю вам: дондеже прейдет небо и земля, иота едина, или едина черта не прейдет от закона, дондеже вся будут.</verse>
				<verse number="19">Иже аще разорит едину заповедий сих малых и научит тако человеки, мний наречется в Царствии небеснем: а иже сотворит и научит, сей велий наречется в Царствии небеснем.</verse>
				<verse number="20">глаголю бо вам, яко аще не избудет правда ваша паче книжник и фарисей, не внидете в Царствие небесное.</verse>
				<verse number="21">Слышасте, яко речено бысть древним: не убиеши: иже (бо) аще убиет, повинен есть суду.</verse>
				<verse number="22">Аз же глаголю вам, яко всяк гневаяйся на брата своего всуе повинен есть суду: иже бо аще речет брату своему: рака, повинен есть сонмищу: а иже речет: уроде, повинен есть геенне огненней.</verse>
				<verse number="23">Аще убо принесеши дар твой ко олтарю и ту помянеши, яко брат твой имать нечто на тя:</verse>
				<verse number="24">остави ту дар твой пред олтарем и шед прежде смирися с братом твоим, и тогда пришед принеси дар твой.</verse>
				<verse number="25">Буди увещаваяся с соперником твоим скоро, дондеже еси на пути с ним, да не предаст тебе соперник судии, и судия тя предаст слузе, и в темницу ввержен будеши:</verse>
				<verse number="26">аминь глаголю тебе: не изыдеши оттуду, дондеже воздаси последний кодрант.</verse>
				<verse number="27">Слышасте, яко речено бысть древним: не прелюбы сотвориши.</verse>
				<verse number="28">Аз же глаголю вам, яко всяк, иже воззрит на жену ко еже вожделети ея, уже любодействова с нею в сердцы своем:</verse>
				<verse number="29">аще же око твое десное соблажняет тя, изми е и верзи от себе: уне бо ти есть, да погибнет един от уд твоих, а не все тело твое ввержено будет в геенну (огненную):</verse>
				<verse number="30">и аще десная твоя рука соблажняет тя, усецы ю и верзи от себе: уне бо ти есть, да погибнет един от уд твоих, а не все тело твое ввержено будет в геенну.</verse>
				<verse number="31">Речено же бысть, яко иже аще пустит жену свою, да даст ей книгу распустную.</verse>
				<verse number="32">Аз же глаголю вам, яко всяк отпущаяй жену свою, разве словесе любодейнаго, творит ю прелюбодействовати: и иже пущеницу поймет, прелюбодействует.</verse>
				<verse number="33">Паки слышасте, яко речено бысть древним: не во лжу кленешися, воздаси же Господеви клятвы твоя.</verse>
				<verse number="34">Аз же глаголю вам не клятися всяко: ни небом, яко престол есть Божий:</verse>
				<verse number="35">ни землею, яко подножие есть ногама его: ни Иерусалимом, яко град есть великаго Царя:</verse>
				<verse number="36">ниже главою твоею кленися, яко не можеши власа единаго бела или черна сотворити:</verse>
				<verse number="37">буди же слово ваше: ей, ей: ни, ни: лишше же сею от неприязни есть.</verse>
				<verse number="38">Слышасте, яко речено бысть: око за око, и зуб за зуб.</verse>
				<verse number="39">Аз же глаголю вам не противитися злу: но аще тя кто ударит в десную твою ланиту, обрати ему и другую:</verse>
				<verse number="40">и хотящему судитися с тобою и ризу твою взяти, отпусти ему и срачицу:</verse>
				<verse number="41">и аще кто тя поймет по силе поприще едино, иди с ним два.</verse>
				<verse number="42">Просящему у тебе дай, и хотящаго от тебе заяти не отврати.</verse>
				<verse number="43">Слышасте, яко речено есть: возлюбиши искренняго твоего и возненавидиши врага твоего.</verse>
				<verse number="44">Аз же глаголю вам: любите враги вашя, благословите кленущыя вы, добро творите ненавидящым вас, и молитеся за творящих вам напасть и изгонящыя вы,</verse>
				<verse number="45">яко да будете сынове Отца вашего, иже есть на небесех: яко солнце свое сияет на злыя и благия и дождит на праведныя и на неправедныя.</verse>
				<verse number="46">Аще бо любите любящих вас, кую мзду имате? не и мытари ли тожде творят?</verse>
				<verse number="47">И аще целуете други вашя токмо, что лишше творите? не и язычницы ли такожде творят?</verse>
				<verse number="48">Будите убо вы совершени, якоже Отец ваш небесный совершен есть.</verse>
			</chapter>
			<chapter number="6">
				<verse number="1">Внемлите милостыни вашея не творити пред человеки, да видими будете ими: аще ли же ни, мзды не имате от Отца вашего, иже есть на небесех.</verse>
				<verse number="2">Егда убо твориши милостыню, не воструби пред собою, якоже лицемери творят в сонмищих и в стогнах, яко да прославятся от человек. Аминь глаголю вам, восприемлют мзду свою.</verse>
				<verse number="3">Тебе же творящу милостыню, да не увесть шуйца твоя, что творит десница твоя,</verse>
				<verse number="4">яко да будет милостыня твоя в тайне: и Отец твой, видяй в тайне, той воздаст тебе яве.</verse>
				<verse number="5">И егда молишися, не буди якоже лицемери, яко любят в сонмищих и в стогнах путий стояще молитися, яко да явятся человеком. Аминь глаголю вам, яко восприемлют мзду свою.</verse>
				<verse number="6">Ты же, егда молишися, вниди в клеть твою, и затворив двери твоя, помолися Отцу твоему, иже в тайне: и Отец твой, видяй в тайне, воздаст тебе яве.</verse>
				<verse number="7">Молящеся же не лишше глаголите, якоже язычницы: мнят бо, яко во многоглаголании своем услышани будут:</verse>
				<verse number="8">не подобитеся убо им: весть бо Отец ваш, ихже требуете, прежде прошения вашего.</verse>
				<verse number="9">Сице убо молитеся вы: Отче наш, иже еси на небесех, да святится имя твое:</verse>
				<verse number="10">да приидет Царствие твое: да будет воля твоя, яко на небеси, и на земли:</verse>
				<verse number="11">хлеб наш насущный даждь нам днесь:</verse>
				<verse number="12">и остави нам долги нашя, яко и мы оставляем должником нашым:</verse>
				<verse number="13">и не введи нас в напасть, но избави нас от лукаваго: яко твое есть Царствие и сила и слава во веки. Аминь.</verse>
				<verse number="14">Аще бо отпущаете человеком согрешения их, отпустит и вам Отец ваш небесный:</verse>
				<verse number="15">аще ли не отпущаете человеком согрешения их, ни Отец ваш отпустит вам согрешений ваших.</verse>
				<verse number="16">Егда же поститеся, не будите якоже лицемери сетующе: помрачают бо лица своя, яко да явятся человеком постящеся. Аминь глаголю вам, яко восприемлют мзду свою.</verse>
				<verse number="17">Ты же постяся помажи главу твою, и лице твое умый,</verse>
				<verse number="18">яко да не явишися человеком постяся, но Отцу твоему, иже в тайне: и Отец твой, видяй в тайне, воздаст тебе яве.</verse>
				<verse number="19">Не скрывайте себе сокровищ на земли, идеже червь и тля тлит, и идеже татие подкопывают и крадут:</verse>
				<verse number="20">скрывайте же себе сокровище на небеси, идеже ни червь, ни тля тлит, и идеже татие не подкопывают, ни крадут:</verse>
				<verse number="21">идеже бо есть сокровище ваше, ту будет и сердце ваше.</verse>
				<verse number="22">Светилник телу есть око. Аще убо будет око твое просто, все тело твое светло будет:</verse>
				<verse number="23">аще ли око твое лукаво будет, все тело твое темно будет. Аще убо свет, иже в тебе, тма есть, то тма кольми?</verse>
				<verse number="24">Никтоже может двема господинома работати: любо единаго возлюбит, а другаго возненавидит: или единаго держится, о друзем же нерадити начнет. Не можете Богу работати и мамоне.</verse>
				<verse number="25">Сего ради глаголю вам: не пецытеся душею вашею, что ясте, или что пиете: ни телом вашим, во что облечетеся. Не душа ли болши есть пищи, и тело одежди?</verse>
				<verse number="26">Воззрите на птицы небесныя, яко не сеют, ни жнут, ни собирают в житницы, и Отец ваш небесный питает их. Не вы ли паче лучши их есте?</verse>
				<verse number="27">Кто же от вас пекийся может приложити возрасту своему лакоть един?</verse>
				<verse number="28">И о одежди что печетеся? Смотрите крин селных, како растут: не труждаются, ни прядут:</verse>
				<verse number="29">глаголю же вам, яко ни соломон во всей славе своей облечеся, яко един от сих:</verse>
				<verse number="30">аще же сено селное, днесь суще и утре в пещь вметаемо, Бог тако одевает, не много ли паче вас, маловери?</verse>
				<verse number="31">Не пецытеся убо, глаголюще: что ямы, или что пием, или чим одеждемся?</verse>
				<verse number="32">Всех бо сих языцы ищут: весть бо Отец ваш небесный, яко требуете сих всех.</verse>
				<verse number="33">Ищите же прежде Царствия Божия и правды его, и сия вся приложатся вам.</verse>
				<verse number="34">Не пецытеся убо на утрей, утрений бо собою печется: довлеет дневи злоба его.</verse>
			</chapter>
			<chapter number="7">
				<verse number="1">Не судите, да не судими будете:</verse>
				<verse number="2">имже бо судом судите, судят вам: и в нюже меру мерите, возмерится вам.</verse>
				<verse number="3">Что же видиши сучец, иже во оце брата твоего, бервна же, еже есть во оце твоем, не чуеши?</verse>
				<verse number="4">Или како речеши брату твоему: остави, да изму сучец из очесе твоего: и се, бервно во оце твоем?</verse>
				<verse number="5">Лицемере, изми первее бервно из очесе твоего, и тогда узриши изяти сучец из очесе брата твоего.</verse>
				<verse number="6">Не дадите святая псом, ни пометайте бисер ваших пред свиниями, да не поперут их ногами своими и вращшеся расторгнут вы.</verse>
				<verse number="7">Просите, и дастся вам: ищите, и обрящете: толцыте, и отверзется вам:</verse>
				<verse number="8">всяк бо просяй приемлет, и ищяй обретает, и толкущему отверзется.</verse>
				<verse number="9">Или кто есть от вас человек, егоже аще воспросит сын его хлеба, еда камень подаст ему?</verse>
				<verse number="10">Или аще рыбы просит, еда змию подаст ему?</verse>
				<verse number="11">Аще убо вы, лукави суще, умеете даяния блага даяти чадом вашым, кольми паче Отец ваш небесный даст блага просящым у него.</verse>
				<verse number="12">Вся убо, елика аще хощете, да творят вам человецы, тако и вы творите им: се бо есть закон и пророцы.</verse>
				<verse number="13">Внидите узкими враты: яко пространная врата и широкий путь вводяй в пагубу, и мнози суть входящии им:</verse>
				<verse number="14">что узкая врата, и тесный путь вводяй в живот, и мало их есть, иже обретают его.</verse>
				<verse number="15">Внемлите же от лживых пророк, иже приходят к вам во одеждах овчих, внутрь же суть волцы хищницы:</verse>
				<verse number="16">от плод их познаете их. Еда о‹емлют от терния грозды, или от репия смоквы?</verse>
				<verse number="17">Тако всяко древо доброе плоды добры творит, а злое древо плоды злы творит:</verse>
				<verse number="18">не может древо добро плоды злы творити, ни древо зло плоды добры творити.</verse>
				<verse number="19">Всяко убо древо, еже не творит плода добра, посекают е и во огнь вметают.</verse>
				<verse number="20">Темже убо от плод их познаете их.</verse>
				<verse number="21">Не всяк глаголяй ми: Господи, Господи, внидет в Царствие небесное: но творяй волю Отца моего, иже есть на небесех.</verse>
				<verse number="22">Мнози рекут мне во он день: Господи, Господи, не в твое ли имя пророчествовахом, и твоим именем бесы изгонихом, и твоим именем силы многи сотворихом?</verse>
				<verse number="23">И тогда исповем им, яко николиже знах вас: отидите от мене, делающии беззаконие.</verse>
				<verse number="24">Всяк убо, иже слышит словеса моя сия и творит я, уподоблю его мужу мудру, иже созда храмину свою на камени:</verse>
				<verse number="25">и сниде дождь, и приидоша реки, и возвеяша ветри, и нападоша на храмину ту: и не падеся, основана бо бе на камени.</verse>
				<verse number="26">И всяк слышай словеса моя сия, и не творя их, уподобится мужу уродиву, иже созда храмину свою на песце:</verse>
				<verse number="27">и сниде дождь, и приидоша реки, и возвеяша ветри, и опрошася храмине той, и падеся: и бе разрушение ея велие.</verse>
				<verse number="28">И бысть егда сконча Иисус словеса сия, дивляхуся народи о учении его:</verse>
				<verse number="29">бе бо учя их яко власть имея, и не яко книжницы (и фарисее).</verse>
			</chapter>
			<chapter number="8">
				<verse number="1">Сшедшу же ему с горы, вслед его идяху народи мнози.</verse>
				<verse number="2">И се, прокажен пришед кланяшеся ему, глаголя: Господи, аще хощеши, можеши мя очистити.</verse>
				<verse number="3">И простер руку Иисус, коснуся ему, глаголя: хощу, очистися. И абие очистися ему проказа.</verse>
				<verse number="4">И глагола ему Иисус: виждь, ни комуже повеждь: но шед покажися иереови и принеси дар, егоже повеле (в законе) моисей, во свидетелство им.</verse>
				<verse number="5">Вшедшу же ему в капернаум, приступи к нему сотник, моля его</verse>
				<verse number="6">и глаголя: Господи, отрок мой лежит в дому разслаблен, люте стражда.</verse>
				<verse number="7">И глагола ему Иисус: аз пришед изцелю его.</verse>
				<verse number="8">И отвещав сотник, рече (ему): Господи, несмь достоин, да под кров мой внидеши: но токмо рцы слово, и изцелеет отрок мой:</verse>
				<verse number="9">ибо аз человек есмь под властию, имый под собою воины: и глаголю сему: иди, и идет: и другому: прииди, и приходит: и рабу моему: сотвори сие, и сотворит.</verse>
				<verse number="10">Слышав же Иисус, удивися, и рече грядущым по нем: аминь глаголю вам: ни во израили толики веры обретох.</verse>
				<verse number="11">глаголю же вам, яко мнози от восток и запад приидут и возлягут со авраамом и исааком и иаковом во Царствии небеснем:</verse>
				<verse number="12">сынове же царствия изгнани будут во тму кромешнюю: ту будет плачь и скрежет зубом.</verse>
				<verse number="13">И рече Иисус сотнику: иди, и якоже веровал еси, буди тебе. И изцеле отрок его в той час.</verse>
				<verse number="14">И пришед Иисус в дом петров, виде тещу его лежащу и огнем жегому,</verse>
				<verse number="15">и прикоснуся руце ея, и остави ю огнь: и воста и служаше ему.</verse>
				<verse number="16">Позде же бывшу, приведоша к нему бесны многи: и изгна духи словом и вся болящыя изцели:</verse>
				<verse number="17">да сбудется реченное исаием пророком, глаголющим: той недуги нашя прият и болезни понесе.</verse>
				<verse number="18">Видев же Иисус многи народы окрест себе, повеле (учеником) ити на он пол.</verse>
				<verse number="19">И приступль един книжник, рече ему: учителю, иду по тебе, аможе аще идеши.</verse>
				<verse number="20">глагола ему Иисус: лиси язвины имут, и птицы небесныя гнезда: Сын же Человеческий не имать где главы подклонити.</verse>
				<verse number="21">Другий же от ученик его рече ему: Господи, повели ми прежде ити и погребсти отца моего.</verse>
				<verse number="22">Иисус же рече ему: гряди по мне и остави мертвых погребсти своя мертвецы.</verse>
				<verse number="23">И влезшу ему в корабль, по нем идоша ученицы его.</verse>
				<verse number="24">И се, трус велик бысть в мори, якоже кораблю покрыватися волнами: той же спаше.</verse>
				<verse number="25">И пришедше ученицы его возбудиша его, глаголюще: Господи, спаси ны, погибаем.</verse>
				<verse number="26">И глагола им: что страшливи есте, маловери? Тогда востав запрети ветром и морю, и бысть тишина велия.</verse>
				<verse number="27">Человецы же чудишася, глаголюще: кто есть сей, яко и ветри и море послушают его?</verse>
				<verse number="28">И пришедшу ему на он пол, в страну гергесинскую, сретоста его два бесна от гроб исходяща, люта зело, яко не мощи ни кому минути путем тем.</verse>
				<verse number="29">И се, возописта глаголюща: что нама и тебе, Иисусе Сыне Божий? пришел еси семо прежде времене мучити нас.</verse>
				<verse number="30">Бяше же далече от нею стадо свиний много пасомо.</verse>
				<verse number="31">Беси же моляху его, глаголюще: аще изгониши ны, повели нам ити в стадо свиное.</verse>
				<verse number="32">И рече им: идите. Они же изшедше идоша в стадо свиное: и се, (абие) устремися стадо все по брегу в море, и утопоша в водах.</verse>
				<verse number="33">Пасущии же бежаша, и шедше во град, возвестиша вся, и о бесною.</verse>
				<verse number="34">И се, весь град изыде в сретение Иисусови: и видевше его, молиша, яко дабы прешел от предел их.</verse>
			</chapter>
			<chapter number="9">
				<verse number="1">И влез в корабль, прейде и прииде во свой град.</verse>
				<verse number="2">И се, принесоша ему разслаблена (жилами), на одре лежаща: и видев Иисус веру их, рече разслабленному: дерзай, чадо, отпущаются ти греси твои.</verse>
				<verse number="3">И се, нецыи от книжник реша в себе: сей хулит.</verse>
				<verse number="4">И видев Иисус помышления их, рече: вскую вы мыслите лукавая в сердцах своих?</verse>
				<verse number="5">что бо есть удобее рещи: отпущаются ти греси: или рещи: востани и ходи?</verse>
				<verse number="6">но да увесте, яко власть имать Сын Человеческий на земли отпущати грехи: тогда глагола разслабленному: востани, возми твой одр и иди в дом твой.</verse>
				<verse number="7">И востав, (взем одр свой,) иде в дом свой.</verse>
				<verse number="8">Видевше же народи чудишася и прославиша Бога, давшаго власть таковую человеком.</verse>
				<verse number="9">И преходя Иисус оттуду, виде человека седяща на мытнице, матфеа глаголема: и глагола ему: по мне гряди. И востав по нем иде.</verse>
				<verse number="10">И бысть ему возлежащу в дому, и се, мнози мытари и грешницы пришедше возлежаху со Иисусом и со ученики его.</verse>
				<verse number="11">И видевше фарисее, глаголаху учеником его: почто с мытари и грешники учитель ваш яст и пиет?</verse>
				<verse number="12">Иисус же слышав рече им: не требуют здравии врача, но болящии:</verse>
				<verse number="13">шедше же научитеся, что есть: милости хощу, а не жертвы? не приидох бо призвати праведники, но грешники на покаяние.</verse>
				<verse number="14">Тогда приступиша к нему ученицы иоанновы, глаголюще: почто мы и фарисее постимся много, ученицы же твои не постятся?</verse>
				<verse number="15">И рече им Иисус: еда могут сынове брачнии плакати, елико время с ними есть жених? Приидут же дние, егда отимется от них жених, и тогда постятся.</verse>
				<verse number="16">Никтоже бо приставляет приставления плата небелена ризе ветсе: возмет бо кончину свою от ризы, и горша дира будет.</verse>
				<verse number="17">Ниже вливают вина нова в мехи ветхи: аще ли же ни, то просадятся меси, и вино пролиется, и меси погибнут: но вливают вино ново в мехи новы, и обое соблюдется.</verse>
				<verse number="18">Сия ему глаголющу к ним, се, князь некий пришед кланяшеся ему, глаголя, яко дщи моя ныне умре: но пришед возложи на ню руку твою, и оживет.</verse>
				<verse number="19">И востав Иисус по нем иде, и ученицы его.</verse>
				<verse number="20">И се, жена кровоточива дванадесяте лет, приступльши созади, прикоснуся воскрилию ризы его,</verse>
				<verse number="21">глаголаше бо в себе: аще токмо прикоснуся ризе его, спасена буду.</verse>
				<verse number="22">Иисус же обращься и видев ю, рече: дерзай, дщи, вера твоя спасе тя. И спасена бысть жена от часа того.</verse>
				<verse number="23">И пришед Иисус в дом княжь, и видев сопцы и народ молвящь,</verse>
				<verse number="24">глагола им: отидите, не умре бо девица, но спит. И ругахуся ему.</verse>
				<verse number="25">Егда же изгнан бысть народ, вшед ят ю за руку: и воста девица.</verse>
				<verse number="26">И изыде весть сия по всей земли той.</verse>
				<verse number="27">И преходящу оттуду Иисусови, по нем идоста два слепца, зовуща и глаголюща: помилуй ны, (Иисусе) Сыне давидов.</verse>
				<verse number="28">Пришедшу же ему в дом, приступиста к нему слепца, и глагола има Иисус: веруета ли, яко могу сие сотворити? Глаголаста ему: ей, Господи.</verse>
				<verse number="29">Тогда прикоснуся очию их, глаголя: по вере ваю буди вама.</verse>
				<verse number="30">И отверзостася очи има: и запрети има Иисус, глаголя: блюдита, да никтоже увесть.</verse>
				<verse number="31">Она же изшедша прослависта его по всей земли той.</verse>
				<verse number="32">Тема же исходящема, се, приведоша к нему человека нема беснуема.</verse>
				<verse number="33">И изгнану бесу, проглагола немый. И дивишася народи, глаголюще, яко николиже явися тако во израили.</verse>
				<verse number="34">Фарисее же глаголаху: о князи бесовстем изгонит бесы.</verse>
				<verse number="35">И прохождаше Иисус грады вся и веси, учя на сонмищих их, и проповедая Евангелие Царствия, и целя всяк недуг и всяку язю в людех.</verse>
				<verse number="36">Видев же народы, милосердова о них, яко бяху смятени и отвержени, яко овцы не имущыя пастыря.</verse>
				<verse number="37">Тогда глагола учеником своим: жатва убо многа, делателей же мало:</verse>
				<verse number="38">молитеся убо Господину жатвы, яко да изведет делатели на жатву свою.</verse>
			</chapter>
			<chapter number="10">
				<verse number="1">И призва обанадесять ученики своя, даде им власть на дусех нечистых, яко да изгонят их, и целити всяк недуг и всяку болезнь.</verse>
				<verse number="2">Дванадесятих же апостолов имена суть сия: первый симон, иже нарицается петр, и андрей брат его: иаков зеведеев и иоанн брат его:</verse>
				<verse number="3">филипп и варфоломей: фома и матфей мытарь: иаков алфеев и леввей, нареченный фаддей:</verse>
				<verse number="4">симон кананит и иуда искариотский, иже и предаде его.</verse>
				<verse number="5">Сия обанадесять посла Иисус, заповеда им, глаголя: на путь язык не идите и во град самарянский не внидите:</verse>
				<verse number="6">идите же паче ко овцам погибшым дому израилева:</verse>
				<verse number="7">ходяще же проповедуйте, глаголюще, яко приближися Царствие небесное:</verse>
				<verse number="8">болящыя изцеляйте, прокаженныя очищайте, мертвыя воскрешайте, бесы изгоняйте: туне приясте, туне дадите.</verse>
				<verse number="9">Не стяжите злата, ни сребра, ни меди при поясех ваших,</verse>
				<verse number="10">ни пиры в путь, ни двою ризу, ни сапог, ни жезла: достоин бо есть делатель мзды своея.</verse>
				<verse number="11">В оньже аще (колиждо) град или весь внидете, испытайте, кто в нем достоин есть, и ту пребудите, дондеже изыдете:</verse>
				<verse number="12">входяще же в дом целуйте его, глаголюще: мир дому сему:</verse>
				<verse number="13">и аще убо будет дом достоин, приидет мир ваш нань: аще ли же не будет достоин, мир ваш к вам возвратится.</verse>
				<verse number="14">И иже аще не приимет вас, ниже послушает словес ваших, исходяще из дому или из града того, оттрясите прах ног ваших:</verse>
				<verse number="15">аминь глаголю вам: отраднее будет земли содомстей и гоморрстей в день судный, неже граду тому.</verse>
				<verse number="16">Се, аз посылаю вас яко овцы посреде волков: будите убо мудри яко змия, и цели яко голубие.</verse>
				<verse number="17">Внемлите же от человек: предадят бо вы на сонмы, и на соборищих их биют вас,</verse>
				<verse number="18">и пред владыки же и цари ведени будете мене ради, во свидетелство им и языком.</verse>
				<verse number="19">Егда же предают вы, не пецытеся, како или что возглаголете: дастбося вам в той час, что возглаголете:</verse>
				<verse number="20">не вы бо будете глаголющии, но Дух Отца вашего глаголяй в вас.</verse>
				<verse number="21">Предаст же брат брата на смерть, и отец чадо: и востанут чада на родители и убиют их:</verse>
				<verse number="22">и будете ненавидими всеми имене моего ради: претерпевый же до конца, той спасен будет.</verse>
				<verse number="23">Егда же гонят вы во граде сем, бегайте в другий. Аминь бо глаголю вам: не имате скончати грады израилевы, дондеже приидет Сын Человеческий.</verse>
				<verse number="24">Несть ученик над учителя (своего), ниже раб над господина своего:</verse>
				<verse number="25">довлеет ученику, да будет яко учитель его, и раб яко господь его. Аще господина дому веельзевула нарекоша, кольми паче домашния его?</verse>
				<verse number="26">Не убойтеся убо их: ничтоже бо есть покровено, еже не открыется, и тайно, еже не уведено будет.</verse>
				<verse number="27">Еже глаголю вам во тме, рцыте во свете: и еже во ушы слышите, проповедите на кровех.</verse>
				<verse number="28">И не убойтеся от убивающих тело, души же не могущих убити: убойтеся же паче могущаго и душу и тело погубити в геенне.</verse>
				<verse number="29">Не две ли птице ценитеся единому ассарию? и ни едина от них падет на земли без Отца вашего:</verse>
				<verse number="30">вам же и власи главнии вси изочтени суть:</verse>
				<verse number="31">не убойтеся убо: мнозех птиц лучши есте вы.</verse>
				<verse number="32">Всяк убо иже исповесть мя пред человеки, исповем его и аз пред Отцем моим, иже на небесех:</verse>
				<verse number="33">а иже отвержется мене пред человеки, отвергуся его и аз пред Отцем моим, иже на небесех.</verse>
				<verse number="34">Не мните, яко приидох воврещи мир на землю: не приидох воврещи мир, но мечь:</verse>
				<verse number="35">приидох бо разлучити человека на отца своего, и дщерь на матерь свою, и невесту на свекровь свою.</verse>
				<verse number="36">И врази человеку домашнии его.</verse>
				<verse number="37">Иже любит отца или матерь паче мене, несть мене достоин: и иже любит сына или дщерь паче мене, несть мене достоин:</verse>
				<verse number="38">и иже не приимет креста своего и вслед мене грядет, несть мене достоин.</verse>
				<verse number="39">Обретый душу свою погубит ю: а иже погубит душу свою мене ради, обрящет ю.</verse>
				<verse number="40">Иже вас приемлет, мене приемлет: и иже приемлет мене, приемлет пославшаго мя:</verse>
				<verse number="41">приемляй пророка во имя пророчо, мзду пророчу приимет: и приемляй праведника во имя праведничо, мзду праведничу приимет:</verse>
				<verse number="42">и иже аще напоит единаго от малых сих чашею студены воды токмо, во имя ученика, аминь глаголю вам, не погубит мзды своея.</verse>
			</chapter>
			<chapter number="11">
				<verse number="1">И бысть, егда соверши Иисус заповедая обеманадесяте ученикома своима, прейде оттуду учити и проповедати во градех их.</verse>
				<verse number="2">Иоанн же слышав во узилищи дела Христова, посла два от ученик своих,</verse>
				<verse number="3">рече ему: ты ли еси грядый, или иного чаем?</verse>
				<verse number="4">И отвещав Иисус рече има: шедша возвестита иоаннови, яже слышита и видита:</verse>
				<verse number="5">слепии прозирают и хромии ходят, прокаженнии очищаются и глусии слышат, мертвии востают и нищии благовествуют:</verse>
				<verse number="6">и блажен есть, иже аще не соблазнится о мне.</verse>
				<verse number="7">Тема же исходящема, начат Иисус народом глаголати о иоанне: чесо изыдосте в пустыню видети? трость ли ветром колеблему?</verse>
				<verse number="8">Но чесо изыдосте видети? человека ли в мягки ризы облеченна? Се, иже мягкая носящии, в домех царских суть.</verse>
				<verse number="9">Но чесо изыдосте видети? пророка ли? Ей, глаголю вам, и лишше пророка.</verse>
				<verse number="10">Сей бо есть, о немже есть писано: се, аз посылаю ангела моего пред лицем твоим, иже уготовит путь твой пред тобою.</verse>
				<verse number="11">Аминь глаголю вам, не воста в рожденных женами болий иоанна крестителя: мний же во Царствии небеснем болий его есть.</verse>
				<verse number="12">От дний же иоанна крестителя доселе Царствие небесное нудится, и нуждницы восхищают е:</verse>
				<verse number="13">вси бо пророцы и закон до иоанна прорекоша.</verse>
				<verse number="14">И аще хощете прияти, той есть илиа хотяй приити:</verse>
				<verse number="15">имеяй ушы слышати да слышит.</verse>
				<verse number="16">Кому же уподоблю род сей? Подобен есть детем седящым на торжищих, и возглашающым другом своим</verse>
				<verse number="17">и глаголющым: пискахом вам, и не плясасте: плакахом вам, и не рыдасте.</verse>
				<verse number="18">Прииде бо иоанн ни ядый, ни пияй: и глаголют: беса имать.</verse>
				<verse number="19">Прииде Сын Человеческий ядый и пияй: и глаголют: се, человек ядца и винопийца, мытарем друг и грешником. И оправдися премудрость от чад своих.</verse>
				<verse number="20">Тогда начат Иисус поношати градовом, в нихже быша множайшыя силы его, зане не покаяшася:</verse>
				<verse number="21">горе тебе, хоразине, горе тебе, вифсаидо: яко аще в тире и сидоне быша силы были бывшыя в вас, древле убо во вретищи и пепеле покаялися быша:</verse>
				<verse number="22">обаче глаголю вам тиру и сидону отраднее будет в день судный, неже вам.</verse>
				<verse number="23">И ты, капернауме, иже до небес вознесыйся, до ада снидеши: зане аще в содомех быша силы были бывшыя в тебе, пребыли убо быша до днешняго дне:</verse>
				<verse number="24">обаче глаголю вам, яко земли содомстей отраднее будет в день судный, неже тебе.</verse>
				<verse number="25">В то время отвещав Иисус рече: исповедаютися, Отче, Господи небесе и земли, яко утаил еси сия от премудрых и разумных и открыл еси та младенцем:</verse>
				<verse number="26">ей, Отче, яко тако бысть благоволение пред тобою.</verse>
				<verse number="27">Вся мне предана суть Отцем моим: и никтоже знает Сына, токмо Отец: ни Отца кто знает, токмо Сын, и емуже аще волит Сын открыти.</verse>
				<verse number="28">Приидите ко мне вси труждающиися и обремененнии, и аз упокою вы:</verse>
				<verse number="29">возмите иго мое на себе и научитеся от мене, яко кроток есмь и смирен сердцем: и обрящете покой душам вашым:</verse>
				<verse number="30">иго бо мое благо, и бремя мое легко есть.</verse>
			</chapter>
			<chapter number="12">
				<verse number="1">В то время иде Иисус в субботы сквозе сеяния: ученицы же его взалкаша и начаша востерзати класы и ясти.</verse>
				<verse number="2">Фарисее же видевше реша ему: се, ученицы твои творят, егоже не достоит творити в субботу.</verse>
				<verse number="3">Он же рече им: несте ли чли, что сотвори давид, егда взалка сам и сущии с ним?</verse>
				<verse number="4">како вниде в храм Божий и хлебы предложения снеде, ихже не достойно бе ему ясти, ни сущым с ним, токмо иереем единым?</verse>
				<verse number="5">или несте чли в законе, яко в субботы священницы в церкви субботы сквернят и неповинни суть?</verse>
				<verse number="6">глаголю же вам, яко церкве боле есть зде:</verse>
				<verse number="7">аще ли бысте ведали, что есть: милости хощу, а не жертвы, николиже убо бысте осуждали неповинных:</verse>
				<verse number="8">господь бо есть и субботы Сын Человеческий.</verse>
				<verse number="9">И прешед оттуду, прииде на сонмище их.</verse>
				<verse number="10">И се, человек бе ту, руку имый суху. И вопросиша его, глаголюще: аще достоит в субботы целити? да на него возглаголют.</verse>
				<verse number="11">Он же рече им: кто есть от вас человек, иже имать овча едино, и аще впадет сие в субботы в яму, не имет ли е и измет?</verse>
				<verse number="12">кольми убо лучши есть человек овчате? темже достоит в субботы добро творити.</verse>
				<verse number="13">Тогда глагола человеку: простри руку твою. И простре: и утвердися цела яко другая.</verse>
				<verse number="14">Фарисее же шедше совет сотвориша на него, како его погубят. Иисус же разумев отиде оттуду.</verse>
				<verse number="15">И по нем идоша народи мнози, и изцели их всех:</verse>
				<verse number="16">и запрети им, да не яве его творят:</verse>
				<verse number="17">яко да сбудется реченное исаием пророком, глаголющим:</verse>
				<verse number="18">се, отрок мой, егоже изволих, возлюбленный мой, наньже благоволи душа моя: положу Дух мой на нем, и суд языком возвестит:</verse>
				<verse number="19">не преречет, ни возопиет, ниже услышит кто на распутиих гласа его:</verse>
				<verse number="20">трости сокрушенны не преломит и лена внемшася не угасит, дондеже изведет в победу суд:</verse>
				<verse number="21">и на имя его языцы уповати имут.</verse>
				<verse number="22">Тогда приведоша к нему беснующася слепа и нема: и изцели его, яко слепому и немому глаголати и глядати.</verse>
				<verse number="23">И дивляхуся вси народи глаголюще: еда сей есть (Христос) Сын давидов?</verse>
				<verse number="24">Фарисее же слышавше реша: сей не изгонит бесы, токмо о веельзевуле князи бесовстем.</verse>
				<verse number="25">Ведый же Иисус мысли их, рече им: всякое царство раздельшееся на ся запустеет, и всяк град или дом разделивыйся на ся не станет.</verse>
				<verse number="26">И аще сатана сатану изгонит, на ся разделился есть: како убо станет царство его?</verse>
				<verse number="27">И аще аз о веельзевуле изгоню бесы, сынове ваши о ком изгонят? сего ради тии вам будут судии.</verse>
				<verse number="28">Аще ли же аз о Дусе Божии изгоню бесы, убо постиже на вас Царствие Божие.</verse>
				<verse number="29">Или како может кто внити в дом крепкаго и сосуды его расхитити, аще не первее свяжет крепкаго, и тогда дом его расхитит?</verse>
				<verse number="30">Иже несть со мною, на мя есть: и иже не собирает со мною, расточает.</verse>
				<verse number="31">Сего ради глаголю вам: всяк грех и хула отпустится человеком: а яже на Духа хула не отпустится человеком:</verse>
				<verse number="32">и иже аще речет слово на Сына Человеческаго, отпустится ему: а иже речет на Духа святаго, не отпустится ему ни в сей век, ни в будущий.</verse>
				<verse number="33">Или сотворите древо добро и плод его добр: или сотворите древо зло и плод его зол: от плода бо древо познано будет.</verse>
				<verse number="34">Порождения ехиднова, како можете добро глаголати, зли суще? От избытка бо сердца уста глаголют.</verse>
				<verse number="35">Благий человек от благаго сокровища износит благая: и лукавый человек от лукаваго сокровища износит лукавая.</verse>
				<verse number="36">глаголю же вам, яко всяко слово праздное, еже аще рекут человецы, воздадят о нем слово в день судный:</verse>
				<verse number="37">от словес бо своих оправдишися и от словес своих осудишися.</verse>
				<verse number="38">Тогда отвещаша нецыи от книжник и фарисей, глаголюще: учителю, хощем от тебе знамение видети.</verse>
				<verse number="39">Он же отвещав рече им: род лукав и прелюбодей знамения ищет, и знамение не дастся ему, токмо знамение ионы пророка:</verse>
				<verse number="40">якоже бо бе иона во чреве китове три дни и три нощы, тако будет и Сын Человеческий в сердцы земли три дни и три нощы.</verse>
				<verse number="41">Мужие ниневитстии востанут на суд с родом сим и осудят его, яко покаяшася проповедию иониною: и се, боле ионы зде.</verse>
				<verse number="42">Царица южская востанет на суд с родом сим и осудит и, яко прииде от конец земли слышати премудрость соломонову: и се, боле соломона зде.</verse>
				<verse number="43">Егда же нечистый дух изыдет от человека, преходит сквозе безводная места, ищя покоя, и не обретает:</verse>
				<verse number="44">тогда речет: возвращуся в дом мой, отнюдуже изыдох. И пришед обрящет празден, пометен и украшен:</verse>
				<verse number="45">тогда идет и поймет с собою седмь иных духов лютейших себе, и вшедше живут ту: и будут последняя человеку тому горша первых. Тако будет и роду сему лукавому.</verse>
				<verse number="46">Еще же ему глаголющу к народом, се, Мати (его) и братия его стояху вне, ищуще глаголати ему.</verse>
				<verse number="47">Рече же некий ему: се, Мати твоя и братия твоя вне стоят, хотяще глаголати тебе.</verse>
				<verse number="48">Он же отвещав рече ко глаголющему ему: кто есть Мати моя, и кто суть братия моя?</verse>
				<verse number="49">И простер руку свою на ученики своя, рече: се, Мати моя и братия моя:</verse>
				<verse number="50">иже бо аще сотворит волю Отца моего, иже есть на небесех, той брат мой, и сестра, и Мати (ми) есть.</verse>
			</chapter>
			<chapter number="13">
				<verse number="1">В день же той изшед Иисус из дому, седяше при мори.</verse>
				<verse number="2">И собрашася к нему народи мнози, якоже ему в корабль влезти и сести: и весь народ на брезе стояше.</verse>
				<verse number="3">И глагола им притчами много, глаголя: се, изыде сеяй, да сеет:</verse>
				<verse number="4">и сеющу ему, ова падоша при пути, и приидоша птицы и позобаша я:</verse>
				<verse number="5">другая же падоша на каменных, идеже не имеяху земли многи, и абие прозябоша, зане не имеяху глубины земли:</verse>
				<verse number="6">солнцу же возсиявшу присвянуша, и зане не имеяху корения, изсхоша:</verse>
				<verse number="7">другая же падоша в тернии, и взыде терние и подави их:</verse>
				<verse number="8">другая же падоша на земли добрей и даяху плод, ово убо сто, ово же шестьдесят, ово же тридесять:</verse>
				<verse number="9">имеяй ушы слышати да слышит.</verse>
				<verse number="10">И приступивше ученицы (его) рекоша ему: почто притчами глаголеши им?</verse>
				<verse number="11">Он же отвещав рече им: яко вам дано есть разумети тайны Царствия небеснаго, онем же не дано есть:</verse>
				<verse number="12">иже бо имать, дастся ему и преизбудет (ему): а иже не имать, и еже имать, возмется от него:</verse>
				<verse number="13">сего ради в притчах глаголю им, яко видяще не видят, и слышаще не слышат, ни разумеют:</verse>
				<verse number="14">и сбывается в них пророчество исаиино, глаголющее: слухом услышите, и не имате разумети: и зряще узрите, и не имате видети:</verse>
				<verse number="15">отолсте бо сердце людий сих, и ушима тяжко слышаша, и очи свои смежиша, да не когда узрят очима, и ушима услышат, и сердцем уразумеют, и обратятся, и изцелю их.</verse>
				<verse number="16">Ваша же блаженна очеса, яко видят, и уши ваши, яко слышат:</verse>
				<verse number="17">аминь бо глаголю вам, яко мнози пророцы и праведницы вожделеша видети, яже видите, и не видеша, и слышати, яже слышите, и не слышаша.</verse>
				<verse number="18">Вы же услышите притчу сеющаго:</verse>
				<verse number="19">всякому слышащему слово Царствия и не разумевающу, приходит лукавый и восхищает всеянное в сердцы его: сие есть, еже при пути сеянное.</verse>
				<verse number="20">А на камени сеянное, сие есть слышай слово и абие с радостию приемлет е:</verse>
				<verse number="21">не имать же корене в себе, но привременен есть: бывши же печали или гонению словесе ради, абие соблажняется.</verse>
				<verse number="22">А сеянное в тернии, се есть слышай слово, и печаль века сего и лесть богатства подавляет слово, и без плода бывает.</verse>
				<verse number="23">А сеянное на добрей земли, се есть слышай слово и разумевая: иже убо плод приносит и творит ово сто, ово же шестьдесят, ово тридесять.</verse>
				<verse number="24">Ину притчу предложи им, глаголя: уподобися Царствие небесное человеку, сеявшу доброе семя на селе своем:</verse>
				<verse number="25">спящым же человеком, прииде враг его и всея плевелы посреде пшеницы и отиде:</verse>
				<verse number="26">егда же прозябе трава и плод сотвори, тогда явишася и плевелие.</verse>
				<verse number="27">Пришедше же раби господина, реша ему: господи, не доброе ли семя сеял еси на селе твоем? откуду убо имать плевелы?</verse>
				<verse number="28">Он же рече им: враг человек сие сотвори. Раби же реша ему: хощеши ли убо, да шедше исплевем я?</verse>
				<verse number="29">Он же рече (им): ни: да не когда восторгающе плевелы, восторгнете купно с ними (и) пшеницу:</verse>
				<verse number="30">оставите расти обое купно до жатвы: и во время жатвы реку жателем: соберите первее плевелы и свяжите их в снопы, яко сожещи я: а пшеницу соберите в житницу мою.</verse>
				<verse number="31">Ину притчу предложи им, глаголя: подобно есть Царствие небесное зерну горушичну, еже взем человек всея на селе своем,</verse>
				<verse number="32">еже малейше убо есть от всех семен: егда же возрастет, более (всех) зелий есть и бывает древо, яко приити птицам небесным и витати на ветвех его.</verse>
				<verse number="33">Ину притчу глагола им: подобно есть Царствие небесное квасу, егоже вземши жена скры в сатех триех муки, дондеже вскисоша вся.</verse>
				<verse number="34">Сия вся глагола Иисус в притчах народом, и без притчи ничесоже глаголаше к ним:</verse>
				<verse number="35">яко да сбудется реченное пророком, глаголющим: отверзу в притчах уста моя: отрыгну сокровенная от сложения мира.</verse>
				<verse number="36">Тогда оставль народы, прииде в дом Иисус. И приступиша к нему ученицы его, глаголюще: скажи нам притчу плевел селных.</verse>
				<verse number="37">Он же отвещав рече им: сеявый доброе семя есть Сын Человеческий:</verse>
				<verse number="38">а село есть мир: доброе же семя, сии суть сынове Царствия, а плевелие суть сынове неприязненнии:</verse>
				<verse number="39">а враг всеявый их есть диавол: а жатва кончина века есть: а жатели ангели суть.</verse>
				<verse number="40">Якоже убо собирают плевелы и огнем сожигают, тако будет в скончание века сего:</verse>
				<verse number="41">послет Сын Человеческий ангелы своя, и соберут от Царствия его вся соблазны и творящих беззаконие</verse>
				<verse number="42">и ввергут их в пещь огненну: ту будет плачь и скрежет зубом:</verse>
				<verse number="43">тогда праведницы просветятся яко солнце в Царствии Отца их. Имеяй ушы слышати да слышит.</verse>
				<verse number="44">Паки подобно есть Царствие небесное сокровищу сокровену на селе, еже обрет человек скры, и от радости его идет, и вся, елика имать, продает, и купует село то.</verse>
				<verse number="45">Паки подобно есть Царствие небесное человеку купцу, ищущу добрых бисерей,</verse>
				<verse number="46">иже обрет един многоценен бисер, шед продаде вся, елика имяше, и купи его.</verse>
				<verse number="47">Паки подобно есть Царствие небесное неводу ввержену в море и от всякаго рода собравшу,</verse>
				<verse number="48">иже егда исполнися, извлекоша и на край, и седше избраша добрыя в сосуды, а злыя извергоша вон.</verse>
				<verse number="49">Тако будет в скончание века: изыдут ангели, и отлучат злыя от среды праведных,</verse>
				<verse number="50">и ввергут их в пещь огненную: ту будет плачь и скрежет зубом.</verse>
				<verse number="51">глагола им Иисус: разуместе ли сия вся? Глаголаша ему: ей, Господи.</verse>
				<verse number="52">Он же рече им: сего ради всяк книжник, научився Царствию небесному, подобен есть человеку домовиту, иже износит от сокровища своего новая и ветхая.</verse>
				<verse number="53">И бысть, егда сконча Иисус притчи сия, прейде оттуду.</verse>
				<verse number="54">И пришед во отечествие свое, учаше их на сонмищи их, яко дивитися им и глаголати: откуду сему премудрость сия и силы?</verse>
				<verse number="55">не сей ли есть тектонов Сын? не Мати ли его нарицается Мариам, и братия его иаков и иосий, и симон и иуда?</verse>
				<verse number="56">и сестры его не вся ли в нас суть? откуду убо сему сия вся?</verse>
				<verse number="57">И блажняхуся о нем. Иисус же рече им: несть пророк без чести, токмо во отечествии своем и в дому своем.</verse>
				<verse number="58">И не сотвори ту сил многих за неверство их.</verse>
			</chapter>
			<chapter number="14">
				<verse number="1">В то время услыша ирод четвертовластник слух Иисусов</verse>
				<verse number="2">и рече отроком своим: сей есть иоанн креститель: той воскресе от мертвых, и сего ради силы деются о нем.</verse>
				<verse number="3">Ирод бо емь иоанна, связа его и всади в темницу, иродиады ради жены филиппа брата своего:</verse>
				<verse number="4">глаголаше бо ему иоанн: не достоит ти имети ея.</verse>
				<verse number="5">И хотящь его убити, убояся народа, зане яко пророка его имеяху.</verse>
				<verse number="6">Дню же бывшу рождества иродова, пляса дщи иродиадина посреде и угоди иродови:</verse>
				<verse number="7">темже и с клятвою изрече ей дати, егоже аще воспросит.</verse>
				<verse number="8">Она же наваждена материю своею, даждь ми, рече, зде на блюде главу иоанна крестителя.</verse>
				<verse number="9">И печален бысть царь: клятвы же ради и за возлежащих с ним, повеле дати (ей)</verse>
				<verse number="10">и послав усекну иоанна в темнице.</verse>
				<verse number="11">И принесоша главу его на блюде и даша девице: и отнесе матери своей.</verse>
				<verse number="12">И приступльше ученицы его взяша тело (его) и погребоша е: и пришедше возвестиша Иисусови.</verse>
				<verse number="13">И слышав Иисус отиде оттуду в корабли в пусто место един: и слышавше народи по нем идоша пеши от градов.</verse>
				<verse number="14">И изшед Иисус виде мног народ, и милосердова о них, и изцели недужныя их.</verse>
				<verse number="15">Позде же бывшу, приступиша к нему ученицы его, глаголюще: пусто есть место, и час уже мину: отпусти народы, да шедше в веси купят брашна себе.</verse>
				<verse number="16">Иисус же рече им: не требуют отити: дадите им вы ясти.</verse>
				<verse number="17">Они же глаголаша ему: не имамы зде токмо пять хлеб и две рыбе.</verse>
				<verse number="18">Он же рече: принесите ми их семо.</verse>
				<verse number="19">И повелев народом возлещи на траве, и приемь пять хлеб и обе рыбе, воззрев на небо, благослови и преломив даде учеником хлебы, ученицы же народом.</verse>
				<verse number="20">И ядоша вси и насытишася: и взяша избытки укрух, дванадесять кошя исполнь:</verse>
				<verse number="21">ядущих же бе мужей яко пять тысящ, разве жен и детей.</verse>
				<verse number="22">И абие понуди Иисус ученики своя влезти в корабль и варити его на оном полу, дондеже отпустит народы.</verse>
				<verse number="23">И отпустив народы, взыде на гору един помолитися: позде же бывшу, един бе ту.</verse>
				<verse number="24">Корабль же бе посреде моря влаяся волнами: бе бо противен ветр.</verse>
				<verse number="25">В четвертую же стражу нощи иде к ним Иисус, ходя по морю.</verse>
				<verse number="26">И видевше его ученицы по морю ходяща, смутишася, глаголюще, яко призрак есть: и от страха возопиша.</verse>
				<verse number="27">Абие же рече им Иисус, глаголя: дерзайте: аз есмь, не бойтеся.</verse>
				<verse number="28">Отвещав же петр рече: Господи, аще ты еси, повели ми приити к тебе по водам. Он же рече: прииди.</verse>
				<verse number="29">И излез из корабля петр, хождаше по водам, приити ко Иисусови:</verse>
				<verse number="30">видя же ветр крепок, убояся, и начен утопати, возопи, глаголя: Господи, спаси мя.</verse>
				<verse number="31">И абие Иисус простер руку, ят его и глагола ему: маловере, почто усумнелся еси?</verse>
				<verse number="32">И влезшема има в корабль, преста ветр.</verse>
				<verse number="33">Сущии же в корабли пришедше поклонишася ему, глаголюще: воистинну Божий Сын еси.</verse>
				<verse number="34">И прешедше приидоша в землю геннисарефскую.</verse>
				<verse number="35">И познавше его мужие места того, послаша во всю страну ту, и принесоша к нему вся болящыя:</verse>
				<verse number="36">и моляху его, да токмо прикоснутся вскрилию ризы его: и елицы прикоснушася, спасени быша.</verse>
			</chapter>
			<chapter number="15">
				<verse number="1">Тогда приступиша ко Иисусови иже от Иерусалима книжницы и фарисее, глаголюще:</verse>
				<verse number="2">почто ученицы твои преступают предание старец? не умывают бо рук своих, егда хлеб ядят.</verse>
				<verse number="3">Он же отвещав рече им: почто и вы преступаете заповедь Божию за предание ваше?</verse>
				<verse number="4">Бог бо заповеда, глаголя: чти отца и матерь: и: иже злословит отца или матерь, смертию да умрет.</verse>
				<verse number="5">Вы же глаголете: иже аще речет отцу или матери: дар, имже бы от мене пользовался еси:</verse>
				<verse number="6">и да не почтит отца своего или матере: и разористе заповедь Божию за предание ваше.</verse>
				<verse number="7">Лицемери, добре пророчествова о вас исаиа, глаголя:</verse>
				<verse number="8">приближаются мне людие сии усты своими и устнами чтут мя: сердце же их далече отстоит от мене:</verse>
				<verse number="9">всуе же чтут мя, учаще учением, заповедем человеческим.</verse>
				<verse number="10">И призвав народы, рече им: слышите и разумейте:</verse>
				<verse number="11">не входящее во уста сквернит человека: но исходящее изо уст, то сквернит человека.</verse>
				<verse number="12">Тогда приступльше ученицы его реша ему: веси ли, яко фарисее слышавше слово соблазнишася?</verse>
				<verse number="13">Он же отвещав рече: всяк сад, егоже не насади Отец мой небесный, искоренится:</verse>
				<verse number="14">оставите их: вожди суть слепи слепцем: слепец же слепца аще водит, оба в яму впадетася.</verse>
				<verse number="15">Отвещав же петр рече ему: скажи нам притчу сию.</verse>
				<verse number="16">Иисус же рече (им): единаче ли и вы без разума есте?</verse>
				<verse number="17">не у ли разумеваете, яко всяко, еже входит во уста, во чрево вмещается и афедроном исходит?</verse>
				<verse number="18">исходящая же изо уст, от сердца исходят, и та сквернят человека:</verse>
				<verse number="19">от сердца бо исходят помышления злая, убийства, прелюбодеяния, любодеяния, татьбы, лжесвидетелства, хулы:</verse>
				<verse number="20">сия суть сквернящая человека: а еже неумовенныма рукама ясти, не сквернит человека.</verse>
				<verse number="21">И изшед оттуду Иисус, отиде во страны т¦рския и сидонския.</verse>
				<verse number="22">И се, жена хананейска, от предел тех изшедши, возопи к нему глаголющи: помилуй мя, Господи, Сыне давидов, дщи моя зле беснуется.</verse>
				<verse number="23">Он же не отвеща ей словесе. И приступльше ученицы его, моляху его, глаголюще: отпусти ю, яко вопиет вслед нас.</verse>
				<verse number="24">Он же отвещав рече: несмь послан, токмо ко овцам погибшым дому израилева.</verse>
				<verse number="25">Она же пришедши поклонися ему, глаголющи: Господи, помози ми.</verse>
				<verse number="26">Он же отвещав рече: несть добро отяти хлеба чадом и поврещи псом.</verse>
				<verse number="27">Она же рече: ей, Господи: ибо и пси ядят от крупиц падающих от трапезы господей своих.</verse>
				<verse number="28">Тогда отвещав Иисус рече ей: о, жено, велия вера твоя: буди тебе якоже хощеши. И изцеле дщи ея от того часа.</verse>
				<verse number="29">И прешед оттуду Иисус, прииде на море галилейское, и возшед на гору, седе ту.</verse>
				<verse number="30">И приступиша к нему народи мнози, имуще с собою хромыя, слепыя, немыя, бедныя и ины многи, и привергоша их к ногама Иисусовыма: и изцели их:</verse>
				<verse number="31">якоже народом дивитися, видящым немыя глаголюща, бедныя здравы, хромыя ходящя и слепыя видящя: и славляху Бога израилева.</verse>
				<verse number="32">Иисус же призвав ученики своя, рече (им): милосердую о народе (сем), яко уже дни три приседят мне и не имут чесо ясти: и отпустити их не ядших не хощу, да не како ослабеют на пути.</verse>
				<verse number="33">И глаголаша ему ученицы его: откуду нам в пустыни хлеби толицы, яко да насытится толик народ?</verse>
				<verse number="34">И глагола им Иисус: колико хлебы имате? Они же реша: седмь, и мало рыбиц.</verse>
				<verse number="35">И повеле народом возлещи на земли,</verse>
				<verse number="36">и приемь седмь хлебы и рыбы, хвалу воздав преломи и даде учеником своим, ученицы же народом.</verse>
				<verse number="37">И ядоша вси и насытишася: и взяша избытки укрух, седмь кошниц исполнь:</verse>
				<verse number="38">ядших же бяше четыре тысящы мужей, разве жен и детей.</verse>
				<verse number="39">И отпустив народы, влезе в корабль и прииде в пределы магдалински.</verse>
			</chapter>
			<chapter number="16">
				<verse number="1">И приступиша (к нему) фарисее и саддукее, искушающе просиша его знамение с небесе показати им.</verse>
				<verse number="2">Он же отвещав рече им: вечеру бывшу, глаголете: ведро, чермнуетбося небо:</verse>
				<verse number="3">и утру: днесь зима, чермнуетбося дряселуя небо. Лицемери, лице убо небесе умеете разсуждати, знамений же временом не можете (искусити).</verse>
				<verse number="4">Род лукав и прелюбодейный знамения ищет: и знамение не дастся ему, токмо знамение ионы пророка. И оставль их, отиде.</verse>
				<verse number="5">И прешедше ученицы его на он пол, забыша хлебы взяти.</verse>
				<verse number="6">Иисус же рече им: внемлите и блюдитеся от кваса фарисейска и саддукейска.</verse>
				<verse number="7">Они же помышляху в себе, глаголюще: яко хлебы не взяхом.</verse>
				<verse number="8">Разумев же Иисус рече им: что мыслите в себе, маловери, яко хлебы не взясте?</verse>
				<verse number="9">не у ли разумеете, ниже помните пять хлебы пятим тысящам, и колико кош взясте?</verse>
				<verse number="10">ни ли седмь хлебы четырем тысящам, и колико кошниц взясте?</verse>
				<verse number="11">како не разумеете, яко не о хлебех рех вам внимати, (но) от кваса фарисейска и саддукейска?</verse>
				<verse number="12">Тогда разумеша, яко не рече хранитися от кваса хлебнаго, но от учения фарисейска и саддукейска.</verse>
				<verse number="13">Пришед же Иисус во страны кесарии филипповы, вопрошаше ученики своя, глаголя: кого мя глаголют человецы быти, Сына Человеческаго?</verse>
				<verse number="14">Они же реша: ови убо иоанна крестителя, инии же илию, друзии же иеремию или единаго от пророк.</verse>
				<verse number="15">глагола им (Иисус): вы же кого мя глаголете быти?</verse>
				<verse number="16">Отвещав же симон петр рече: ты еси Христос, Сын Бога живаго.</verse>
				<verse number="17">И отвещав Иисус рече ему: блажен еси, симоне, вар иона, яко плоть и кровь не яви тебе, но Отец мой, иже на небесех:</verse>
				<verse number="18">и аз же тебе глаголю, яко ты еси петр, и на сем камени созижду церковь мою, и врата адова не одолеют ей:</verse>
				<verse number="19">и дам ти ключи Царства небеснаго: и еже аще свяжеши на земли, будет связано на небесех: и еже аще разрешиши на земли, будет разрешено на небесех.</verse>
				<verse number="20">Тогда запрети Иисус учеником своим, да ни комуже рекут, яко сей есть Иисус Христос.</verse>
				<verse number="21">Оттоле начат Иисус сказовати учеником своим, яко подобает ему ити во Иерусалим и много пострадати от старец и архиерей и книжник, и убиену быти, и в третий день востати.</verse>
				<verse number="22">И поемь его петр, начат пререцати ему глаголя: милосерд ты, Господи: не имать быти тебе сие.</verse>
				<verse number="23">Он же обращься рече петрови: иди за мною, сатано, соблазн ми еси: яко не мыслиши яже (суть) Божия, но человеческая.</verse>
				<verse number="24">Тогда Иисус рече учеником своим: аще кто хощет по мне ити, да отвержется себе и возмет крест свой и по мне грядет:</verse>
				<verse number="25">иже бо аще хощет душу свою спасти, погубит ю: и иже аще погубит душу свою мене ради, обрящет ю:</verse>
				<verse number="26">кая бо польза человеку, аще мир весь приобрящет, душу же свою отщетит? или что даст человек измену за душу свою?</verse>
				<verse number="27">приити бо имать Сын Человеческий во славе Отца своего со ангелы своими, и тогда воздаст комуждо по деянием его:</verse>
				<verse number="28">аминь глаголю вам, (яко) суть нецыи от зде стоящих, иже не имут вкусити смерти, дондеже видят Сына Человеческаго грядуща во Царствии своем.</verse>
			</chapter>
			<chapter number="17">
				<verse number="1">И по днех шестих поят Иисус петра и иакова и иоанна брата его, и возведе их на гору высоку едины,</verse>
				<verse number="2">и преобразися пред ними: и просветися лице его яко солнце, ризы же его быша белы яко свет.</verse>
				<verse number="3">И се, явистася им моисей и илиа, с ним глаголюща.</verse>
				<verse number="4">Отвещав же петр рече (ко) Иисусови: Господи, добро есть нам зде быти: аще хощеши, сотворим зде три сени, тебе едину, и моисеови едину, и едину илии.</verse>
				<verse number="5">Еще (же) ему глаголющу, се, облак светел осени их: и се, глас из облака глаголя: сей есть Сын мой возлюбленный, о немже благоволих: того послушайте.</verse>
				<verse number="6">И слышавше ученицы падоша ницы и убояшася зело.</verse>
				<verse number="7">И приступль Иисус прикоснуся их и рече: востаните и не бойтеся.</verse>
				<verse number="8">Возведше же очи свои, ни когоже видеша, токмо Иисуса единаго.</verse>
				<verse number="9">И сходящым им с горы, заповеда им Иисус, глаголя: ни комуже поведите видения, дондеже Сын Человеческий из мертвых воскреснет.</verse>
				<verse number="10">И вопросиша его ученицы его, глаголюще: что убо книжницы глаголют, яко илии подобает приити прежде?</verse>
				<verse number="11">Иисус же отвещав рече им: илиа убо приидет прежде и устроит вся:</verse>
				<verse number="12">глаголю же вам, яко илиа уже прииде, и не познаша его, но сотвориша о нем, елика восхотеша: тако и Сын Человеческий имать пострадати от них.</verse>
				<verse number="13">Тогда разумеша ученицы, яко о иоанне крестители рече им.</verse>
				<verse number="14">И пришедшым им к народу, приступи к нему человек, кланяяся ему</verse>
				<verse number="15">и глаголя: Господи, помилуй сына моего, яко на новы месяцы беснуется и зле страждет: множицею бо падает во огнь и множицею в воду:</verse>
				<verse number="16">и приведох его ко учеником твоим, и не возмогоша его изцелити.</verse>
				<verse number="17">Отвещав же Иисус рече: о, роде неверный и развращенный, доколе буду с вами? доколе терплю вам? приведите ми его семо.</verse>
				<verse number="18">И запрети ему Иисус, и изыде из него бес: и изцеле отрок от часа того.</verse>
				<verse number="19">Тогда приступльше ученицы ко Иисусу на едине, реша: почто мы не возмогохом изгнати его?</verse>
				<verse number="20">Иисус же рече им: за неверствие ваше: аминь бо глаголю вам: аще имате веру яко зерно горушно, речете горе сей: прейди отсюду тамо, и прейдет: и ничтоже невозможно будет вам:</verse>
				<verse number="21">сей же род не исходит, токмо молитвою и постом.</verse>
				<verse number="22">Живущым же им в галилеи, рече им Иисус: предан имать быти Сын Человеческий в руце человеком,</verse>
				<verse number="23">и убиют его, и в третий день востанет. И скорбни быша зело.</verse>
				<verse number="24">Пришедшым же им в капернаум, приступиша приемлющии дидрахмы к петрови и реша: учитель ваш не даст ли дидрахмы?</verse>
				<verse number="25">Глаголя: ей. И егда вниде в дом, предвари его Иисус, глаголя: что ти мнится, симоне? царие земстии от киих приемлют дани или кинсон? от своих ли сынов, или от чужих?</verse>
				<verse number="26">Глагола ему петр: от чужих. Рече ему Иисус: убо свободни суть сынове:</verse>
				<verse number="27">но да не соблазним их, шед на море, верзи удицу, и, юже прежде имеши рыбу, возми: и отверз уста ей, обрящеши статир: той взем даждь им за мя и за ся.</verse>
			</chapter>
			<chapter number="18">
				<verse number="1">В той час приступиша ученицы ко Иисусу, глаголюще: кто убо болий есть в Царствии небеснем?</verse>
				<verse number="2">И призвав Иисус отроча, постави е посреде их</verse>
				<verse number="3">и рече: аминь глаголю вам, аще не обратитеся и будете яко дети, не внидете в Царство небесное:</verse>
				<verse number="4">иже убо смирится яко отроча сие, той есть болий во Царствии небеснем:</verse>
				<verse number="5">и иже аще приимет отроча таково во имя мое, мене приемлет:</verse>
				<verse number="6">а иже аще соблазнит единаго малых сих верующих в мя, уне есть ему, да обесится жернов оселский на выи его, и потонет в пучине морстей.</verse>
				<verse number="7">Горе миру от соблазн: нужда бо есть приити соблазном: обаче горе человеку тому, имже соблазн приходит.</verse>
				<verse number="8">Аще ли рука твоя или нога твоя соблажняет тя, отсецы ю и верзи от себе: добрейше ти есть внити в живот хрому или бедну, неже две руце и две нозе имущу ввержену быти во огнь вечный:</verse>
				<verse number="9">и аще око твое соблажняет тя, изми е и верзи от себе: добрейше ти есть со единем оком в живот внити, неже две оце имущу ввержену быти в геенну огненную.</verse>
				<verse number="10">Блюдите, да не презрите единаго (от) малых сих: глаголю бо вам, яко ангели их на небесех выну видят лице Отца моего небеснаго.</verse>
				<verse number="11">Прииде бо Сын Человеческий (взыскати и) спасти погибшаго.</verse>
				<verse number="12">Что вам мнится? Аще будет некоему человеку сто овец, и заблудит едина от них: не оставит ли девятьдесят и девять в горах и шед ищет заблуждшия?</verse>
				<verse number="13">и аще будет обрести ю, аминь глаголю вам, яко радуется о ней паче, неже о девятидесятих и девяти не заблуждших.</verse>
				<verse number="14">Тако несть воля пред Отцем вашим небесным, да погибнет един от малых сих.</verse>
				<verse number="15">Аще же согрешит к тебе брат твой, иди и обличи его между тобою и тем единем: аще тебе послушает, приобрел еси брата твоего:</verse>
				<verse number="16">аще ли тебе не послушает, поими с собою еще единаго или два, да при устех двою или триех свидетелей станет всяк глагол:</verse>
				<verse number="17">аще же не послушает их, повеждь церкви: аще же и церковь преслушает, буди тебе якоже язычник и мытарь.</verse>
				<verse number="18">Аминь (бо) глаголю вам: елика аще свяжете на земли, будут связана на небеси: и елика аще разрешите на земли, будут разрешена на небесех.</verse>
				<verse number="19">Паки аминь глаголю вам, яко аще два от вас совещаета на земли о всяцей вещи, еяже аще просита, будет има от Отца моего, иже на небесех:</verse>
				<verse number="20">идеже бо еста два или трие собрани во имя мое, ту есмь посреде их.</verse>
				<verse number="21">Тогда приступль к нему петр рече: Господи, колькраты аще согрешит в мя брат мой, и отпущу ли ему до седмь крат?</verse>
				<verse number="22">глагола ему Иисус: не глаголю тебе: до седмь крат, но до седмьдесят крат седмерицею.</verse>
				<verse number="23">Сего ради уподобися Царствие небесное человеку царю, иже восхоте стязатися о словеси с рабы своими.</verse>
				<verse number="24">Наченшу же ему стязатися, приведоша ему единаго должника тмою талант:</verse>
				<verse number="25">не имущу же ему воздати, повеле и господь его продати, и жену его, и чада, и вся, елика имеяше, и отдати.</verse>
				<verse number="26">Пад убо раб той, кланяшеся ему, глаголя: господи, потерпи на мне, и вся ти воздам.</verse>
				<verse number="27">Милосердовав же господь раба того, прости его и долг отпусти ему.</verse>
				<verse number="28">Изшед же раб той, обрете единаго (от) клеврет своих, иже бе должен ему стом пенязь: и емь его давляше, глаголя: отдаждь ми, имже (ми) еси должен.</verse>
				<verse number="29">Пад убо клеврет его на нозе его, моляше его, глаголя: потерпи на мне, и вся воздам ти.</verse>
				<verse number="30">Он же не хотяше, но вед всади его в темницу, дондеже воздаст должное.</verse>
				<verse number="31">Видевше же клеврети его бывшая, сжалиша си зело и пришедше сказаша господину своему вся бывшая.</verse>
				<verse number="32">Тогда призвав его господин его, глагола ему: рабе лукавый, весь долг он отпустих тебе, понеже умолил мя еси:</verse>
				<verse number="33">не подобаше ли и тебе помиловати клеврета твоего, якоже и аз тя помиловах?</verse>
				<verse number="34">И прогневався господь его, предаде его мучителем, дондеже воздаст весь долг свой.</verse>
				<verse number="35">Тако и Отец мой небесный сотворит вам, аще не отпустите кийждо брату своему от сердец ваших прегрешения их.</verse>
			</chapter>
			<chapter number="19">
				<verse number="1">И бысть егда сконча Иисус словеса сия, прейде от галилеи и прииде в пределы иудейския об он пол иордана.</verse>
				<verse number="2">И по нем идоша народи мнози, и изцели их ту.</verse>
				<verse number="3">И приступиша к нему фарисее искушающе его и глаголаша ему: аще достоит человеку пустити жену свою по всяцей вине?</verse>
				<verse number="4">Он же отвещав рече им: несте ли чли, яко сотворивый искони, мужеский пол и женский сотворил я есть?</verse>
				<verse number="5">И рече: сего ради оставит человек отца (своего) и матерь и прилепится к жене своей, и будета оба в плоть едину,</verse>
				<verse number="6">якоже ктому неста два, но плоть едина: еже убо Бог сочета, человек да не разлучает.</verse>
				<verse number="7">Глаголаша ему: что убо моисей заповеда дати книгу распустную и отпустити ю?</verse>
				<verse number="8">глагола им: яко моисей по жестосердию вашему повеле вам пустити жены вашя: изначала же не бысть тако:</verse>
				<verse number="9">глаголю же вам, яко иже аще пустит жену свою, разве словесе прелюбодейна, и оженится иною, прелюбы творит: и женяйся пущеницею прелюбы деет.</verse>
				<verse number="10">Глаголаша ему ученицы его: аще тако есть вина человеку с женою, лучше есть не женитися.</verse>
				<verse number="11">Он же рече им: не вси вмещают словесе сего, но имже дано есть:</verse>
				<verse number="12">суть бо скопцы, иже из чрева матерня родишася тако: и суть скопцы, иже скопишася от человек: и суть скопцы, иже исказиша сами себе Царствия ради небеснаго: могий вместити да вместит.</verse>
				<verse number="13">Тогда приведоша к нему дети, да руце возложит на них и помолится: ученицы же запретиша им.</verse>
				<verse number="14">Иисус же рече (им): оставите детей и не возбраняйте им приити ко мне: таковых бо есть Царство небесное.</verse>
				<verse number="15">И возложь на них руце, отиде оттуду.</verse>
				<verse number="16">И се, един (некий) приступль рече ему: учителю благий, что благо сотворю, да имам живот вечный?</verse>
				<verse number="17">Он же рече ему: что мя глаголеши блага? никтоже благ, токмо един Бог: аще ли хощеши внити в живот, соблюди заповеди.</verse>
				<verse number="18">Глагола ему: кия? Иисус же рече: еже, не убиеши: не прелюбы сотвориши: не украдеши: не лжесвидетелствуеши:</verse>
				<verse number="19">чти отца и матерь: и: возлюбиши искренняго твоего яко сам себе.</verse>
				<verse number="20">Глагола ему юноша: вся сия сохраних от юности моея: что есмь еще не докончал?</verse>
				<verse number="21">Рече ему Иисус: аще хощеши совершен быти, иди, продаждь имение твое и даждь нищым: и имети имаши сокровище на небеси: и гряди вслед мене.</verse>
				<verse number="22">Слышав же юноша слово, отиде скорбя: бе бо имея стяжания многа.</verse>
				<verse number="23">Иисус же рече учеником своим: аминь глаголю вам, яко неудобь богатый внидет в Царствие небесное:</verse>
				<verse number="24">паки же глаголю вам: удобее есть велбуду сквозе иглине ушы проити, неже богату в Царствие Божие внити.</verse>
				<verse number="25">Слышавше же ученицы его, дивляхуся зело, глаголюще: кто убо может спасен быти?</verse>
				<verse number="26">Воззрев же Иисус рече им: у человек сие невозможно есть, у Бога же вся возможна.</verse>
				<verse number="27">Тогда отвещав петр рече ему: се, мы оставихом вся и вслед тебе идохом: что убо будет нам?</verse>
				<verse number="28">Иисус же рече им: аминь глаголю вам, яко вы шедшии по мне, в пакибытие, егда сядет Сын Человеческий на престоле славы своея, сядете и вы на двоюнадесяте престолу, судяще обеманадесяте коленома израилевома:</verse>
				<verse number="29">и всяк, иже оставит дом, или братию, или сестры, или отца, или матерь, или жену, или чада, или села, имене моего ради, сторицею приимет и живот вечный наследит:</verse>
				<verse number="30">мнози же будут перви последнии, и последни первии.</verse>
			</chapter>
			<chapter number="20">
				<verse number="1">Подобно бо есть Царствие небесное человеку домовиту, иже изыде купно утро наяти делатели в виноград свой,</verse>
				<verse number="2">и совещав с делатели по пенязю на день, посла их в виноград свой.</verse>
				<verse number="3">И изшед в третий час, виде ины стоящя на торжищи праздны,</verse>
				<verse number="4">и тем рече: идите и вы в виноград мой, и еже будет правда, дам вам. Они же идоша.</verse>
				<verse number="5">Паки же изшед в шестый и девятый час, сотвори такоже.</verse>
				<verse number="6">Во единыйженадесять час изшед, обрете другия стоящя праздны и глагола им: что зде стоите весь день праздни?</verse>
				<verse number="7">Глаголаша ему: яко никтоже нас наят. Глагола им: идите и вы в виноград (мой), и еже будет праведно, приимете.</verse>
				<verse number="8">Вечеру же бывшу, глагола господин винограда к приставнику своему: призови делатели и даждь им мзду, начен от последних до первых.</verse>
				<verse number="9">И пришедше иже во единыйнадесять час, прияша по пенязю.</verse>
				<verse number="10">Пришедше же первии мняху, яко вящше приимут: и прияша и тии по пенязю:</verse>
				<verse number="11">приемше же роптаху на господина,</verse>
				<verse number="12">глаголюще, яко сии последнии един час сотвориша, и равных нам сотворил их еси, понесшым тяготу дне и вар.</verse>
				<verse number="13">Он же отвещав рече единому их: друже, не обижу тебе: не по пенязю ли совещал еси со мною?</verse>
				<verse number="14">возми твое и иди: хощу же и сему последнему дати, якоже и тебе:</verse>
				<verse number="15">или несть ми леть сотворити, еже хощу, во своих ми? аще око твое лукаво есть, яко аз благ есмь?</verse>
				<verse number="16">Тако будут последнии перви, и первии последни: мнози бо суть звани, мало же избранных.</verse>
				<verse number="17">И восходя Иисус во Иерусалим, поят обанадесяте ученика едины на пути и рече им:</verse>
				<verse number="18">се, восходим во Иерусалим, и Сын Человеческий предан будет архиереем и книжником: и осудят его на смерть,</verse>
				<verse number="19">и предадят его языком на поругание и биение и пропятие: и в третий день воскреснет.</verse>
				<verse number="20">Тогда приступи к нему мати сыну зеведеову с сынома своима, кланяющися и просящи нечто от него.</verse>
				<verse number="21">Он же рече ей: чесо хощеши? Глагола ему: рцы, да сядета сия оба сына моя, един одесную тебе, и един ошуюю (тебе), во Царствии твоем.</verse>
				<verse number="22">Отвещав же Иисус рече: не веста, чесо просита: можета ли пити чашу, юже аз имам пити, или крещением, имже аз крещаюся, креститися? Глаголаста ему: можева.</verse>
				<verse number="23">И глагола има: чашу убо мою испиета, и крещением, имже аз крещаюся, имате креститися: а еже сести одесную мене и ошуюю мене, несть мое дати, но имже уготовася от Отца моего.</verse>
				<verse number="24">И слышавше десять, негодоваша о обою брату.</verse>
				<verse number="25">Иисус же призвав их, рече: весте, яко князи язык господствуют ими, и велицыи обладают ими:</verse>
				<verse number="26">не тако же будет в вас: но иже аще хощет в вас вящший быти, да будет вам слуга:</verse>
				<verse number="27">и иже аще хощет в вас быти первый, буди вам раб:</verse>
				<verse number="28">якоже Сын Человеческий не прииде, да послужат ему, но послужити и дати душу свою избавление за многих.</verse>
				<verse number="29">И исходящу ему от иерихона, по нем иде народ мног.</verse>
				<verse number="30">И се, два слепца седяща при пути, слышавша, яко Иисус мимоходит, возописта, глаголюща: помилуй ны, Господи, Сыне давидов.</verse>
				<verse number="31">Народ же прещаше има, да умолчита: она же паче вопияста, глаголюща: помилуй ны, Господи, Сыне давидов.</verse>
				<verse number="32">И востав Иисус возгласи я и рече: что хощета, да сотворю вама?</verse>
				<verse number="33">Глаголаста ему: Господи, да отверзетеся очи наю.</verse>
				<verse number="34">милосердовав же Иисус прикоснуся очию има: и абие прозреста има очи, и по нем идоста.</verse>
			</chapter>
			<chapter number="21">
				<verse number="1">И егда приближишася во Иерусалим и приидоша в вифсфагию к горе елеонстей, тогда Иисус посла два ученика,</verse>
				<verse number="2">глаголя има: идита в весь, яже прямо вама: и абие обрящета осля привязано, и жребя с ним: отрешивша приведита ми:</verse>
				<verse number="3">и аще вама кто речет что, речета, яко Господь ею требует: абие же послет я.</verse>
				<verse number="4">Сие же все бысть, да сбудется реченное пророком, глаголющим:</verse>
				<verse number="5">рцыте дщери сионове: се, Царь твой грядет тебе кроток, и всед на осля и жребя, сына подяремнича.</verse>
				<verse number="6">Шедша же ученика и сотворша, якоже повеле има Иисус,</verse>
				<verse number="7">приведоста осля и жребя: и возложиша верху ею ризы своя, и вседе верху их.</verse>
				<verse number="8">Множайшии же народи постилаху ризы своя по пути: друзии же резаху ветви от древ и постилаху по пути.</verse>
				<verse number="9">Народи же предходящии (ему) и вследствующии зваху, глаголюще: осанна Сыну давидову: благословен грядый во имя Господне: осанна в вышних.</verse>
				<verse number="10">И вшедшу ему во Иерусалим, потрясеся весь град, глаголя: кто есть сей?</verse>
				<verse number="11">Народи же глаголаху: сей есть Иисус пророк, иже от назарета галилейска.</verse>
				<verse number="12">И вниде Иисус в церковь Божию и изгна вся продающыя и купующыя в церкви, и трапезы торжником испроверже и седалища продающих голуби,</verse>
				<verse number="13">и глагола им: писано есть: храм мой храм молитвы наречется: вы же сотвористе и вертеп разбойником.</verse>
				<verse number="14">И приступиша к нему хромии и слепии в церкви: и изцели их.</verse>
				<verse number="15">Видевше же архиерее и книжницы чудеса, яже сотвори, и отроки зовущя в церкви и глаголющя: осанна Сыну давидову, негодоваша</verse>
				<verse number="16">и реша ему: слышиши ли, что сии глаголют? Иисус же рече им: ей: несте ли чли николиже, яко из уст младенец и ссущих совершил еси хвалу?</verse>
				<verse number="17">И оставль их, изыде вон из града в вифанию и водворися ту.</verse>
				<verse number="18">Утру же возвращься во град, взалка:</verse>
				<verse number="19">и узрев смоковницу едину при пути, прииде к ней, и ничтоже обрете на ней, токмо листвие едино, и глагола ей: да николиже от тебе плода будет во веки. И абие изсше смоковница.</verse>
				<verse number="20">И видевше ученицы дивишася, глаголюще: како абие изсше смоковница?</verse>
				<verse number="21">Отвещав же Иисус рече им: аминь глаголю вам: аще имате веру и не усумнитеся, не токмо смоковничное сотворите, но аще и горе сей речете: двигнися и верзися в море, будет:</verse>
				<verse number="22">и вся, елика аще воспросите в молитве верующе, приимете.</verse>
				<verse number="23">И пришедшу ему в церковь, приступиша к нему учащу архиерее и старцы людстии, глаголюще: коею властию сия твориши? и кто ти даде власть сию?</verse>
				<verse number="24">Отвещав же Иисус рече им: вопрошу вы и аз слово едино: еже аще речете мне, и аз вам реку, коею властию сия творю:</verse>
				<verse number="25">крещение иоанново откуду бе? с небесе ли, или от человек? Они же помышляху в себе, глаголюще: аще речем, с небесе: речет нам: почто убо не веровасте ему?</verse>
				<verse number="26">аще ли речем, от человек: боимся народа: вси бо имут иоанна яко пророка.</verse>
				<verse number="27">И отвещавше Иисусови реша: не вемы. Рече им и той: ни аз вам глаголю, коею властию сия творю.</verse>
				<verse number="28">Что же ся вам мнит? Человек некий имяше два сына, и пришед к первому, рече: чадо, иди днесь, делай в винограде моем.</verse>
				<verse number="29">Он же отвещав рече: не хощу: последи же раскаявся, иде.</verse>
				<verse number="30">И приступль к другому, рече такоже. Он же отвещав рече: аз, господи (иду): и не иде.</verse>
				<verse number="31">Кий от обою сотвори волю отчу? Глаголаша ему: первый. глагола им Иисус: аминь глаголю вам, яко мытари и любодейцы варяют вы в Царствии Божии:</verse>
				<verse number="32">прииде бо к вам иоанн (креститель) путем праведным, и не веровасте ему, мытари же и любодейцы вероваша ему: вы же видевше, не раскаястеся последи веровати ему.</verse>
				<verse number="33">Ину притчу слышите. Человек некий бе домовит, иже насади виноград, и оплотом огради его, и ископа в нем точило, и созда столп, и вдаде и делателем, и отиде.</verse>
				<verse number="34">Егда же приближися время плодов, посла рабы своя к делателем прияти плоды его:</verse>
				<verse number="35">и емше делателе рабов его, оваго убо биша, оваго же убиша, оваго же камением побиша.</verse>
				<verse number="36">Паки посла ины рабы множайшя первых: и сотвориша им такоже.</verse>
				<verse number="37">Последи же посла к ним сына своего, глаголя: усрамятся сына моего.</verse>
				<verse number="38">Делателе же видевше сына, реша в себе: сей есть наследник: приидите, убием его и удержим достояние его.</verse>
				<verse number="39">И емше его изведоша вон из винограда и убиша.</verse>
				<verse number="40">Егда убо приидет господин винограда, что сотворит делателем тем?</verse>
				<verse number="41">Глаголаша ему: злых зле погубит их, и виноград предаст иным делателем, иже воздадят ему плоды во времена своя.</verse>
				<verse number="42">глагола им Иисус: несте ли чли николиже в писаниих: камень, егоже не в ряду сотвориша зиждущии, сей бысть во главу угла? от Господа бысть сие, и есть дивно во очию вашею.</verse>
				<verse number="43">Сего ради глаголю вам, яко отимется от вас Царствие Божие и дастся языку творящему плоды его:</verse>
				<verse number="44">и падый на камени сем сокрушится: а на немже падет, сотрыет и.</verse>
				<verse number="45">И слышавше архиерее и фарисее притчи его, разумеша, яко о них глаголет:</verse>
				<verse number="46">и ищуще его яти, убояшася народа, понеже яко пророка его имеяху.</verse>
			</chapter>
			<chapter number="22">
				<verse number="1">И отвещав Иисус, паки рече им в притчах, глаголя:</verse>
				<verse number="2">уподобися Царствие небесное человеку царю, иже сотвори браки сыну своему</verse>
				<verse number="3">и посла рабы своя призвати званныя на браки: и не хотяху приити.</verse>
				<verse number="4">Паки посла ины рабы, глаголя: рцыте званным: се, обед мой уготовах, юнцы мои и упитанная исколена, и вся готова: приидите на браки.</verse>
				<verse number="5">Они же небрегше отидоша, ов убо на село свое, ов же на купли своя:</verse>
				<verse number="6">прочии же емше рабов его, досадиша им и убиша их.</verse>
				<verse number="7">И слышав царь той разгневася, и послав воя своя, погуби убийцы оны и град их зажже.</verse>
				<verse number="8">Тогда глагола рабом своим: брак убо готов есть, званнии же не быша достойни:</verse>
				<verse number="9">идите убо на исходища путий, и елицех аще обрящете, призовите на браки.</verse>
				<verse number="10">И изшедше раби они на распутия, собраша всех, елицех обретоша, злых же и добрых: и исполнися брак возлежащих.</verse>
				<verse number="11">Вшед же царь видети возлежащих, виде ту человека не оболчена во одеяние брачное,</verse>
				<verse number="12">и глагола ему: друже, како вшел еси семо не имый одеяния брачна? Он же умолча.</verse>
				<verse number="13">Тогда рече царь слугам: связавше ему руце и нозе, возмите его и вверзите во тму кромешнюю: ту будет плачь и скрежет зубом:</verse>
				<verse number="14">мнози бо суть звани, мало же избранных.</verse>
				<verse number="15">Тогда шедше фарисее, совет восприяша, яко да обольстят его словом.</verse>
				<verse number="16">И посылают к нему ученики своя со иродианы, глаголюще: учителю, вемы, яко истинен еси, и пути Божию воистинну учиши, и нерадиши ни о комже: не зриши бо на лице человеком:</verse>
				<verse number="17">рцы убо нам, что ти ся мнит? достойно ли есть дати кинсон кесареви, или ни?</verse>
				<verse number="18">Разумев же Иисус лукавство их, рече: что мя искушаете, лицемери?</verse>
				<verse number="19">покажите ми златицу кинсонную. Они же принесоша ему пенязь.</verse>
				<verse number="20">И глагола им: чий образ сей и написание?</verse>
				<verse number="21">(И) глаголаша ему: кесарев. Тогда глагола им: воздадите убо кесарева кесареви, и Божия Богови.</verse>
				<verse number="22">И слышавше дивишася: и оставльше его отидоша.</verse>
				<verse number="23">В той день приступиша к нему саддукее, иже глаголют не быти воскресению, и вопросиша его,</verse>
				<verse number="24">глаголюще: учителю, моисей рече: аще кто умрет не имый чад, (да) поймет брат его жену его и воскресит семя брата своего:</verse>
				<verse number="25">беша же в нас седмь братия: и первый оженься умре, и не имый семене, остави жену свою брату своему:</verse>
				<verse number="26">такожде же и вторый, и третий, даже до седмаго:</verse>
				<verse number="27">последи же всех умре и жена:</verse>
				<verse number="28">в воскресение убо, котораго от седмих будет жена? вси бо имеша ю.</verse>
				<verse number="29">Отвещав же Иисус рече им: прельщаетеся, не ведуще писания, ни силы Божия:</verse>
				<verse number="30">в воскресение бо ни женятся, ни посягают, но яко ангели Божии на небеси суть:</verse>
				<verse number="31">о воскресении же мертвых несте ли чли реченнаго вам Богом, глаголющим:</verse>
				<verse number="32">аз есмь Бог авраамов, и Бог исааков, и Бог иаковль? несть Бог Бог мертвых, но (Бог) живых.</verse>
				<verse number="33">И слышавше народи дивляхуся о учении его.</verse>
				<verse number="34">Фарисее же слышавше, яко посрами саддукеи, собрашася вкупе.</verse>
				<verse number="35">И вопроси един от них законоучитель, искушая его и глаголя:</verse>
				<verse number="36">учителю, кая заповедь болши (есть) в законе?</verse>
				<verse number="37">Иисус же рече ему: возлюбиши Господа Бога твоего всем сердцем твоим, и всею душею твоею, и всею мыслию твоею:</verse>
				<verse number="38">сия есть первая и болшая заповедь:</verse>
				<verse number="39">вторая же подобна ей: возлюбиши искренняго твоего яко сам себе:</verse>
				<verse number="40">в сию обою заповедию весь закон и пророцы висят.</verse>
				<verse number="41">Собравшымся же фарисеом, вопроси их Иисус,</verse>
				<verse number="42">глаголя: что вам мнится о Христе? чий есть Сын? Глаголаша ему: давидов.</verse>
				<verse number="43">глагола им: како убо давид Духом Господа его нарицает, глаголя:</verse>
				<verse number="44">рече Господь Господеви моему: седи одесную мене, дондеже положу враги твоя подножие ногама твоима?</verse>
				<verse number="45">аще убо давид нарицает его Господа, како Сын ему есть?</verse>
				<verse number="46">И никтоже можаше отвещати ему словесе: ниже смеяше кто от того дне вопросити его ктому.</verse>
			</chapter>
			<chapter number="23">
				<verse number="1">Тогда Иисус глагола к народом и учеником своим,</verse>
				<verse number="2">глаголя: на моисеове седалищи седоша книжницы и фарисее:</verse>
				<verse number="3">вся убо, елика аще рекут вам блюсти, соблюдайте и творите: по делом же их не творите: глаголют бо, и не творят:</verse>
				<verse number="4">связуют бо бремена тяжка и бедне носима, и возлагают на плеща человеческа, перстом же своим не хотят двигнути их.</verse>
				<verse number="5">Вся же дела своя творят, да видими будут человеки: разширяют же хранилища своя и величают воскрилия риз своих:</verse>
				<verse number="6">любят же преждевозлегания на вечерях, и преждеседания на сонмищих,</verse>
				<verse number="7">и целования на торжищих, и зватися от человек: учителю, учителю.</verse>
				<verse number="8">Вы же не нарицайтеся учителие: един бо есть ваш учитель, Христос: вси же вы братия есте:</verse>
				<verse number="9">и отца не зовите себе на земли: един бо есть Отец ваш, иже на небесех:</verse>
				<verse number="10">ниже нарицайтеся наставницы: един бо есть наставник ваш, Христос.</verse>
				<verse number="11">Болий же в вас да будет вам слуга:</verse>
				<verse number="12">иже бо вознесется, смирится: и смиряяйся вознесется.</verse>
				<verse number="13">Горе вам, книжницы и фарисее, лицемери, яко затворяете Царствие небесное пред человеки: вы бо не входите, ни входящих оставляете внити.</verse>
				<verse number="14">Горе вам, книжницы и фарисее, лицемери, яко снедаете домы вдовиц, и виною далече молитвы творяще: сего ради лишшее приимете осуждение.</verse>
				<verse number="15">Горе вам, книжницы и фарисее, лицемери, яко преходите море и сушу, сотворити единаго пришелца: и егда будет, творите его сына геенны сугубейша вас.</verse>
				<verse number="16">Горе вам, вожди слепии, глаголющии: иже аще кленется церковию, ничесоже есть: а иже кленется златом церковным, должен есть.</verse>
				<verse number="17">Буи и слепии, что бо более есть, злато ли, или церковь, святящая злато?</verse>
				<verse number="18">И: иже аще кленется олтарем, ничесоже есть: а иже кленется даром, иже верху его, должен есть.</verse>
				<verse number="19">Буи и слепии, что бо более, дар ли, или олтарь, святяй дар?</verse>
				<verse number="20">Иже убо кленется олтарем, кленется им и сущим верху его:</verse>
				<verse number="21">и иже кленется церковию, кленется ею и живущим в ней:</verse>
				<verse number="22">и кленыйся небесем кленется престолом Божиим и седящим на нем.</verse>
				<verse number="23">Горе вам, книжницы и фарисее, лицемери, яко одесятствуете мятву и копр и кимин, и остависте вящшая закона, суд и милость и веру: сия (же) подобаше творити, и онех не оставляти.</verse>
				<verse number="24">Вожди слепии, оцеждающии комары, велблуды же пожирающе.</verse>
				<verse number="25">Горе вам, книжницы и фарисее лицемери, яко очищаете внешнее сткляницы и блюда, внутрьуду же суть полни хищения и неправды:</verse>
				<verse number="26">фарисее слепый, очисти прежде внутреннее сткляницы и блюда, да будет и внешнее има чисто.</verse>
				<verse number="27">Горе вам, книжницы и фарисее, лицемери, яко подобитеся гробом повапленым, иже внеуду убо являются красны, внутрьуду же полни суть костей мертвых и всякия нечистоты:</verse>
				<verse number="28">тако и вы, внеуду убо являетеся человеком праведни, внутрьуду же есте полни лицемерия и беззакония.</verse>
				<verse number="29">Горе вам, книжницы и фарисее, лицемери, яко зиждете гробы пророческия, и красите раки праведных,</verse>
				<verse number="30">и глаголете: аще быхом были во дни отец наших, не быхом убо общницы им были в крови пророк:</verse>
				<verse number="31">темже сами свидетелствуете себе, яко сынове есте избивших пророки:</verse>
				<verse number="32">и вы исполните меру отец ваших.</verse>
				<verse number="33">Змия, порождения ехиднова, како убежите от суда (огня) геенскаго?</verse>
				<verse number="34">Сего ради, се, аз послю к вам пророки и премудры и книжники: и от них убиете и распнете, и от них биете на сонмищих ваших, и изженете от града во град:</verse>
				<verse number="35">яко да приидет на вы всяка кровь праведна, проливаемая на земли, от крове авеля праведнаго до крове захарии сына варахиина, егоже убисте между церковию и олтарем.</verse>
				<verse number="36">Аминь глаголю вам: (яко) приидут вся сия на род сей.</verse>
				<verse number="37">Иерусалиме, Иерусалиме, избивый пророки и камением побиваяй посланныя к тебе, колькраты восхотех собрати чада твоя, якоже собирает кокош птенцы своя под криле, и не восхотесте?</verse>
				<verse number="38">Се, оставляется вам дом ваш пуст.</verse>
				<verse number="39">глаголю бо вам: (яко) не имате мене видети отселе, дондеже речете: благословен грядый во имя Господне.</verse>
			</chapter>
			<chapter number="24">
				<verse number="1">И изшед Иисус идяше от церкве. И приступиша (к нему) ученицы его показати ему здания церковная.</verse>
				<verse number="2">Иисус же рече им: не видите ли вся сия? аминь глаголю вам, не имать остати зде камень на камени, иже не разорится.</verse>
				<verse number="3">Седящу же ему на горе елеонстей, приступиша к нему ученицы на едине, глаголюще: рцы нам, когда сия будут? и что есть знамение твоего пришествия и кончина века?</verse>
				<verse number="4">И отвещав Иисус рече им: блюдите, да никтоже вас прельстит:</verse>
				<verse number="5">мнози бо приидут во имя мое, глаголюще: аз есмь Христос: и многи прельстят.</verse>
				<verse number="6">Услышати же имате брани и слышания бранем. Зрите, не ужасайтеся, подобает бо всем (сим) быти: но не тогда есть кончина.</verse>
				<verse number="7">Востанет бо язык на язык, и царство на царство: и будут глади и пагубы и труси по местом:</verse>
				<verse number="8">вся же сия начало болезнем.</verse>
				<verse number="9">Тогда предадят вы в скорби и убиют вы: и будете ненавидими всеми языки имене моего ради.</verse>
				<verse number="10">И тогда соблазнятся мнози, и друг друга предадят, и возненавидят друг друга:</verse>
				<verse number="11">и мнози лжепророцы востанут и прельстят многия:</verse>
				<verse number="12">и за умножение беззакония, изсякнет любы многих.</verse>
				<verse number="13">Претерпевый же до конца, той спасется.</verse>
				<verse number="14">И проповестся сие Евангелие Царствия по всей вселенней, во свидетелство всем языком: и тогда приидет кончина.</verse>
				<verse number="15">Егда убо узрите мерзость запустения, реченную даниилом пророком, стоящу на месте святе: иже чтет, да разумеет:</verse>
				<verse number="16">тогда сущии во иудеи да бежат на горы:</verse>
				<verse number="17">(и) иже на крове, да не сходит взяти яже в дому его:</verse>
				<verse number="18">и иже на селе, да не возвратится вспять взяти риз своих.</verse>
				<verse number="19">Горе же непраздным и доящым в тыя дни.</verse>
				<verse number="20">Молитеся же, да не будет бегство ваше в зиме, ни в субботу.</verse>
				<verse number="21">Будет бо тогда скорбь велия, яковаже не была от начала мира доселе, ниже имать быти.</verse>
				<verse number="22">И аще не быша прекратилися дние оны, не бы убо спаслася всяка плоть: избранных же ради прекратятся дние оны.</verse>
				<verse number="23">Тогда аще кто речет вам: се, зде Христос, или онде: не имите веры:</verse>
				<verse number="24">востанут бо лжехристи и лжепророцы и дадят знамения велия и чудеса, якоже прельстити, аще возможно, и избранныя.</verse>
				<verse number="25">Се, прежде рех вам.</verse>
				<verse number="26">Аще убо рекут вам: се, в пустыни есть, не изыдите: се, в сокровищих, не имите веры:</verse>
				<verse number="27">якоже бо молния исходит от восток и является до запад, тако будет пришествие Сына Человеческаго:</verse>
				<verse number="28">идеже бо аще будет труп, тамо соберутся орли.</verse>
				<verse number="29">Абие же, по скорби дний тех, солнце померкнет, и луна не даст света своего, и звезды спадут с небесе, и силы небесныя подвигнутся:</verse>
				<verse number="30">и тогда явится знамение Сына Человеческаго на небеси: и тогда восплачутся вся колена земная и узрят Сына Человеческаго грядуща на облацех небесных с силою и славою многою:</verse>
				<verse number="31">и послет ангелы своя с трубным гласом велиим, и соберут избранныя его от четырех ветр, от конец небес до конец их.</verse>
				<verse number="32">От смоковницы же научитеся притчи: егда уже ваия ея будут млада, и листвие прозябнет, ведите, яко близ есть жатва:</verse>
				<verse number="33">тако и вы, егда видите сия вся, ведите, яко близ есть, при дверех.</verse>
				<verse number="34">Аминь глаголю вам, не мимоидет род сей, дондеже вся сия будут:</verse>
				<verse number="35">небо и земля мимоидет, словеса же моя не мимоидут.</verse>
				<verse number="36">О дни же том и часе никтоже весть, ни ангели небеснии, токмо Отец мой един:</verse>
				<verse number="37">якоже (бо бысть во) дни ноевы, тако будет и пришествие Сына Человеческаго:</verse>
				<verse number="38">якоже бо беху во дни прежде потопа ядуще и пиюще, женящеся и посягающе, до негоже дне вниде ное в ковчег,</verse>
				<verse number="39">и не уведеша, дондеже прииде вода и взят вся: тако будет и пришествие Сына Человеческаго:</verse>
				<verse number="40">тогда два будета на селе: един поемлется, а другий оставляется:</verse>
				<verse number="41">две мелюще в жерновех: едина поемлется, и едина оставляется.</verse>
				<verse number="42">Бдите убо, яко не весте, в кий час Господь ваш приидет.</verse>
				<verse number="43">Сие же ведите, яко аще бы ведал дому владыка, в кую стражу тать приидет, бдел убо бы и не бы дал подкопати храма своего.</verse>
				<verse number="44">Сего ради и вы будите готови: яко, в оньже час не мните, Сын Человеческий приидет.</verse>
				<verse number="45">Кто убо есть верный раб и мудрый, егоже поставит господин его над домом своим, еже даяти им пищу во время (их)?</verse>
				<verse number="46">блажен раб той, егоже, пришед господин его, обрящет тако творяща:</verse>
				<verse number="47">аминь глаголю вам, яко над всем имением своим поставит его.</verse>
				<verse number="48">Аще ли же речет злый раб той в сердцы своем: коснит господин мой приити,</verse>
				<verse number="49">и начнет бити клевреты своя, ясти же и пити с пияницами:</verse>
				<verse number="50">приидет господин раба того в день, в оньже не чает, и в час, в оньже не весть,</verse>
				<verse number="51">и растешет его полма, и часть его с неверными положит: ту будет плачь и скрежет зубом.</verse>
			</chapter>
			<chapter number="25">
				<verse number="1">Тогда уподобися Царствие небесное десятим девам, яже прияша светилники своя и изыдоша в сретение жениху:</verse>
				<verse number="2">пять же бе от них мудры и пять юродивы.</verse>
				<verse number="3">Юродивыя же, приемшя светилники своя, не взяша с собою елеа:</verse>
				<verse number="4">мудрыя же прияша елей в сосудех со светилники своими:</verse>
				<verse number="5">коснящу же жениху, воздремашася вся и спаху.</verse>
				<verse number="6">Полунощи же вопль бысть: се, жених грядет, исходите в сретение его.</verse>
				<verse number="7">Тогда восташа вся девы тыя и украсиша светилники своя.</verse>
				<verse number="8">Юродивыя же мудрым реша: дадите нам от елеа вашего, яко светилницы наши угасают.</verse>
				<verse number="9">Отвещаша же мудрыя, глаголющя: еда како не достанет нам и вам: идите же паче к продающым и купите себе.</verse>
				<verse number="10">Идущым же им купити, прииде жених: и готовыя внидоша с ним на браки, и затворены быша двери.</verse>
				<verse number="11">Последи же приидоша и прочыя девы, глаголющя: господи, господи, отверзи нам.</verse>
				<verse number="12">Он же отвещав рече им: аминь глаголю вам, не вем вас.</verse>
				<verse number="13">Бдите убо, яко не весте дне ни часа, в оньже Сын Человеческий приидет.</verse>
				<verse number="14">Якоже бо человек некий отходя призва своя рабы и предаде им имение свое:</verse>
				<verse number="15">и овому убо даде пять талант, овому же два, овому же един, комуждо противу силы его: и отиде абие.</verse>
				<verse number="16">Шед же приемый пять талант, дела в них и сотвори другия пять талант:</verse>
				<verse number="17">такожде и иже два, приобрете и той другая два:</verse>
				<verse number="18">приемый же един, шед вкопа (его) в землю и скры сребро господина своего.</verse>
				<verse number="19">По мнозе же времени прииде господин раб тех и стязася с ними о словеси.</verse>
				<verse number="20">И приступль пять талант приемый, принесе другия пять талант, глаголя: господи, пять талант ми еси предал: се, другия пять талант приобретох ими.</verse>
				<verse number="21">Рече же ему господь его: добре, рабе благий и верный: о мале был еси верен, над многими тя поставлю: вниди в радость господа твоего.</verse>
				<verse number="22">Приступль же и иже два таланта приемый, рече: господи, два таланта ми еси предал: се, другая два таланта приобретох има.</verse>
				<verse number="23">Рече (же) ему господь его: добре, рабе благий и верный: о мале (ми) был еси верен, над многими тя поставлю: вниди в радость господа твоего.</verse>
				<verse number="24">Приступль же и приемый един талант, рече: господи, ведях тя, яко жесток еси человек, жнеши, идеже не сеял еси, и собираеши идеже не расточил еси:</verse>
				<verse number="25">и убоявся, шед скрых талант твой в земли: (и) се, имаши твое.</verse>
				<verse number="26">Отвещав же господь его рече ему: лукавый рабе и ленивый, ведел еси, яко жну идеже не сеях, и собираю идеже не расточих:</verse>
				<verse number="27">подобаше убо тебе вдати сребро мое торжником, и пришед аз взял бых свое с лихвою:</verse>
				<verse number="28">возмите убо от него талант и дадите имущему десять талант:</verse>
				<verse number="29">имущему бо везде дано будет и преизбудет: от неимущаго же, и еже мнится имея, взято будет от него:</verse>
				<verse number="30">и неключимаго раба вверзите во тму кромешнюю: ту будет плачь и скрежет зубом. Сия глаголя возгласи: имеяй ушы слышати да слышит.</verse>
				<verse number="31">Егда же приидет Сын Человеческий в славе своей и вси святии ангели с ним, тогда сядет на престоле славы своея,</verse>
				<verse number="32">и соберутся пред ним вси языцы: и разлучит их друг от друга, якоже пастырь разлучает овцы от козлищ:</verse>
				<verse number="33">и поставит овцы одесную себе, а козлища ошуюю.</verse>
				<verse number="34">Тогда речет Царь сущым одесную его: приидите, благословеннии Отца моего, наследуйте уготованное вам Царствие от сложения мира:</verse>
				<verse number="35">взалкахся бо, и дасте ми ясти: возжадахся, и напоисте мя: странен бех, и введосте мене:</verse>
				<verse number="36">наг, и одеясте мя: болен, и посетисте мене: в темнице бех, и приидосте ко мне.</verse>
				<verse number="37">Тогда отвещают ему праведницы, глаголюще: Господи, когда тя видехом алчуща, и напитахом? или жаждуща, и напоихом?</verse>
				<verse number="38">когда же тя видехом странна, и введохом? или нага, и одеяхом?</verse>
				<verse number="39">когда же тя видехом боляща, или в темнице, и приидохом к тебе?</verse>
				<verse number="40">И отвещав Царь речет им: аминь глаголю вам, понеже сотвористе единому сих братий моих менших, мне сотвористе.</verse>
				<verse number="41">Тогда речет и сущым ошуюю (его): идите от мене, проклятии, во огнь вечный, уготованный диаволу и аггелом его:</verse>
				<verse number="42">взалкахся бо, и не дасте ми ясти: возжадахся, и не напоисте мене:</verse>
				<verse number="43">странен бех, и не введосте мене: наг, и не одеясте мене: болен и в темнице, и не посетисте мене.</verse>
				<verse number="44">Тогда отвещают ему и тии, глаголюще: Господи, когда тя видехом алчуща, или жаждуща, или странна, или нага, или больна, или в темнице, и не послужихом тебе?</verse>
				<verse number="45">Тогда отвещает им, глаголя: аминь глаголю вам, понеже не сотвористе единому сих менших, ни мне сотвористе.</verse>
				<verse number="46">И идут сии в муку вечную, праведницы же в живот вечный.</verse>
			</chapter>
			<chapter number="26">
				<verse number="1">И бысть, егда сконча Иисус вся словеса сия, рече учеником своим:</verse>
				<verse number="2">весте, яко по двою дню пасха будет, и Сын Человеческий предан будет на пропятие.</verse>
				<verse number="3">Тогда собрашася архиерее и книжницы и старцы людстии во двор архиереов, глаголемаго каиафы,</verse>
				<verse number="4">и совещаша, да Иисуса лестию имут и убиют:</verse>
				<verse number="5">глаголаху же: но не в праздник, да не молва будет в людех.</verse>
				<verse number="6">Иисусу же бывшу в вифании, в дому симона прокаженнаго,</verse>
				<verse number="7">приступи к нему жена, сткляницу мира имущи многоценнаго, и возливаше на главу его возлежаща.</verse>
				<verse number="8">Видевше же ученицы его негодоваша, глаголюще: чесо ради гибель сия (бысть)?</verse>
				<verse number="9">можаше бо сие миро продано быти на мнозе и датися нищым.</verse>
				<verse number="10">Разумев же Иисус рече им: что труждаете жену? дело бо добро содела о мне:</verse>
				<verse number="11">всегда бо нищыя имате с собою, мене же не всегда имате:</verse>
				<verse number="12">возлиявши бо сия миро сие на тело мое, на погребение мя сотвори:</verse>
				<verse number="13">аминь глаголю вам: идеже аще проповедано будет Евангелие сие во всем мире, речется и еже сотвори сия, в память ея.</verse>
				<verse number="14">Тогда шед един от обоюнадесяте, глаголемый иуда искариотский, ко архиереом,</verse>
				<verse number="15">рече: что ми хощете дати, и аз вам предам его? Они же поставиша ему тридесять сребреник:</verse>
				<verse number="16">и оттоле искаше удобна времене, да его предаст.</verse>
				<verse number="17">В первый же день опресночный приступиша ученицы ко Иисусу, глаголюще ему: где хощеши уготоваем ти ясти пасху?</verse>
				<verse number="18">Он же рече: идите во град ко онсице, и рцыте ему: учитель глаголет: время мое близ есть: у тебе сотворю пасху со ученики моими.</verse>
				<verse number="19">И сотвориша ученицы, якоже повеле им Иисус, и уготоваша пасху.</verse>
				<verse number="20">Вечеру же бывшу, возлежаше со обеманадесяте ученикома:</verse>
				<verse number="21">и ядущым им, рече: аминь глаголю вам, яко един от вас предаст мя.</verse>
				<verse number="22">И скорбяще зело, начаша глаголати ему един кийждо их: еда аз есмь, Господи?</verse>
				<verse number="23">Он же отвещав рече: омочивый со мною в солило руку, той мя предаст:</verse>
				<verse number="24">Сын убо Человеческий идет, якоже есть писано о нем: горе же человеку тому, имже Сын Человеческий предастся: добро бы было ему, аще не бы родился человек той.</verse>
				<verse number="25">Отвещав же иуда предаяй его, рече: еда аз есмь, равви? глагола ему: ты рекл еси.</verse>
				<verse number="26">Ядущым же им, приемь Иисус хлеб и благословив преломи, и даяше учеником, и рече: приимите, ядите: сие есть тело мое.</verse>
				<verse number="27">И приемь чашу и хвалу воздав, даде им, глаголя: пийте от нея вси:</verse>
				<verse number="28">сия бо есть кровь моя, новаго завета, яже за многия изливаема во оставление грехов.</verse>
				<verse number="29">глаголю же вам, яко не имам пити отныне от сего плода лознаго, до дне того, егда е пию с вами ново во Царствии Отца моего.</verse>
				<verse number="30">И воспевше изыдоша в гору елеонску.</verse>
				<verse number="31">Тогда глагола им Иисус: вси вы соблазнитеся о мне в нощь сию: писано бо есть: поражу пастыря, и разыдутся овцы стада:</verse>
				<verse number="32">по воскресении же моем варяю вы в галилеи.</verse>
				<verse number="33">Отвещав же петр рече ему: аще и вси соблазнятся о тебе, аз никогдаже соблажнюся.</verse>
				<verse number="34">Рече ему Иисус: аминь глаголю тебе, яко в сию нощь, прежде даже алектор не возгласит, трикраты отвержешися мене.</verse>
				<verse number="35">Глагола ему петр: аще ми есть и умрети с тобою, не отвергуся тебе. Такожде и вси ученицы реша.</verse>
				<verse number="36">Тогда прииде с ними Иисус в весь, нарицаемую гефсиманиа, и глагола учеником: седите ту, дондеже шед помолюся тамо.</verse>
				<verse number="37">И поемь петра и оба сына зеведеова, начат скорбети и тужити.</verse>
				<verse number="38">Тогда глагола им Иисус: прискорбна есть душа моя до смерти: пождите зде и бдите со мною.</verse>
				<verse number="39">И прешед мало, паде на лицы своем, моляся и глаголя: Отче мой, аще возможно есть, да мимоидет от мене чаша сия: обаче не якоже аз хощу, но якоже ты.</verse>
				<verse number="40">И пришед ко учеником, и обрете их спящих, и глагола петрови: тако ли не возмогосте единаго часа побдети со мною?</verse>
				<verse number="41">бдите и молитеся, да не внидете в напасть: дух убо бодр, плоть же немощна.</verse>
				<verse number="42">Паки вторицею шед помолися, глаголя: Отче мой, аще не может сия чаша мимоити от мене, аще не пию ея, буди воля твоя.</verse>
				<verse number="43">И пришед обрете их паки спящих: беста бо им очи отяготене.</verse>
				<verse number="44">И оставль их, шед паки, помолися третицею, тожде слово рек.</verse>
				<verse number="45">Тогда прииде ко учеником своим и глагола им: спите прочее и почивайте: се, приближися час, и Сын Человеческий предается в руки грешников:</verse>
				<verse number="46">востаните, идем: се, приближися предаяй мя.</verse>
				<verse number="47">И еще ему глаголющу, се, иуда, един от обоюнадесяте, прииде, и с ним народ мног со оружием и дрекольми, от архиерей и старец людских.</verse>
				<verse number="48">Предаяй же его даде им знамение, глаголя: егоже аще лобжу, той есть: имите его.</verse>
				<verse number="49">И абие приступль ко Иисусови, рече: радуйся, равви. И облобыза его.</verse>
				<verse number="50">Иисус же рече ему: друже, (твори,) на неже еси пришел. Тогда приступльше возложиша руце на Иисуса и яша его.</verse>
				<verse number="51">И се, един от сущих со Иисусом, простер руку, извлече нож свой, и удари раба архиереова, и уреза ему ухо.</verse>
				<verse number="52">Тогда глагола ему Иисус: возврати нож твой в место его: вси бо приемшии нож ножем погибнут:</verse>
				<verse number="53">или мнится ти, яко не могу ныне умолити Отца моего, и представит ми вящше неже дванадесяте легеона ангел?</verse>
				<verse number="54">како убо сбудутся писания, яко тако подобает быти?</verse>
				<verse number="55">В той час рече Иисус народом: яко на разбойника ли изыдосте со оружием и дрекольми яти мя? по вся дни при вас седех учя в церкви, и не ясте мене.</verse>
				<verse number="56">Се же все бысть, да сбудутся писания пророческая. Тогда ученицы вси оставльше его бежаша.</verse>
				<verse number="57">(Воини) же емше Иисуса ведоша к каиафе архиереови, идеже книжницы и старцы собрашася.</verse>
				<verse number="58">Петр же идяше по нем издалеча до двора архиереова: и вшед внутрь, седяше со слугами, видети кончину.</verse>
				<verse number="59">Архиерее же и старцы и сонм весь искаху лжесвидетелства на Иисуса, яко да убиют его,</verse>
				<verse number="60">и не обретаху: и многим лжесвидетелем приступльшым, не обретоша. Послежде же приступивша два лжесвидетеля,</verse>
				<verse number="61">реста: сей рече: могу разорити церковь Божию и треми денми создати ю.</verse>
				<verse number="62">И востав архиерей рече ему: ничесоже ли отвещаваеши, что сии на тя свидетелствуют?</verse>
				<verse number="63">Иисус же молчаше. И отвещав архиерей рече ему: заклинаю тя Богом живым, да речеши нам, аще ты еси Христос, Сын Божий?</verse>
				<verse number="64">глагола ему Иисус: ты рекл еси: обаче глаголю вам: отселе узрите Сына Человеческаго седяща одесную силы и грядуща на облацех небесных.</verse>
				<verse number="65">Тогда архиерей растерза ризы своя, глаголя, яко хулу глагола: что еще требуем свидетелей? се, ныне слышасте хулу его:</verse>
				<verse number="66">что вам мнится? Они же отвещавше реша: повинен есть смерти.</verse>
				<verse number="67">Тогда заплеваша лице его и пакости ему деяху: овии же за ланиту удариша,</verse>
				<verse number="68">глаголюще: прорцы нам, Христе, кто есть ударей тя?</verse>
				<verse number="69">Петр же вне седяше во дворе. И приступи к нему едина рабыня, глаголющи: и ты был еси со Иисусом галилейским.</verse>
				<verse number="70">Он же отвержеся пред всеми, глаголя: не вем, что глаголеши.</verse>
				<verse number="71">Изшедшу же ему ко вратом, узре его другая, и глагола сущым тамо: и сей бе со Иисусом назореом.</verse>
				<verse number="72">И паки отвержеся с клятвою, яко не знаю Человека.</verse>
				<verse number="73">Помале же приступивше стоящии, реша петрови: воистинну и ты от них еси, ибо беседа твоя яве тя творит.</verse>
				<verse number="74">Тогда начат ротитися и клятися, яко не знаю Человека. И абие петель возгласи.</verse>
				<verse number="75">И помяну петр глаголгол Иисусов, реченный ему, яко прежде даже петель не возгласит, трикраты отвержешися мене. И изшед вон плакася горько.</verse>
			</chapter>
			<chapter number="27">
				<verse number="1">Утру же бывшу, совет сотвориша вси архиерее и старцы людстии на Иисуса, яко убити его:</verse>
				<verse number="2">и связавше его ведоша и предаша его понтийскому пилату игемону.</verse>
				<verse number="3">Тогда видев иуда предавый его, яко осудиша его, раскаявся возврати тридесять сребреники архиереем и старцем,</verse>
				<verse number="4">глаголя: согреших предав кровь неповинную. Они же реша: что есть нам? ты узриши.</verse>
				<verse number="5">И поверг сребреники в церкви, отиде: и шед удавися.</verse>
				<verse number="6">Архиерее же приемше сребреники, реша: недостойно есть вложити их в корвану, понеже цена крове есть.</verse>
				<verse number="7">Совет же сотворше, купиша ими село скудельничо, в погребание странным:</verse>
				<verse number="8">темже наречеся село то село крове, до сего дне:</verse>
				<verse number="9">тогда сбыстся реченное иеремием пророком, глаголющим: и прияша тридесять сребреник, цену цененнаго, егоже цениша от сынов израилев,</verse>
				<verse number="10">и даша я на село скудельничо, якоже сказа мне Господь.</verse>
				<verse number="11">Иисус же ста пред игемоном. И вопроси его игемон, глаголя: ты ли еси Царь иудейский? Иисус же рече ему: ты глаголеши.</verse>
				<verse number="12">И егда нань глаголаху архиерее и старцы, ничесоже отвещаваше.</verse>
				<verse number="13">Тогда глагола ему пилат: не слышиши ли, колика на тя свидетелствуют?</verse>
				<verse number="14">И не отвеща ему ни к единому глаголу, яко дивитися игемону зело.</verse>
				<verse number="15">На (всяк) же праздник обычай бе игемону отпущати единаго народу связня, егоже хотяху:</verse>
				<verse number="16">имяху же тогда связана нарочита, глаголемаго варавву:</verse>
				<verse number="17">собравшымся же им, рече им пилат: кого хощете (от обою) отпущу вам: варавву ли, или Иисуса глаголемаго Христа?</verse>
				<verse number="18">Ведяше бо, яко зависти ради предаша его.</verse>
				<verse number="19">Седящу же ему на судищи, посла к нему жена его, глаголющи: ничтоже тебе и праведнику тому: много бо пострадах днесь во сне его ради.</verse>
				<verse number="20">Архиерее же и старцы наустиша народы, да испросят варавву, Иисуса же погубят.</verse>
				<verse number="21">Отвещав же игемон рече им: кого хощете от обою отпущу вам? Они же реша: варавву.</verse>
				<verse number="22">Глагола им пилат: что убо сотворю Иисусу глаголемому Христу? Глаголаша ему вси: да распят будет.</verse>
				<verse number="23">Игемон же рече: кое убо зло сотвори? Они же излиха вопияху, глаголюще: да пропят будет.</verse>
				<verse number="24">Видев же пилат, яко ничтоже успевает, но паче молва бывает, приемь воду, умы руце пред народом, глаголя: неповинен есмь от крове праведнаго сего: вы узрите.</verse>
				<verse number="25">И отвещавше вси людие реша: кровь его на нас и на чадех наших.</verse>
				<verse number="26">Тогда отпусти им варавву: Иисуса же бив предаде (им), да его пропнут.</verse>
				<verse number="27">Тогда воини игемоновы, приемше Иисуса на судище, собраша нань все множество воин:</verse>
				<verse number="28">и совлекше его, одеяша его хламидою червленою:</verse>
				<verse number="29">и сплетше венец от терния, возложиша на главу его, и трость в десницу его: и поклоньшеся на колену пред ним ругахуся ему, глаголюще: радуйся, Царю иудейский.</verse>
				<verse number="30">И плюнувше нань, прияша трость и бияху по главе его.</verse>
				<verse number="31">И егда поругашася ему, совлекоша с него багряницу и облекоша его в ризы его: и ведоша его на пропятие.</verse>
				<verse number="32">Исходяще же обретоша человека киринейска, именем симона: и сему задеша понести крест его.</verse>
				<verse number="33">И пришедше на место нарицаемое голгофа, еже есть глаголемо краниево место,</verse>
				<verse number="34">даша ему пити оцет с желчию смешен: и вкушь, не хотяше пити.</verse>
				<verse number="35">Распеншии же его разделиша ризы его, вергше жребия:</verse>
				<verse number="36">и седяще стрежаху его ту:</verse>
				<verse number="37">и возложиша верху главы его вину его написану: сей есть Иисус, Царь иудейский.</verse>
				<verse number="38">Тогда распяша с ним два разбойника: единаго о десную, и единаго о шуюю.</verse>
				<verse number="39">Мимоходящии же хуляху его, покивающе главами своими</verse>
				<verse number="40">и глаголюще: разоряяй церковь и треми денми созидаяй, спасися сам: аще Сын еси Божий, сниди со креста.</verse>
				<verse number="41">Такожде же и архиерее ругающеся с книжники и старцы (и фарисеи), глаголаху:</verse>
				<verse number="42">иныя спасе, себе ли не может спасти? аще Царь израилев есть, да снидет ныне со креста, и веруем в него:</verse>
				<verse number="43">упова на Бога: да избавит ныне его, аще хощет ему. Рече бо, яко Божий есмь Сын.</verse>
				<verse number="44">Тожде же и разбойника распятая с ним поношаста ему.</verse>
				<verse number="45">От шестаго же часа тма бысть по всей земли до часа девятаго:</verse>
				<verse number="46">о девятем же часе возопи Иисус гласом велиим, глаголя: или, или, лима савахфани? еже есть, Боже мой, Боже мой, вскую мя еси оставил?</verse>
				<verse number="47">Нецыи же от ту стоящих слышавше глаголаху, яко илию глашает сей.</verse>
				<verse number="48">И абие тек един от них, и приемь губу, исполнив же оцта, и вонзе на трость, напаяше его.</verse>
				<verse number="49">Прочии же глаголаху: остави, да видим, аще приидет илиа спасти его.</verse>
				<verse number="50">Иисус же, паки возопив гласом велиим, испусти дух.</verse>
				<verse number="51">И се, завеса церковная раздрася на двое с вышняго края до нижняго: и земля потрясеся: и камение распадеся:</verse>
				<verse number="52">и гроби отверзошася: и многа телеса усопших святых восташа:</verse>
				<verse number="53">и изшедше из гроб, по воскресении его, внидоша во святый град и явишася мнозем.</verse>
				<verse number="54">Сотник же и иже с ним стрегущии Иисуса, видевше трус и бывшая, убояшася зело, глаголюще: воистинну Божий Сын бе сей.</verse>
				<verse number="55">Бяху же ту и жены многи издалеча зрящя, яже идоша по Иисусе от галилеи, служащя ему:</verse>
				<verse number="56">в нихже бе мариа магдалина, и мариа иакова и иосии мати, и мати сыну зеведеову.</verse>
				<verse number="57">Позде же бывшу, прииде человек богат от аримафеа, именем иосиф, иже и сам учися у Иисуса:</verse>
				<verse number="58">сей приступль к пилату, проси телесе Иисусова. Тогда пилат повеле дати тело.</verse>
				<verse number="59">И приемь тело иосиф, обвит е плащаницею чистою</verse>
				<verse number="60">и положи е в новем своем гробе, егоже изсече в камени: и возвалив камень велий над двери гроба, отиде.</verse>
				<verse number="61">Бе же ту мариа магдалина и другая мариа, седяще прямо гроба.</verse>
				<verse number="62">Во утрий же день, иже есть по пятце, собрашася архиерее и фарисее к пилату,</verse>
				<verse number="63">глаголюще: господи, помянухом, яко льстец он рече, еще сый жив: по триех днех востану:</verse>
				<verse number="64">повели убо утвердити гроб до третияго дне, да не како пришедше ученицы его нощию украдут его и рекут людем: воста от мертвых: и будет последняя лесть горша первыя.</verse>
				<verse number="65">Рече же им пилат: имате кустодию: идите, утвердите, якоже весте.</verse>
				<verse number="66">Они же шедше утвердиша гроб, знаменавше камень с кустодиею.</verse>
			</chapter>
			<chapter number="28">
				<verse number="1">В вечер же субботный, свитающи во едину от суббот, прииде мариа магдалина и другая мариа, видети гроб.</verse>
				<verse number="2">И се, трус бысть велий: ангел бо Господень сшед с небесе, приступль отвали камень от дверий гроба и седяше на нем:</verse>
				<verse number="3">бе же зрак его яко молния, и одеяние его бело яко снег.</verse>
				<verse number="4">От страха же его сотрясошася стрегущии и быша яко мертви.</verse>
				<verse number="5">Отвещав же ангел рече женам: не бойтеся вы: вем бо, яко Иисуса распятаго ищете:</verse>
				<verse number="6">несть зде: воста бо, якоже рече: приидите, видите место, идеже лежа Господь,</verse>
				<verse number="7">и скоро шедше рцыте учеником его, яко воста от мертвых и се, варяет вы в галилеи: тамо его узрите: се, рех вам.</verse>
				<verse number="8">И изшедше скоро от гроба со страхом и радостию велиею, текосте возвестити учеником его.</verse>
				<verse number="9">Егда же идясте возвестити учеником его, и се, Иисус срете я, глаголя: радуйтеся. Оне же приступльше ястеся за нозе его и поклонистеся ему.</verse>
				<verse number="10">Тогда глагола има Иисус: не бойтеся: идите, возвестите братии моей, да идут в галилею, и ту мя видят.</verse>
				<verse number="11">Идущема же има, се, нецыи от кустодии пришедше во град, возвестиша архиереом вся бывшая.</verse>
				<verse number="12">И собравшеся со старцы, совет сотвориша, сребреники доволны даша воином,</verse>
				<verse number="13">глаголюще: рцыте, яко ученицы его нощию пришедше украдоша его, нам спящым:</verse>
				<verse number="14">и аще сие услышано будет у игемона, мы утолим его и вас безпечальны сотворим.</verse>
				<verse number="15">Они же приемше сребреники, сотвориша, якоже научени быша. И промчеся слово сие во иудеех даже до сего дне.</verse>
				<verse number="16">Единии же надесяте ученицы идоша в галилею, в гору, аможе повеле им Иисус:</verse>
				<verse number="17">и видевше его, поклонишася ему: ови же усумнешася.</verse>
				<verse number="18">И приступль Иисус, рече им, глаголя: дадеся ми всяка власть на небеси и на земли:</verse>
				<verse number="19">шедше убо научите вся языки, крестяще их во имя Отца и Сына и святаго Духа,</verse>
				<verse number="20">учаще их блюсти вся, елика заповедах вам: и се, аз с вами есмь во вся дни до скончания века. Аминь.</verse>
			</chapter>
		</book>
		<book number="41">
			<chapter number="1">
				<verse number="1">Зачало Евангелиа Иисуса Христа, Сына Божия,</verse>
				<verse number="2">якоже есть писано во пророцех: се, аз посылаю ангела моего пред лицем твоим, иже уготовит путь твой пред тобою.</verse>
				<verse number="3">Глас вопиющаго в пустыни: уготовайте путь Господень, правы творите стези его.</verse>
				<verse number="4">Бысть иоанн крестяй в пустыни и проповедая крещение покаяния во отпущение грехов.</verse>
				<verse number="5">И исхождаше к нему вся иудейская страна и Иерусалимляне: и крещахуся вси во иордане реце от него, исповедающе грехи своя.</verse>
				<verse number="6">Бе же иоанн оболчен власы велблужди, и пояс усмен о чреслех его, и ядый акриды и мед дивий.</verse>
				<verse number="7">И проповедаше, глаголя: грядет креплий мене вслед мене, емуже несмь достоин преклонься разрешити ремень сапог его:</verse>
				<verse number="8">аз убо крестих вы водою: той же крестит вы Духом святым.</verse>
				<verse number="9">И бысть во онех днех, прииде Иисус от назарета галилейскаго и крестися от иоанна во иордане.</verse>
				<verse number="10">И абие восходя от воды, виде разводящася небеса и Духа яко голубя, сходяща нань.</verse>
				<verse number="11">И глас бысть с небесе: ты еси Сын мой возлюбленный, о немже благоволих.</verse>
				<verse number="12">И абие Дух изведе его в пустыню.</verse>
				<verse number="13">И бе ту в пустыни дний четыредесять, искушаемь сатаною, и бе со зверьми: и ангели служаху ему.</verse>
				<verse number="14">По предании же иоаннове, прииде Иисус в галилею, проповедая Евангелие Царствия Божия</verse>
				<verse number="15">и глаголя, яко исполнися время и приближися Царствие Божие: покайтеся и веруйте во Евангелие.</verse>
				<verse number="16">Ходя же при мори галилейстем, виде симона и андреа брата (того) симона, вметающа мрежи в море: беста бо рыбаря.</verse>
				<verse number="17">И рече има Иисус: приидита вслед мене, и сотворю вас быти ловца человеком.</verse>
				<verse number="18">И абие оставльша мрежи своя, по нем идоста.</verse>
				<verse number="19">И прешед мало оттуду, узре иакова зеведеова и иоанна брата его, и та в корабли строяща мрежа:</verse>
				<verse number="20">и абие воззва я. И оставльша отца своего зеведеа в корабли с наемники, по нем идоста.</verse>
				<verse number="21">И внидоша в капернаум: и абие в субботы вшед в сонмище, учаше.</verse>
				<verse number="22">И дивляхуся о учении его: бе бо учя их яко власть имый, и не яко книжницы.</verse>
				<verse number="23">И бе в сонмищи их человек в дусе нечисте, и воззва,</verse>
				<verse number="24">глаголя: остави, что нам и тебе, Иисусе назарянине? пришел еси погубити нас: вем тя, кто еси, святый Божий.</verse>
				<verse number="25">И запрети ему Иисус, глаголя: умолчи и изыди из него.</verse>
				<verse number="26">И стрясе его дух нечистый, и возопи гласом великим, и изыде из него.</verse>
				<verse number="27">И ужасошася вси, якоже стязатися им к себе, глаголющым: что есть сие? (и) что учение новое сие, яко по области и духовом нечистым велит, и послушают его?</verse>
				<verse number="28">Изыде же слух его абие во всю страну галилейску.</verse>
				<verse number="29">И абие из сонмища изшедше, приидоша в дом симонов и андреов со иаковом и иоанном.</verse>
				<verse number="30">Теща же симонова лежаше огнем жегома: и абие глаголаша ему о ней.</verse>
				<verse number="31">И приступль воздвиже ю, емь за руку ея: и остави ю огнь абие, и служаше им.</verse>
				<verse number="32">Позде же бывшу, егда захождаше солнце, приношаху к нему вся недужныя и бесныя.</verse>
				<verse number="33">И бе весь град собрался к дверем.</verse>
				<verse number="34">И изцели многи зле страждущыя различными недуги: и бесы многи изгна, и не оставляше глаголати бесы, яко ведяху его Христа суща.</verse>
				<verse number="35">И утро, нощи сущей зело, востав изыде, и иде в пусто место, и ту молитву деяше.</verse>
				<verse number="36">И гнаша его симон и иже с ним:</verse>
				<verse number="37">и обретше его, глаголаша ему, яко вси тебе ищут.</verse>
				<verse number="38">И глагола им: идем в ближния веси и грады, да и тамо проповем: на сие бо изыдох.</verse>
				<verse number="39">И бе проповедая на сонмищих их, во всей галилеи, и бесы изгоня.</verse>
				<verse number="40">И прииде к нему прокажен, моля его и на колену припадая пред ним, и глаголя ему, яко, аще хощеши, можеши мя очистити.</verse>
				<verse number="41">Иисус же милосердовав, простер руку, коснуся его, и глагола ему: хощу, очистися.</verse>
				<verse number="42">И рекшу ему, абие отиде от него прокажение, и чист бысть.</verse>
				<verse number="43">И запрещь ему, абие изгна его:</verse>
				<verse number="44">и глагола ему: блюди, ни комуже ничесоже рцы: но шед покажися иерееви и принеси за очищение твое, яже повеле моисей, во свидетелство им.</verse>
				<verse number="45">Он же изшед начат проповедати много и проносити слово, якоже ктому не мощи ему яве во град внити: но вне в пустых местех бе. И прихождаху к нему отвсюду.</verse>
			</chapter>
			<chapter number="2">
				<verse number="1">И вниде паки в капернаум по днех: и слышано бысть, яко в дому есть.</verse>
				<verse number="2">И абие собрашася мнози, якоже ктому не вмещатися ни при дверех: и глаголаше им слово.</verse>
				<verse number="3">И приидоша к нему носяще разслабленна (жилами), носима четырми:</verse>
				<verse number="4">и не могущым приближитися к нему народа ради, открыша покров, идеже бе, и прокопавше свесиша одр, на немже разслабленный лежаше.</verse>
				<verse number="5">Видев же Иисус веру их, глагола разслабленному: чадо, отпущаются тебе греси твои.</verse>
				<verse number="6">Бяху же нецыи от книжник ту седяще и помышляюще в сердцах своих:</verse>
				<verse number="7">что сей тако глаголет хулы? кто может оставляти грехи, токмо един Бог?</verse>
				<verse number="8">И абие разумев Иисус духом своим, яко тако тии помышляют в себе, рече им: что сия помышляете в сердцах ваших?</verse>
				<verse number="9">что есть удобее? рещи разслабленному: отпущаются тебе греси? или рещи: востани, и возми одр твой, и ходи?</verse>
				<verse number="10">но да увесте, яко власть имать Сын Человеческий на земли отпущати грехи: глагола разслабленному:</verse>
				<verse number="11">тебе глаголю: востани, и возми одр твой, и иди в дом твой.</verse>
				<verse number="12">И воста абие, и взем одр, изыде пред всеми: яко дивитися всем и славити Бога, глаголющым, яко николиже тако видехом.</verse>
				<verse number="13">И изыде паки к морю: и весь народ идяше к нему, и учаше их.</verse>
				<verse number="14">И мимогрядый виде левию алфеова, седяща на мытнице, и глагола ему: по мне гряди. И востав вслед его иде.</verse>
				<verse number="15">И бысть возлежащу ему в дому его, и мнози мытари и грешницы возлежаху со Иисусом и со ученики его: бяху бо мнози, и по нем идоша.</verse>
				<verse number="16">И книжницы и фарисее, видевше его ядуща с мытари и грешники, глаголаху учеником его: что яко с мытари и грешники яст и пиет?</verse>
				<verse number="17">И слышав Иисус глагола им: не требуют здравии врача, но болящии: не приидох призвати праведники, но грешники на покаяние.</verse>
				<verse number="18">И бяху ученицы иоанновы и фарисейстии постящеся. И приидоша и глаголаша ему: почто ученицы иоанновы и фарисейстии постятся, а твои ученицы не постятся?</verse>
				<verse number="19">И рече им Иисус: еда могут сынове брачнии, дондеже жених с ними есть, поститися? елико время с собою имут жениха, не могут поститися:</verse>
				<verse number="20">приидут же дние, егда отимется от них жених, и тогда постятся в тыя дни:</verse>
				<verse number="21">и никтоже приложения плата небелена пришивает к ризе ветсе: аще ли же ни, возмет конец его новое от ветхаго, и горша дира будет:</verse>
				<verse number="22">и никтоже вливает вина нова в мехи ветхи: аще ли же ни, просадит вино новое мехи, и вино пролиется, и меси погибнут: но вино новое в мехи новы влияти.</verse>
				<verse number="23">И бысть мимоходити ему в субботы сквозе сеяния, и начаша ученицы его путь творити, востерзающе класы.</verse>
				<verse number="24">И фарисее глаголаху ему: виждь, что творят в субботы, егоже не достоит?</verse>
				<verse number="25">И той глаголаше им: несте ли николиже чли, что сотвори давид, егда требование име и взалка сам и иже с ним?</verse>
				<verse number="26">како вниде в дом Божий при авиафаре архиереи, и хлебы предложения снеде, ихже не достояше ясти токмо иереем, и даде и сущым с ним?</verse>
				<verse number="27">И глаголаше им: суббота человека ради бысть, а не человек субботы ради:</verse>
				<verse number="28">темже господь есть Сын Человеческий и субботе.</verse>
			</chapter>
			<chapter number="3">
				<verse number="1">И вниде паки в сонмище: и бе тамо человек, суху имый руку.</verse>
				<verse number="2">И назираху его, аще в субботы изцелит его, да нань возглаголют.</verse>
				<verse number="3">И глагола человеку суху имущему руку: стани посреде.</verse>
				<verse number="4">И глагола им: достоит ли в субботы добро творити, или зло творити? душу спасти, или погубити? Они же молчаху.</verse>
				<verse number="5">И воззрев на них со гневом, скорбя о окаменении сердец их, глагола человеку: простри руку твою. И простре: и утвердися рука его цела яко другая.</verse>
				<verse number="6">И изшедше фарисее, абие со иродианы совет творяху нань, како его погубят.</verse>
				<verse number="7">Иисус же отиде со ученики своими к морю: и мног народ от галилеи по нем иде, и от иудеи,</verse>
				<verse number="8">и от Иерусалима, и от идумеи, и со онаго полу иордана. И от тира и сидона множество многое, слышавше, елика творяше, (и) приидоша к нему.</verse>
				<verse number="9">И рече учеником своим, да корабль будет у него народа ради, да не стужают ему.</verse>
				<verse number="10">Многи бо изцели, якоже нападати на него, да ему прикоснутся, елицы имеяху раны.</verse>
				<verse number="11">И дуси нечистии, егда видяху его, припадаху к нему и зваху, глаголюще, яко ты еси Сын Божий.</verse>
				<verse number="12">И много прещаше им, да не явлена его сотворят.</verse>
				<verse number="13">И взыде на гору и призва, ихже хотяше сам: и приидоша к нему.</verse>
				<verse number="14">И сотвори дванадесяте, да будут с ним, и да посылает их проповедати,</verse>
				<verse number="15">и имети власть целити недуги и изгонити бесы:</verse>
				<verse number="16">и нарече симону имя петр:</verse>
				<verse number="17">и иакова зеведеова и иоанна брата иаковля: и нарече има имена воанергес, еже есть сына громова:</verse>
				<verse number="18">и андреа, и филиппа, и варфоломеа, и матфеа, и фому, и иакова алфеова, и фаддеа, и симона кананита,</verse>
				<verse number="19">и иуду искариотскаго, иже и предаде его.</verse>
				<verse number="20">И приидоша в дом: и собрася паки народ, яко не мощи им ни хлеба ясти.</verse>
				<verse number="21">И слышавше иже бяху у него, изыдоша, да имут его: глаголаху бо, яко неистов есть.</verse>
				<verse number="22">И книжницы, иже от Иерусалима низшедшии, глаголаху, яко веельзевула имать и яко о князи бесовстем изгонит бесы.</verse>
				<verse number="23">И призвав их, в притчах глаголаше им: како может сатана сатану изгонити?</verse>
				<verse number="24">И аще царство на ся разделится, не может стати царство то:</verse>
				<verse number="25">и аще дом на ся разделится, не может стати дом той:</verse>
				<verse number="26">и аще сатана воста на ся сам и разделися, не может стати, но конец имать.</verse>
				<verse number="27">Никтоже может сосуды крепкаго, вшед в дом его, расхитити, аще не первее крепкаго свяжет: и тогда дом его расхитит.</verse>
				<verse number="28">Аминь глаголю вам, яко вся отпустятся согрешения сыном человеческим, и хуления, елика аще восхулят:</verse>
				<verse number="29">а иже восхулит на Духа святаго, не имать отпущения во веки, но повинен есть вечному суду.</verse>
				<verse number="30">Зане глаголаху: духа нечистаго имать.</verse>
				<verse number="31">Приидоша убо Мати и братия его, и вне стояще послаша к нему, зовуще его.</verse>
				<verse number="32">И седяше народ окрест его. Реша же ему: се, Мати твоя и братия твоя (и сестры твоя) вне ищут тебе.</verse>
				<verse number="33">И отвеща им, глаголя: кто есть Мати моя, или братия моя?</verse>
				<verse number="34">И соглядав окрест себе седящыя, глагола: се, Мати моя и братия моя:</verse>
				<verse number="35">иже бо аще сотворит волю Божию, сей брат мой и сестра моя и Мати (ми) есть.</verse>
			</chapter>
			<chapter number="4">
				<verse number="1">И паки начат учити при мори: и собрася к нему народ мног, якоже самому влезшу в корабль, седети в мори: и весь народ при мори на земли бяше.</verse>
				<verse number="2">И учаше их притчами много и глаголаше им во учении своем:</verse>
				<verse number="3">слышите: се, изыде сеяй сеяти:</verse>
				<verse number="4">и бысть егда сеяше, ово паде при пути, и приидоша птицы, и позобаша е:</verse>
				<verse number="5">другое же паде при камени, идеже не имяше земли многи, и абие прозябе, зане не имяше глубины земныя:</verse>
				<verse number="6">солнцу же возсиявшу присвяде, и зане не имяше корене, изсше:</verse>
				<verse number="7">и другое паде в тернии, и взыде терние, и подави е: и плода не даде:</verse>
				<verse number="8">и другое паде на земли добрей, и даяше плод восходящь и растущь, и приплодоваше на тридесять, и на шестьдесят, и на сто.</verse>
				<verse number="9">И глаголаше: имеяй ушы слышати да слышит.</verse>
				<verse number="10">Егда же бысть един, вопросиша его, иже бяху с ним, со обеманадесяте о притчи.</verse>
				<verse number="11">И глаголаше им: вам есть дано ведати тайны Царствия Божия: онем же внешним в притчах вся бывают,</verse>
				<verse number="12">да видяще видят, и не узрят: и слышаще слышат, и не разумеют: да не когда обратятся, и оставятся им греси.</verse>
				<verse number="13">И глагола им: не весте ли притчи сея? и како вся притчи уразумеете?</verse>
				<verse number="14">Сеяй, слово сеет.</verse>
				<verse number="15">Сии же суть, иже при пути, идеже сеется слово, и егда услышат, абие приходит сатана и отемлет слово сеянное в сердцах их.</verse>
				<verse number="16">И сии суть такожде иже на каменных сеемии, иже егда услышат слово, абие с радостию приемлют е:</verse>
				<verse number="17">и не имут корения в себе, но привременни суть: таже бывшей печали или гонению словесе ради, абие соблажняются.</verse>
				<verse number="18">А сии суть, иже в тернии сеемии, слышащии слово:</verse>
				<verse number="19">и печали века сего, и лесть богатства, и о прочих похоти входящыя подавляют слово, и безплодно бывает.</verse>
				<verse number="20">И сии суть, иже на земли добрей сеяннии, иже слышат слово и приемлют, и плодствуют на тридесять, и на шестьдесят, и на сто.</verse>
				<verse number="21">И глаголаше им: еда светилник приходит, да под спудом положат его или под одром? не да ли на свещнице положен будет?</verse>
				<verse number="22">несть бо тайно, еже не явится, ниже бысть потаено, но да приидет в явление:</verse>
				<verse number="23">аще кто имать ушы слышати, да слышит.</verse>
				<verse number="24">И глаголаше им: блюдите что слышите: в нюже меру мерите, возмерится вам, и приложится вам слышащым:</verse>
				<verse number="25">иже бо аще имать, дастся ему: а иже не имать, и еже имать, отимется от него.</verse>
				<verse number="26">И глаголаше: тако есть (и) Царствие Божие, якоже человек вметает семя в землю,</verse>
				<verse number="27">и спит, и востает нощию и днию: и семя прозябает и растет, якоже не весть он:</verse>
				<verse number="28">от себе бо земля плодит прежде траву, потом клас, таже исполняет пшеницу в класе:</verse>
				<verse number="29">егда же созреет плод, абие послет серп, яко наста жатва.</verse>
				<verse number="30">И глаголаше: чесому уподобим Царствие Божие? или коей притчи приложим е?</verse>
				<verse number="31">яко зерно горушично, еже егда всеяно будет в земли, мнее всех семен есть земных:</verse>
				<verse number="32">и егда всеяно будет, возрастает, и бывает более всех зелий, и творит ветви велия, яко мощи под сению его птицам небесным витати.</verse>
				<verse number="33">И таковыми притчами многими глаголаше им слово, якоже можаху слышати.</verse>
				<verse number="34">Без притчи же не глаголаше им словесе: особь же учеником своим сказаше вся.</verse>
				<verse number="35">И глагола им в той день, вечеру бывшу: прейдем на он пол.</verse>
				<verse number="36">И отпущше народы, пояша его якоже бе в корабли: и инии же корабли бяху с ним.</verse>
				<verse number="37">И бысть буря ветрена велика: волны же вливахуся в корабль, яко уже погружатися ему.</verse>
				<verse number="38">И бе сам на корме на возглавнице спя. И возбудиша его и глаголаша ему: учителю, не радиши ли, яко погибаем?</verse>
				<verse number="39">И востав запрети ветру и рече морю: молчи, престани. И улеже ветр, и бысть тишина велия.</verse>
				<verse number="40">И рече им: что тако страшливи есте? како не имате веры?</verse>
				<verse number="41">И убояшася страхом велиим и глаголаху друг ко другу: кто убо сей есть, яко и ветр и море послушают его?</verse>
			</chapter>
			<chapter number="5">
				<verse number="1">И приидоша на он пол моря, во страну гадаринскую.</verse>
				<verse number="2">И излезшу ему из корабля, абие срете его от гробов человек в дусе нечисте,</verse>
				<verse number="3">иже жилище имяше во гробех, и ни веригами никтоже можаше его связати:</verse>
				<verse number="4">зане ему многажды путы и ужы (железны) связану сущу, и растерзатися от него ужем (железным) и путом сокрушатися: и никтоже можаше его умучити:</verse>
				<verse number="5">и выну нощь и день во гробех и в горах бе, вопия и толкийся камением.</verse>
				<verse number="6">Узрев же Иисуса издалеча, тече и поклонися ему,</verse>
				<verse number="7">и возопив гласом велиим, рече: что мне и тебе, Иисусе, Сыне Бога вышняго? заклинаю тя Богом, не мучи мене.</verse>
				<verse number="8">глаголаше бо ему: изыди, душе нечистый, от человека.</verse>
				<verse number="9">И вопрошаше его: что ти есть имя? И отвеща глаголя: легеон имя мне, яко мнози есмы.</verse>
				<verse number="10">И молиша его много, да не послет их вне страны.</verse>
				<verse number="11">Бе же ту при горе стадо свиное велие пасомо.</verse>
				<verse number="12">И молиша его вси беси, глаголюще: посли ны во свиния, да в ня внидем.</verse>
				<verse number="13">И повеле им абие Иисус. И изшедше дуси нечистии, внидоша во свиния: и устремися стадо по брегу в море, бяху же яко две тысящы, и утопаху в мори.</verse>
				<verse number="14">Пасущии же свиния бежаша и возвестиша во граде и в селех. И изыдоша видети, что есть бывшее.</verse>
				<verse number="15">И приидоша ко Иисусови, и видеша бесновавшагося седяща и оболчена и смысляща, имевшаго легеон: и убояшася.</verse>
				<verse number="16">Поведаша же им видевшии, како бысть бесному, и о свиниях.</verse>
				<verse number="17">И начаша молити его отити от предел их.</verse>
				<verse number="18">И влезшу ему в корабль, моляше его бесновавыйся, дабы был с ним.</verse>
				<verse number="19">Иисус же не даде ему, но рече ему: иди в дом твой ко твоим и возвести им, елика ти Господь сотвори и помилова тя.</verse>
				<verse number="20">И иде и нача проповедати в десяти градех, елика сотвори ему Иисус. И вси дивляхуся.</verse>
				<verse number="21">И прешедшу Иисусу в корабли паки на он пол, собрася народ мног о нем. И бе при мори.</verse>
				<verse number="22">И се, прииде един от архисинагог, именем иаир, и видев его, паде при ногу его</verse>
				<verse number="23">и моляше его много, глаголя, яко дщи моя на кончине есть: да пришед возложиши на ню руце, яко да спасется и жива будет.</verse>
				<verse number="24">И иде с ним: и по нем идяху народи мнози и угнетаху его.</verse>
				<verse number="25">И жена некая сущи в точении крове лет дванадесяте,</verse>
				<verse number="26">и много пострадавши от мног врачев, и издавши своя вся, и ни единыя пользы обретши, но паче в горшее пришедши:</verse>
				<verse number="27">слышавши о Иисусе, пришедши в народе созади, прикоснуся ризе его:</verse>
				<verse number="28">глаголаше бо, яко, аще прикоснуся ризам его, спасена буду.</verse>
				<verse number="29">И абие изсякну источник крове ея: и разуме телом, яко изцеле от раны.</verse>
				<verse number="30">И абие Иисус разуме в себе силу изшедшую от него, (и) обращься в народе, глаголаше: кто прикоснуся ризам моим?</verse>
				<verse number="31">И глаголаху ему ученицы его: видиши народ угнетающь тя, и глаголеши: кто прикоснуся мне?</verse>
				<verse number="32">И обглядаше видети сотворшую сие.</verse>
				<verse number="33">Жена же убоявшися и трепещущи, ведящи, еже бысть ей, прииде и припаде к нему и рече ему всю истину.</verse>
				<verse number="34">Он же рече ей: дщи, вера твоя спасе тя: иди в мире и буди цела от раны твоея.</verse>
				<verse number="35">Еще ему глаголющу, (и) приидоша от архисинагога, глаголюще, яко дщи твоя умре: что еще движеши учителя?</verse>
				<verse number="36">Иисус же абие слышав слово глаголемое, глагола архисинагогови: не бойся, токмо веруй.</verse>
				<verse number="37">И не остави по себе ни единаго ити, токмо петра и иакова и иоанна брата иаковля.</verse>
				<verse number="38">И прииде в дом архисинагогов и виде молву, плачущыяся и кричащыя много.</verse>
				<verse number="39">И вшед глагола им: что молвите и плачетеся? отроковица несть умерла, но спит.</verse>
				<verse number="40">И ругахуся ему. Он же изгнав вся, поят отца отроковицы и матерь, и иже (беху) с ним, и вниде, идеже бе отроковица лежащи.</verse>
				<verse number="41">И емь за руку отроковицу, глагола ей: талифа куми: еже есть сказаемо: девице, тебе глаголю, востани.</verse>
				<verse number="42">И абие воста девица и хождаше: бе бо лет двоюнадесяте. И ужасошася ужасом велиим.</verse>
				<verse number="43">И запрети им много, да никтоже увесть сего, и рече: дадите ей ясти.</verse>
			</chapter>
			<chapter number="6">
				<verse number="1">И изыде оттуду и прииде во отечествие свое: и по нем идоша ученицы его.</verse>
				<verse number="2">И бывшей субботе, начат на сонмищи учити. И мнози слышащии дивляхуся, глаголюще: откуду сему сия? и что премудрость данная ему, и силы таковы рукама его бывают?</verse>
				<verse number="3">не сей ли есть тектон, Сын Мариин, брат же иакову и иосии и иуде и симону? и не сестры ли его зде (суть) в нас? И блажняхуся о нем.</verse>
				<verse number="4">глаголаше же им Иисус, яко несть пророк без чести, токмо во отечествии своем, и в сродстве и в дому своем.</verse>
				<verse number="5">И не можаше ту ни единыя силы сотворити, токмо мало недужных, возложь руце, изцели.</verse>
				<verse number="6">И дивляшеся за неверствие их: и обхождаше веси окрест учя.</verse>
				<verse number="7">И призва обанадесяте, и начат их посылати два два, и даяше им власть над духи нечистыми.</verse>
				<verse number="8">И заповеда им, да ничесоже возмут на путь, токмо жезл един: ни пиры, ни хлеба, ни при поясе меди:</verse>
				<verse number="9">но обувени в сандалия: и не облачитися в две ризе.</verse>
				<verse number="10">И глаголаше им: идеже аще внидете в дом, ту пребывайте, дондеже изыдете оттуду:</verse>
				<verse number="11">и елицы аще не приимут вы, ниже послушают вас, исходяще оттуду, оттрясите прах, иже под ногами вашими, во свидетелство им: аминь глаголю вам, отраднее будет содомом и гоморром в день судный, неже граду тому.</verse>
				<verse number="12">И изшедше проповедаху, да покаются:</verse>
				<verse number="13">и бесы многи изгоняху: и мазаху маслом многи недужныя, и изцелеваху.</verse>
				<verse number="14">И услыша царь ирод: яве бо бысть имя его: и глаголаше, яко иоанн креститель от мертвых воста, и сего ради силы деются о нем.</verse>
				<verse number="15">Инии глаголаху, яко илиа есть: инии же глаголаху, яко пророк есть, или яко един от пророк.</verse>
				<verse number="16">Слышав же ирод рече, яко, егоже аз усекнух иоанна, той есть: той воста от мертвых.</verse>
				<verse number="17">Той бо ирод послав, ят иоанна и связа его в темнице, иродиады ради жены филиппа брата своего, яко оженися ею.</verse>
				<verse number="18">Глаголаше бо иоанн иродови: не достоит тебе имети жену (филиппа) брата твоего.</verse>
				<verse number="19">Иродиа же гневашеся на него и хотяше его убити: и не можаше.</verse>
				<verse number="20">Ирод бо бояшеся иоанна, ведый его мужа праведна и свята, и соблюдаше его: и послушав его, многа творяше, и в сладость его послушаше.</verse>
				<verse number="21">И приключшуся дню потребну, егда ирод рождеству своему вечерю творяше князем своим и тысящником и старейшинам галилейским:</verse>
				<verse number="22">и вшедши дщерь тоя иродиады, и плясавши, и угождши иродови и возлежащым с ним, рече царь девице: проси у мене егоже аще хощеши, и дам ти.</verse>
				<verse number="23">И клятся ей: яко егоже аще попросиши у мене, дам ти, и до пол царствия моего.</verse>
				<verse number="24">Она же изшедши рече матери своей: чесо прошу? Она же рече: главы иоанна крестителя.</verse>
				<verse number="25">И вшедши абие со тщанием к царю, просяше, глаголющи: хощу, да ми даси от него на блюде главу иоанна крестителя.</verse>
				<verse number="26">И прискорбен быв царь, клятвы (же) ради и за возлежащих с ним не восхоте отрещи ей.</verse>
				<verse number="27">И абие послав царь спекулатора, повеле принести главу его.</verse>
				<verse number="28">Он же шед усекну его в темнице, и принесе главу его на блюде, и даде ю девице: и девица даде ю матери своей.</verse>
				<verse number="29">И слышавше ученицы его, приидоша и взяша труп его, и положиша его во гробе.</verse>
				<verse number="30">И собрашася апостоли ко Иисусу и возвестиша ему вся, и елика сотвориша, и елика научиша.</verse>
				<verse number="31">И рече им: приидите вы сами в пусто место едини и почийте мало. Бяху бо приходящии и отходящии мнози, и ни ясти им бе когда.</verse>
				<verse number="32">И идоша в пусто место кораблем едини.</verse>
				<verse number="33">И видеша их идущих народи, и познаша их мнози: и пеши от всех градов стицахуся тамо, и предвариша их, и снидошася к нему.</verse>
				<verse number="34">И изшед виде Иисус народ мног и милосердова о них, зане бяху яко овцы не имущыя пастыря: и начат их учити много.</verse>
				<verse number="35">И уже часу многу бывшу, приступльше к нему ученицы его, глаголаша, яко пусто есть место, и уже час мног:</verse>
				<verse number="36">отпусти их, да шедше во окрестных селех и весех купят себе хлебы: не имут бо чесо ясти.</verse>
				<verse number="37">Он же отвещав рече им: дадите им вы ясти. И глаголаша ему: да шедше купим двема стома пенязь хлебы и дамы им ясти?</verse>
				<verse number="38">Он же рече им: колико хлебы имате? идите и видите. И уведевше глаголаша: пять (хлеб), и две рыбе.</verse>
				<verse number="39">И повеле им посадити вся на споды на споды на траве зелене.</verse>
				<verse number="40">И возлегоша на лехи на лехи по сту и по пятидесят.</verse>
				<verse number="41">И приемь пять хлеб и две рыбе, воззрев на небо, благослови и преломи хлебы, и даяше учеником своим, да предлагают пред ними: и обе рыбе раздели всем.</verse>
				<verse number="42">И ядоша вси и насытишася:</verse>
				<verse number="43">и взяша укрухи, дванадесяте кошя исполнь, и от рыбу.</verse>
				<verse number="44">Бяше же ядших хлебы яко пять тысящ мужей.</verse>
				<verse number="45">И абие понуди ученики своя внити в корабль и варити его на он пол к вифсаиде, дондеже сам отпустит народы.</verse>
				<verse number="46">И отрекся им, иде в гору помолитися.</verse>
				<verse number="47">И вечеру бывшу, бе корабль посреде моря, и сам един на земли.</verse>
				<verse number="48">И виде их страждущих в плавании: бе бо ветр противен им: и о четвертей стражи нощней прииде к ним, по морю ходяй, и хотяше минути их.</verse>
				<verse number="49">Они же видевше его ходяща по морю, мняху призрак быти и возопиша.</verse>
				<verse number="50">Вси бо его видеша и смутишася. И абие глагола с ними и рече им: дерзайте: аз есмь, не бойтеся.</verse>
				<verse number="51">И вниде к ним в корабль: и улеже ветр. И зело излиха в себе ужасахуся и дивляхуся.</verse>
				<verse number="52">Не разумеша бо о хлебех: бе бо сердце их окаменено.</verse>
				<verse number="53">И прешедше приидоша в землю геннисаретску и присташа.</verse>
				<verse number="54">И изшедшым им из корабля, абие познаша его,</verse>
				<verse number="55">обтекше всю страну ту, начаша на одрех приносити болящыя, идеже слышаху, яко ту есть.</verse>
				<verse number="56">И аможе аще вхождаше в веси, или во грады, или села, на распутиих полагаху недужныя и моляху его, да поне воскрилию ризы его прикоснутся: и елицы аще прикасахуся ему, спасахуся.</verse>
			</chapter>
			<chapter number="7">
				<verse number="1">И собрашася к нему фарисее и нецыи от книжник, пришедшии от Иерусалима:</verse>
				<verse number="2">и видевше некиих от ученик его нечистыми руками, сиречь неумовеными, ядущих хлебы, ругахуся.</verse>
				<verse number="3">Фарисее бо и вси иудее, аще не трыюще умыют рук, не ядят, держаще предания старец:</verse>
				<verse number="4">и от торжища, аще не покуплются, не ядят. И ина многа суть, яже прияша держати: погружения сткляницам и чваном и котлом и одром.</verse>
				<verse number="5">Потом же вопрошаху его фарисее и книжницы: почто ученицы твои не ходят по преданию старец, но неумовеными руками ядят хлеб?</verse>
				<verse number="6">Он же отвещав рече им, яко добре пророчествова исаиа о вас лицемерех, якоже есть писано: сии людие устнами мя чтут, сердце же их далече отстоит от мене,</verse>
				<verse number="7">всуе же чтут мя, учаще учением, заповедем человеческим:</verse>
				<verse number="8">оставльше бо заповедь Божию, держите предания человеческая, крещения чваном и сткляницам, и ина подобна такова многа творите.</verse>
				<verse number="9">И глаголаше им: добре отметаете заповедь Божию, да предание ваше соблюдете:</verse>
				<verse number="10">Моисей бо рече: чти отца твоего и матерь твою: и иже злословит отца или матерь, смертию да умрет:</verse>
				<verse number="11">вы же глаголете: аще речет человек отцу или матери: корван, еже есть дар, иже аще пользовался еси от мене:</verse>
				<verse number="12">и не ктому оставляете его что сотворити отцу своему или матери своей,</verse>
				<verse number="13">преступающе слово Божие преданием вашим, еже предасте: и подобна такова многа творите.</verse>
				<verse number="14">И призвав весь народ, глаголаше им: послушайте мене вси и разумейте:</verse>
				<verse number="15">ничтоже есть внеуду человека входимо в онь, еже может осквернити его: но исходящая от него, та суть сквернящая человека:</verse>
				<verse number="16">аще кто имать ушы слышати, да слышит.</verse>
				<verse number="17">И егда вниде в дом от народа, вопрошаху его ученицы его о притчи.</verse>
				<verse number="18">И глагола им: тако ли и вы неразумливи есте? не разумеете ли, яко все, еже извне входимое в человека, не может осквернити его?</verse>
				<verse number="19">яко не входит ему в сердце, но во чрево: и афедроном исходит, истребляя вся брашна.</verse>
				<verse number="20">глаголаше же, яко исходящее от человека, то сквернит человека:</verse>
				<verse number="21">извнутрь бо от сердца человеческа помышления злая исходят, прелюбодеяния, любодеяния, убийства,</verse>
				<verse number="22">татьбы, лихоимства, (обиды,) лукавствия, лесть, студодеяния, око лукаво, хула, гордыня, безумство:</verse>
				<verse number="23">вся сия злая извнутрь исходят и сквернят человека.</verse>
				<verse number="24">И оттуду востав, иде в пределы т¦рски и сидонски: и вшед в дом, ни когоже хотяше, дабы его чул: и не може утаитися.</verse>
				<verse number="25">Слышавши бо жена о нем, еяже дщи имяше духа нечиста, пришедши припаде к ногама его:</verse>
				<verse number="26">жена же бе еллинска, сирофиникисса родом: и моляше его, да беса изженет из дщере ея.</verse>
				<verse number="27">Иисус же рече ей: остави, да первее насытятся чада: несть бо добро отяти хлеб чадом и поврещи псом.</verse>
				<verse number="28">Она же отвещавши глагола ему: ей, Господи: ибо и пси под трапезою ядят от крупиц детей.</verse>
				<verse number="29">И рече ей: за сие слово, иди: изыде бес из дщере твоея.</verse>
				<verse number="30">И шедши в дом свой, обрете беса изшедша и дщерь лежащу на одре.</verse>
				<verse number="31">И паки изшед Иисус от предел тирских и сидонских, прииде на море галилейско, между пределы декапольски.</verse>
				<verse number="32">И приведоша к нему глуха и гугнива, и моляху его, да возложит нань руку.</verse>
				<verse number="33">И поемь его от народа единаго, вложи персты своя во ушы его и плюнув коснуся языка его:</verse>
				<verse number="34">и воззрев на небо, воздохну и глагола ему: еффафа, еже есть разверзися.</verse>
				<verse number="35">И абие разверзостася слуха его, и разрешися уза языка его, и глаголаше право.</verse>
				<verse number="36">И запрети им, да ни комуже поведят: елико же им той запрещаше, паче излиха проповедаху.</verse>
				<verse number="37">И преизлиха дивляхуся, глаголюще: добре все творит: и глухия творит слышати, и немыя глаголати.</verse>
			</chapter>
			<chapter number="8">
				<verse number="1">В тыя дни, зело многу народу сущу, и не имущым чесо ясти, призвав Иисус ученики своя, глагола им:</verse>
				<verse number="2">милосердую о народе, яко уже три дни приседят мне и не имут чесо ясти:</verse>
				<verse number="3">и аще отпущу их не ядших в домы своя, ослабеют на пути: мнози бо от них издалеча пришли суть.</verse>
				<verse number="4">И отвещаша ему ученицы его: откуду сих возможет кто зде насытити хлебы в пустыни?</verse>
				<verse number="5">И вопроси их: колико имате хлебов? Они же реша: седмь.</verse>
				<verse number="6">И повеле народу возлещи на земли: и приемь седмь хлебов, хвалу воздав, преломи и даяше учеником своим, да предлагают: и предложиша пред народом.</verse>
				<verse number="7">И имяху рыбиц мало: и (сия) благословив, рече предложити и тыя.</verse>
				<verse number="8">Ядоша же и насытишася: и взяша избытки укрух, седмь кошниц.</verse>
				<verse number="9">Бяху же ядших яко четыре тысящы. И отпусти их.</verse>
				<verse number="10">И абие влез в корабль со ученики своими, прииде во страны далмануфански.</verse>
				<verse number="11">И изыдоша фарисее и начаша стязатися с ним, ищуще от него знамения с небесе, искушающе его.</verse>
				<verse number="12">И воздохнув духом своим, глагола: что род сей знамения ищет? аминь глаголю вам, аще дастся роду сему знамение.</verse>
				<verse number="13">И оставль их, влез паки в корабль, (и) иде на он пол.</verse>
				<verse number="14">И забыша ученицы его взяти хлебы и разве единаго хлеба не имяху с собою в корабли.</verse>
				<verse number="15">И прещаше им, глаголя: зрите, блюдитеся от кваса фарисейска и от кваса иродова.</verse>
				<verse number="16">И помышляху, друг ко другу глаголюще, яко хлебы не имамы.</verse>
				<verse number="17">И разумев Иисус, глагола им: что помышляете, яко хлебы не имате? не у ли чувствуете, ниже разумеете? еще ли окаменено сердце ваше имате?</verse>
				<verse number="18">очи имуще не видите? и ушы имуще не слышите? и не помните ли,</verse>
				<verse number="19">егда пять хлебы преломих в пять тысящ, колико кош исполнь укрух приясте? Глаголаша ему: дванадесять.</verse>
				<verse number="20">Егда же седмь в четыре тысящы, колико кошниц исполнения укрух взясте? Они же реша: седмь.</verse>
				<verse number="21">И глагола им: како не разумеете?</verse>
				<verse number="22">И прииде в вифсаиду: и приведоша к нему слепа, и моляху его, да его коснется.</verse>
				<verse number="23">И емь за руку слепаго, изведе его вон из веси: и плюнув на очи его, (и) возложь руце нань, вопрошаше его, аще что видит?</verse>
				<verse number="24">И воззрев глаголаше: вижу человеки яко древие ходящя.</verse>
				<verse number="25">Потом (же) паки возложи руце на очи его и сотвори его прозрети: и утворися и узре светло все.</verse>
				<verse number="26">И посла его в дом его, глаголя: ни в весь вниди, ни повеждь кому в веси.</verse>
				<verse number="27">И изыде Иисус и ученицы его в веси кесарии филипповы: и на пути вопрошаше ученики своя, глаголя им: кого мя глаголют человецы быти?</verse>
				<verse number="28">Они же отвещаша: иоанна крестителя: и инии илию: друзии же единаго от пророк.</verse>
				<verse number="29">И той глагола им: вы же кого мя глаголете быти? Отвещав же петр глагола ему: ты еси Христос.</verse>
				<verse number="30">И запрети им, да ни комуже глаголют о нем.</verse>
				<verse number="31">И начат учити их, яко подобает Сыну Человеческому много пострадати, и искушену быти от старец и архиерей и книжник, и убиену быти, и в третий день воскреснути.</verse>
				<verse number="32">И не обинуяся слово глаголаше. И приемь его петр, начат претити ему.</verse>
				<verse number="33">Он же обращься и воззрев на ученики своя, запрети петрови, глаголя: иди за мною, сатано: яко не мыслиши, яже (суть) Божия, но яже человеческа.</verse>
				<verse number="34">И призвав народы со ученики своими, рече им: иже хощет по мне ити, да отвержется себе, и возмет крест свой, и по мне грядет:</verse>
				<verse number="35">иже бо аще хощет душу свою спасти, погубит ю: а иже погубит душу свою мене ради и Евангелиа, той спасет ю:</verse>
				<verse number="36">кая бо польза человеку, аще приобрящет мир весь, и отщетит душу свою?</verse>
				<verse number="37">или что даст человек измену на души своей?</verse>
				<verse number="38">иже бо аще постыдится мене и моих словес в роде сем прелюбодейнем и грешнем, и Сын Человеческий постыдится его, егда приидет во славе Отца своего со ангелы святыми.</verse>
			</chapter>
			<chapter number="9">
				<verse number="1">И глаголаше им: аминь глаголю вам, яко суть нецыи от зде стоящих, иже не имут вкусити смерти, дондеже видят Царствие Божие пришедшее в силе.</verse>
				<verse number="2">И по шести днех поят Иисус петра и иакова и иоанна, и возведе их на гору высоку особь едины: и преобразися пред ними.</verse>
				<verse number="3">И ризы его быша блещащяся, белы зело яко снег, яцехже не может белилник убелити на земли.</verse>
				<verse number="4">И явися им илиа с моисеем: и беста со Иисусом глаголюща.</verse>
				<verse number="5">И отвещав петр глагола Иисусови: равви, добро есть нам зде быти: и сотворим кровы три, тебе един, и моисееви един, и илии един.</verse>
				<verse number="6">Не ведяше бо, что рещи: бяху бо пристрашни.</verse>
				<verse number="7">И бысть облак осеняя их: и прииде глас из облака, глаголя: сей есть Сын мой возлюбленный, того послушайте.</verse>
				<verse number="8">И внезапу воззревше, ктому ни когоже видеша, токмо Иисуса единаго с собою.</verse>
				<verse number="9">Сходящым же им с горы, запрети им, да ни комуже поведят, яже видеша, токмо егда Сын Человеческий из мертвых воскреснет.</verse>
				<verse number="10">И слово удержаша в себе, стязающеся, что есть, еже из мертвых воскреснути.</verse>
				<verse number="11">И вопрошаху его глаголюще: како глаголют книжницы, яко илии подобает приити прежде?</verse>
				<verse number="12">Он же отвещав рече им: илиа убо пришед прежде, устроит вся: и како есть писано о Сыне Человечестем, да много постраждет и уничижен будет:</verse>
				<verse number="13">но глаголю вам, яко и илиа прииде, и сотвориша ему, елика хотеша, якоже есть писано о нем.</verse>
				<verse number="14">И пришед ко учеником, виде народ мног о них и книжники стязающяся с ними.</verse>
				<verse number="15">И абие весь народ видев его ужасеся, и пририщуще целоваху его.</verse>
				<verse number="16">И вопроси книжники: что стязаетеся к себе?</verse>
				<verse number="17">И отвещав един от народа рече: учителю, приведох сына моего к тебе, имуща духа нема:</verse>
				<verse number="18">и идеже колиждо имет его, разбивает его, и пены тещит, и скрежещет зубы своими, и оцепеневает: и рех учеником твоим, да изженут его, и не возмогоша.</verse>
				<verse number="19">Он же отвещав ему глагола: о, роде неверен, доколе в вас буду? доколе терплю вы? приведите его ко мне.</verse>
				<verse number="20">И приведоша его к нему. И видев его, абие дух стрясе его: и пад на земли, валяшеся, пены тещя.</verse>
				<verse number="21">И вопроси отца его: колико лет есть, отнележе сие бысть ему? Он же рече: издетска:</verse>
				<verse number="22">и многажды во огнь вверже его и в воды, да погубит его: но аще что можеши, помози нам, милосердовав о нас.</verse>
				<verse number="23">Иисус же рече ему: еже аще что можеши веровати, вся возможна верующему.</verse>
				<verse number="24">И абие возопив отец отрочате, со слезами глаголаше: верую, Господи: помози моему неверию.</verse>
				<verse number="25">Видев же Иисус, яко срищется народ, запрети духу нечистому, глаголя ему: душе немый и глухий, аз ти повелеваю: изыди из него и ктому не вниди в него.</verse>
				<verse number="26">И возопив и много пружався, изыде: и бысть яко мертв, якоже мнозем глаголати, яко умре.</verse>
				<verse number="27">Иисус же емь его за руку, воздвиже его: и воста.</verse>
				<verse number="28">И вшедшу ему в дом, ученицы его вопрошаху его единаго: яко мы не возмогохом изгнати его?</verse>
				<verse number="29">И рече им: сей род ничимже может изыти, токмо молитвою и постом.</verse>
				<verse number="30">И оттуду изшедше, идяху сквозе галилею: и не хотяше, да кто увесть.</verse>
				<verse number="31">Учаше бо ученики своя и глаголаше им, яко Сын Человеческий предан будет в руце человечесте, и убиют его: и убиен быв, в третий день воскреснет.</verse>
				<verse number="32">Они же не разумеваху глаголгола и бояхуся его вопросити.</verse>
				<verse number="33">И прииде в капернаум: и в дому быв, вопрошаше их: что на пути в себе помышлясте?</verse>
				<verse number="34">Они же молчаху: друг ко другу бо стязашася на пути, кто (есть) болий.</verse>
				<verse number="35">И сед пригласи обанадесяте и глагола им: аще кто хощет старей быти, да будет всех менший и всем слуга.</verse>
				<verse number="36">И приимь отроча, постави е посреде их: и о‹емь е, рече им:</verse>
				<verse number="37">иже аще едино таковых отрочат приимет во имя мое, мене приемлет: и иже мене приемлет, не мене приемлет, но пославшаго мя.</verse>
				<verse number="38">Отвеща ему иоанн, глаголя: учителю, видехом некоего именем твоим изгоняща бесы, иже не ходит по нас: и возбранихом ему, яко не последует нам.</verse>
				<verse number="39">Иисус же рече: не браните ему: никтоже бо есть, иже сотворит силу о имени моем, и возможет вскоре злословити мя.</verse>
				<verse number="40">Иже бо несть на вы, по вас есть.</verse>
				<verse number="41">Иже бо аще напоит вы чашею воды во имя мое, яко Христовы есте, аминь глаголю вам, не погубит мзды своея.</verse>
				<verse number="42">И иже аще соблазнит единаго от малых сих верующих в мя, добрее есть ему паче, аще облежит камень жерновный о выи его, и ввержен будет в море.</verse>
				<verse number="43">И аще соблажняет тя рука твоя, отсецы ю: добрее ти есть беднику в живот внити, неже обе руце имущу внити в геенну, во огнь неугасающий,</verse>
				<verse number="44">идеже червь их не умирает, и огнь не угасает.</verse>
				<verse number="45">И аще нога твоя соблажняет тя, отсецы ю: добрее ти есть внити в живот хрому, неже две нозе имущу ввержену быти в геенну, во огнь неугасающий,</verse>
				<verse number="46">идеже червь их не умирает, и огнь не угасает.</verse>
				<verse number="47">И аще око твое соблажняет тя, исткни е: добрее ти есть со единем оком внити в Царствие Божие, неже две оце имущу ввержену быти в геенну огненную,</verse>
				<verse number="48">идеже червь их не умирает, и огнь не угасает.</verse>
				<verse number="49">Всяк бо огнем осолится, и всяка жертва солию осолится.</verse>
				<verse number="50">Добро соль: аще же соль не слана будет, чим осолится? Имейте соль в себе, и мир имейте между собою.</verse>
			</chapter>
			<chapter number="10">
				<verse number="1">И оттуду востав прейде в пределы иудейския, об он пол иордана. И снидошася паки народи к нему: и яко обычай име, паки учаше их.</verse>
				<verse number="2">И приступльше фарисее вопросиша его: аще достоит мужу жену пустити? искушающе его.</verse>
				<verse number="3">Он же отвещав рече им: что вам заповеда моисей?</verse>
				<verse number="4">Они же реша: моисей повеле книгу распустную написати, и пустити.</verse>
				<verse number="5">И отвещав Иисус рече им: по жестосердию вашему написа вам заповедь сию:</verse>
				<verse number="6">от начала же создания, мужа и жену сотворил я есть Бог:</verse>
				<verse number="7">сего ради оставит человек отца своего и матерь</verse>
				<verse number="8">и прилепится к жене своей, и будета оба в плоть едину: темже уже неста два, но плоть едина:</verse>
				<verse number="9">еже убо Бог сочета, человек да не разлучает.</verse>
				<verse number="10">И в дому паки ученицы его о сем вопросиша его.</verse>
				<verse number="11">И глагола им: иже аще пустит жену свою и оженится иною, прелюбы творит на ню:</verse>
				<verse number="12">и аще жена пустит мужа и посягнет за иного, прелюбы творит.</verse>
				<verse number="13">И приношаху к нему дети, да коснется их: ученицы же прещаху приносящым.</verse>
				<verse number="14">Видев же Иисус негодова и рече им: оставите детей приходити ко мне и не браните им, тацех бо есть Царствие Божие:</verse>
				<verse number="15">аминь глаголю вам: иже аще не приимет Царствия Божия яко отроча, не имать внити в не.</verse>
				<verse number="16">И о‹емь их, возложь руце на них, благословляше их.</verse>
				<verse number="17">И исходящу ему на путь, притек некий и поклонься на колену ему, вопрошаше его: учителю благий, что сотворю, да живот вечный наследствую?</verse>
				<verse number="18">Иисус же рече ему: что мя глаголеши блага? никтоже благ, токмо един Бог.</verse>
				<verse number="19">Заповеди веси: не прелюбы сотвориши: не убий: не укради: не лжесвидетелствуй: не обиди: чти отца твоего и матерь.</verse>
				<verse number="20">Он же отвещав рече ему: учителю, сия вся сохраних от юности моея.</verse>
				<verse number="21">Иисус же воззрев нань, возлюби его и рече ему: единаго еси не докончал: иди, елика имаши, продаждь и даждь нищым, и имети имаши сокровище на небеси: и прииди (и) ходи вслед мене, взем крест.</verse>
				<verse number="22">Он же дряхл быв о словеси, отиде скорбя: бе бо имея стяжания многа.</verse>
				<verse number="23">И воззрев Иисус глагола учеником своим: како неудобь имущии богатство в Царствие Божие внидут.</verse>
				<verse number="24">ученицы же ужасахуся о словесех его. Иисус же паки отвещав глагола им: чада, како неудобь уповающым на богатство в Царствие Божие внити:</verse>
				<verse number="25">удобее бо есть вельбуду сквозе иглине ушы проити, неже богату в Царствие Божие внити.</verse>
				<verse number="26">Они же излиха дивляхуся, глаголюще к себе: то кто может спасен быти?</verse>
				<verse number="27">Воззрев же на них Иисус глагола: у человек невозможно, но не у Бога: вся бо возможна суть у Бога.</verse>
				<verse number="28">Начат же петр глаголати ему: се, мы оставихом вся и вслед тебе идохом.</verse>
				<verse number="29">Отвещав же Иисус рече: аминь глаголю вам: никтоже есть, иже оставил есть дом, или братию, или сестры, или отца, или матерь, или жену, или чада, или села, мене ради и Евангелиа ради:</verse>
				<verse number="30">аще не приимет сторицею ныне во время сие, домов, и братий, и сестр, и отца, и матере, и чад, и сел, во изгнании, и в век грядущий живот вечный:</verse>
				<verse number="31">мнози же будут первии последни, и последнии перви.</verse>
				<verse number="32">Бяху же на пути, восходяще во Иерусалим: и бе варяя их Иисус, и ужасахуся, и вслед идуще, бояхуся. И поемь паки обанадесять, начат им глаголати, яже хотяху ему быти:</verse>
				<verse number="33">яко, се, восходим во Иерусалим, и Сын Человеческий предан будет архиереом и книжником, и осудят его на смерть, и предадят его языком:</verse>
				<verse number="34">и поругаются ему, и уязвят его, и оплюют его, и убиют его: и в третий день воскреснет.</verse>
				<verse number="35">И пред него приидоста иаков и иоанн, сына зеведеева, глаголюща: учителю, хощева, да, еже аще просива, сотвориши нама.</verse>
				<verse number="36">Он же рече има: что хощета, да сотворю вама?</verse>
				<verse number="37">Она же реста ему: даждь нам, да един о десную тебе и един о шуюю тебе сядева во славе твоей.</verse>
				<verse number="38">Иисус же рече има: не веста, чесо просита: можета ли пити чашу, юже аз пию, и крещением, имже аз крещаюся, креститися?</verse>
				<verse number="39">Она же реста ему: можева. Иисус же рече има: чашу убо, юже аз пию, испиета, и крещением, имже аз крещаюся, креститася:</verse>
				<verse number="40">а еже сести о десную мене и о шуюю, несть мне дати, но имже уготовано есть.</verse>
				<verse number="41">И слышавше десять, начаша негодовати о иакове и иоанне.</verse>
				<verse number="42">Иисус же призвав их, глагола им: весте, яко мнящиися владети языки, соодолевают им, и велицыи их обладают ими:</verse>
				<verse number="43">не тако же будет в вас: но иже аще хощет в вас вящший быти, да будет вам слуга:</verse>
				<verse number="44">и иже аще хощет в вас быти старей, да будет всем раб:</verse>
				<verse number="45">ибо Сын Человечь не прииде, да послужат ему, но да послужит и даст душу свою избавление за многи.</verse>
				<verse number="46">И приидоша во иерихон. И исходящу ему от иерихона, и учеником его, и народу многу, сын тимеов вартимей слепый седяше при пути, прося.</verse>
				<verse number="47">И слышав, яко Иисус назорянин есть, начат звати и глаголати: Сыне давидов Иисусе, помилуй мя.</verse>
				<verse number="48">И прещаху ему мнози, да умолчит: он же множае паче зваше: Сыне давидов, помилуй мя.</verse>
				<verse number="49">И став Иисус, рече его возгласити. И возгласиша слепца, глаголюще ему: дерзай, востани, зовет тя.</verse>
				<verse number="50">Он же отверг ризы своя, востав прииде ко Иисусови.</verse>
				<verse number="51">И отвещав глагола ему Иисус: что хощеши, да сотворю тебе? Слепый же глагола ему: учителю, да прозрю.</verse>
				<verse number="52">Иисус же рече ему: иди: вера твоя спасе тя. И абие прозре и по Иисусе иде в путь.</verse>
			</chapter>
			<chapter number="11">
				<verse number="1">И егда приближися во Иерусалим, в вифсфагию и вифанию, к горе елеонстей, посла два от ученик своих</verse>
				<verse number="2">и глагола има: идита в весь, яже есть прямо вама: и абие входяща в ню, обрящета жребя привязано, на неже никтоже от человек вседе: отрешша е, приведита:</verse>
				<verse number="3">и аще кто вама речет: что творита сие? рцыта, яко Господь требует е: и абие послет е семо.</verse>
				<verse number="4">Идоста же, и обретоста жребя привязано при дверех вне на распутии, и отрешиста е.</verse>
				<verse number="5">И нецыи от стоящих ту глаголаху има: что деета отрешающа жребя?</verse>
				<verse number="6">Она же реста им, якоже заповеда има Иисус: и оставиша я.</verse>
				<verse number="7">И приведоста жребя ко Иисусови: и возложиша на не ризы своя, и вседе на не.</verse>
				<verse number="8">Мнози же ризы своя постлаша по пути: друзии же ваиа резаху от древия и постилаху по пути.</verse>
				<verse number="9">И предходящии и вслед грядущии вопияху, глаголюще: осанна, благословен грядый во имя Господне,</verse>
				<verse number="10">благословено грядущее Царство во имя Господа отца нашего давида: осанна в вышних.</verse>
				<verse number="11">И вниде во Иерусалим Иисус и в церковь: и соглядав вся, позде уже сущу часу, изыде в вифанию со обеманадесяте.</verse>
				<verse number="12">И наутрие изшедшым им от вифании, взалка:</verse>
				<verse number="13">и видев смоковницу издалеча, имущу листвие, прииде, аще убо что обрящет на ней: и пришед к ней, ничесоже обрете, токмо листвие: не у бо бе время смоквам.</verse>
				<verse number="14">И отвещав Иисус рече ей: да не ктому от тебе во веки никтоже плода снесть. И слышаху ученицы его.</verse>
				<verse number="15">И приидоша (паки) во Иерусалим. И вшед Иисус в церковь, начат изгонити продающыя и купующыя в церкви: и трапезы торжником и седалища продающих голуби испроверже:</verse>
				<verse number="16">и не даяше, да кто мимонесет сосуд сквозе церковь.</verse>
				<verse number="17">И учаше, глаголя им: несть ли писано, яко храм мой храм молитвы наречется всем языком? вы же сотвористе его вертеп разбойником.</verse>
				<verse number="18">И слышаша книжницы и архиерее, и искаху, како его погубят: бояхубося его, яко весь народ дивляшеся о учении его.</verse>
				<verse number="19">И яко позде бысть, исхождаше вон из града.</verse>
				<verse number="20">И утро мимоходяще, видеша смоковницу изсохшу из корения.</verse>
				<verse number="21">И воспомянув петр глагола ему: равви, виждь, смоковница, юже проклял еси, усше.</verse>
				<verse number="22">И отвещав Иисус глагола им:</verse>
				<verse number="23">имейте веру Божию: аминь бо глаголю вам, яко, иже аще речет горе сей: двигнися и верзися в море: и не размыслит в сердцы своем, но веру имет, яко еже глаголет, бывает: будет ему, еже аще речет:</verse>
				<verse number="24">сего ради глаголю вам: вся елика аще молящеся просите, веруйте, яко приемлете: и будет вам:</verse>
				<verse number="25">и егда стоите молящеся, отпущайте, аще что имате на кого, да и Отец ваш, иже есть на небесех, отпустит вам согрешения ваша:</verse>
				<verse number="26">аще ли же вы не отпущаете, ни Отец ваш, иже есть на небесех, отпустит вам согрешений ваших.</verse>
				<verse number="27">И приидоша паки во Иерусалим. И в церкви ходящу ему, приидоша к нему архиерее и книжницы и старцы</verse>
				<verse number="28">и глаголаша ему: коею областию сия твориши? и кто ти область сию даде, да сия твориши?</verse>
				<verse number="29">Иисус же отвещав рече им: вопрошу вы и аз словесе единаго, и отвещайте ми: и реку вам, коею областию сия творю:</verse>
				<verse number="30">крещение иоанново с небесе ли бе, или от человек? отвещайте ми.</verse>
				<verse number="31">И мысляху в себе, глаголюще: аще речем, с небесе, речет: почто убо не веровасте ему?</verse>
				<verse number="32">но аще речем, от человек: бояхуся людий: вси бо имеяху иоанна, яко воистинну пророк бе.</verse>
				<verse number="33">И отвещавше глаголаша Иисусови: не вемы. И отвещав Иисус глагола им: ни аз глаголю вам, коею областию сия творю.</verse>
			</chapter>
			<chapter number="12">
				<verse number="1">И начат им в притчах глаголати: виноград насади человек, и огради оплотом, и ископа точило, и созда столп, и предаде его тяжателем, и отиде.</verse>
				<verse number="2">И посла к тяжателем во время раба, да от тяжатель приимет от плода винограда:</verse>
				<verse number="3">они же емше его биша и отослаша тща.</verse>
				<verse number="4">И паки посла к ним другаго раба: и того камением бивше, пробиша главу ему и послаша безчестна.</verse>
				<verse number="5">И паки иного посла: и того убиша: и многи ины, овы убо биюще, овы же убивающе.</verse>
				<verse number="6">Еще убо единаго сына име возлюбленнаго своего, посла и того к ним последи, глаголя, яко усрамятся сына моего.</verse>
				<verse number="7">Они же тяжателе реша к себе, яко сей есть наследник: приидите, убием его, и наше будет наследствие.</verse>
				<verse number="8">И емше его убиша и извергоша его вон из винограда.</verse>
				<verse number="9">Что убо сотворит господь винограда? Приидет и погубит тяжатели и даст виноград инем.</verse>
				<verse number="10">Ни писания ли сего чли есте: камень, егоже не в ряду сотвориша зиждущии, сей бысть во главу угла:</verse>
				<verse number="11">от Господа бысть сие, и есть дивно во очию нашею?</verse>
				<verse number="12">И искаху его яти, и убояшася народа: разумеша бо, яко к ним притчу рече: и оставльше его отидоша.</verse>
				<verse number="13">И послаша к нему некия от фарисей и иродиан, да его обольстят словом.</verse>
				<verse number="14">Они же пришедше глаголаша ему: учителю, вемы, яко истинен еси и не радиши ни о комже: не зриши бо на лице человеков, но воистинну пути Божию учиши: достоит ли кинсон кесареви дати, или ни? дамы ли, или не дамы?</verse>
				<verse number="15">Он же ведый их лицемерие, рече им: что мя искушаете? принесите ми пенязь, да вижу.</verse>
				<verse number="16">Они же принесоша. И глагола им: чий образ сий и написание? Они же реша ему: кесарев.</verse>
				<verse number="17">И отвещав Иисус рече им: воздадите кесарева кесареви и Божия Богови. И чудишася о нем.</verse>
				<verse number="18">И приидоша саддукее к нему, иже глаголют воскресению не быти: и вопросиша его, глаголюще:</verse>
				<verse number="19">учителю, моисей написа нам, яко аще кому брат умрет и оставит жену, а чад не оставит: да поймет брат его жену его и воскресит семя брату своему.</verse>
				<verse number="20">Седмь братий бе: и первый поят жену и умирая не остави семене:</verse>
				<verse number="21">и вторый поят ю и умре, и ни той остави семене: и третий такожде:</verse>
				<verse number="22">и пояша ю седмь и не оставиша семене: последи же всех умре и жена.</verse>
				<verse number="23">В воскресение убо, егда воскреснут, которому их будет жена: седмь бо имеша ю жену.</verse>
				<verse number="24">И отвещав Иисус рече им: не сего ли ради прельщаетеся, не ведуще писания, ни силы Божия?</verse>
				<verse number="25">егда бо из мертвых воскреснут, ни женятся, ни посягают, но суть яко ангели на небесех:</verse>
				<verse number="26">о мертвых же, яко востают, несте ли чли в книгах моисеовых, при купине яко рече ему Бог, глаголя: аз Бог авраамов и Бог исааков и Бог иаковль?</verse>
				<verse number="27">несть Бог мертвых, но Бог живых: вы убо много прельщаетеся.</verse>
				<verse number="28">И приступль един от книжник, слышав их стязающихся и видев, яко добре отвеща им, вопроси его: кая есть первая всех заповедий?</verse>
				<verse number="29">Иисус же отвеща ему: яко первейши всех заповедий: слыши, израилю, Господь Бог ваш Господь един есть:</verse>
				<verse number="30">и возлюбиши Господа Бога твоего всем сердцем твоим, и всею душею твоею, и всем умом твоим, и всею крепостию твоею: сия есть первая заповедь.</verse>
				<verse number="31">И вторая подобна ей: возлюбиши ближняго своего яко сам себе. Болшая сею ина заповедь несть.</verse>
				<verse number="32">И рече ему книжник: добре, учителю, воистинну рекл еси, яко един есть Бог, и несть ин разве его:</verse>
				<verse number="33">и еже любити его всем сердцем, и всем разумом, и всею душею, и всею крепостию: и еже любити ближняго яко себе, боле есть всех всесожжений и жертв.</verse>
				<verse number="34">Иисус же видев, яко смысленно отвеща, рече ему: не далече еси от Царствия Божия. И никтоже смеяше ктому его вопросити.</verse>
				<verse number="35">И отвещав Иисус глаголаше, учя в церкви: како глаголют книжницы, яко Христос Сын есть давидов?</verse>
				<verse number="36">Той бо давид рече Духом святым: глагола Господь Господеви моему: седи о десную мене, дондеже положу враги твоя подножие ногама твоима.</verse>
				<verse number="37">Сам убо давид глаголет его Господа: и откуду Сын ему есть? И мног народ послушаше его в сладость.</verse>
				<verse number="38">И глаголаше им во учении своем: блюдитеся от книжник, хотящих во одеяниих ходити, и целования на торжищих,</verse>
				<verse number="39">и преждеседания на сонмищих, и первовозлежания на вечерях:</verse>
				<verse number="40">поядающе домы вдовиц и непщеванием надолзе молящеся, сии приимут лишшее осуждение.</verse>
				<verse number="41">И сед Иисус прямо сокровищному хранилищу, зряше, како народ мещет медь в сокровищное хранилище. И мнози богатии вметаху многа.</verse>
				<verse number="42">И пришедши едина вдовица убога, вверже лепте две, еже есть кодрант.</verse>
				<verse number="43">И призвав ученики своя, рече им: аминь глаголю вам, яко вдовица сия убогая множае всех вверже вметающих в сокровищное хранилище:</verse>
				<verse number="44">вси бо от избытка своего ввергоша: сия же от лишения своего вся, елика имеяше, вверже, все житие свое.</verse>
			</chapter>
			<chapter number="13">
				<verse number="1">И исходящу ему от церкве, глагола ему един от ученик его: учителю, виждь, каково камение и какова здания.</verse>
				<verse number="2">И отвещав Иисус рече ему: видиши ли сия великая здания? не имать остати зде камень на камени, иже не разорится.</verse>
				<verse number="3">И седящу ему на горе елеонстей прямо церкве, вопрошаху его единаго петр и иаков, и иоанн и андрей:</verse>
				<verse number="4">рцы нам, когда сия будут? и кое (будет) знамение, егда имут вся сия скончатися?</verse>
				<verse number="5">Иисус же отвещав им, начат глаголати: блюдитеся, да не кто вас прельстит.</verse>
				<verse number="6">Мнози бо приидут во имя мое, глаголюще, яко аз есмь: и многи прельстят.</verse>
				<verse number="7">Егда же услышите брани и слышания бранем, не ужасайтеся: подобает бо быти: но не у кончина.</verse>
				<verse number="8">Востанет бо язык на язык, и царство на царство: и будут труси по местом, и будут глади и мятежи. Начало болезнем сия.</verse>
				<verse number="9">Блюдитеся же вы сами: предадят бо вы в сонмища, и на соборищих биени будете: и пред воеводы и цари ведени будете мене ради, во свидетелство им.</verse>
				<verse number="10">И во всех языцех подобает прежде проповедатися Евангелию.</verse>
				<verse number="11">Егда же поведут вы предающе, не прежде пецытеся, что возглаголете, ни поучайтеся: но еже аще дастся вам в той час, се глаголите: не вы бо будете глаголющии, но Дух святый.</verse>
				<verse number="12">Предаст же брат брата на смерть, и отец чадо: и востанут чада на родители и убиют их.</verse>
				<verse number="13">И будете ненавидими всеми имене моего ради: претерпевый же до конца, той спасен будет.</verse>
				<verse number="14">Егда же узрите мерзость запустения, реченную даниилом пророком, стоящу, идеже не подобает: чтый да разумеет: тогда сущии во иудеи да бежат на горы:</verse>
				<verse number="15">и иже на крове, да не слазит в дом, ни да внидет взяти чесо от дому своего:</verse>
				<verse number="16">и иже на селе сый, да не возвратится вспять взяти ризу свою.</verse>
				<verse number="17">Горе же непраздным и доящым в тыя дни.</verse>
				<verse number="18">Молитеся же, да не будет бегство ваше в зиме.</verse>
				<verse number="19">Будут бо дние тии скорбь, якова не бысть такова от начала создания, еже созда Бог, доныне, и не будет.</verse>
				<verse number="20">И аще не бы Господь прекратил дний, не бы убо спаслася всяка плоть: но избранных ради, ихже избра, прекратит дни.</verse>
				<verse number="21">Тогда аще кто речет вам: се, зде Христос, или: се, онде: не имите веры.</verse>
				<verse number="22">Востанут бо лжехристи и лжепророцы и дадят знамения и чудеса, еже прельстити, аще возможно, и избранныя.</verse>
				<verse number="23">Вы же блюдитеся: се, прежде рех вам вся.</verse>
				<verse number="24">Но в тыя дни, по скорби той, солнце померкнет, и луна не даст света своего,</verse>
				<verse number="25">и звезды будут с небесе спадающя, и силы, яже на небесех, подвижутся.</verse>
				<verse number="26">И тогда узрят Сына Человеческаго грядуща на облацех с силою и славою многою.</verse>
				<verse number="27">И тогда послет ангелы своя и соберет избранныя своя от четырех ветр, от конца земли до конца неба.</verse>
				<verse number="28">От смоковницы же научитеся притчи: егда уже ветвие ея будет младо и изращает листвие, ведите, яко близ есть жатва:</verse>
				<verse number="29">тако и вы, егда сия видите бывающа, ведите, яко близ есть, при дверех.</verse>
				<verse number="30">Аминь глаголю вам, яко не имать прейти род сей, дондеже вся сия будут.</verse>
				<verse number="31">Небо и земля прейдут, словеса же моя не прейдут.</verse>
				<verse number="32">О дни же том или о часе никтоже весть, ни ангели, иже суть на небесех, ни Сын, токмо Отец.</verse>
				<verse number="33">Блюдите, бдите и молитеся: не весте бо, когда время будет.</verse>
				<verse number="34">Якоже человек отходя оставль дом свой, и дав рабом своим власть, и комуждо дело свое, и вратарю повеле, да бдит.</verse>
				<verse number="35">Бдите убо: не весте бо, когда господь дому приидет, вечер, или полунощи, или в петлоглашение, или утро:</verse>
				<verse number="36">да не пришед внезапу, обрящет вы спящя.</verse>
				<verse number="37">А яже вам глаголю, всем глаголю: бдите.</verse>
			</chapter>
			<chapter number="14">
				<verse number="1">Бе же пасха и опресноцы по двою днию: и искаху архиерее и книжницы, како его лестию емше убиют:</verse>
				<verse number="2">глаголаху же: (но) не в праздник, еда како молва будет людска.</verse>
				<verse number="3">И сущу ему в вифании, в дому симона прокаженнаго, возлежащу ему, прииде жена, имущи алавастр мира нарднаго пистикиа многоценна: и сокрушши алавастр, возливаше ему на главу.</verse>
				<verse number="4">Бяху же нецыи негодующе в себе и глаголюще: почто гибель сия мирная бысть?</verse>
				<verse number="5">можаше бо сие продано быти вящше триех сот пенязь и датися нищым. И прещаху ей.</verse>
				<verse number="6">Иисус же рече: оставите ю: что ей труды даете? добро дело содела о мне.</verse>
				<verse number="7">Всегда бо нищыя имате с собою, и егда хощете, можете им добро творити: мене же не всегда имате.</verse>
				<verse number="8">Еже име сия, сотвори: предвари помазати мое тело на погребение.</verse>
				<verse number="9">Аминь глаголю вам: идеже аще проповестся Евангелие сие во всем мире, и еже сотвори сия, глаголано будет в память ея.</verse>
				<verse number="10">И иуда искариотский, един от обоюнадесяте, иде ко архиереем, да предаст его им.</verse>
				<verse number="11">Они же слышавше возрадовашася и обещаша ему сребреники дати. И искаше, како его в удобно время предаст.</verse>
				<verse number="12">И в первый день опреснок, егда пасху жряху, глаголаша ему ученицы его: где хощеши, шедше уготоваем, да яси пасху?</verse>
				<verse number="13">И посла два от ученик своих и глагола има: идита во град: и срящет вас человек в скудельнице воду нося: по нем идита,</verse>
				<verse number="14">и идеже аще внидет, рцыта господину дому, яко учитель глаголет: где есть виталница, идеже пасху со ученики моими снем?</verse>
				<verse number="15">и той вама покажет горницу велию, постлану, готову: ту уготовайта нам.</verse>
				<verse number="16">И изыдоста ученика его, и приидоста во град, и обретоста, якоже рече има: и уготоваста пасху.</verse>
				<verse number="17">И вечеру бывшу прииде со обеманадесяте.</verse>
				<verse number="18">И возлежащым им и ядущым, рече Иисус: аминь глаголю вам, яко един от вас предаст мя, ядый со мною.</verse>
				<verse number="19">Они же начаша скорбети и глаголати ему един по единому: еда аз? И другий: еда аз?</verse>
				<verse number="20">Он же отвещав рече им: един от обоюнадесяте, омочивый со мною в солило.</verse>
				<verse number="21">Сын убо Человеческий идет, якоже есть писано о нем: горе же человеку тому, имже Сын Человеческий предастся: добрее было бы ему, аще не бы родился человек той.</verse>
				<verse number="22">И ядущым им, приемь Иисус хлеб, (и) благословив, преломи и даде им, и рече: приимите, ядите: сие есть тело мое.</verse>
				<verse number="23">И приим чашу, хвалу воздав, даде им: и пиша от нея вси.</verse>
				<verse number="24">И рече им: сия есть кровь моя новаго завета, за многи изливаема:</verse>
				<verse number="25">аминь глаголю вам, яко ктому не имам пити от плода лознаго до дне того, егда е пию ново во Царствии Божии.</verse>
				<verse number="26">И воспевше изыдоша в гору елеонскую.</verse>
				<verse number="27">И глагола им Иисус, яко вси соблазнитеся о мне в нощь сию: писано бо есть: поражу пастыря, и разыдутся овцы.</verse>
				<verse number="28">Но потом, егда воскресну, варяю вы в галилеи.</verse>
				<verse number="29">Петр же рече ему: аще и вси соблазнятся, но не аз.</verse>
				<verse number="30">И глагола ему Иисус: аминь глаголю тебе, яко ты днесь в нощь сию, прежде даже вторицею петель не возгласит, трикраты отвержешися мене.</verse>
				<verse number="31">Он же множае глаголаше паче: аще (же) ми есть с тобою и умрети, не отвергуся тебе. Такожде и вси глаголаху.</verse>
				<verse number="32">И приидоша в весь, ейже имя гефсиманиа: и глагола учеником своим: седите зде, дондеже шед помолюся.</verse>
				<verse number="33">И поят петра и иакова и иоанна с собою: и начат ужасатися и тужити.</verse>
				<verse number="34">И глагола им: прискорбна есть душа моя до смерти: будите зде и бдите.</verse>
				<verse number="35">И прешед мало, паде на земли и моляшеся, да, аще возможно есть, мимо идет от него час:</verse>
				<verse number="36">и глаголаше: авва Отче, вся возможна тебе: мимо неси от мене чашу сию: но не еже аз хощу, но еже ты.</verse>
				<verse number="37">И прииде, и обрете их спящих, и глагола петрови: симоне, спиши ли? не возмогл еси единаго часа побдети?</verse>
				<verse number="38">бдите и молитеся, да не внидете в напасть: дух убо бодр, плоть же немощна.</verse>
				<verse number="39">И паки шед помолися, тожде слово рек.</verse>
				<verse number="40">И возвращься обрете я паки спящя: бяху бо очеса им тяготна: и не ведяху, что быша ему отвещали.</verse>
				<verse number="41">И прииде третицею и глагола им: спите прочее и почивайте: приспе конец, прииде час: се, предается Сын Человеческий в руки грешником:</verse>
				<verse number="42">востаните, идем: се, предаяй мя приближися.</verse>
				<verse number="43">И абие, еще ему глаголющу, прииде иуда, един сый от обоюнадесяте, и с ним народ мног со оружием и дрекольми, от архиерей и книжник и старец.</verse>
				<verse number="44">Даде же предаяй его знамение им, глаголя: егоже аще лобжу, той есть: имите его и ведите (его) сохранно.</verse>
				<verse number="45">И пришед, абие приступль к нему, глагола (ему): равви, равви. И облобыза его.</verse>
				<verse number="46">Они же возложиша руце свои на него и яша его.</verse>
				<verse number="47">Един же некто от стоящих извлек нож, удари раба архиереова и уреза ему ухо.</verse>
				<verse number="48">И отвещав Иисус рече им: яко на разбойника ли изыдосте со оружием и дрекольми яти мя?</verse>
				<verse number="49">по вся дни бех при вас в церкви учя, и не ясте мене: но да сбудется писание.</verse>
				<verse number="50">И оставльше его, вси бежаша.</verse>
				<verse number="51">И един некто юноша иде по нем, одеян в плащаницу по нагу: и яша того юношу.</verse>
				<verse number="52">Он же оставль плащаницу, наг бежа от них.</verse>
				<verse number="53">И ведоша Иисуса ко архиерею: и снидошася к нему вси архиерее и книжницы и старцы.</verse>
				<verse number="54">И петр издалеча вслед его иде до внутрь во двор архиереов: и бе седя со слугами и греяся при свещи.</verse>
				<verse number="55">Архиерее же и весь сонм искаху на Иисуса свидетелства, да умертвят его: и не обретаху.</verse>
				<verse number="56">Мнози бо лжесвидетелствоваху на него, и равна свидетелства не бяху.</verse>
				<verse number="57">И нецыи воставше лжесвидетелствоваху на него, глаголюще:</verse>
				<verse number="58">яко мы слышахом его глаголюща, яко аз разорю церковь сию рукотвореную и треми денми ину нерукотворену созижду.</verse>
				<verse number="59">И ни тако равно бе свидетелство их.</verse>
				<verse number="60">И востав архиерей посреде, вопроси Иисуса, глаголя: не отвещаваеши ли ничесоже? что сии на тя свидетелствуют?</verse>
				<verse number="61">Он же молчаше и ничтоже отвещаваше. Паки архиерей вопроси его и глагола ему: ты ли еси Христос, Сын благословеннаго?</verse>
				<verse number="62">Иисус же рече: аз есмь: и узрите Сына Человеческаго о десную седяща силы и грядуща со облаки небесными.</verse>
				<verse number="63">Архиерей же растерзав ризы своя, глагола: что еще требуем свидетелей?</verse>
				<verse number="64">слышасте хулу: что вам мнится? Они же вси осудиша его быти повинна смерти.</verse>
				<verse number="65">И начаша нецыи плювати нань, и прикрывати лице его, и мучити его, и глаголати ему: прорцы. И слуги по ланитома его бияху.</verse>
				<verse number="66">И сущу петрови во дворе низу, прииде едина от рабынь архиереовых,</verse>
				<verse number="67">и видевши петра греющася, воззревши на него, глагола: и ты с назарянином Иисусом был еси.</verse>
				<verse number="68">Он же отвержеся, глаголя: не вем, ниже знаю, что ты глаголеши. И изыде вон на преддворие: и алектор возгласи.</verse>
				<verse number="69">И рабыня видевши его паки, начат глаголати предстоящым, яко сей от них есть.</verse>
				<verse number="70">Он же паки отметашеся. И помале паки предстоящии глаголаху петрови: воистинну от них еси: ибо галилеанин еси, и беседа твоя подобится.</verse>
				<verse number="71">Он же нача ротитися и клятися, яко не вем Человека сего, егоже вы глаголете.</verse>
				<verse number="72">И второе алектор возгласи. И помяну петр глаголгол, егоже рече ему Иисус, яко прежде даже петель не возгласит двакраты, отвержешися мене трикраты. И начен плакашеся.</verse>
			</chapter>
			<chapter number="15">
				<verse number="1">И абие наутрие совет сотвориша архиерее со старцы и книжники, и весь сонм, связавше Иисуса ведоша и предаша (его) пилату.</verse>
				<verse number="2">И вопроси его пилат: ты ли еси Царь иудейский? Он же отвещав рече ему: ты глаголеши.</verse>
				<verse number="3">И глаголаху на него архиерее много.</verse>
				<verse number="4">Пилат же паки вопроси его, глаголя: не отвещаваеши ли ничтоже? виждь, колика на тя свидетелствуют.</verse>
				<verse number="5">Иисус же ктому ничтоже отвеща, яко дивитися пилату.</verse>
				<verse number="6">На (всяк) же праздник отпущаше им единаго связня, егоже прошаху.</verse>
				<verse number="7">Бе же нарицаемый варавва со сковники своими связан, иже в кове убийство сотвориша.</verse>
				<verse number="8">И возопив народ нача просити, якоже всегда творяше им.</verse>
				<verse number="9">Пилат же отвеща им, глаголя: хощете ли, пущу вам Царя иудейска?</verse>
				<verse number="10">Ведяше бо, яко зависти ради предаша его архиерее.</verse>
				<verse number="11">Архиерее же помануша народу, да паче варавву пустит им.</verse>
				<verse number="12">Пилат же отвещав паки рече им: что убо хощете сотворю, егоже глаголете Царя иудейска?</verse>
				<verse number="13">Они же паки возопиша (глаголюще): пропни его.</verse>
				<verse number="14">Пилат же глаголаше им: что бо зло сотвори? Они же излиха вопияху: пропни его.</verse>
				<verse number="15">Пилат же хотя народу хотение сотворити, пусти им варавву: и предаде Иисуса, бив, да пропнут его.</verse>
				<verse number="16">Воини же ведоша его внутрь двора, еже есть претор: и созваша всю спиру,</verse>
				<verse number="17">и облекоша его в препряду, и возложиша на него сплетше тернов венец,</verse>
				<verse number="18">и начаша целовати его (и глаголати): радуйся, Царю иудейский.</verse>
				<verse number="19">И бияху его по главе тростию, и плюваху на него, и прегибающе колена покланяхуся ему.</verse>
				<verse number="20">И егда поругашася ему, совлекоша с него препряду и облекоша его в ризы своя: и изведоша его, да пропнут его.</verse>
				<verse number="21">И задеша мимоходящу некоему симону киринею, грядущу с села, отцу александрову и руфову, да возмет крест его.</verse>
				<verse number="22">И приведоша его на голгофу место, еже есть сказаемо лобное место.</verse>
				<verse number="23">И даяху ему пити есмирнисмено вино: он же не прият.</verse>
				<verse number="24">И распеншии его разделиша ризы его, метающе жребий о них, кто что возмет.</verse>
				<verse number="25">Бе же час третий, и распяша его.</verse>
				<verse number="26">И бе написание вины его написано: Царь иудейск.</verse>
				<verse number="27">И с ним распяша два разбойника, единаго о десную и единаго о шуюю его.</verse>
				<verse number="28">И сбыстся писание, еже глаголет: и со беззаконными вменися.</verse>
				<verse number="29">И мимоходящии хуляху его, покивающе главами своими и глаголюще: уа, разоряяй церковь и треми денми созидаяй,</verse>
				<verse number="30">спасися сам и сниди со креста.</verse>
				<verse number="31">Такожде и архиерее ругающеся, друг ко другу с книжники глаголаху: ины спасе, себе ли не может спасти?</verse>
				<verse number="32">Христос, Царь израилев, да снидет ныне со креста, да видим и веру имем ему. И распятая с ним поношаста ему.</verse>
				<verse number="33">Бывшу же часу шестому, тма бысть по всей земли до часа девятаго.</verse>
				<verse number="34">И в час девятый возопи Иисус гласом велиим, глаголя: елои, елои, лама савахфани? еже есть сказаемо: Боже мой, Боже мой, почто мя оставил еси?</verse>
				<verse number="35">И нецыи от предстоящих слышавше, глаголаху: се, илию гласит.</verse>
				<verse number="36">Тек же един, и наполнив губу оцта, и возложь на трость, напаяше его, глаголя: оставите, да видим, аще приидет илиа сняти его.</verse>
				<verse number="37">Иисус же пущь глас велий, издше.</verse>
				<verse number="38">И завеса церковная раздрася на двое, свыше до низу.</verse>
				<verse number="39">Видев же сотник стояй прямо ему, яко тако возопив издше, рече: воистинну Человек сей Сын бе Божий.</verse>
				<verse number="40">Бяху же и жены издалеча зрящя, в нихже бе мариа магдалина, и мариа иакова малаго и иосии мати, и саломиа,</verse>
				<verse number="41">яже, и егда бе в галилеи, хождаху по нем и служаху ему: и ины многия, яже взыдоша с ним во Иерусалим.</verse>
				<verse number="42">И уже позде бывшу, понеже бе пяток, еже есть к субботе,</verse>
				<verse number="43">прииде иосиф, иже от аримафеа, благообразен советник, иже и той бе чая Царствия Божия, дерзнув вниде к пилату, и проси телесе Иисусова.</verse>
				<verse number="44">Пилат же дивися, аще уже умре: и призвав сотника, вопроси его: аще уже умре?</verse>
				<verse number="45">И уведев от сотника, даде тело иосифови.</verse>
				<verse number="46">И купив плащаницу и снемь его, обвит плащаницею: и положи его во гроб, иже бе изсечен от камене: и привали камень над двери гроба.</verse>
				<verse number="47">Мариа же магдалина и мариа иосиева зрясте, где его полагаху.</verse>
			</chapter>
			<chapter number="16">
				<verse number="1">И минувшей субботе, мариа магдалина и мариа иаковля и саломиа купиша ароматы, да пришедшя помажут Иисуса.</verse>
				<verse number="2">И зело заутра во едину от суббот приидоша на гроб, возсиявшу солнцу,</verse>
				<verse number="3">и глаголаху к себе: кто отвалит нам камень от дверий гроба?</verse>
				<verse number="4">И воззревшя видеша, яко отвален бе камень: бе бо велий зело.</verse>
				<verse number="5">И вшедшя во гроб, видеша юношу седяща в десных, одеяна во одежду белу: и ужасошася.</verse>
				<verse number="6">Он же глагола им: не ужасайтеся: Иисуса ищете назарянина распятаго: воста, несть зде: се, место, идеже положиша его:</verse>
				<verse number="7">но идите, рцыте учеником его и петрови, яко варяет вы в галилеи: тамо его видите, якоже рече вам.</verse>
				<verse number="8">И изшедшя бежаша от гроба: имяше же их трепет и ужас: и ни комуже ничтоже реша: бояхубося.</verse>
				<verse number="9">воскрес же (Иисус) заутра в первую субботу, явися прежде марии магдалини, из неяже изгна седмь бесов.</verse>
				<verse number="10">Она (же) шедши возвести с ним бывшым, плачущымся и рыдающым:</verse>
				<verse number="11">и они слышавше, яко жив есть и виден бысть от нея, не яша веры.</verse>
				<verse number="12">По сих же двема от них грядущема явися инем образом, идущема на село.</verse>
				<verse number="13">И та шедша возвестиста прочым: и ни тема веры яша.</verse>
				<verse number="14">Последи (же) возлежащым им единомунадесяте явися, и поноси неверствию их и жестосердию, яко видевшым его воставша не яша веры.</verse>
				<verse number="15">И рече им: шедше в мир весь, проповедите Евангелие всей твари.</verse>
				<verse number="16">Иже веру имет и крестится, спасен будет: а иже не имет веры, осужден будет.</verse>
				<verse number="17">Знамения же веровавшым сия последуют: именем моим бесы ижденут: языки возглаголют новы:</verse>
				<verse number="18">змия возмут: аще и что смертно испиют, не вредит их: на недужныя руки возложат, и здрави будут.</verse>
				<verse number="19">Господь же убо, по глаголголании (его) к ним, вознесеся на небо и седе о десную Бога.</verse>
				<verse number="20">Они же изшедше проповедаша всюду, Господу поспешствующу и слово утверждающу последствующими знаменьми. Аминь.</verse>
			</chapter>
		</book>
		<book number="42">
			<chapter number="1">
				<verse number="1">Понеже убо мнози начаша чинити повесть о извествованных в нас вещех,</verse>
				<verse number="2">якоже предаша нам, иже исперва самовидцы и слуги бывшии словесе:</verse>
				<verse number="3">изволися и мне последовавшу выше вся испытно, поряду писати тебе, державный феофиле,</verse>
				<verse number="4">да разумееши, о нихже научился еси словесех утверждение.</verse>
				<verse number="5">Бысть во дни ирода царя иудейска, иерей некий, именем захариа, от дневныя чреды авиани: и жена его от дщерей аароновех, и имя ей елисаветь.</verse>
				<verse number="6">Беста же праведна оба пред Богом, ходяща во всех заповедех и оправданиих Господних безпорочна.</verse>
				<verse number="7">И не бе има чада, понеже елисаветь бе неплоды, и оба заматоревша во днех своих беста.</verse>
				<verse number="8">Бысть же служащу ему в чину чреды своея пред Богом,</verse>
				<verse number="9">по обычаю священничества ключися ему покадити вшедшу в церковь Господню:</verse>
				<verse number="10">и все множество людий бе молитву дея вне, в год фимиама:</verse>
				<verse number="11">явися же ему ангел Господень, стоя о десную олтаря кадилнаго:</verse>
				<verse number="12">и смутися захариа видев, и страх нападе нань.</verse>
				<verse number="13">Рече же к нему ангел: не бойся, захарие: зане услышана бысть молитва твоя, и жена твоя елисаветь родит сына тебе, и наречеши имя ему иоанн:</verse>
				<verse number="14">и будет тебе радость и веселие, и мнози о рождестве его возрадуются:</verse>
				<verse number="15">будет бо велий пред Господем: и вина и сикера не имать пити, и Духа святаго исполнится еще из чрева матере своея:</verse>
				<verse number="16">и многих от сынов израилевых обратит ко Господу Богу их:</verse>
				<verse number="17">и той предидет пред ним духом и силою илииною, обратити сердца отцем на чада, и противныя в мудрости праведных, уготовати Господеви люди совершены.</verse>
				<verse number="18">И рече захариа ко ангелу: по чесому разумею сие? аз бо есмь стар, и жена моя заматоревши во днех своих.</verse>
				<verse number="19">И отвещав ангел рече ему: аз есмь гавриил предстояй пред Богом, и послан есмь глаголати к тебе и благовестити тебе сия:</verse>
				<verse number="20">и се, будеши молчя и не могий проглаголати, до негоже дне будут сия: зане не веровал еси словесем моим, яже сбудутся во время свое.</verse>
				<verse number="21">И беша людие ждуще захарию: и чудяхуся коснящу ему в церкви.</verse>
				<verse number="22">Изшед же не можаше глаголати к ним: и разумеша, яко видение виде в церкви: и той бе помавая им, и пребываше нем.</verse>
				<verse number="23">И бысть яко исполнишася дние службы его, иде в дом свой.</verse>
				<verse number="24">По сих же днех зачат елисаветь жена его, и таяшеся месяц пять, глаголющи:</verse>
				<verse number="25">яко тако мне сотвори Господь во дни, в няже призре отяти поношение мое в человецех.</verse>
				<verse number="26">В месяц же шестый послан бысть ангел гавриил от Бога во град галилейский, емуже имя назарет,</verse>
				<verse number="27">к Деве обрученней мужеви, емуже имя иосиф, от дому давидова: и имя Деве Мариамь.</verse>
				<verse number="28">И вшед к ней ангел рече: радуйся, благодатная: Господь с тобою: благословена ты в женах.</verse>
				<verse number="29">Она же видевши смутися о словеси его и помышляше, каково будет целование сие.</verse>
				<verse number="30">И рече ангел ей: не бойся, Мариамь: обрела бо еси благодать у Бога.</verse>
				<verse number="31">И се зачнеши во чреве, и родиши сына, и наречеши имя ему Иисус:</verse>
				<verse number="32">сей будет велий, и Сын вышняго наречется: и даст ему Господь Бог престол давида отца его:</verse>
				<verse number="33">и воцарится в дому иаковли во веки, и Царствию его не будет конца.</verse>
				<verse number="34">Рече же Мариамь ко ангелу: како будет сие, идеже мужа не знаю?</verse>
				<verse number="35">И отвещав ангел рече ей: Дух святый найдет на тя, и сила вышняго осенит тя: темже и раждаемое свято наречется Сын Божий:</verse>
				<verse number="36">и се, елисаветь южика твоя, и та зачат сына в старости своей: и сей месяц шестый есть ей нарицаемей неплоды:</verse>
				<verse number="37">яко не изнеможет у Бога всяк глаголгол.</verse>
				<verse number="38">Рече же Мариамь: се, раба Господня: буди мне по глаголу твоему. И отиде от нея ангел.</verse>
				<verse number="39">Воставши же Мариамь во дни тыя, иде в горняя со тщанием, во град иудов:</verse>
				<verse number="40">и вниде в дом захариин и целова елисаветь.</verse>
				<verse number="41">И бысть яко услыша елисаветь целование Мариино, взыграся младенец во чреве ея: и исполнися Духа свята елисаветь,</verse>
				<verse number="42">и возопи гласом велиим, и рече: благословена ты в женах, и благословен плод чрева твоего:</verse>
				<verse number="43">и откуду мне сие, да приидет Мати Господа моего ко мне?</verse>
				<verse number="44">се бо, яко бысть глас целования твоего во ушию моею, взыграся младенец радощами во чреве моем:</verse>
				<verse number="45">и блаженна веровавшая, яко будет совершение глаголголанным ей от Господа.</verse>
				<verse number="46">И рече Мариамь: величит душа моя Господа,</verse>
				<verse number="47">и возрадовася дух мой о Бозе спасе моем:</verse>
				<verse number="48">яко призре на смирение рабы своея: се бо, отныне ублажат мя вси роди:</verse>
				<verse number="49">яко сотвори мне величие сильный, и свято имя его:</verse>
				<verse number="50">и милость его в роды родов боящымся его:</verse>
				<verse number="51">сотвори державу мышцею своею: расточи гордыя мыслию сердца их?</verse>
				<verse number="52">низложи сильныя со престол, и вознесе смиренныя:</verse>
				<verse number="53">алчущыя исполни благ и богатящыяся отпусти тщы:</verse>
				<verse number="54">восприят израиля отрока своего, помянути милости,</verse>
				<verse number="55">якоже глагола ко отцем нашым, аврааму и семени его до века.</verse>
				<verse number="56">Пребысть же Мариамь с нею яко три месяцы и возвратися в дом свой.</verse>
				<verse number="57">Елисавети же исполнися время родити ей, и роди сына.</verse>
				<verse number="58">И слышаша окрест живущии и ужики ея, яко возвеличил есть Господь милость свою с нею: и радовахуся с нею.</verse>
				<verse number="59">И бысть во осмый день, приидоша обрезати отроча, и нарицаху е именем отца его, захарию.</verse>
				<verse number="60">И отвещавши мати его рече: ни, но да наречется иоанн.</verse>
				<verse number="61">И реша к ней, яко никтоже есть в родстве твоем, иже нарицается именем тем.</verse>
				<verse number="62">И помаваху отцу его, еже како бы хотел нарещи е.</verse>
				<verse number="63">И испрошь дщицу, написа, глаголя: иоанн будет имя ему. И чудяхуся вси.</verse>
				<verse number="64">Отверзошася же уста его абие и язык его, и глаголаше благословя Бога.</verse>
				<verse number="65">И бысть на всех страх живущих окрест их: и во всей стране иудейстей поведаеми бяху вси глаголи сии.</verse>
				<verse number="66">И положиша вси слышавшии в сердцы своем, глаголюще: что убо отроча сие будет? И рука Господня бе с ним.</verse>
				<verse number="67">И захариа отец его исполнися Духа свята, и пророчествова, глаголя:</verse>
				<verse number="68">благословен Господь Бог израилев, яко посети и сотвори избавление людем своим:</verse>
				<verse number="69">и воздвиже рог спасения нам, в дому давида отрока своего:</verse>
				<verse number="70">якоже глагола усты святых сущих от века пророк его,</verse>
				<verse number="71">спасение от враг наших и из руки всех ненавидящих нас:</verse>
				<verse number="72">сотворити милость со отцы нашими и помянути завет святый свой,</verse>
				<verse number="73">клятву, еюже клятся ко аврааму отцу нашему, дати нам,</verse>
				<verse number="74">без страха, из руки враг наших избавльшымся,</verse>
				<verse number="75">служити ему преподобием и правдою пред ним вся дни живота нашего.</verse>
				<verse number="76">И ты, отроча, пророк вышняго наречешися: предидеши бо пред лицем Господним, уготовати пути его,</verse>
				<verse number="77">дати разум спасения людем его, во оставление грех их,</verse>
				<verse number="78">милосердия ради милости Бога нашего, в нихже посетил есть нас восток свыше,</verse>
				<verse number="79">просветити во тме и сени смертней седящыя, направити ноги нашя на путь мирен.</verse>
				<verse number="80">Отроча же растяше и крепляшеся духом: и бе в пустынех до дне явления своего ко израилю.</verse>
			</chapter>
			<chapter number="2">
				<verse number="1">Бысть же во дни тыя, изыде повеление от кесаря августа написати всю вселенную.</verse>
				<verse number="2">Сие написание первое бысть владящу сириею киринию.</verse>
				<verse number="3">И идяху вси написатися, кождо во свой град.</verse>
				<verse number="4">Взыде же и иосиф от галилеи, из града назарета, во иудею, во град давидов, иже нарицается вифлеем, зане быти ему от дому и отечества давидова,</verse>
				<verse number="5">написатися с Мариею обрученою ему женою, сущею непраздною.</verse>
				<verse number="6">Бысть же, егда быста тамо, исполнишася дние родити ей:</verse>
				<verse number="7">и роди сына своего первенца, и повит его, и положи его в яслех: зане не бе им места во обители.</verse>
				<verse number="8">И пастырие беху в тойже стране, бдяще и стрегуще стражу нощную о стаде своем.</verse>
				<verse number="9">И се, ангел Господень ста в них, и слава Господня осия их: и убояшася страхом велиим.</verse>
				<verse number="10">И рече им ангел: не бойтеся: се бо, благовествую вам радость велию, яже будет всем людем:</verse>
				<verse number="11">яко родися вам днесь спас, иже есть Христос Господь, во граде давидове:</verse>
				<verse number="12">и се вам знамение: обрящете Младенца повита, лежаща в яслех.</verse>
				<verse number="13">И внезапу бысть со ангелом множество вой небесных, хвалящих Бога и глаголющих:</verse>
				<verse number="14">слава в вышних Богу, и на земли мир, во человецех благоволение.</verse>
				<verse number="15">И бысть, яко отидоша от них на небо ангели, и человецы пастырие реша друг ко другу: прейдем до вифлеема и видим глаголгол сей бывший, егоже Господь сказа нам.</verse>
				<verse number="16">И приидоша поспешшеся, и обретоша Мариамь же и иосифа, и Младенца лежаща во яслех.</verse>
				<verse number="17">Видевше же сказаша о глаголголе глаголголаннем им о отрочати сем.</verse>
				<verse number="18">И вси слышавшии дивишася о глаголанных от пастырей к ним.</verse>
				<verse number="19">Мариамь же соблюдаше вся глаголы сия, слагающи в сердцы своем.</verse>
				<verse number="20">И возвратишася пастырие, славяще и хваляще Бога о всех, яже слышаша и видеша, якоже глаголано бысть к ним.</verse>
				<verse number="21">И егда исполнишася осмь дний, да обрежут его, и нарекоша имя ему Иисус, нареченное ангелом прежде даже не зачатся во чреве.</verse>
				<verse number="22">И егда исполнишася дние очищения ею, по закону моисеову, вознесоста его во Иерусалим, поставити его пред Господем,</verse>
				<verse number="23">якоже есть писано в законе Господни: яко всяк младенец мужеска полу, разверзая ложесна, свято Господеви наречется:</verse>
				<verse number="24">и еже дати жертву, по реченному в законе Господни, два горличища или два птенца голубина.</verse>
				<verse number="25">И се, бе человек во Иерусалиме, емуже имя симеон. И человек сей праведен и благочистив, чая утехи израилевы: и Дух бе свят в нем.</verse>
				<verse number="26">И бе ему обещанно Духом святым, не видети смерти, прежде даже не видит Христа Господня.</verse>
				<verse number="27">И прииде Духом в церковь. И егда введоста родителя отроча Иисуса, сотворити има по обычаю законному о нем,</verse>
				<verse number="28">и той приемь его на руку своею, и благослови Бога, и рече:</verse>
				<verse number="29">ныне отпущаеши раба твоего, Владыко, по глаголголу твоему, с миром:</verse>
				<verse number="30">яко видесте очи мои спасение твое,</verse>
				<verse number="31">еже еси уготовал пред лицем всех людий:</verse>
				<verse number="32">свет во откровение языком, и славу людий твоих израиля.</verse>
				<verse number="33">И бе иосиф и Мати его чудящася о глаголемых о нем.</verse>
				<verse number="34">И благослови я симеон, и рече к Марии Матери его: се, лежит сей на падение и на востание многим во израили, и в знамение пререкаемо:</verse>
				<verse number="35">и тебе же самой душу пройдет оружие: яко да открыются от многих сердец помышления.</verse>
				<verse number="36">И бе анна пророчица, дщи фануилева, от колена асирова: сия заматоревши во днех мнозех, живши с мужем седмь лет от девства своего:</verse>
				<verse number="37">и та вдова яко лет осмьдесят и четыре, яже не отхождаше от церкве, постом и молитвами служащи день и нощь.</verse>
				<verse number="38">И та в той час приставши исповедашеся Господеви и глаголаше о нем всем чающым избавления во Иерусалиме.</verse>
				<verse number="39">И яко скончашася вся по закону Господню, возвратишася в галилею, во град свой назарет.</verse>
				<verse number="40">Отроча же растяше и крепляшеся духом, исполняяся премудрости: и благодать Божия бе на нем.</verse>
				<verse number="41">И хождаста родителя его на всяко лето во Иерусалим в праздник пасхи.</verse>
				<verse number="42">И егда бысть двоюнадесяти лету, восходящым им во Иерусалим по обычаю праздника,</verse>
				<verse number="43">и скончавшым дни, и возвращающимася има, оста отрок Иисус во Иерусалиме: и не разуме иосиф и Мати его:</verse>
				<verse number="44">мневша же его в дружине суща, преидоста дне путь, и искаста его во сродницех и в знаемых:</verse>
				<verse number="45">и не обретша его, возвратистася во Иерусалим, взыскающа его.</verse>
				<verse number="46">И бысть по триех днех, обретоста его в церкви, седящаго посреде учителей, и послушающаго их, и вопрошающаго их:</verse>
				<verse number="47">ужасахуся же вси послушающии его о разуме и о ответех его.</verse>
				<verse number="48">И видевша его, дивистася: и к нему Мати его рече: чадо, что сотвори нама тако? се, отец твой и аз боляща искахома тебе.</verse>
				<verse number="49">И рече к нима: что яко искаста мене? не веста ли, яко в тех, яже Отца моего, достоит быти ми?</verse>
				<verse number="50">И та не разуместа глаголгола, егоже глагола има.</verse>
				<verse number="51">И сниде с нима и прииде в назарет: и бе повинуяся има. И Мати его соблюдаше вся глаголголы сия в сердцы своем.</verse>
				<verse number="52">И Иисус преспеваше премудростию и возрастом и благодатию у Бога и человек.</verse>
			</chapter>
			<chapter number="3">
				<verse number="1">В пятое же надесяте лето владычества тивериа кесаря, обладающу понтийскому пилату иудеею, и четвертовластвующу галилеею ироду, филиппу же брату его четвертовластвующу итуреею и трахонитскою страною, и лисанию авилиниею четвертовластвующу,</verse>
				<verse number="2">при архиереи анне и каиафе, бысть глаголгол Божий ко иоанну захариину сыну в пустыни.</verse>
				<verse number="3">И прииде во всю страну иорданскую, проповедая крещение покаяния во оставление грехов:</verse>
				<verse number="4">якоже есть писано в книзе словес исаии пророка, глаголюща: глас вопиющаго в пустыни: уготовайте путь Господень: правы творите стези его:</verse>
				<verse number="5">всяка дебрь исполнится, и всяка гора и холм смирится: и будут стропотная в правая, и острии в пути гладки:</verse>
				<verse number="6">и узрит всяка плоть спасение Божие.</verse>
				<verse number="7">Глаголаше же исходящым народом креститися от него: порождения ехиднова, кто сказа вам бежати от грядущаго гнева?</verse>
				<verse number="8">Сотворите убо плоды достойны покаяния: и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму.</verse>
				<verse number="9">Уже бо и секира при корени древа лежит: всяко убо древо не творящее плода добра посекается и во огнь вметается.</verse>
				<verse number="10">И вопрошаху его народи, глаголюще: что убо сотворим?</verse>
				<verse number="11">Отвещав же глагола им: имеяй две ризе, да подаст неимущему: и имеяй брашна, такожде да творит.</verse>
				<verse number="12">Приидоша же и мытари креститися от него и реша к нему: учителю, что сотворим?</verse>
				<verse number="13">Он же рече к ним: ничтоже более от повеленнаго вам творите.</verse>
				<verse number="14">Вопрошаху же его и воини, глаголюще: и мы что сотворим? И рече к ним: ни когоже обидите, ни оклеветавайте: и доволни будите оброки вашими.</verse>
				<verse number="15">Чающым же людем, и помышляющым всем в сердцах своих о иоанне, еда той есть Христос,</verse>
				<verse number="16">отвещаваше иоанн всем, глаголя: аз убо водою крещаю вы: грядет же креплий мене, емуже несмь достоин отрешити ремень сапогу его: той вы крестит Духом святым и огнем:</verse>
				<verse number="17">емуже лопата в руку его, и отребит гумно свое, и соберет пшеницу в житницу свою, плевы же сожжет огнем негасающим.</verse>
				<verse number="18">Многа же убо и ина утешая благовествоваша людем.</verse>
				<verse number="19">Ирод же четвертовластник, обличаемь от него о иродиаде жене брата своего, и о всех, яже сотвори злая ирод,</verse>
				<verse number="20">приложи и сие над всеми, и затвори иоанна в темнице.</verse>
				<verse number="21">Бысть же егда крестишася вси людие, и Иисусу крещашуся и молящуся, отверзеся небо,</verse>
				<verse number="22">и сниде Дух святый телесным образом, яко голубь, нань: и глас с небесе бысть, глаголя: ты еси Сын мой возлюбленный, о тебе благоволих.</verse>
				<verse number="23">И той бе Иисус яко лет тридесять начиная, сый, яко мнимь, Сын иосифов, илиев,</verse>
				<verse number="24">матфатов, левиин, мелхиин, ианнаев, иосифов,</verse>
				<verse number="25">маттафиев, амосов, наумов, еслимов, наггеов,</verse>
				<verse number="26">маафов, маттафиев, семеиев, иосифов, иудин,</verse>
				<verse number="27">иоаннанов, рисаев, зоровавелев, салафиилев, нириев,</verse>
				<verse number="28">мелхиев, аддиев, косамов, елмодамов, иров,</verse>
				<verse number="29">иосиев, елиезеров, иоримов, матфатов, левиин,</verse>
				<verse number="30">симеонов, иудин, иосифов, ионанов, елиакимов,</verse>
				<verse number="31">мелеаев, маинанов, маттафаев, нафанов, давидов,</verse>
				<verse number="32">иессеов, овидов, воозов, салмонов, наассонов,</verse>
				<verse number="33">аминадавов, арамов, есромов, фаресов, иудин,</verse>
				<verse number="34">иаковль, исааков, авраамов, фарин, нахоров,</verse>
				<verse number="35">серухов, рагавов, фалеков, еверов, саланов,</verse>
				<verse number="36">каинанов, арфаксадов, симов, ноев, ламехов,</verse>
				<verse number="37">мафусалев, енохов, иаредов, малелеилов, каинанов,</verse>
				<verse number="38">еносов, сифов, адамов, Божий.</verse>
			</chapter>
			<chapter number="4">
				<verse number="1">Иисус же исполнь Духа свята возвратися от иордана: и ведяшеся Духом в пустыню,</verse>
				<verse number="2">дний четыридесять искушаемь от диавола: и не яст ничесоже во дни тыя: и скончавшымся им, последи взалка.</verse>
				<verse number="3">И рече ему диавол: аще Сын еси Божий, рцы каменеви сему, да будет хлеб.</verse>
				<verse number="4">И отвеща Иисус к нему, глаголя: писано есть, яко не о хлебе единем жив будет человек, но о всяцем глаголголе Божии.</verse>
				<verse number="5">И возвед его диавол на гору высоку, показа ему вся царствия вселенныя в часе временне,</verse>
				<verse number="6">и рече ему диавол: тебе дам власть сию всю и славу их: яко мне предана есть, и, емуже аще хощу, дам ю:</verse>
				<verse number="7">ты убо аще поклонишися предо мною, будут тебе вся.</verse>
				<verse number="8">И отвещав рече ему Иисус: иди за мною, сатано: писано есть: поклонишися Господу Богу твоему, и тому единому послужиши.</verse>
				<verse number="9">И веде его во Иерусалим, и постави его на криле церковнем, и рече ему: аще Сын еси Божий, верзися отсюду долу:</verse>
				<verse number="10">писано бо есть, яко ангелом своим заповесть о тебе сохранити тя:</verse>
				<verse number="11">и на руках возмут тя, да не когда преткнеши о камень ногу твою.</verse>
				<verse number="12">И отвещав рече ему Иисус, яко речено есть: не искусиши Господа Бога твоего.</verse>
				<verse number="13">И скончав все искушение диавол, отиде от него до времене.</verse>
				<verse number="14">И возвратися Иисус в силе духовней в галилею: и весть изыде по всей стране о нем.</verse>
				<verse number="15">И той учаше на сонмищих их, славимь всеми.</verse>
				<verse number="16">И прииде в назарет, идеже бе воспитан. и вниде, по обычаю своему, в день субботный в сонмище, и воста чести.</verse>
				<verse number="17">И даша ему книгу исаии пророка: и разгнув книгу, обрете место, идеже бе написано:</verse>
				<verse number="18">Дух Господень на мне: егоже ради помаза мя благовестити нищым, посла мя изцелити сокрушенныя сердцем, проповедати плененным отпущение и слепым прозрение, отпустити сокрушенныя во отраду,</verse>
				<verse number="19">проповедати лето Господне приятно.</verse>
				<verse number="20">И согнув книгу, отдав слузе, седе: и всем в сонмищи очи беху зряще нань.</verse>
				<verse number="21">И начат глаголати к ним, яко днесь сбыстся писание сие во ушию вашею.</verse>
				<verse number="22">И вси свидетелствоваху ему, и дивляхуся о словесех благодати, исходящих из уст его, и глаголаху: не сей ли есть Сын иосифов?</verse>
				<verse number="23">И рече к ним: всяко речете ми притчу сию: врачу, изцелися сам: елика слышахом бывшая в капернауме, сотвори и зде во отечествии своем.</verse>
				<verse number="24">Рече же: аминь глаголю вам, яко ни который пророк приятен есть во отечествии своем:</verse>
				<verse number="25">поистинне же глаголю вам: многи вдовицы беша во дни илиины во израили, егда заключися небо три лета и месяц шесть, яко бысть глад велик по всей земли:</verse>
				<verse number="26">и ни ко единей их послан бысть илиа, токмо в сарепту сидонскую к жене вдовице:</verse>
				<verse number="27">и мнози прокажени беху при елиссеи пророце во израили: и ни един же от них очистися, токмо нееман сирианин.</verse>
				<verse number="28">И исполнишася вси ярости в сонмищи, слышавшии сия:</verse>
				<verse number="29">и воставше изгнаша его вон из града, и ведоша его до верху горы, на нейже град их создан бяше, да быша его низринули:</verse>
				<verse number="30">он же прошед посреде их, идяше.</verse>
				<verse number="31">И сниде в капернаум град галилейский: и бе учя их в субботы.</verse>
				<verse number="32">И ужасахуся о учении его: яко со властию бе слово его.</verse>
				<verse number="33">И в сонмищи бе человек имый духа беса нечиста, и возопи гласом велиим,</verse>
				<verse number="34">глаголя: остави, что нам и тебе, Иисусе назарянине? пришел еси погубити нас: вем тя, кто еси, святый Божий.</verse>
				<verse number="35">И запрети ему Иисус, глаголя: премолчи и изыди из него. И поверг его бес посреде, изыде из него, никакоже вредив его.</verse>
				<verse number="36">И бысть ужас на всех, и стязахуся друг ко другу, глаголюще: что слово сие, яко властию и силою велит нечистым духовом, и исходят?</verse>
				<verse number="37">И исхождаше глас о нем во всяко место страны.</verse>
				<verse number="38">Востав же из сонмища, вниде в дом симонов: теща же симонова бе одержима огнем велиим: и молиша его о ней.</verse>
				<verse number="39">И став над нею, запрети огню, и остави ю. Абие же воставши служаше им.</verse>
				<verse number="40">Заходящу же солнцу, вси, елицы имеяху болящыя недуги различными, привождаху их к нему: он же на единаго коегождо их руце возложь, изцеляше их.</verse>
				<verse number="41">Исхождаху же и беси от многих, вопиюще и глаголюще, яко ты еси Христос Сын Божий. И запрещая не даяше им глаголати, яко ведяху Христа самаго суща.</verse>
				<verse number="42">Бывшу же дню, изшед иде в пусто место: и народи искаху его, и приидоша к нему, и удержаваху его, дабы не отшел от них.</verse>
				<verse number="43">Он же рече к ним, яко и другим градовом благовестити ми подобает Царствие Божие: яко на се послан есмь.</verse>
				<verse number="44">И бе проповедая на сонмищих галилейских.</verse>
			</chapter>
			<chapter number="5">
				<verse number="1">Бысть же належащу ему народу, да быша слышали слово Божие, и той бе стоя при езере геннисаретсте:</verse>
				<verse number="2">и виде два корабля стояща при езере: рыбарие же отшедше от нею, измываху мрежи.</verse>
				<verse number="3">Влез же в един от кораблю, иже бе симонов, моли его от земли отступити мало: и сед учаше из корабля народы.</verse>
				<verse number="4">Якоже преста глаголя, рече к симону: поступи во глубину, и вверзите мрежи вашя в ловитву.</verse>
				<verse number="5">И отвещав симон рече ему: наставниче, об нощь всю труждшеся, ничесоже яхом: по глаголголу же твоему ввергу мрежу.</verse>
				<verse number="6">И се сотворше, яша множество рыб много: протерзашеся же мрежа их.</verse>
				<verse number="7">И помануша причастником, иже беху во друзем корабли, да пришедше помогут им: и приидоша, и исполниша оба корабля, яко погружатися има.</verse>
				<verse number="8">Видев же симон петр, припаде к коленома Иисусовома, глаголя: изыди от мене, яко муж грешен есмь, Господи.</verse>
				<verse number="9">Ужас бо одержаше его и вся сущыя с ним, о ловитве рыб, яже яша:</verse>
				<verse number="10">такожде же иакова и иоанна сына зеведеова, яже беста обещника симонови. И рече к симону Иисус: не бойся: отселе будеши человеки ловя.</verse>
				<verse number="11">И извлекше (оба) корабля на землю, оставльше вся, вслед его идоша.</verse>
				<verse number="12">И бысть егда бе Иисус во единем от градов, и се, муж исполнь прокажения: и видев Иисуса, пад ниц, моляся ему, глаголя: Господи, аще хощеши, можеши мя очистити.</verse>
				<verse number="13">И простер руку, коснуся его, рек: хощу, очистися. И абие проказа отиде от него.</verse>
				<verse number="14">И той заповеда ему ни комуже поведати: но шед покажися иереови, и принеси о очищении твоем, якоже повеле моисей, во свидетелство им.</verse>
				<verse number="15">Прохождаше же паче слово о нем: и схождахуся народи мнози слышати и целитися от него от недуг своих.</verse>
				<verse number="16">Той же бе отходя в пустыню и моляся.</verse>
				<verse number="17">И бысть во един от дний, и той бе учя: и беху седяще фарисее и законоучителие, иже беху пришли от всякия веси галилейския и иудейския и Иерусалимския: и сила Господня бе изцеляющи их:</verse>
				<verse number="18">и се, мужие носяще на одре человека, иже бе разслаблен, и искаху внести его и положити пред ним:</verse>
				<verse number="19">и не обретше куде внести его народа ради, взлезше на храм, сквозе скуделы низвесиша его со одром на среду пред Иисуса.</verse>
				<verse number="20">И видев веру их, рече ему: человече, оставляюттися греси твои.</verse>
				<verse number="21">И начаша помышляти книжницы и фарисее, глаголюще: кто есть сей, иже глаголет хулы? кто может оставляти грехи, токмо един Бог?</verse>
				<verse number="22">Разумев же Иисус помышления их, отвещав рече к ним: что помышляете в сердцах ваших?</verse>
				<verse number="23">что есть удобее рещи: оставляюттися греси твои? или рещи: востани и ходи?</verse>
				<verse number="24">но да увесте, яко власть имать Сын Человеческий на земли отпущати грехи, рече разслабленному: тебе глаголю: востани, и возми одр твой, и иди в дом твой.</verse>
				<verse number="25">И абие востав пред ними, взем, на немже лежаше, иде в дом свой, славя Бога.</verse>
				<verse number="26">И ужас прият всех, и славляху Бога: и исполнишася страха, глаголюще, яко видехом преславная днесь.</verse>
				<verse number="27">И посем изыде, и узре мытаря именем левию, седяща на мытнице, и рече ему: иди по мне.</verse>
				<verse number="28">И оставль вся, востав вслед его иде.</verse>
				<verse number="29">И сотвори учреждение велие левий ему в дому своем: и бе народ мытарей мног, и инех, иже бяху с ним возлежаще.</verse>
				<verse number="30">И роптаху книжницы на него и фарисее, ко учеником его глаголюще: почто с мытари и грешники ясте и пиете?</verse>
				<verse number="31">И отвещав Иисус рече к ним: не требуют здравии врача, но болящии:</verse>
				<verse number="32">не приидох призвати праведных, но грешныя в покаяние.</verse>
				<verse number="33">Они же реша к нему: почто ученицы иоанновы постятся часто и молитвы творят, такожде и фарисейстии, а твои ядят и пиют?</verse>
				<verse number="34">Он же рече к ним: еда можете сыны брачныя, дондеже жених с ними есть, сотворити поститися?</verse>
				<verse number="35">приидут же дние, егда отят будет от них жених, и тогда постятся в тыя дни.</verse>
				<verse number="36">глаголаше же и притчу к ним, яко никтоже приставления ризы новы приставляет на ризу ветху: аще ли же ни, и новую раздерет, и ветсей не согласует еже от новаго.</verse>
				<verse number="37">И никтоже вливает вина нова в мехи ветхи: аще ли же ни, расторгнет новое вино мехи, и само излиется, и меси погибнут:</verse>
				<verse number="38">но вино новое в мехи новы вливати: и обоя соблюдутся.</verse>
				<verse number="39">И никтоже пив ветхое, абие хощет новаго: глаголет бо: ветхое лучше есть.</verse>
			</chapter>
			<chapter number="6">
				<verse number="1">Бысть же в субботу второпервую ити ему сквозе сеяния: и восторгаху ученицы его класы, и ядяху, стирающе руками.</verse>
				<verse number="2">Нецыи же от фарисей реша им: что творите, егоже не достоит творити в субботы?</verse>
				<verse number="3">И отвещав Иисус рече к ним: ни ли сего чли есте, еже сотвори давид, егда взалкася сам и иже с ним бяху?</verse>
				<verse number="4">како вниде в дом Божий, и хлебы предложения взем, и яде, и даде и сущым с ним, ихже не достояше ясти, токмо единем иереем?</verse>
				<verse number="5">И глаголаше им, яко господь есть Сын Человеческий и субботе.</verse>
				<verse number="6">Бысть же и в другую субботу внити ему в сонмище и учити: и бе тамо человек, и рука ему десная бе суха.</verse>
				<verse number="7">Назираху же книжницы и фарисее, аще в субботу изцелит, да обрящут речь нань.</verse>
				<verse number="8">Он же ведяше помышления их и рече человеку имущему суху руку: востани и стани посреде. Он же востав ста.</verse>
				<verse number="9">Рече же Иисус к ним: вопрошу вы: что достоит в субботы, добро творити, или зло творити? душу спасти, или погубити? Они же умолчаша.</verse>
				<verse number="10">И воззрев на всех их, рече ему: простри руку твою. Он же сотвори тако: и утвердися рука его здрава яко другая.</verse>
				<verse number="11">Они же исполнишася безумия и глаголаху друг ко другу, что быша сотворили Иисусови.</verse>
				<verse number="12">Бысть же во дни тыя, изыде в гору помолитися: и бе об нощь в молитве Божии.</verse>
				<verse number="13">И егда бысть день, призва ученики своя: и избра от них дванадесяте, ихже и апостолы нарече:</verse>
				<verse number="14">симона, егоже именова петра, и андреа брата его, иакова и иоанна, филиппа и варфоломеа,</verse>
				<verse number="15">матфеа и фому, иакова алфеева и симона нарицаемаго зилота,</verse>
				<verse number="16">иуду иаковля, и иуду искариотскаго, иже и бысть предатель.</verse>
				<verse number="17">Изшед с ними, ста на месте равне: и народ ученик его, и множество много людий от всея иудеи и Иерусалима, и помория тирска и сидонска,</verse>
				<verse number="18">иже приидоша послушати его и изцелитися от недуг своих, и страждущии от дух нечистых: и изцеляхуся.</verse>
				<verse number="19">И весь народ искаше прикасатися ему: яко сила от него исхождаше и изцеляше вся.</verse>
				<verse number="20">И той возвед очи свои на ученики своя, глаголаше: блажени нищии духом: яко ваше есть Царствие Божие.</verse>
				<verse number="21">Блажени, алчущии ныне: яко насытитеся. Блажени, плачущии ныне: яко возсмеетеся.</verse>
				<verse number="22">Блажени будете, егда возненавидят вас человецы, и егда разлучат вы и поносят, и пронесут имя ваше яко зло, Сына Человеческаго ради.</verse>
				<verse number="23">Возрадуйтеся в той день и взыграйте: се бо, мзда ваша многа на небеси. По сим бо творяху пророком отцы их.</verse>
				<verse number="24">Обаче горе вам богатым: яко отстоите утешения вашего.</verse>
				<verse number="25">Горе вам, насыщеннии ныне: яко взалчете. Горе вам смеющымся ныне: яко возрыдаете и восплачете.</verse>
				<verse number="26">Горе, егда добре рекут вам вси человецы. По сим бо творяху лжепророком отцы их.</verse>
				<verse number="27">Но вам глаголю слышащым: любите враги вашя, добро творите ненавидящым вас,</verse>
				<verse number="28">благословите кленущыя вы, и молитеся за творящих вам обиду.</verse>
				<verse number="29">Биющему тя в ланиту, подаждь и другую: и от взимающаго ти ризу, и срачицу не возбрани.</verse>
				<verse number="30">Всякому же просящему у тебе дай: и от взимающаго твоя не истязуй.</verse>
				<verse number="31">И якоже хощете да творят вам человецы, и вы творите им такожде.</verse>
				<verse number="32">И аще любите любящыя вы, кая вам благодать есть? ибо и грешницы любящыя их любят.</verse>
				<verse number="33">И аще благотворите благотворящым вам, кая вам благодать есть? ибо и грешницы тожде творят.</verse>
				<verse number="34">И аще взаим даете, от нихже чаете восприяти, кая вам благодать есть, ибо и грешницы грешником взаим давают, да восприимут равная.</verse>
				<verse number="35">Обаче любите враги вашя, и благотворите, и взаим дайте, ничесоже чающе: и будет мзда ваша многа, и будете сынове вышняго: яко той благ есть на безблагодатныя и злыя.</verse>
				<verse number="36">Будите убо милосерди, якоже и Отец ваш милосерд есть.</verse>
				<verse number="37">И не судите, и не судят вам: (и) не осуждайте, да не осуждени будете: отпущайте, и отпустят вам:</verse>
				<verse number="38">дайте, и дастся вам: меру добру, наткану и потрясну и преливающуся дадят на лоно ваше: тою бо мерою, еюже мерите, возмерится вам.</verse>
				<verse number="39">Рече же притчу им: еда может слепец слепца водити? не оба ли в яму впадетася?</verse>
				<verse number="40">Несть ученик над учителя своего: совершен же всяк будет, якоже и учитель его.</verse>
				<verse number="41">Что же видиши сучец, иже есть во очеси брата твоего, бервна же, еже есть во очеси твоем, не чуеши?</verse>
				<verse number="42">Или како можеши рещи брату твоему: брате, остави, да изму сучец, иже есть во очеси твоем, сам сущаго во очеси твоем бервна не видя? Лицемере, изми первее бервно из очесе твоего, и тогда прозриши изяти сучец из очесе брата твоего.</verse>
				<verse number="43">Несть бо древо добро, творя плода зла: ниже древо зло, творя плода добра.</verse>
				<verse number="44">Всяко бо древо от плода своего познается: не от терния бо чешут смоквы, ни от купины емлют гроздия.</verse>
				<verse number="45">Благий человек от благаго сокровища сердца своего износит благое: и злый человек от злаго сокровища сердца своего износит злое: от избытка бо сердца глаголют уста его.</verse>
				<verse number="46">Что же мя зовете: Господи, Господи, и не творите, яже глаголю?</verse>
				<verse number="47">Всяк грядый ко мне и слышай словеса моя и творя я, скажу вам, кому есть подобен:</verse>
				<verse number="48">подобен есть человеку зиждущу храмину, иже ископа и углуби, и положи основание на камени: наводнению же бывшу, припаде река ко храмине той, и не може поколебати ея: основана бо бе на камени.</verse>
				<verse number="49">Слышавый же и не сотворивый подобен есть человеку создавшему храмину на земли без основания: к нейже припаде река, и абие падеся, и бысть разрушение храмины тоя велие.</verse>
			</chapter>
			<chapter number="7">
				<verse number="1">Егда же сконча вся глаголголы своя в слухи людем, вниде в капернаум.</verse>
				<verse number="2">Сотнику же некоему раб боля зле, хотяше умрети, иже бе ему честен.</verse>
				<verse number="3">Слышав же о Иисусе, посла к нему старцы иудейския, моля его, яко да пришед спасет раба его.</verse>
				<verse number="4">Они же пришедше ко Иисусови, моляху его тощно, глаголюще, яко достоин есть, емуже даси сие:</verse>
				<verse number="5">любит бо язык наш, и сонмище той созда нам.</verse>
				<verse number="6">Иисус же идяше с ними. И уже ему не далече сущу от храмины, посла к нему сотник други, глаголя ему: Господи, не движися: несмь бо достоин, да под кров мой внидеши:</verse>
				<verse number="7">темже ни себе достойна сотворих приити к тебе: но рцы слово, и изцелеет отрок мой:</verse>
				<verse number="8">ибо и аз человек есмь под владыкою учинен, имея под собою воины: и глаголю сему: иди, и идет: и другому: прииди, и приидет: и рабу моему: сотвори сие, и сотворит.</verse>
				<verse number="9">Слышав же сия Иисус, чудися ему, и обращься идущему по нем народу рече: глаголю вам, ни во израили толики веры обретох.</verse>
				<verse number="10">И возвращшеся посланнии обретоша болящаго раба изцелевша.</verse>
				<verse number="11">И бысть посем, идяше во град, нарицаемый наин: и с ним идяху ученицы его мнози и народ мног.</verse>
				<verse number="12">Якоже приближися ко вратом града, и се изношаху умерша, сына единородна матери своей, и та бе вдова: и народ от града мног с нею.</verse>
				<verse number="13">И видев ю Господь, милосердова о ней, и рече ей: не плачи.</verse>
				<verse number="14">И приступль коснуся во одр: носящии же сташа: и рече: юноше, тебе глаголю, востани.</verse>
				<verse number="15">И седе мертвый, и начат глаголати: и даде его матери его.</verse>
				<verse number="16">Прият же страх всех, и славляху Бога, глаголюще: яко пророк велий воста в нас, и яко посети Бог людий своих.</verse>
				<verse number="17">И изыде слово сие по всей иудеи о нем, и по всей стране.</verse>
				<verse number="18">И возвестиша иоанну ученицы его о всех сих.</verse>
				<verse number="19">И призвав два некая от ученик своих иоанн, посла ко Иисусу, глаголя: ты ли еси грядый, или иного чаем?</verse>
				<verse number="20">Пришедша же к нему мужа, реста: иоанн креститель посла нас к тебе, глаголя: ты ли еси грядый, или иного чаем,</verse>
				<verse number="21">В той же час изцели многи от недуг и ран и дух злых и многим слепым дарова прозрение.</verse>
				<verse number="22">И отвещав Иисус рече има: шедша возвестита иоанну, яже видеста и слышаста: яко слепии прозирают, хромии ходят, прокаженнии очищаются, глусии слышат, мертвии востают, нищии благовествуют:</verse>
				<verse number="23">и блажен есть, иже аще не соблазнится о мне.</verse>
				<verse number="24">Отшедшема же ученикома иоанновома, начат глаголати к народом о иоанне: чесо изыдосте в пустыню видети, трость ли ветром колеблему?</verse>
				<verse number="25">Но чесо изыдосте видети? человека ли в мягки ризы одеяна? Се, иже во одежди славней и пищи сущии, во царствии суть.</verse>
				<verse number="26">Но чесо изыдосте видети? пророка ли? Ей, глаголю вам, и лишше пророка.</verse>
				<verse number="27">Сей (бо) есть, о немже писано есть: се, аз послю ангела моего пред лицем твоим, иже устроит путь твой пред тобою.</verse>
				<verse number="28">глаголю бо вам: болий в рожденных женами пророка иоанна крестителя никтоже есть: мний же во Царствии Божии болий его есть.</verse>
				<verse number="29">И вси людие слышавше и мытарие оправдиша Бога, крещшеся крещением иоанновым:</verse>
				<verse number="30">фарисее же и законницы совет Божий отвергоша о себе, не крещшеся от него.</verse>
				<verse number="31">Рече же Господь: кому убо уподоблю человеки рода сего, и кому суть подобни?</verse>
				<verse number="32">Подобни суть отрочищем седящым на торжищих, и приглашающым друг друга, и глаголющым: пискахом вам, и не плясасте: рыдахом вам, и не плакасте.</verse>
				<verse number="33">Прииде бо иоанн креститель ни хлеба ядый, ни вина пия, и глаголете: беса имать.</verse>
				<verse number="34">Прииде Сын Человеческий ядый и пия, и глаголете: сей человек ядца и винопийца, друг мытарем и грешником.</verse>
				<verse number="35">И оправдися премудрость от чад своих всех.</verse>
				<verse number="36">Моляше же его некий от фарисей, дабы ял с ним: и вшед в дом фарисеов, возлеже.</verse>
				<verse number="37">И се, жена во граде, яже бе грешница, и уведевши, яко возлежит во храмине фарисеове, принесши алавастр мира,</verse>
				<verse number="38">и ставши при ногу его созади, плачущися, начат умывати нозе его слезами, и власы главы своея отираше, и облобызаше нозе его, и мазаше миром.</verse>
				<verse number="39">Видев же фарисей воззвавый его, рече в себе, глаголя: сей аще бы был пророк, ведел бы, кто и какова жена прикасается ему: яко грешница есть.</verse>
				<verse number="40">И отвещав Иисус рече к нему: симоне, имам ти нечто рещи. Он же рече: учителю, рцы.</verse>
				<verse number="41">Иисус же рече: два должника беста заимодавцу некоему: един бе должен пятиюсот динарий, другий же пятиюдесят:</verse>
				<verse number="42">не имущема же има воздати, обема отда. Который убо ею, рцы, паче возлюбит его?</verse>
				<verse number="43">Отвещав же симон рече: мню, яко емуже вящше отда. Он же рече ему: право судил еси.</verse>
				<verse number="44">И обращься к жене, симонови рече: видиши ли сию жену? Внидох в дом твой, воды на нозе мои не дал еси: сия же слезами облия ми нозе и власы главы своея отре.</verse>
				<verse number="45">Лобзания ми не дал еси: сия же, отнелиже внидох, не преста облобызающи ми нозе.</verse>
				<verse number="46">Маслом главы моея не помазал еси: сия же миром помаза ми нозе.</verse>
				<verse number="47">Егоже ради, глаголю ти, отпущаются греси ея мнози, яко возлюби много: а емуже мало оставляется, менше любит.</verse>
				<verse number="48">Рече же ей: отпущаются тебе греси.</verse>
				<verse number="49">И начаша возлежащии с ним глаголати в себе: кто сей есть, иже и грехи отпущает?</verse>
				<verse number="50">Рече же к жене: вера твоя спасе тя: иди в мире.</verse>
			</chapter>
			<chapter number="8">
				<verse number="1">И бысть посем, и той прохождаше сквозе грады и веси, проповедуя и благовествуя Царствие Божие: и обанадесяте с ним,</verse>
				<verse number="2">и жены некия, яже бяху изцелены от духов злых и недуг: мариа нарицаемая магдалина, из неяже бесов седмь изыде,</verse>
				<verse number="3">и иоанна жена хузаня, приставника иродова, и сусанна, и ины многи, яже служаху ему от имений своих.</verse>
				<verse number="4">Разумевающу же народу многу, и от всех градов грядущым к нему, рече притчу:</verse>
				<verse number="5">изыде сеяй сеяти семене своего: и егда сеяше, ово паде при пути, и попрано бысть, и птицы небесныя позобаша е:</verse>
				<verse number="6">а другое паде на камени, и прозяб усше, зане не имеяше влаги:</verse>
				<verse number="7">и другое паде посреде терния, и возрасте терние, и подави е:</verse>
				<verse number="8">другое же паде на земли блазе, и прозяб сотвори плод сторицею. Сия глаголя, возгласи: имеяй ушы слышати, да слышит.</verse>
				<verse number="9">Вопрошаху же его ученицы его, глаголюще: что есть притча сия?</verse>
				<verse number="10">Он же рече: вам есть дано ведати тайны Царствия Божия, прочым же в притчах, да видяще не видят и слышаще не разумеют.</verse>
				<verse number="11">Есть же сия притча: семя есть слово Божие:</verse>
				<verse number="12">а иже при пути, суть слышащии, потом (же) приходит диавол и вземлет слово от сердца их, да не веровавше спасутся:</verse>
				<verse number="13">а иже на камени, иже егда услышат, с радостию приемлют слово: и сии корене не имут, иже во время веруют, и во время напасти отпадают:</verse>
				<verse number="14">а еже в тернии падшее, сии суть слышавшии, и от печали и богатства и сластьми житейскими ходяще подавляются, и не совершают плода:</verse>
				<verse number="15">а иже на добрей земли, сии суть, иже добрым сердцем и благим слышавше слово, держат и плод творят в терпении. Сия глаголя, возгласи: имеяй ушы слышати, да слышит.</verse>
				<verse number="16">Никтоже (убо) светилника вжег, покрывает его сосудом, или под одр подлагает: но на свещник возлагает, да входящии видят свет.</verse>
				<verse number="17">Несть бо тайно, еже не явлено будет: ниже утаено, еже не познается и в явление приидет.</verse>
				<verse number="18">Блюдитеся убо, како слышите: иже бо имать, дастся ему: и иже аще не имать, и еже мнится имея, возмется от него.</verse>
				<verse number="19">Приидоша же к нему Мати и братия его, и не можаху беседовати к нему народа ради.</verse>
				<verse number="20">И возвестиша ему, глаголюще: Мати твоя и братия твоя вне стоят, видети тя хотяще.</verse>
				<verse number="21">Он же отвещав рече к ним: мати моя и братия моя сии суть, слышащии слово Божие, и творящии е.</verse>
				<verse number="22">И бысть во един от дний, той влезе в корабль и ученицы его: и рече к ним: прейдем на он пол езера. И поидоша.</verse>
				<verse number="23">Идущым же им, успе. И сниде буря ветреная в езеро, и скончавахуся и в беде беху.</verse>
				<verse number="24">И приступльше воздвигоша его, глаголюще: наставниче, наставниче, погибаем. Он же востав запрети ветру и волнению водному: и улегоста, и бысть тишина.</verse>
				<verse number="25">Рече же им: где есть вера ваша? Убоявшеся же чудишася, глаголюще друг ко другу: кто убо сей есть, яко и ветром повелевает и воде, и послушают его?</verse>
				<verse number="26">И преидоша во страну гадаринску, яже есть об он пол галилеи.</verse>
				<verse number="27">Изшедшу же ему на землю, срете его муж некий от града, иже имяше бесы от лет многих, и в ризу не облачашеся, и во храме не живяше, но во гробех.</verse>
				<verse number="28">Узрев же Иисуса и возопив, припаде к нему, и гласом велиим рече: что мне и тебе, Иисусе Сыне Бога вышняго? молюся ти, не мучи мене.</verse>
				<verse number="29">Повеле бо духови нечистому изыти от человека: от многих бо лет восхищаше его: и вязаху его узы (железны) и путы, стрегуще его: и растерзая узы, гонимь бываше бесом сквозе пустыни.</verse>
				<verse number="30">Вопроси же его Иисус, глаголя: что ти есть имя? Он же рече: легеон: яко беси мнози внидоша в онь.</verse>
				<verse number="31">И моляху его, да не повелит им в бездну ити.</verse>
				<verse number="32">Бе же ту стадо свиний много пасомо в горе: и моляху его, да повелит им в ты внити. И повеле им.</verse>
				<verse number="33">Изшедше же беси от человека, внидоша во свиния: и устремися стадо по брегу в езеро, и истопе.</verse>
				<verse number="34">Видевше же пасущии бывшее, бежаша, и возвестиша во граде и в селех.</verse>
				<verse number="35">Изыдоша же видети бывшее: и приидоша ко Иисусови и обретоша человека седяща, из негоже беси изыдоша, оболчена и смысляща, при ногу Иисусову: и убояшася.</verse>
				<verse number="36">Возвестиша же им видевшии, како спасеся бесновавыйся.</verse>
				<verse number="37">И моли его весь народ страны гадаринския отити от них, яко страхом велиим одержими беху. Он же влез в корабль, возвратися.</verse>
				<verse number="38">Моляшеся же ему муж, из негоже изыдоша беси, дабы с ним был. Отпусти же его Иисус, глаголя:</verse>
				<verse number="39">возвратися в дом твой и поведай, елика ти сотвори Бог. И иде, по всему граду проповедая, елика сотвори ему Иисус.</verse>
				<verse number="40">Бысть же егда возвратися Иисус, прият его народ: беху бо вси чающе его.</verse>
				<verse number="41">И се, прииде муж, емуже имя иаир, и той князь сонмищу бе: и пад при ногу Иисусову, моляше его внити в дом свой:</verse>
				<verse number="42">яко дщи единородна бе ему, яко лет двоюнадесяте, и та умираше. Егда же идяше, народи угнетаху его.</verse>
				<verse number="43">И жена сущи в точении крове от двоюнадесяте лету, яже врачем издавши все имение, (и) не возможе ни от единаго изцелети:</verse>
				<verse number="44">(и) приступльши созади, коснуся края риз его: и абие ста ток крове ея.</verse>
				<verse number="45">И рече Иисус: кто есть коснувыйся мне? Отметающымся же всем, рече петр и иже с ним: наставниче, народи одержат тя и гнетут, и глаголеши: кто есть коснувыйся мне?</verse>
				<verse number="46">Иисус же рече: прикоснуся мне некто: аз бо чух силу изшедшую из мене.</verse>
				<verse number="47">Видевши же жена, яко не утаися, трепещущи прииде, и падши пред ним, еяже ради вины прикоснуся ему, поведа ему пред всеми людьми, и яко изцеле абие.</verse>
				<verse number="48">Он же рече ей: дерзай дщи, вера твоя спасе тя: иди в мире.</verse>
				<verse number="49">Еще ему глаголющу, прииде некий от архисинагога, глаголя ему, яко умре дщи твоя: не движи учителя.</verse>
				<verse number="50">Иисус же слышав отвеща ему, глаголя: не бойся, токмо веруй, и спасена будет.</verse>
				<verse number="51">Пришед же в дом, не остави ни единаго внити, токмо петра и иоанна и иакова, и отца отроковицы, и матере.</verse>
				<verse number="52">Плакахуся же вси и рыдаху ея. Он же рече: не плачитеся: не умре (бо), но спит.</verse>
				<verse number="53">И ругахуся ему, ведяще, яко умре.</verse>
				<verse number="54">Он же изгнав вон всех, и емь за руку ея, возгласи, глаголя: отроковице, востани.</verse>
				<verse number="55">И возвратися дух ея, и воскресе абие: и повеле дати ей ясти.</verse>
				<verse number="56">И дивистася родителя ея. Он же повеле има ни комуже поведати бывшаго.</verse>
			</chapter>
			<chapter number="9">
				<verse number="1">Созвав же обанадесяте, даде им силу и власть на вся бесы, и недуги целити:</verse>
				<verse number="2">и посла их проповедати Царствие Божие и изцелити болящыя.</verse>
				<verse number="3">И рече к ним: ничесоже возмите на путь: ни жезла, ни пиры, ни хлеба, ни сребра, ни по двема ризама имети:</verse>
				<verse number="4">и в оньже дом внидете, ту пребывайте, и оттуду исходите:</verse>
				<verse number="5">и елицы аще не приемлют вас, исходяще от града того, и прах от ног ваших оттрясите, во свидетелство на ня.</verse>
				<verse number="6">Исходяще же прохождаху сквозе веси, благовествующе и изцеляюще всюду.</verse>
				<verse number="7">Слыша же ирод четвертовластник бывающая от него вся и недоумевашеся: зане глаголемо бе от неких, яко иоанн воста от мертвых:</verse>
				<verse number="8">от инех же, яко илиа явися: от других же, яко пророк един от древних воскресе.</verse>
				<verse number="9">И рече ирод: иоанна аз усекнух: кто же есть сей, о немже аз слышу таковая? И искаше видети его.</verse>
				<verse number="10">И возвращшеся апостоли поведаша ему, елика сотвориша: и поимь их, отиде един на место пусто града, нарицаемаго вифсаида.</verse>
				<verse number="11">Народи же разумевше, по нем идоша: и приемь их, глаголаше им о Царствии Божии и требующыя изцеления целяше.</verse>
				<verse number="12">День же начат прекланятися. Приступльше же обанадесяте рекоша ему: отпусти народ, да шедше во окрестныя веси и села витают и обрящут брашно: яко зде в пусте месте есмы.</verse>
				<verse number="13">Рече же к ним: дадите им вы ясти. Они же реша: несть у нас вящше, токмо пять хлеб и рыбе две, аще убо не шедше мы купим во вся люди сия брашна.</verse>
				<verse number="14">Беху бо мужей яко пять тысящ. Рече же ко учеником своим: посадите их на купы по пятидесят.</verse>
				<verse number="15">И сотвориша тако, и посадиша их вся.</verse>
				<verse number="16">Приим же пять хлеб и обе рыбе, воззрев на небо, благослови их, и преломи, и даяше учеником, предложити народу.</verse>
				<verse number="17">И ядоша, и насытишася вси: и взяша избывшыя им укрухи кошя дванадесяте.</verse>
				<verse number="18">И бысть егда моляшеся един, с ним беху ученицы: и вопроси их, глаголя: кого мя глаголют народи быти?</verse>
				<verse number="19">Они же отвещавше реша: иоанна крестителя: инии же илию: друзии же, яко пророк некий от древних воскресе.</verse>
				<verse number="20">Рече же им: вы же кого мя глаголете быти? Отвещав же петр рече: Христа Божия.</verse>
				<verse number="21">Он же запрещь им, повеле ни комуже глаголати сего,</verse>
				<verse number="22">рек, яко подобает Сыну Человеческому много пострадати, и искушену быти от старец и архиерей и книжник, и убиену быти, и в третий день востати.</verse>
				<verse number="23">глаголаше же ко всем: аще кто хощет по мне ити, да отвержется себе, и возмет крест свой, и последует ми.</verse>
				<verse number="24">Иже бо аще хощет душу свою спасти, погубит ю: а иже погубит душу свою мене ради, сей спасет ю.</verse>
				<verse number="25">Что бо пользы имать человек, приобрет мир весь, себе же погубив или отщетив?</verse>
				<verse number="26">Иже бо аще постыдится мене и моих словес, сего Сын Человеческий постыдится, егда приидет во славе своей и Отчей и святых ангел.</verse>
				<verse number="27">глаголю же вам воистинну: суть нецыи от зде стоящих, иже не имут вкусити смерти, дондеже видят Царствие Божие.</verse>
				<verse number="28">Бысть же по словесех сих яко дний осмь, и поемь петра и иоанна и иакова, взыде на гору помолитися.</verse>
				<verse number="29">И бысть егда моляшеся, видение лица его ино, и одеяние его бело блистаяся.</verse>
				<verse number="30">И се, мужа два с ним глаголюща, яже беста моисей и илиа,</verse>
				<verse number="31">явльшася во славе, глаголаста же исход его, егоже хотяше скончати во Иерусалиме.</verse>
				<verse number="32">Петр же и сущии с ним бяху отягчени сном: убуждшеся же видеша славу его, и оба мужа стояща с ним.</verse>
				<verse number="33">И бысть егда разлучистася от него, рече петр ко Иисусу: наставниче, добро есть нам зде быти: и сотворим сени три, едину тебе, и едину моисеови, и едину илии: не ведый, еже глаголаше.</verse>
				<verse number="34">Се же ему глаголющу, бысть облак, и осени их: убояшася же, вшедше во облак.</verse>
				<verse number="35">И глас бысть из облака, глаголя: сей есть Сын мой возлюбленный, того послушайте.</verse>
				<verse number="36">И егда бысть глас, обретеся Иисус един. И тии умолчаша, и ни комуже возвестиша в тыя дни ничесоже от тех, яже видеша.</verse>
				<verse number="37">Бысть же в прочий день, сшедшым им с горы, срете его народ мног.</verse>
				<verse number="38">И се, муж из народа возопи, глаголя: учителю, молютися, призри на сына моего, яко единороден ми есть:</verse>
				<verse number="39">и се дух емлет его, и внезапу вопиет, и пружается с пенами, и едва отходит от него, сокрушая его:</verse>
				<verse number="40">и молихся учеником твоим, да ижденут его: и не возмогоша.</verse>
				<verse number="41">Отвещав же Иисус рече: о, роде неверный и развращенный, доколе буду в вас и терплю вы? приведи (ми) сына твоего семо.</verse>
				<verse number="42">Еще же грядущу ему, поверже его бес и стрясе. Запрети же Иисус духови нечистому, и изцели отрока, и вдаде его отцу его.</verse>
				<verse number="43">Дивляхуся же вси о величии Божии. Всем же чудящымся о всех, яже творяше Иисус, рече ко учеником своим:</verse>
				<verse number="44">вложите вы во ушы ваши словеса сия: Сын бо Человеческий имать предатися в руце человечесте.</verse>
				<verse number="45">Они же не разумеша глаголгола сего, бе бо прикровен от них, да не ощутят его: и бояхуся вопросити его о глаголголе сем.</verse>
				<verse number="46">Вниде же помышление в них, кто их вящший бы был.</verse>
				<verse number="47">Иисус же ведый помышление сердец их, приемь отроча, постави е у себе</verse>
				<verse number="48">и рече им: иже аще приимет сие отроча во имя мое, мене приемлет: и иже аще мене приемлет, приемлет пославшаго мя: иже бо менший есть в вас, сей есть велик.</verse>
				<verse number="49">Отвещав же иоанн рече: наставниче, видехом некоего о имени твоем изгоняща бесы: и возбранихом ему, яко вслед не ходит с нами.</verse>
				<verse number="50">И рече к нему Иисус: не браните: иже бо несть на вы, по вас есть.</verse>
				<verse number="51">Бысть же егда скончавахуся дние восхождению его, и той утверди лице свое ити во Иерусалим:</verse>
				<verse number="52">и посла вестники пред лицем своим: и изшедше внидоша в весь самарянску, яко да уготовят ему:</verse>
				<verse number="53">и не прияша его, яко лице его бе грядущее во Иерусалим.</verse>
				<verse number="54">Видевша же ученика его иаков и иоанн, реста: Господи, хощеши ли, речема, да огнь снидет с небесе и потребит их, якоже и илиа сотвори?</verse>
				<verse number="55">Обращься же запрети има, и рече: не веста, коего духа еста вы:</verse>
				<verse number="56">Сын бо Человеческий не прииде душ человеческих погубити, но спасти. И идоша во ину весь.</verse>
				<verse number="57">Бысть же идущым им по пути, рече некий к нему: иду по тебе, аможе аще идеши, Господи.</verse>
				<verse number="58">И рече ему Иисус: лиси язвины имут, и птицы небесныя гнезда: Сын же Человеческий не имать где главу подклонити.</verse>
				<verse number="59">Рече же ко другому: ходи вслед мене. Он же рече: Господи, повели ми, да шед прежде погребу отца моего.</verse>
				<verse number="60">Рече же ему Иисус: остави мертвыя погребсти своя мертвецы: ты же шед возвещай Царствие Божие.</verse>
				<verse number="61">Рече же и другий: иду по тебе, Господи: прежде же повели ми отвещатися, иже суть в дому моем.</verse>
				<verse number="62">Рече же к нему Иисус: никтоже возложь руку свою на рало и зря вспять, управлен есть в Царствии Божии.</verse>
			</chapter>
			<chapter number="10">
				<verse number="1">По сих же яви Господь и инех седмьдесят, и посла их по двема пред лицем своим во всяк град и место, аможе хотяше сам ити:</verse>
				<verse number="2">глаголаше же к ним: жатва убо многа, делателей же мало: молитеся убо Господину жатве, да изведет делатели на жатву свою.</verse>
				<verse number="3">Идите: се аз посылаю вы яко агнцы посреде волков.</verse>
				<verse number="4">Не носите влагалища, ни пиры, ни сапог: и ни когоже на пути целуйте.</verse>
				<verse number="5">В оньже аще дом внидете, первее глаголите: мир дому сему:</verse>
				<verse number="6">и аще убо будет ту сын мира, почиет на нем мир ваш: аще ли же ни, к вам возвратится:</verse>
				<verse number="7">в том же дому пребывайте, ядуще и пиюще, яже суть у них: достоин бо есть делатель мзды своея. Не преходите из дому в дом.</verse>
				<verse number="8">И в оньже аще град входите, и приемлют вы, ядите предлагаемая вам:</verse>
				<verse number="9">и изцелите недужныя, иже суть в нем, и глаголите им: приближися на вы Царствие Божие.</verse>
				<verse number="10">И в оньже аще град входите, и не приемлют вас, изшедше на распутия его, рцыте:</verse>
				<verse number="11">и прах, прилепший нам от града вашего, оттрясаем вам. Обаче сие ведите, яко приближися на вы Царствие Божие:</verse>
				<verse number="12">глаголю вам, яко содомляном в день той отраднее будет, неже граду тому.</verse>
				<verse number="13">Горе тебе, хоразине, горе тебе, вифсаидо: яко аще в тире и сидоне быша силы были бывшыя в ваю, древле убо во вретищи и пепеле седяще покаялися быша:</verse>
				<verse number="14">обаче тиру и сидону отраднее будет на суде, неже вама.</verse>
				<verse number="15">И ты, капернауме, иже до небес вознесыйся, до ада низведешися.</verse>
				<verse number="16">Слушаяй вас, мене слушает: и отметаяйся вас, мене отметается: отметаяйся же мене, отметается пославшаго мя.</verse>
				<verse number="17">Возвратишася же седмьдесят с радостию, глаголюще: Господи, и беси повинуются нам о имени твоем.</verse>
				<verse number="18">Рече же им: видех сатану яко молнию с небесе спадша.</verse>
				<verse number="19">Се, даю вам власть наступати на змию и на скорпию и на всю силу вражию: и ничесоже вас вредит:</verse>
				<verse number="20">обаче о сем не радуйтеся, яко дуси вам повинуются: радуйтеся же, яко имена ваша написана суть на небесех.</verse>
				<verse number="21">В той час возрадовася Духом Иисус и рече: исповедаютися, Отче, Господи небесе и земли, яко утаил еси сия от премудрых и разумных, и открыл еси та младенцем: ей, Отче, яко тако бысть благоволение пред тобою.</verse>
				<verse number="22">И обращься ко учеником, рече: вся мне предана быша от Отца моего: и никтоже весть, кто есть Сын, токмо Отец: и кто есть Отец, токмо Сын, и емуже аще хощет Сын открыти.</verse>
				<verse number="23">И обращься ко учеником, един рече: блажени очи видящии, яже видите:</verse>
				<verse number="24">глаголю бо вам, яко мнози пророцы и царие восхотеша видети, яже вы видите, и не видеша: и слышати, яже слышите, и не слышаша.</verse>
				<verse number="25">И се, законник некий воста, искушая его и глаголя: учителю, что сотворив, живот вечный наследую?</verse>
				<verse number="26">Он же рече к нему: в законе что писано есть? како чтеши?</verse>
				<verse number="27">Он же отвещав рече: возлюбиши Господа Бога твоего от всего сердца твоего, и от всея души твоея, и всею крепостию твоею, и всем помышлением твоим: и ближняго своего яко сам себе.</verse>
				<verse number="28">Рече же ему: право отвещал еси: сие сотвори, и жив будеши.</verse>
				<verse number="29">Он же хотя оправдитися сам, рече ко Иисусу: и кто есть ближний мой?</verse>
				<verse number="30">Отвещав же Иисус рече: человек некий схождаше от Иерусалима во иерихон, и в разбойники впаде, иже совлекше его, и язвы возложше отидоша, оставльше едва жива суща.</verse>
				<verse number="31">По случаю же священник некий схождаше путем тем, и видев его, мимоиде.</verse>
				<verse number="32">Такожде же и левит, быв на том месте, пришед и видев, мимоиде.</verse>
				<verse number="33">Самарянин же некто грядый, прииде над него, и видев его, милосердова:</verse>
				<verse number="34">и приступль обвяза струпы его, возливая масло и вино: всадив же его на свой скот, приведе его в гостинницу и прилежа ему:</verse>
				<verse number="35">и наутрия изшед, иземь два сребреника, даде гостиннику и рече ему: прилежи ему: и еже аще прииждивеши, аз егда возвращуся, воздам ти.</verse>
				<verse number="36">Кто убо от тех триех ближний мниттися быти впадшему в разбойники?</verse>
				<verse number="37">Он же рече: сотворивый милость с ним. Рече же ему Иисус: иди, и ты твори такожде.</verse>
				<verse number="38">Бысть же ходящым им, и сам вниде в весь некую: жена же некая именем марфа прият его в дом свой:</verse>
				<verse number="39">и сестра ей бе нарицаемая мариа, яже и седши при ногу Иисусову, слышаше слово его.</verse>
				<verse number="40">Марфа же молвяше о мнозе службе, ставши же рече: Господи, не брежеши ли, яко сестра моя едину мя остави служити? рцы убо ей, да ми поможет.</verse>
				<verse number="41">Отвещав же Иисус рече ей: марфо, марфо, печешися и молвиши о мнозе,</verse>
				<verse number="42">едино же есть на потребу. Мариа же благую часть избра, яже не отимется от нея.</verse>
			</chapter>
			<chapter number="11">
				<verse number="1">И бысть внегда быти ему на месте некоем молящуся, (и) яко преста, рече некий от ученик его к нему: Господи, научи ны молитися, якоже и иоанн научи ученики своя.</verse>
				<verse number="2">Рече же им: егда молитеся, глаголите: Отче наш, иже на небесех, да святится имя твое: да приидет Царствие твое: да будет воля твоя, яко на небеси, и на земли:</verse>
				<verse number="3">хлеб наш насущный подавай нам на всяк день:</verse>
				<verse number="4">и остави нам грехи нашя, ибо и сами оставляем всякому должнику нашему: и не введи нас во искушение, но избави нас от лукаваго.</verse>
				<verse number="5">И рече к ним: кто от вас имать друга, и идет к нему в полунощи, и речет ему: друже, даждь ми взаим три хлебы:</verse>
				<verse number="6">понеже друг прииде с пути ко мне, и не имам чесо предложити ему.</verse>
				<verse number="7">И той извнутрь отвещав речет: не твори ми труды: уже двери затворены суть, и дети моя со мною на ложи суть: (и) не могу востав дати тебе.</verse>
				<verse number="8">Глаголю же вам: аще и не даст ему востав, зане друг ему есть: но за безочьство его, востав даст ему, елика требует.</verse>
				<verse number="9">И аз вам глаголю: просите, и дастся вам: ищите, и обрящете: толцыте, и отверзется вам:</verse>
				<verse number="10">всяк бо просяй приемлет, и ищяй обретает, и толкущему отверзется.</verse>
				<verse number="11">Котораго же вас отца воспросит сын хлеба, еда камень подаст ему? или рыбы, еда в рыбы место змию подаст ему?</verse>
				<verse number="12">или аще попросит яица, еда подаст ему скорпию?</verse>
				<verse number="13">Аще убо вы зли суще, умеете даяния блага даяти чадом вашым, кольми паче Отец, иже с небесе, даст Духа святаго просящым у него?</verse>
				<verse number="14">И бе изгоня беса, и той бе нем: бысть же бесу изшедшу, проглагола немый: и дивишася народи.</verse>
				<verse number="15">Нецыи же от них реша: о веельзевуле князи бесовстем изгонит бесы.</verse>
				<verse number="16">Друзии же искушающе, знамения от него искаху с небесе.</verse>
				<verse number="17">Он же ведый помышления их, рече им: всяко царство само в себе разделяяся, запустеет: и дом на дом, падает.</verse>
				<verse number="18">Аще же и сатана сам в себе разделися, како станет царство его, якоже глаголете, о веельзевуле изгонящя мя бесы.</verse>
				<verse number="19">Аще же аз о веельзевуле изгоню бесы, сынове ваши о ком изгонят? Сего ради тии будут вам судии.</verse>
				<verse number="20">Аще ли же о персте Божии изгоню бесы, убо постиже на вас Царствие Божие.</verse>
				<verse number="21">Егда крепкий вооружився хранит свой двор, во смирении суть имения его:</verse>
				<verse number="22">егда же креплей его нашед победит его, все оружие его возмет, на неже уповаше, и корысть его раздает.</verse>
				<verse number="23">Иже несть со мною, на мя есть: и иже не собирает со мною, расточает.</verse>
				<verse number="24">Егда (же) нечистый дух изыдет от человека, преходит сквозе безводная места, ищя покоя: и не обретая, глаголет: возвращуся в дом мой, отнюдуже изыдох.</verse>
				<verse number="25">И пришед обрящет и пометен и украшен:</verse>
				<verse number="26">тогда идет и поймет седмь других духов горших себе, и вшедше живут ту: и бывают последняя человеку тому горша первых.</verse>
				<verse number="27">Бысть же егда глаголаше сия, воздвигши некая жена глас от народа, рече ему: блажено чрево носившее тя, и сосца, яже еси ссал.</verse>
				<verse number="28">Он же рече: темже убо блажени слышащии слово Божие и хранящии е.</verse>
				<verse number="29">Народом же собирающымся начат глаголати: род сей лукав есть: знамения ищет, и знамение не дастся ему, токмо знамение ионы пророка:</verse>
				<verse number="30">якоже бо бысть иона знамение ниневитом, тако будет и Сын Человеческий роду сему.</verse>
				<verse number="31">Царица южская востанет на суд с мужи рода сего, и осудит их: яко прииде от конец земли слышати премудрость соломонову: и се множае соломона зде.</verse>
				<verse number="32">Мужие ниневитстии востанут на суд с родом сим и осудят и: яко покаяшася проповедию иониною: и се, множае ионы зде.</verse>
				<verse number="33">Никтоже (убо) светилника вжег, в скрове полагает, ни под спудом, но на свещнице, да входящии свет видят.</verse>
				<verse number="34">Светилник телу есть око: егда убо око твое просто будет, все тело твое светло будет: егда же лукаво будет, и тело твое темно:</verse>
				<verse number="35">блюди убо, еда свет, иже в тебе, тма есть.</verse>
				<verse number="36">Аще бо тело твое все светло, не имый некия части темны, будет светло все, якоже егда светилник блистанием прсвещает тя.</verse>
				<verse number="37">Егда же глаголаше, моляше его фарисей некий, да обедует у него: вшед же возлеже.</verse>
				<verse number="38">Фарисей же видев дивися, яко не прежде крестися прежде обеда.</verse>
				<verse number="39">Рече же Господь к нему: ныне вы, фарисее, внешняя сткляницы и блюда очищаете, внутреннее же ваше полно грабления есть и лукавства.</verse>
				<verse number="40">Безумнии, не иже ли сотвори внешнее, и внутреннее сотворил есть?</verse>
				<verse number="41">Обаче от сущих дадите милостыню: и се, вся чиста вам будут.</verse>
				<verse number="42">Но горе вам фарисеом, яко одесятствуете от мятвы и пигана и всякаго зелия, и мимоходите суд и любовь Божию: сия подобаше сотворити, и онех не оставляти.</verse>
				<verse number="43">Горе вам фарисеом, яко любите председания на сонмищих и целования на торжищих.</verse>
				<verse number="44">Горе вам, книжницы и фарисее, лицемери, яко есте яко гроби неведоми, и человецы ходящии верху не ведят.</verse>
				<verse number="45">Отвещав же некий от законник рече ему: Учителю, сия глаголя и нам досаждаеши.</verse>
				<verse number="46">Он же рече: и вам законником горе, яко накладаете на человеки бремена не удобь носима, и сами единем перстом вашим не прикасаетеся бременем.</verse>
				<verse number="47">Горе вам, яко зиждете гробы пророк, отцы же ваши избиша их:</verse>
				<verse number="48">убо свидетелствуете и соблаговолите делом отец ваших: яко тии убо избиша их, вы же зиждете их гробы.</verse>
				<verse number="49">Сего ради и премудрость Божия рече: послю в них пророки и апостолы, и от них убиют и изженут:</verse>
				<verse number="50">да взыщется кровь всех пророк, проливаемая от сложения мира, от рода сего,</verse>
				<verse number="51">от крове авеля даже до крове захарии, погибшаго между олтарем и храмом: ей, глаголю вам, взыщется от рода сего.</verse>
				<verse number="52">Горе вам законником, яко взясте ключь разумения: сами не внидосте, и входящым возбранисте.</verse>
				<verse number="53">глаголющу же ему сия к ним, начаша книжницы и фарисее бедне гневатися нань и престати его о мнозе,</verse>
				<verse number="54">лающе его, ищуще уловити нечто от уст его, да нань возглаголют.</verse>
			</chapter>
			<chapter number="12">
				<verse number="1">О нихже собравшымся тмам народа, яко попирати друг друга, начат глаголати учеником своим первее: внемлите себе от кваса фарисейска, еже есть лицемерие.</verse>
				<verse number="2">Ничтоже бо покровено есть, еже не открыется, и тайно, еже не уразумеется:</verse>
				<verse number="3">зане, елика во тме ресте, во свете услышатся: и еже ко уху глаголасте во храмех, проповестся на кровех.</verse>
				<verse number="4">глаголю же вам другом своим: не убойтеся от убивающих тело и потом не могущих лишше что сотворити:</verse>
				<verse number="5">сказую же вам, кого убойтеся: убойтеся имущаго власть по убиении воврещи в дебрь огненную: ей, глаголю вам, того убойтеся.</verse>
				<verse number="6">Не пять ли птиц ценится пенязема двема? и ни едина от них несть забвена пред Богом.</verse>
				<verse number="7">Но и власи главы вашея вси изочтени суть. Не убойтеся убо: мнозех птиц унши есте вы.</verse>
				<verse number="8">глаголю же вам: всяк, иже аще исповесть мя пред человеки, и Сын Человеческий исповесть его пред ангелы Божиими:</verse>
				<verse number="9">а отвергийся мене пред человеки отвержен будет пред ангелы Божиими.</verse>
				<verse number="10">И всяк иже речет слово на Сына Человеческаго, оставится ему: а на святаго Духа хулившему не оставится.</verse>
				<verse number="11">Егда же приведут вы на соборища и власти и владычества, не пецытеся, како или что отвещаете, или что речете:</verse>
				<verse number="12">святый бо Дух научит вы в той час, яже подобает рещи.</verse>
				<verse number="13">Рече же ему некий от народа: Учителю, рцы брату моему разделити со мною достояние.</verse>
				<verse number="14">Он же рече ему: человече, кто мя постави судию или делителя над вами?</verse>
				<verse number="15">Рече же к ним: блюдите и хранитеся от лихоимства: яко не от избытка кому живот его есть от имения его.</verse>
				<verse number="16">Рече же притчу к ним, глаголя: человеку некоему богату угобзися нива:</verse>
				<verse number="17">и мысляше в себе, глаголя: что сотворю, яко не имам где собрати плодов моих?</verse>
				<verse number="18">И рече: се сотворю: разорю житницы моя, и болшыя созижду, и соберу ту вся жита моя и благая моя:</verse>
				<verse number="19">и реку души моей: душе, имаши многа блага, лежаща на лета многа: почивай, яждь, пий, веселися.</verse>
				<verse number="20">Рече же ему Бог: безумне, в сию нощь душу твою истяжут от тебе: а яже уготовал еси, кому будут?</verse>
				<verse number="21">Тако собираяй себе, а не в Бога богатея.</verse>
				<verse number="22">Рече же ко учеником своим: сего ради глаголю вам: не пецытеся душею вашею, что ясте: ни телом, во что облечетеся:</verse>
				<verse number="23">душа болши есть пищи, и тело одежды.</verse>
				<verse number="24">Смотрите вран, яко не сеют, ни жнут: имже несть сокровища, ни житницы, и Бог питает их: кольми паче вы есте лучши птиц?</verse>
				<verse number="25">Кто же от вас пекийся может приложити возрасту своему лакоть един?</verse>
				<verse number="26">Аще убо ни мала чесо можете, что о прочих печетеся?</verse>
				<verse number="27">Смотрите крины, како растут: не труждаются, ни прядут: глаголю же вам, яко ни соломон во всей славе своей облечеся, яко един от сих.</verse>
				<verse number="28">Аще же траву, на селе днесь сущу и утре в пещь вмещему, Бог тако одевает: кольми паче вас, маловери?</verse>
				<verse number="29">И вы не ищите, что ясте, или что пиете: и не возноситеся:</verse>
				<verse number="30">всех бо сих языцы мира сего ищут: ваш же Отец весть, яко требуете сих:</verse>
				<verse number="31">обаче ищите Царствия Божия, и сия вся приложатся вам.</verse>
				<verse number="32">Не бойся, малое стадо: яко благоизволи Отец ваш дати вам Царство.</verse>
				<verse number="33">Продадите имения ваша и дадите милостыню. Сотворите себе влагалища неветшающа, сокровище неоскудеемо на небесех, идеже тать не приближается, ни моль растлевает.</verse>
				<verse number="34">Идеже бо сокровище ваше, ту и сердце ваше будет.</verse>
				<verse number="35">Да будут чресла ваша препоясана, и светилницы горящии:</verse>
				<verse number="36">и вы подобни человеком чающым господа своего, когда возвратится от брака, да пришедшу и толкнувшу, абие отверзут ему.</verse>
				<verse number="37">Блажени раби тии, ихже пришед господь обрящет бдящих: аминь глаголю вам, яко препояшется и посадит их, и минув послужит им.</verse>
				<verse number="38">И аще приидет во вторую стражу, и в третию стражу приидет, и обрящет (их) тако, блажени суть раби тии.</verse>
				<verse number="39">Се же ведите, яко аще бы ведал господин храмины, в кий час тать приидет, бдел убо бы, и не бы дал подкопати дому своего:</verse>
				<verse number="40">и вы убо будите готови: яко, в оньже час не мните, Сын Человеческий приидет.</verse>
				<verse number="41">Рече же ему петр: Господи, к нам ли притчу сию глаголеши, или ко всем?</verse>
				<verse number="42">Рече же Господь: кто убо есть верный строитель и мудрый, егоже поставит господь над челядию своею, даяти во время житомерие?</verse>
				<verse number="43">Блажен раб той, егоже пришед господь его обрящет творяща тако:</verse>
				<verse number="44">воистинну глаголю вам, яко над всем имением своим поставит его.</verse>
				<verse number="45">Аще же речет раб той в сердцы своем: коснит господин мой приити: и начнет бити рабы и рабыни, ясти же и пити и упиватися:</verse>
				<verse number="46">приидет господин раба того в день, в оньже не чает, и в час, в оньже не весть: и растешет его, и часть его с неверными положит.</verse>
				<verse number="47">Той же раб ведевый волю господина своего, и не уготовав, ни сотворив по воли его, биен будет много:</verse>
				<verse number="48">неведевый же, сотворив же достойная ранам, биен будет мало. Всякому же, емуже дано будет много, много взыщется от него: и емуже предаша множайше, множайше просят от него.</verse>
				<verse number="49">Огня приидох воврещи на землю, и что хощу, аще уже возгореся?</verse>
				<verse number="50">Крещением же имам креститися, и како удержуся, дондеже скончаются?</verse>
				<verse number="51">Мните ли, яко мир приидох дати на землю? ни, глаголю вам, но разделение:</verse>
				<verse number="52">будут бо отселе пять во единем дому разделени, трие на два, и два на три:</verse>
				<verse number="53">разделится отец на сына, и сын на отца: мати на дщерь, и дщи на матерь: свекры на невесту свою, и невеста на свекровь свою.</verse>
				<verse number="54">глаголаше же и народом: егда узрите облак восходящь от запада, абие глаголете: туча грядет: и бывает тако:</verse>
				<verse number="55">и егда юг веющь, глаголете: зной будет: и бывает.</verse>
				<verse number="56">Лицемери, лице небу и земли весте искушати: времене же сего како не искушаете?</verse>
				<verse number="57">Что же и о себе не судите праведное?</verse>
				<verse number="58">Егда бо грядеши с соперником твоим ко князю, на пути даждь делание избыти от него: да не како привлечет тебе к судии, и судия тя предаст слузе, и слуга всадит тя в темницу:</verse>
				<verse number="59">глаголю тебе: не изыдеши оттуду, дондеже и последнюю медницу воздаси.</verse>
			</chapter>
			<chapter number="13">
				<verse number="1">Приидоша же нецыи в то время, поведающе ему о галилеех, ихже кровь пилат смеси с жертвами их.</verse>
				<verse number="2">И отвещав Иисус рече им: мните ли, яко галилеане сии грешнейши паче всех галилеан бяху, яко тако пострадаша?</verse>
				<verse number="3">Ни, глаголю вам: но аще не покаетеся, вси такожде погибнете.</verse>
				<verse number="4">Или они осмьнадесяте, на нихже паде столп силоамский и поби их, мните ли, яко тии должнейши бяху паче всех живущих во Иерусалиме?</verse>
				<verse number="5">Ни, глаголю вам: но аще не покаетеся, вси такожде погибнете.</verse>
				<verse number="6">глаголаше же сию притчу: смоковницу имяше некий в винограде своем всаждену: и прииде ищя плода на ней, и не обрете:</verse>
				<verse number="7">рече же к винареви: се, третие лето, отнелиже прихожду ищя плода на смоковнице сей, и не обретаю: посецы ю (убо), вскую и землю упражняет?</verse>
				<verse number="8">Он же отвещав рече ему: господи, остави ю и се лето, дондеже окопаю окрест ея и осыплю гноем:</verse>
				<verse number="9">и аще убо сотворит плод: аще ли же ни, во грядущее посечеши ю.</verse>
				<verse number="10">Бяше же учя на единем от сонмищ в субботу:</verse>
				<verse number="11">и се, жена бе имущи дух недужен лет осмьнадесять, и бе сляка и не могущи восклонитися отнюд.</verse>
				<verse number="12">Видев же ю Иисус, пригласи и рече ей: жено, отпущена еси от недуга твоего.</verse>
				<verse number="13">И возложи на ню руце: и абие простреся и славляше Бога.</verse>
				<verse number="14">Отвещав же старейшина собору, негодуя, зане в субботу изцели (ю) Иисус, глаголаше народу: шесть дний есть, в няже достоит делати: в тыя убо приходяще целитеся, а не в день субботный.</verse>
				<verse number="15">Отвеща (же) убо ему Господь и рече: лицемере, кождо вас в субботу не отрешает ли своего вола или осла от яслий, и вед напаяет?</verse>
				<verse number="16">сию же дщерь авраамлю сущу, юже связа сатана, се, осмоенадесяте лето, не достояше ли разрешитися ей от юзы сея в день субботный?</verse>
				<verse number="17">И сия ему глаголющу, стыдяхуся вси противляющиися ему: и вси людие радовахуся о всех славных бывающих от него.</verse>
				<verse number="18">Глаголаше же: кому подобно есть Царствие Божие? и кому уподоблю е?</verse>
				<verse number="19">подобно есть зерну горушну, еже приемь человек вверже в вертоград свой: и возрасте, и бысть древо велие, и птицы небесныя вселишася в ветвие его.</verse>
				<verse number="20">Паки рече: кому уподоблю Царствие Божие?</verse>
				<verse number="21">подобно есть квасу, егоже приемши жена, скры в сатех триех муки, дондеже вскисе все.</verse>
				<verse number="22">И прохождаше сквозе грады и веси, учя и шествие творя во Иерусалим.</verse>
				<verse number="23">Рече же некий ему: Господи, аще мало есть спасающихся? Он же рече к ним:</verse>
				<verse number="24">подвизайтеся внити сквозе тесная врата: яко мнози, глаголю вам, взыщут внити, и не возмогут.</verse>
				<verse number="25">Отнележе востанет дому владыка и затворит двери, и начнете вне стояти и ударяти в двери, глаголюще: Господи, Господи, отверзи нам. И отвещав речет вам: не вем вас, откуду есте.</verse>
				<verse number="26">Тогда начнете глаголати: ядохом пред тобою и пихом, и на распутиих наших учил еси.</verse>
				<verse number="27">И речет: глаголю вам, не вем вас, откуду есте: отступите от мене, вси делателие неправды.</verse>
				<verse number="28">Ту будет плачь и скрежет зубом, егда узрите авраама и исаака и иакова и вся пророки во Царствии Божии, вас же изгонимых вон.</verse>
				<verse number="29">И приидут от восток и запад и севера и юга, и возлягут в Царствии Божии.</verse>
				<verse number="30">И се, суть последнии, иже будут перви, и суть первии, иже будут последни.</verse>
				<verse number="31">В той день приступиша нецыи от фарисей, глаголюще ему: изыди и иди отсюду, яко ирод хощет тя убити.</verse>
				<verse number="32">И рече им: шедше рцыте лису тому: се, изгоню бесы и изцеления творю днесь и утре, и в третий скончаюся:</verse>
				<verse number="33">обаче подобает ми днесь и утре и в ближний ити: яко невозможно есть пророку погибнути кроме Иерусалима.</verse>
				<verse number="34">Иерусалиме, Иерусалиме, избивый пророки и камением побивая посланныя к тебе, колькраты восхотех собрати чада твоя, якоже кокош гнездо свое под криле, и не восхотесте?</verse>
				<verse number="35">Се оставляется вам дом ваш пуст. глаголю же вам, яко не имате мене видети, дондеже приидет, егда речете: благословен грядый во имя Господне.</verse>
			</chapter>
			<chapter number="14">
				<verse number="1">И бысть егда внити ему в дом некоего князя фарисейска в субботу хлеб ясти, и тии бяху назирающе его:</verse>
				<verse number="2">и се, человек некий, имый водный труд, бе пред ним.</verse>
				<verse number="3">И отвещав Иисус рече к законником и фарисеом, глаголя: аще достоит в субботу целити?</verse>
				<verse number="4">Они же умолчаша. И приемь изцели его, и отпусти.</verse>
				<verse number="5">И отвещав к ним рече: котораго от вас осел или вол в студенец впадет, и не абие ли исторгнет его в день субботный?</verse>
				<verse number="6">И не возмогоша отвещати ему к сим.</verse>
				<verse number="7">глаголаше же к званным притчу, обдержя, како председания избираху, глаголя к ним:</verse>
				<verse number="8">егда зван будеши ким на брак, не сяди на преднем месте: еда кто честнее тебе будет званных,</verse>
				<verse number="9">и пришед иже тебе звавый и онаго, речет ти: даждь сему место: и тогда начнеши со студом последнее место держати.</verse>
				<verse number="10">Но егда зван будеши, шед сяди на последнем месте, да егда приидет звавый тя, речет ти: друже, посяди выше: тогда будет ти слава пред званными с тобою:</verse>
				<verse number="11">яко всяк возносяйся смирится, и смиряяйся вознесется.</verse>
				<verse number="12">глаголаше же и ко звавшему его: егда сотвориши обед или вечерю, не зови другов твоих, ни братии твоея, ни сродник твоих, ни сосед богатых: еда когда и тии тя такожде воззовут, и будет ти воздаяние.</verse>
				<verse number="13">Но егда твориши пир, зови нищыя, маломощныя, хромыя, слепыя:</verse>
				<verse number="14">и блажен будеши, яко не имут ти что воздати: воздаст же ти ся в воскрешение праведных.</verse>
				<verse number="15">Слышав же некий от возлежащих с ним сия, рече ему: блажен, иже снесть обед в Царствии Божии.</verse>
				<verse number="16">Он же рече ему: человек некий сотвори вечерю велию и зва многи:</verse>
				<verse number="17">и посла раба своего в год вечери рещи званным: грядите, яко уже готова суть вся.</verse>
				<verse number="18">И начаша вкупе отрицатися вси. Первый рече ему: село купих и имам нужду изыти и видети е: молютися, имей мя отречена.</verse>
				<verse number="19">И другий рече: супруг волов купих пять и гряду искусити их: молю тя, имей мя отречена.</verse>
				<verse number="20">И другий рече: жену поях и сего ради не могу приити.</verse>
				<verse number="21">И пришед раб той поведа господину своему сия. Тогда разгневався дому владыка, рече рабу своему: изыди скоро на распутия и стогны града, и нищыя и бедныя и слепыя и хромыя введи семо.</verse>
				<verse number="22">И рече раб: господи, бысть якоже повелел еси, и еще место есть.</verse>
				<verse number="23">И рече господин к рабу: изыди на пути и халуги, и убеди внити, да наполнится дом мой:</verse>
				<verse number="24">глаголю бо вам, яко ни един мужей тех званных вкусит моея вечери: мнози бо суть звани, мало же избранных.</verse>
				<verse number="25">Идяху же с ним народи мнози: и обращься рече к ним:</verse>
				<verse number="26">аще кто грядет ко мне, и не возненавидит отца своего и матерь, и жену и чад, и братию и сестр, еще же и душу свою, не может мой быти ученик:</verse>
				<verse number="27">и иже не носит креста своего и вслед мене грядет, не может мой быти ученик.</verse>
				<verse number="28">Кто бо от вас, хотяй столп создати, не прежде ли сед разчтет имение, аще имать, еже есть на совершение?</verse>
				<verse number="29">да не, когда положит основание и не возможет совершити, вси видящии начнут ругатися ему,</verse>
				<verse number="30">глаголюще, яко сей человек начат здати и не може совершити?</verse>
				<verse number="31">Или кий царь идый ко иному царю снитися с ним на брань, не сед ли прежде совещавает, аще силен есть срести с десятию тысящ грядущаго со двемадесятма тысящама нань?</verse>
				<verse number="32">аще ли же ни, еще далече ему сущу, моление послав молится о смирении.</verse>
				<verse number="33">Тако убо всяк от вас, иже не отречется всего своего имения, не может быти мой ученик.</verse>
				<verse number="34">Добро есть соль: аще же соль обуяет, чим осолится?</verse>
				<verse number="35">ни в землю, ни в гной потребна есть: вон изсыплют ю. Имеяй ушы слышати, да слышит.</verse>
			</chapter>
			<chapter number="15">
				<verse number="1">Бяху же приближающеся к нему вси мытарие и грешницы, послушати его.</verse>
				<verse number="2">И роптаху фарисее и книжницы, глаголюще, яко сей грешники приемлет и с ними яст.</verse>
				<verse number="3">Рече же к ним притчу сию, глаголя:</verse>
				<verse number="4">кий человек от вас имый сто овец, и погубль едину от них, не оставит ли девятидесяти и девяти в пустыни и идет вслед погибшия, дондеже обрящет ю?</verse>
				<verse number="5">и обрет возлагает на раме свои радуяся:</verse>
				<verse number="6">и пришед в дом, созывает други и соседы, глаголя им: радуйтеся со мною, яко обретох овцу мою погибшую.</verse>
				<verse number="7">глаголю вам, яко тако радость будет на небеси о единем грешнице кающемся, нежели о девятидесятих и девяти праведник, иже не требуют покаяния.</verse>
				<verse number="8">Или кая жена имущи десять драхм, аще погубит драхму едину, не вжигает ли светилника, и пометет храмину, и ищет прилежно, дондеже обрящет?</verse>
				<verse number="9">и обретши созывает другини и соседы, глаголющи: радуйтеся со мною, яко обретох драхму погибшую.</verse>
				<verse number="10">Тако, глаголю вам, радость бывает пред ангелы Божиими о единем грешнице кающемся.</verse>
				<verse number="11">Рече же: человек некий име два сына:</verse>
				<verse number="12">и рече юнейший ею отцу: отче, даждь ми достойную часть имения. И раздели има имение.</verse>
				<verse number="13">И не по мнозех днех собрав все мний сын, отиде на страну далече, и ту расточи имение свое, живый блудно.</verse>
				<verse number="14">Изжившу же ему все, бысть глад крепок на стране той, и той начат лишатися:</verse>
				<verse number="15">и шед прилепися единому от житель тоя страны: и посла его на села своя пасти свиния:</verse>
				<verse number="16">и желаше насытити чрево свое от рожец, яже ядяху свиния: и никтоже даяше ему.</verse>
				<verse number="17">В себе же пришед, рече: колико наемником отца моего избывают хлебы, аз же гладом гиблю?</verse>
				<verse number="18">востав иду ко отцу моему, и реку ему: отче, согреших на небо и пред тобою,</verse>
				<verse number="19">и уже несмь достоин нарещися сын твой: сотвори мя яко единаго от наемник твоих.</verse>
				<verse number="20">И востав иде ко отцу своему. Еще же ему далече сущу, узре его отец его, и мил ему бысть, и тек нападе на выю его, и облобыза его.</verse>
				<verse number="21">Рече же ему сын: отче, согреших на небо и пред тобою, и уже несмь достоин нарещися сын твой.</verse>
				<verse number="22">Рече же отец к рабом своим: изнесите одежду первую и облецыте его, и дадите перстень на руку его и сапоги на нозе:</verse>
				<verse number="23">и приведше телец упитанный заколите, и ядше веселимся:</verse>
				<verse number="24">яко сын мой сей мертв бе, и оживе: и изгибл бе, и обретеся. И начаша веселитися.</verse>
				<verse number="25">Бе же сын его старей на селе: и яко грядый приближися к дому, слыша пение и лики:</verse>
				<verse number="26">и призвав единаго от отрок, вопрошаше: что (убо) сия суть?</verse>
				<verse number="27">Он же рече ему, яко брат твой прииде: и закла отец твой телца упитанна, яко здрава его прият.</verse>
				<verse number="28">Разгневася же, и не хотяше внити. Отец же его изшед моляше его.</verse>
				<verse number="29">Он же отвещав рече отцу: се, толико лет работаю тебе и николиже заповеди твоя преступих, и мне николиже дал еси козляте, да со други своими возвеселился бых:</verse>
				<verse number="30">егда же сын твой сей, изядый твое имение с любодейцами, прииде, заклал еси ему телца питомаго.</verse>
				<verse number="31">Он же рече ему: чадо, ты всегда со мною еси, и вся моя твоя суть:</verse>
				<verse number="32">возвеселитижеся и возрадовати подобаше, яко брат твой сей мертв бе, и оживе: и изгибл бе, и обретеся.</verse>
			</chapter>
			<chapter number="16">
				<verse number="1">глаголаше же ко учеником своим: человек некий бе богат, иже имяше приставника: и той оклеветан бысть к нему, яко расточает имения его:</verse>
				<verse number="2">и пригласив его рече ему: что се слышу о тебе? воздаждь ответ о приставлении домовнем: не возможеши бо ктому дому строити.</verse>
				<verse number="3">Рече же в себе приставник дому: что сотворю, яко господь мой отемлет строение дому от мене? копати не могу, просити стыжуся:</verse>
				<verse number="4">разумех, что сотворю, да егда отставлен буду от строения дому, приимут мя в домы своя.</verse>
				<verse number="5">И призвав единаго когождо от должник господина своего, глаголаше первому: колицем должен еси господину моему?</verse>
				<verse number="6">Он же рече: сто мер масла. И рече ему: приими писание твое, и сед скоро напиши пятьдесят.</verse>
				<verse number="7">Потом же рече другому: ты же колицем должен еси? Он же рече: сто мер пшеницы. И глагола ему: приими писание твое, и напиши осмьдесят.</verse>
				<verse number="8">И похвали господь дому строителя неправеднаго, яко мудре сотвори: яко сынове века сего мудрейши паче сынов света в роде своем суть.</verse>
				<verse number="9">И аз вам глаголю: сотворите себе други от мамоны неправды, да, егда оскудеете, приимут вы в вечныя кровы.</verse>
				<verse number="10">Верный в мале, и во мнозе верен есть: и неправедный в мале, и во мнозе неправеден есть.</verse>
				<verse number="11">Аще убо в неправеднем имении верни не бысте, во истиннем кто вам веру имет?</verse>
				<verse number="12">И аще в чужем верни не бысте, ваше кто вам даст?</verse>
				<verse number="13">Ни кий же раб может двема господинома работати: ибо или единаго возненавидит, а другаго возлюбит: или единаго держится, о друзем же нерадети начнет: не можете Богу работати и мамоне.</verse>
				<verse number="14">Слышаху же сия вся и фарисее, сребролюбцы суще, ругахуся ему.</verse>
				<verse number="15">И рече им: вы есте оправдающе себе пред человеки, Бог же весть сердца ваша: яко, еже есть в человецех высоко, мерзость есть пред Богом.</verse>
				<verse number="16">Закон и пророцы до иоанна: оттоле Царствие Божие благовествуется, и всяк в не нудится.</verse>
				<verse number="17">Удобее же есть небу и земли прейти, неже от закона единей черте погибнути.</verse>
				<verse number="18">Всяк пущаяй жену свою и приводя ину прелюбы деет: и женяйся пущеною от мужа прелюбы творит.</verse>
				<verse number="19">Человек же некий бе богат, и облачашеся в порфиру и виссон, веселяся на вся дни светло.</verse>
				<verse number="20">Нищь же бе некто, именем лазарь, иже лежаше пред враты его гноен</verse>
				<verse number="21">и желаше насытитися от крупиц падающих от трапезы богатаго: но и пси приходяще облизаху гной его.</verse>
				<verse number="22">Бысть же умрети нищему и несену быти ангелы на лоно авраамле: умре же и богатый, и погребоша его:</verse>
				<verse number="23">и во аде возвед очи свои, сый в муках, узре авраама издалеча, и лазаря на лоне его:</verse>
				<verse number="24">и той возглашь рече: отче аврааме, помилуй мя и посли лазаря, да омочит конец перста своего в воде и устудит язык мой, яко стражду во пламени сем.</verse>
				<verse number="25">Рече же авраам: чадо, помяни, яко восприял еси благая твоя в животе твоем, и лазарь такожде злая: ныне же зде утешается, ты же страждеши:</verse>
				<verse number="26">и над всеми сими между нами и вами пропасть велика утвердися, яко да хотящии прейти отсюду к вам не возмогут, ни иже оттуду, к нам преходят.</verse>
				<verse number="27">Рече же: молю тя убо, отче, да послеши его в дом отца моего:</verse>
				<verse number="28">имам бо пять братий: яко да засвидетелствует им, да не и тии приидут на место сие мучения.</verse>
				<verse number="29">Глагола ему авраам: имут моисеа и пророки: да послушают их.</verse>
				<verse number="30">Он же рече: ни, отче аврааме: но аще кто от мертвых идет к ним, покаются.</verse>
				<verse number="31">Рече же ему: аще моисеа и пророков не послушают, и аще кто от мертвых воскреснет, не имут веры.</verse>
			</chapter>
			<chapter number="17">
				<verse number="1">Рече же ко учеником своим: не возможно есть не приити соблазном, горе же, егоже ради приходят:</verse>
				<verse number="2">унее ему было бы, аще жернов оселский облежал бы о выи его, и ввержен в море, неже да соблазнит от малых сих единаго.</verse>
				<verse number="3">Внемлите себе. Аще согрешит к тебе брат твой, запрети ему: и аще покается, остави ему:</verse>
				<verse number="4">и аще седмищи на день согрешит к тебе и седмищи на день обратится, глаголя: каюся: остави ему.</verse>
				<verse number="5">И рекоша апостоли Господеви: приложи нам веру.</verse>
				<verse number="6">Рече же Господь: аще бысте имели веру яко зерно горушно, глаголали бысте убо ягодичине сей: восторгнися и всадися в море: и послушала бы вас.</verse>
				<verse number="7">Который же от вас раба имея орюща или пасуща, иже пришедшу ему с села речет: абие минув возлязи?</verse>
				<verse number="8">Но не речет ли ему: уготовай, что вечеряю, и препоясався служи ми, дондеже ям и пию: и потом яси и пиеши ты?</verse>
				<verse number="9">Еда имать хвалу рабу тому, яко сотвори повеленная? не мню.</verse>
				<verse number="10">Тако и вы, егда сотворите вся повеленная вам, глаголите, яко раби неключими есмы: яко, еже должни бехом сотворити, сотворихом.</verse>
				<verse number="11">И бысть идущу ему во Иерусалим, и той прохождаше между самариею и галилеею.</verse>
				<verse number="12">Входящу же ему в некую весь, сретоша его десять прокаженных мужей, иже сташа издалеча:</verse>
				<verse number="13">и тии вознесоша глас, глаголюще: Иисусе наставниче, помилуй ны.</verse>
				<verse number="14">И видев рече им: шедше покажитеся священником. И бысть идущым им, очистишася.</verse>
				<verse number="15">Един же от них, видев, яко изцеле, возвратися, со гласом велиим славя Бога,</verse>
				<verse number="16">и паде ниц при ногу его, хвалу ему воздая: и той бе самарянин.</verse>
				<verse number="17">Отвещав же Иисус рече: не десять ли очистишася? да девять где?</verse>
				<verse number="18">како не обретошася возвращшеся дати славу Богу, токмо иноплеменник сей?</verse>
				<verse number="19">И рече ему: востав иди: вера твоя спасе тя.</verse>
				<verse number="20">Вопрошен же быв от фарисей, когда приидет Царствие Божие, отвещав им рече: не приидет Царствие Божие с соблюдением:</verse>
				<verse number="21">ниже рекут: се зде, или: онде. Се бо, Царствие Божие внутрь вас есть.</verse>
				<verse number="22">Рече же ко учеником (своим): приидут дние, егда вожделеете единаго дне Сына Человеческаго видети, и не узрите:</verse>
				<verse number="23">и рекут вам: се зде, или: се, онде: не изыдите, ни пожените:</verse>
				<verse number="24">яко бо молния блистающися от поднебесныя на поднебесней светится: тако будет Сын Человеческий в день свой.</verse>
				<verse number="25">Прежде же подобает ему много пострадати и искушену быти от рода сего.</verse>
				<verse number="26">И якоже бысть во дни ноевы, тако будет и во дни Сына Человеческа:</verse>
				<verse number="27">ядяху, пияху, женяхуся, посягаху, до негоже дне вниде ное в ковчег: и прииде потоп и погуби вся.</verse>
				<verse number="28">Такожде и якоже бысть во дни лотовы: ядяху, пияху, куповаху, продаяху, саждаху, здаху:</verse>
				<verse number="29">в оньже день изыде лот от содомлян, одожди камык горящь и огнь с небесе и погуби вся:</verse>
				<verse number="30">по тому же будет и в день, в оньже Сын Человеческий явится.</verse>
				<verse number="31">В той день, иже будет на крове, и сосуди его в дому, да не слазит взяти их: и иже на селе, такожде да не возвратится вспять:</verse>
				<verse number="32">поминайте жену лотову.</verse>
				<verse number="33">Иже аще взыщет душу свою спасти, погубит ю: и иже аще погубит ю, живит ю.</verse>
				<verse number="34">глаголю вам: в ту нощь будета два на одре единем: един поемлется, а другий оставляется:</verse>
				<verse number="35">будете две вкупе мелюще: едина поемлется, а другая оставляется.</verse>
				<verse number="36">Два будета на селе: един поемлется, а другий оставляется.</verse>
				<verse number="37">И отвещавше глаголаша ему: где, Господи? Он же рече им: идеже тело, тамо соберутся и орли.</verse>
			</chapter>
			<chapter number="18">
				<verse number="1">глаголаше же и притчу к ним, како подобает всегда молитися и не стужати (си),</verse>
				<verse number="2">глаголя: судия бе некий в некоем граде, Бога не бояся и человек не срамляяся.</verse>
				<verse number="3">Вдова же некая бе во граде том: и прихождаше к нему, глаголющи: отмсти мене от соперника моего.</verse>
				<verse number="4">И не хотяше на долзе времени. Последи же рече в себе: аще и Бога не боюся, и человек не срамляюся:</verse>
				<verse number="5">но зане творит ми труды вдовица сия, отмщу ея: да не до конца приходящи застоит мене.</verse>
				<verse number="6">Рече же Господь: слышите, что судия неправды глаголет?</verse>
				<verse number="7">Бог же не имать ли сотворити отмщение избранных своих, вопиющих к нему день и нощь, и долготерпя о них?</verse>
				<verse number="8">глаголю вам, яко сотворит отмщение их вскоре: обаче Сын Человеческий пришед убо обрящет ли (си) веру на земли?</verse>
				<verse number="9">Рече же и ко другим уповающым собою, яко суть праведницы, и уничижающым прочих, притчу сию:</verse>
				<verse number="10">человека два внидоста в церковь помолитися: един фарисей, а другий мытарь.</verse>
				<verse number="11">Фарисей же став, сице в себе моляшеся: Боже, хвалу тебе воздаю, яко несмь якоже прочии человецы, хищницы, неправедницы, прелюбодее, или якоже сей мытарь:</verse>
				<verse number="12">пощуся двакраты в субботу, десятину даю всего елико притяжу.</verse>
				<verse number="13">Мытарь же издалеча стоя, не хотяше ни очию возвести на небо: но бияше перси своя, глаголя: Боже, милостив буди мне грешнику.</verse>
				<verse number="14">глаголю вам, яко сниде сей оправдан в дом свой паче онаго: яко всяк возносяйся смирится, смиряяй же себе вознесется.</verse>
				<verse number="15">Приношаху же к нему и младенцы, да их коснется: видевше же ученицы запретиша им.</verse>
				<verse number="16">Иисус же призвав их, глагола: оставите детей приходити ко мне и не браните им: таковых бо есть Царствие Божие:</verse>
				<verse number="17">аминь бо глаголю вам: иже аще не приимет Царствия Божия яко отроча, не имать внити в не.</verse>
				<verse number="18">И вопроси его некий князь, глаголя: Учителю благий, что сотворив, живот вечный наследствую?</verse>
				<verse number="19">Рече же ему Иисус: что мя глаголеши блага? никтоже благ, токмо един Бог:</verse>
				<verse number="20">заповеди веси: не прелюбы твори, не убий, не укради, не лжесвидетелствуй, чти отца твоего и матерь твою.</verse>
				<verse number="21">Он же рече: вся сия сохраних от юности моея.</verse>
				<verse number="22">Слышав же сия Иисус рече ему: еще единаго не докончал еси: вся, елика имаши, продаждь и раздай нищым: и имети имаши сокровище на небеси: и гряди вслед мене.</verse>
				<verse number="23">Он же слышав сие, прискорбен бысть: бе бо богат зело.</verse>
				<verse number="24">Видев же его Иисус прискорбна бывша, рече: како не удобь имущии богатство в Царствие Божие внидут:</verse>
				<verse number="25">удобее бо есть вельбуду сквозе иглине ушы проити, неже богату в Царствие Божие внити.</verse>
				<verse number="26">Реша же слышавшии: то кто может спасен быти?</verse>
				<verse number="27">Он же рече: невозможная у человек возможна суть у Бога.</verse>
				<verse number="28">Рече же петр: се, мы оставихом вся и по тебе идохом.</verse>
				<verse number="29">Он же рече им: аминь глаголю вам, яко никтоже есть, иже оставит дом, или родители, или братию, или сестры, или жену, или чада, Царствия ради Божия,</verse>
				<verse number="30">иже не приимет множицею во время сие, и в век грядущий живот вечный.</verse>
				<verse number="31">Поемь же обанадесяте ученики своя, рече к ним: се, восходим во Иерусалим, и скончаются вся писанная пророки о Сыне Человечесте:</verse>
				<verse number="32">предадят бо его языком и поругаются ему, и укорят его и оплюют его,</verse>
				<verse number="33">и бивше убиют его: и в третий день воскреснет.</verse>
				<verse number="34">И тии ничесоже от сих разумеша: и бе глаголгол сей сокровен от них, и не разумеваху глаголголемых.</verse>
				<verse number="35">Бысть же егда приближишася во иерихон, слепец некий седяше при пути прося:</verse>
				<verse number="36">слышав же народ мимоходящь, вопрошаше: что убо есть се?</verse>
				<verse number="37">Поведаша же ему, яко Иисус назарянин мимоходит.</verse>
				<verse number="38">И возопи, глаголя: Иисусе Сыне давидов, помилуй мя.</verse>
				<verse number="39">И предидущии прещаху ему, да умолчит: он же паче множае вопияше: Сыне давидов, помилуй мя.</verse>
				<verse number="40">Став же Иисус повеле привести его к себе. Приближшуся же ему к нему, вопроси его,</verse>
				<verse number="41">глаголя: что хощеши, да ти сотворю? Он же рече: Господи, да прозрю.</verse>
				<verse number="42">Иисус же рече ему: прозри: вера твоя спасе тя.</verse>
				<verse number="43">И абие прозре, и вслед его идяше, славя Бога. И вси людие видевше воздаша хвалу Богови.</verse>
			</chapter>
			<chapter number="19">
				<verse number="1">И вшед прохождаше иерихон.</verse>
				<verse number="2">И се, муж нарицаемый закхей, и сей бе старей мытарем, и той бе богат:</verse>
				<verse number="3">и искаше видети Иисуса, кто есть, и не можаше от народа, яко возрастом мал бе:</verse>
				<verse number="4">и предитек, возлезе на ягодичину, да видит, яко хотяше мимо ея проити.</verse>
				<verse number="5">И яко прииде на место, воззрев Иисус виде его и рече к нему: закхее, потщався слези: днесь бо в дому твоем подобает ми быти.</verse>
				<verse number="6">И потщався слезе и прият его радуяся.</verse>
				<verse number="7">И видевше вси роптаху, глаголюще, яко ко грешну мужу вниде витати.</verse>
				<verse number="8">Став же закхей рече ко Господу: се, пол имения моего, Господи, дам нищым: и аще кого чим обидех, возвращу четверицею.</verse>
				<verse number="9">Рече же к нему Иисус, яко днесь спасение дому сему бысть, зане и сей сын авраамль есть:</verse>
				<verse number="10">прииде бо Сын Человечь взыскати и спасти погибшаго.</verse>
				<verse number="11">Слышащым же им сия, приложь рече притчу, зане близ ему быти Иерусалима, и мняху, яко абие Царство Божие хощет явитися.</verse>
				<verse number="12">Рече убо: человек некий добра рода иде на страну далече прияти себе царство и возвратитися:</verse>
				<verse number="13">призвав же десять раб своих, даде им десять мнас и рече к ним: куплю дейте, дондеже прииду.</verse>
				<verse number="14">И граждане его ненавидяху его и послаша послы вслед его, глаголюще: не хощем сему, да царствует над нами.</verse>
				<verse number="15">И бысть егда возвратися приим царство, рече пригласити рабы тыя, имже даде сребро, да увесть, какову куплю суть сотворили.</verse>
				<verse number="16">Прииде же первый, глаголя: господи, мнас твоя придела десять мнас.</verse>
				<verse number="17">И рече ему: благо, рабе добрый: яко о мале верен был еси, буди область имея над десятию градов.</verse>
				<verse number="18">И прииде вторый, глаголя: господи, мнас твоя сотвори пять мнас.</verse>
				<verse number="19">Рече же и тому: и ты буди над пятию градов.</verse>
				<verse number="20">И другий прииде, глаголя: господи, се, мнас твоя, юже имех положену во убрусе:</verse>
				<verse number="21">бояхся бо тебе, яко человек яр еси, вземлеши, егоже не положил еси, и жнеши, егоже не сеял еси.</verse>
				<verse number="22">Глагола же ему: от уст твоих сужду ти, лукавый рабе: ведел еси, яко аз человек яр есмь, вземлю, егоже не положих, и жну, егоже не сеях:</verse>
				<verse number="23">и почто не вдал еси моего сребра купцем, и аз пришед с лихвою истязал бых е?</verse>
				<verse number="24">И предстоящым рече: возмите от него мнас и дадите имущему десять мнас.</verse>
				<verse number="25">И реша ему: господи, имать десять мнас.</verse>
				<verse number="26">Глаголю бо вам, яко всякому имущему дастся: а от неимущаго, и еже имать, отимется от него:</verse>
				<verse number="27">обаче враги моя оны, иже не восхотеша мене, да царь бых был над ними, приведите семо и изсецыте предо мною.</verse>
				<verse number="28">И сия рек, идяше преди, восходя во Иерусалим.</verse>
				<verse number="29">И бысть яко приближися в вифсфагию и вифанию, к горе нарицаемей елеон, посла два ученик своих,</verse>
				<verse number="30">глаголя: идита в прямную весь: (и) в нюже входяща обрящета жребя привязано, на неже никтоже николиже от человек вседе: отрешша е приведита:</verse>
				<verse number="31">и аще кто вы вопрошает: почто отрешаета? сице рцыта ему, яко Господь его требует.</verse>
				<verse number="32">Шедша же посланная обретоста, якоже рече има.</verse>
				<verse number="33">Отрешающема же има жребя, рекоша господие его к нима: что отрешаета жребя?</verse>
				<verse number="34">Она же рекоста, яко Господь его требует.</verse>
				<verse number="35">И приведоста е ко Иисусови: и возвергше ризы своя на жребя, всадиша Иисуса.</verse>
				<verse number="36">Идущу же ему, постилаху ризы своя по пути.</verse>
				<verse number="37">Приближающужеся ему уже (абие) к низхождению горе елеонстей, начаша все множество ученик радующеся хвалити Бога гласом велиим о всех силах, яже видеша,</verse>
				<verse number="38">глаголюще: благословен грядый Царь во имя Господне: мир на небеси и слава в вышних.</verse>
				<verse number="39">И нецыи фарисее от народа реша к нему: Учителю, запрети учеником твоим.</verse>
				<verse number="40">И отвещав рече им: глаголю вам, яко, аще сии умолчат, камение возопиет.</verse>
				<verse number="41">И яко приближися, видев град, плакася о нем,</verse>
				<verse number="42">глаголя: яко аще бы разумел и ты, в день сей твой, еже к смирению твоему: ныне же скрыся от очию твоею:</verse>
				<verse number="43">яко приидут дние на тя, и обложат врази твои острог о тебе, и обыдут тя, и оымут тя отвсюду,</verse>
				<verse number="44">и разбиют тя и чада твоя в тебе, и не оставят камень на камени в тебе: понеже не разумел еси времене посещения твоего.</verse>
				<verse number="45">И вшед в церковь, начат изгонити продающыя в ней и купующыя,</verse>
				<verse number="46">глаголя им: писано есть: дом мой дом молитвы есть: вы же сотвористе его пещеру разбойником.</verse>
				<verse number="47">И бе учя по вся дни в церкви. Архиерее же и книжницы искаху его погубити, и старейшины людем:</verse>
				<verse number="48">и не обретаху, что бы сотворили ему: людие бо вси держахуся его, послушающе его.</verse>
			</chapter>
			<chapter number="20">
				<verse number="1">И бысть во един от дний онех, учащу ему люди в церкви и благовествующу, приидоша священницы и книжницы со старцы</verse>
				<verse number="2">и реша к нему, глаголюще: рцы нам, коею областию сия твориши, или кто есть давый тебе власть сию?</verse>
				<verse number="3">Отвещав же рече к ним: вопрошу вы и аз единаго словесе, и рцыте ми:</verse>
				<verse number="4">крещение иоанново с небесе ли бе, или от человек?</verse>
				<verse number="5">Они же помышляху в себе, глаголюще, яко аще речем: с небесе, речет: почто убо не веровасте ему?</verse>
				<verse number="6">аще ли же речем: от человек, вси людие камением побиют ны: известно бо бе о иоанне, яко пророк бе.</verse>
				<verse number="7">И отвещаша: не вемы откуду.</verse>
				<verse number="8">Иисус же рече им: ни аз глаголю вам, коею областию сия творю.</verse>
				<verse number="9">Начат же к людем глаголати притчу сию: человек некий насади виноград, и вдаде его делателем, и отиде на лета многа:</verse>
				<verse number="10">и во время посла к делателем раба, да от плода винограда дадут ему: делатели же бивше его, послаша тща.</verse>
				<verse number="11">И приложи послати другаго раба: они же и того бивше и досадивше (ему), послаша тща.</verse>
				<verse number="12">И приложи послати третияго: они же и того уязвльше изгнаша.</verse>
				<verse number="13">Рече же господин винограда: что сотворю? послю сына моего возлюбленнаго, еда како, его видевше, усрамятся.</verse>
				<verse number="14">Видевше же его делателе, мышляху в себе, глаголюще: сей есть наследник: приидите, убием его, да наше будет достояние.</verse>
				<verse number="15">И изведше его вон из винограда, убиша. Что убо сотворит им господин винограда?</verse>
				<verse number="16">Приидет и погубит делатели сия и вдаст виноград инем. Слышавше же рекоша: да не будет.</verse>
				<verse number="17">Он же воззрев на них, рече: что убо писаное сие: камень, егоже небрегоша зиждущии, сей бысть во главу угла?</verse>
				<verse number="18">всяк падый на камени том, сокрушится: а на немже падет, стрыет его.</verse>
				<verse number="19">И взыскаша архиерее и книжницы возложити нань руце в той час и убояшася народа: разумеша бо, яко к ним притчу сию рече.</verse>
				<verse number="20">И наблюдше послаша лаятели, притворяющих себе праведники быти: да имут его в словеси, во еже предати его началству и области игемонове.</verse>
				<verse number="21">И вопросиша его, глаголюще: Учителю, вемы, яко право глаголеши и учиши, и не на лица зриши, но воистинну пути Божию учиши:</verse>
				<verse number="22">достоит ли нам кесареви дань даяти, или ни?</verse>
				<verse number="23">Разумев же их лукавство, рече к ним: что мя искушаете?</verse>
				<verse number="24">покажите ми цату: чий имать образ и надписание? Отвещавше же рекоша: кесарев.</verse>
				<verse number="25">Он же рече им: воздадите убо, яже кесарева, кесареви, и яже Божия, Богови.</verse>
				<verse number="26">И не могоша зазрети глаголгола его пред людьми: и дивишася о ответе его и умолчаша.</verse>
				<verse number="27">Приступиша же нецыи от саддукей, глаголющии воскресению не быти, вопрошаху его,</verse>
				<verse number="28">глаголюще: Учителю, моисей написа нам: аще кому брат умрет имый жену, и той безчаден умрет, да брат его поймет жену и возставит семя брату своему:</verse>
				<verse number="29">седмь убо братий бе: и первый поят жену, умре безчаден:</verse>
				<verse number="30">и поят вторый жену, и той умре безчаден:</verse>
				<verse number="31">и третий поят ю: такожде же и вси седмь: и не оставиша чад и умроша:</verse>
				<verse number="32">послежде же всех умре и жена:</verse>
				<verse number="33">в воскресение убо, котораго их будет жена? седмь бо имеша ю жену.</verse>
				<verse number="34">И отвещав рече им Иисус: сынове века сего женятся и посягают:</verse>
				<verse number="35">а сподобльшиися век он улучити и воскресение, еже от мертвых, ни женятся, ни посягают:</verse>
				<verse number="36">ни умрети бо ктому могут: равни бо суть ангелом и Сынове суть Божии, воскресения Сынове суще:</verse>
				<verse number="37">а яко востают мертвии, и моисей сказа при купине, якоже глаголет Господа Бога авраамля и Бога исаакова и Бога иаковля:</verse>
				<verse number="38">Бог же несть мертвых, но живых: вси бо тому живи суть.</verse>
				<verse number="39">Отвещавше же нецыи от книжник рекоша: Учителю, добре рекл еси.</verse>
				<verse number="40">Ктому же не смеяху его вопросити ничесоже. Рече же к ним:</verse>
				<verse number="41">како глаголют Христа Сына давидова быти?</verse>
				<verse number="42">Сам бо давид глаголет в книзе псаломстей: рече Господь Господеви моему: седи о десную мене,</verse>
				<verse number="43">дондеже положу враги твоя подножие ногама твоима.</verse>
				<verse number="44">Давид убо Господа его нарицает, и како Сын ему есть?</verse>
				<verse number="45">Слышащым же всем людем, рече учеником своим:</verse>
				<verse number="46">внемлите себе от книжник хотящих ходити во одеждах и любящих целования на торжищих и председания на сонмищих и преждевозлежания на вечерях:</verse>
				<verse number="47">иже снедают домы вдовиц и виною далече молятся: сии приимут лишше осуждение.</verse>
			</chapter>
			<chapter number="21">
				<verse number="1">Воззрев же виде вметающыя в храм набдящий имения дары своя богатыя:</verse>
				<verse number="2">виде же и некую вдовицу убогу вметающу ту две лепте,</verse>
				<verse number="3">и рече: воистинну глаголю вам, яко вдовица сия убогая множае всех вверже:</verse>
				<verse number="4">вси бо сии от избытка своего ввергоша в дары Богови: сия же от лишения своего все житие, еже име, вверже.</verse>
				<verse number="5">И неким глаголющым о церкви, яко камением добрым и сосуды украшена, рече:</verse>
				<verse number="6">сия яже видите, приидут дние, в няже не останет камень на камени, иже не разорится.</verse>
				<verse number="7">Вопросиша же его, глаголюще: Учителю, когда убо сия будут? и что есть знамение, егда хотят сия быти?</verse>
				<verse number="8">Он же рече: блюдите, да не прельщени будете: мнози бо приидут во имя мое, глаголюще, яко аз есмь: и время приближися. Не изыдите убо вслед их.</verse>
				<verse number="9">Егда же услышите брани и нестроения, не убойтеся: подобает бо сим быти прежде: но не у абие кончина.</verse>
				<verse number="10">Тогда глаголаше им: востанет (бо) язык на язык, и царство на царство:</verse>
				<verse number="11">труси же велицы по местом и глади и пагубы будут, страхования же и знамения велия с небесе будут.</verse>
				<verse number="12">Прежде же сих всех возложат на вы руки своя и ижденут, предающе на сонмища и темницы, ведомы к царем и владыкам, имене моего ради:</verse>
				<verse number="13">прилучится же вам во свидетелство.</verse>
				<verse number="14">Положите убо на сердцах ваших, не прежде поучатися отвещавати:</verse>
				<verse number="15">аз бо дам вам уста и премудрость, ейже не возмогут противитися или отвещати вси противляющиися вам.</verse>
				<verse number="16">Предани же будете и родители и братиею и родом и други, и умертвят от вас:</verse>
				<verse number="17">и будете ненавидими от всех имене моего ради:</verse>
				<verse number="18">и влас главы вашея не погибнет:</verse>
				<verse number="19">в терпении вашем стяжите душы вашя.</verse>
				<verse number="20">Егда же узрите обстоимь Иерусалим вои, тогда разумейте, яко приближися запустение ему:</verse>
				<verse number="21">тогда сущии во иудеи да бегают в горы: и иже посреде его, да исходят: и иже во странах, да не входят в онь:</verse>
				<verse number="22">яко дние отмщению сии суть, яко исполнитися всему писанному.</verse>
				<verse number="23">Горе же имущым во утробе и доящым в тыя дни: будет бо беда велия на земли и гнев на людех сих,</verse>
				<verse number="24">и падут во острии меча, и пленени будут во вся языки: и Иерусалим будет попираемь языки, дондеже скончаются времена язык.</verse>
				<verse number="25">И будут знамения в солнце и луне и звездах: и на земли туга языком от нечаяния шума морскаго и возмущения,</verse>
				<verse number="26">издыхающым человеком от страха и чаяния грядущих на вселенную: силы бо небесныя подвигнутся,</verse>
				<verse number="27">и тогда узрят Сына Человеческа грядуща на облацех с силою и славою многою.</verse>
				<verse number="28">Начинающым же сим бывати, восклонитеся и воздвигните главы вашя: зане приближается избавление ваше.</verse>
				<verse number="29">И рече притчу им: видите смоковницу и вся древа:</verse>
				<verse number="30">егда прошибаются уже, видяще сами весте, яко близ жатва есть.</verse>
				<verse number="31">Тако и вы, егда узрите сия бывающа, ведите, яко близ есть Царствие Божие.</verse>
				<verse number="32">Аминь глаголю вам, яко не имать прейти род сей, дондеже вся сия будут:</verse>
				<verse number="33">небо и земля мимо идет, а словеса моя не имут прейти.</verse>
				<verse number="34">Внемлите же себе, да не когда отягчают сердца ваша объядением и пиянством и печальми житейскими, и найдет на вы внезапу день той:</verse>
				<verse number="35">яко сеть бо приидет на вся живущыя на лицы всея земли:</verse>
				<verse number="36">бдите убо на всяко время молящеся, да сподобитеся убежати всех сих хотящих быти, и стати пред Сыном Человеческим.</verse>
				<verse number="37">Бе же во дни во церкви учя: нощию же исходя водворяшеся в горе нарицаемей елеон.</verse>
				<verse number="38">И вси людие из утра прихождаху к нему во церковь послушати его.</verse>
			</chapter>
			<chapter number="22">
				<verse number="1">Приближашеся же праздник опреснок, глаголемый пасха:</verse>
				<verse number="2">и искаху архиерее и книжницы, како бы убили его: бояхуся бо людий.</verse>
				<verse number="3">Вниде же сатана во иуду нарицаемаго искариот, суща от числа обоюнадесяте,</verse>
				<verse number="4">и шед глагола архиереом и воеводам, како его предаст им.</verse>
				<verse number="5">И возрадовашася и совещаша ему сребреники дати:</verse>
				<verse number="6">и исповеда и искаше удобна времене, да предаст его им без народа.</verse>
				<verse number="7">Прииде же день опресноков, в оньже подобаше жрети пасху:</verse>
				<verse number="8">и посла петра и иоанна, рек: шедша уготовайта нам пасху, да ямы.</verse>
				<verse number="9">Она же рекоста ему: где хощеши уготоваем?</verse>
				<verse number="10">Он же рече има: се, восходящема вама во град, срящет вы человек в скудельнице воду нося: по нем идета в дом, в оньже входит,</verse>
				<verse number="11">и рцета дому владыце: глаголет тебе учитель: где есть обитель, идеже пасху со ученики моими снем?</verse>
				<verse number="12">и той вама покажет горницу велию постлану: ту уготовайта.</verse>
				<verse number="13">Шедша же обретоста, якоже рече има: и уготоваста пасху.</verse>
				<verse number="14">И егда бысть час, возлеже, и обанадесяте апостола с ним,</verse>
				<verse number="15">и рече к ним: желанием возжелех сию пасху ясти с вами, прежде даже не прииму мук:</verse>
				<verse number="16">глаголю бо вам, яко отселе не имам ясти от нея, дондеже скончаются во Царствии Божии.</verse>
				<verse number="17">И приим чашу, хвалу воздав, рече: приимите сию, и разделите себе:</verse>
				<verse number="18">глаголю бо вам, яко не имам пити от плода лознаго, дондеже Царствие Божие приидет.</verse>
				<verse number="19">И приим хлеб, хвалу воздав, преломи и даде им, глаголя: сие есть тело мое, еже за вы даемо: сие творите в мое воспоминание.</verse>
				<verse number="20">Такожде же и чашу по вечери, глаголя: сия чаша новый завет моею кровию, яже за вы проливается:</verse>
				<verse number="21">обаче се, рука предающаго мя со мною (есть) на трапезе,</verse>
				<verse number="22">и Сын убо Человеческий идет по реченному: обаче горе человеку тому, имже предается.</verse>
				<verse number="23">И тии начаша искати в себе, который убо от них хощет сие сотворити.</verse>
				<verse number="24">Бысть же и пря в них, кий мнится их быти болий.</verse>
				<verse number="25">Он же рече им: царие язык господствуют ими, и обладающии ими благодателе нарицаются:</verse>
				<verse number="26">вы же не тако: но болий в вас, да будет яко мний: и старей, яко служай.</verse>
				<verse number="27">Кто бо болий, возлежай ли, или служай? не возлежай ли? Аз же посреде вас есмь яко служай.</verse>
				<verse number="28">Вы же есте пребывше со мною в напастех моих,</verse>
				<verse number="29">и аз завещаваю вам, якоже завеща мне Отец мой, Царство,</verse>
				<verse number="30">да ясте и пиете на трапезе моей во Царствии моем: и сядете на престолех, судяще обеманадесяте коленома израилевома.</verse>
				<verse number="31">Рече же Господь: симоне, симоне, се, сатана просит вас, дабы сеял, яко пшеницу:</verse>
				<verse number="32">аз же молихся о тебе, да не оскудеет вера твоя: и ты некогда обращься утверди братию твою.</verse>
				<verse number="33">Он же рече ему: Господи, с тобою готов есмь и в темницу и на смерть ити.</verse>
				<verse number="34">Он же рече: глаголю ти, петре, не возгласит петель днесь, дондеже трикраты отвержешися мене не ведети.</verse>
				<verse number="35">И рече им: егда послах вы без влагалища и без меха и без сапог, еда чесого лишени бысте? Они же реша: ничесоже.</verse>
				<verse number="36">Рече же им: но ныне иже имать влагалище, да возмет, такожде и мех: а иже не имать, да продаст ризу свою, и купит нож:</verse>
				<verse number="37">глаголю бо вам, яко еще писаное се, подобает, да скончается о мне, еже: и со беззаконными вменися. Ибо еже о мне, кончину имать.</verse>
				<verse number="38">Они же реша: Господи, се, ножа зде два. Он же рече им: доволно есть.</verse>
				<verse number="39">И изшед иде по обычаю в гору елеонскую: по нем же идоша ученицы его.</verse>
				<verse number="40">Быв же на месте, рече им: молитеся, да не внидете в напасть.</verse>
				<verse number="41">И сам отступи от них яко вержением камене, и поклонь колена моляшеся,</verse>
				<verse number="42">глаголя: Отче, аще волиши мимонести чашу сию от мене: обаче не моя воля, но твоя да будет.</verse>
				<verse number="43">Явися же ему ангел с небесе, укрепляя его.</verse>
				<verse number="44">И быв в подвизе, прилежнее моляшеся: бысть же пот его яко капли крове каплющыя на землю.</verse>
				<verse number="45">И востав от молитвы (и) пришед ко учеником, обрете их спящих от печали</verse>
				<verse number="46">и рече им: что спите? воставше молитеся, да не внидете в напасть.</verse>
				<verse number="47">Еще же ему глаголющу, се, народ, и нарицаемый иуда, един от обоюнадесяте, идяше пред ними, и приступи ко Иисусови целовати его. Сие бо бе знамение дал им: егоже аще лобжу, той есть.</verse>
				<verse number="48">Иисус же рече ему: иудо, лобзанием ли Сына Человеческаго предаеши?</verse>
				<verse number="49">Видевше же, иже беху с ним, бываемое, реша ему: Господи, аще ударим ножем?</verse>
				<verse number="50">И удари един некий от них архиереова раба и уреза ему ухо десное.</verse>
				<verse number="51">Отвещав же Иисус рече: оставите до сего. И коснувся уха его, изцели его.</verse>
				<verse number="52">Рече же Иисус ко пришедшым нань архиереом и воеводам церковным и старцем: яко на разбойника ли изыдосте со оружием и дрекольми яти мя?</verse>
				<verse number="53">по вся дни сущу ми с вами в церкви, не простросте руки на мя: но се есть ваша година и область темная.</verse>
				<verse number="54">Емше же его ведоша и введоша его во двор архиереов. Петр же вслед идяше издалеча.</verse>
				<verse number="55">Возгнещшым же огнь посреде двора и вкупе седящым им, седяше петр посреде их.</verse>
				<verse number="56">Узревши же его рабыня некая седяща при свете и воззревши нань, рече: и сей с ним бе.</verse>
				<verse number="57">Он же отвержеся его, глаголя: жено, не знаю его.</verse>
				<verse number="58">И помале другий видев его, рече: и ты от них еси. Петр же рече: человече, несмь.</verse>
				<verse number="59">И мимошедшу яко часу единому, ин некий крепляшеся глаголя: воистинну и сей с ним бе: ибо галилеанин есть.</verse>
				<verse number="60">Рече же петр: человече, не вем, еже глаголеши. И абие, еще глаголющу ему, возгласи петель.</verse>
				<verse number="61">И обращься Господь воззре на петра: и помяну петр слово Господне, якоже рече ему, яко прежде даже петель не возгласит, отвержешися мене трикраты.</verse>
				<verse number="62">И изшед вон плакася горько.</verse>
				<verse number="63">И мужие держащии Иисуса ругахуся ему, биюще:</verse>
				<verse number="64">и закрывше его, бияху его по лицу и вопрошаху его, глаголюще: прорцы, кто есть ударей тя?</verse>
				<verse number="65">И ина многа хуляще глаголаху нань.</verse>
				<verse number="66">И яко бысть день, собрашася старцы людстии и архиерее и книжницы, и ведоша его на сонм свой,</verse>
				<verse number="67">глаголюще: аще ты еси Христос? рцы нам. Рече же им: аще вам реку, не имете веры:</verse>
				<verse number="68">аще же и вопрошу (вы), не отвещаете ми, ни отпустите:</verse>
				<verse number="69">отселе будет Сын Человеческий седяй о десную силы Божия.</verse>
				<verse number="70">Реша же вси: ты ли убо еси Сын Божий? Он же к ним рече: вы глаголете, яко аз есмь.</verse>
				<verse number="71">Они же реша: что еще требуем свидетелства? сами бо слышахом от уст его.</verse>
			</chapter>
			<chapter number="23">
				<verse number="1">И воставше все множество их, ведоша его к пилату,</verse>
				<verse number="2">начаша же нань вадити, глаголюще: сего обретохом развращающа язык наш и возбраняюща кесареви дань даяти, глаголюща себе Христа Царя быти.</verse>
				<verse number="3">Пилат же вопроси его, глаголя: ты ли еси Царь иудеом? Он же отвещав рече ему: ты глаголеши.</verse>
				<verse number="4">Пилат же рече ко архиереом и народу: ни коеяже обретаю вины в Человеце сем.</verse>
				<verse number="5">Они же крепляхуся глаголюще, яко развращает люди, учя по всей иудеи, начен от галилеи до зде.</verse>
				<verse number="6">Пилат же слышав галилею, вопроси, аще Человек галилеанин есть?</verse>
				<verse number="7">И разумев, яко от области иродовы есть, посла его ко ироду, сущу и тому во Иерусалиме в тыя дни.</verse>
				<verse number="8">Ирод же видев Иисуса рад бысть зело: бе бо желая от многа времене видети его, зане слышаше многа о нем: и надеяшеся знамение некое видети от него бываемо:</verse>
				<verse number="9">вопрошаше же его словесы многими: он же ничесоже отвещаваше ему.</verse>
				<verse number="10">Стояху же архиерее и книжницы, прилежно вадяще нань.</verse>
				<verse number="11">Укорив же его ирод с вои своими и поругався, оболк его в ризу светлу, возврати его к пилату.</verse>
				<verse number="12">Быста же друга ирод же и пилат в той день с собою: прежде бо беста вражду имуща между собою.</verse>
				<verse number="13">Пилат же созвав архиереи и князи и люди,</verse>
				<verse number="14">рече к ним: приведосте ми Человека сего, яко развращающа люди: и се, аз пред вами истязав, ни единыя же обретаю в Человеце сем вины, яже нань вадите:</verse>
				<verse number="15">но ни ирод: послах бо его к нему, и се, ничтоже достойно смерти сотворено есть о нем:</verse>
				<verse number="16">наказав убо его отпущу.</verse>
				<verse number="17">Нужду же имяше на вся праздники отпущати им единаго.</verse>
				<verse number="18">Возопиша же вси народи, глаголюще: возми сего, отпусти же нам варавву.</verse>
				<verse number="19">Иже бе за некую крамолу бывшую во граде и убийство ввержен в темницу.</verse>
				<verse number="20">Паки же пилат возгласи, хотя отпустити Иисуса.</verse>
				<verse number="21">Они же возглашаху, глаголюще: распни, распни его.</verse>
				<verse number="22">Он же третицею рече к ним: что бо зло сотвори сей? ничесоже достойна смерти обретох в нем: наказав убо его отпущу.</verse>
				<verse number="23">Они же прилежаху гласы великими, просяще его на распятие: и устояху гласи их и архиерейстии.</verse>
				<verse number="24">Пилат же посуди быти прошению их:</verse>
				<verse number="25">отпусти же бывшаго за крамолу и убийство всаждена в темницу, егоже прошаху: Иисуса же предаде воли их.</verse>
				<verse number="26">И яко поведоша его, емше симона некоего киринеа, грядуща с села, возложиша нань крест нести по Иисусе.</verse>
				<verse number="27">Идяше же вслед его народ мног людий, и жены, яже и плакахуся и рыдаху его.</verse>
				<verse number="28">Обращься же к ним Иисус рече: дщери Иерусалимски, не плачитеся о мне, обаче себе плачите и чад ваших:</verse>
				<verse number="29">яко се, дние грядут, в няже рекут: блажены неплоды, и утробы, яже не родиша, и сосцы, иже не доиша:</verse>
				<verse number="30">тогда начнут глаголати горам: падите на ны: и холмом: покрыйте ны:</verse>
				<verse number="31">зане, аще в сурове древе сия творят, в сусе что будет?</verse>
				<verse number="32">Ведяху же и ина два злодея с ним убити.</verse>
				<verse number="33">И егда приидоша на место, нарицаемое лобное, ту распяша его и злодея, оваго убо о десную, а другаго о шуюю.</verse>
				<verse number="34">Иисус же глаголаше: Отче, отпусти им: не ведят бо что творят. Разделяюще же ризы его, метаху жребия.</verse>
				<verse number="35">И стояху людие зряще. Ругахуся же и князи с ними, глаголюще: иныя спасе, да спасет и себе, аще той есть Христос Божий избранный.</verse>
				<verse number="36">Ругахуся же ему и воини, приступающе и оцет придеюще ему,</verse>
				<verse number="37">и глаголаху: аще ты еси Царь иудейск, спасися сам.</verse>
				<verse number="38">Бе же и написание написано над ним писмены еллинскими и римскими и еврейскими: сей есть Царь иудейск.</verse>
				<verse number="39">Един же от обешеною злодею хуляше его, глаголя: аще ты еси Христос, спаси себе и наю.</verse>
				<verse number="40">Отвещав же другий прещаше ему, глаголя: ни ли ты боишися Бога, яко в томже осужден еси?</verse>
				<verse number="41">и мы убо в правду: достойная бо по делом наю восприемлева: сей же ни единаго зла сотвори.</verse>
				<verse number="42">И глаголаше Иисусови: помяни мя, Господи, егда приидеши во Царствии си.</verse>
				<verse number="43">И рече ему Иисус: аминь глаголю тебе, днесь со мною будеши в раи.</verse>
				<verse number="44">Бе же час яко шестый, и тма бысть по всей земли до часа девятаго:</verse>
				<verse number="45">и померче солнце, и завеса церковная раздрася посреде.</verse>
				<verse number="46">И возглашь гласом велиим Иисус, рече: Отче, в руце твои предаю дух мой. И сия рек издше.</verse>
				<verse number="47">Видев же сотник бывшее, прослави Бога, глаголя: воистинну Человек сей праведен бе.</verse>
				<verse number="48">И вси пришедшии народи на позор сей, видяще бывающая, биюще перси своя возвращахуся.</verse>
				<verse number="49">Стояху же вси знаемии его издалеча, и жены споследствовавшыя ему от галилеи, зрящя сия.</verse>
				<verse number="50">И се, муж именем иосиф, советник сый, муж благ и праведен</verse>
				<verse number="51">сей не бе пристал совету и делу их, от аримафеа града иудейска, иже чаяше и сам Царствия Божия:</verse>
				<verse number="52">сей приступль к пилату, проси телесе Иисусова:</verse>
				<verse number="53">и снем е обвит плащаницею, и положи е во гробе изсечене, в немже не бе никтоже никогдаже положен.</verse>
				<verse number="54">И день бе пяток, и суббота светаше.</verse>
				<verse number="55">Вслед же шедшыя жены, яже бяху пришли с ним от галилеи, видеша гроб, и яко положено бысть тело его:</verse>
				<verse number="56">возвращшяся же уготоваша ароматы и миро: и в субботу убо умолчаша по заповеди.</verse>
			</chapter>
			<chapter number="24">
				<verse number="1">Во едину же от суббот зело рано приидоша на гроб, носящя яже уготоваша ароматы: и другия с ними:</verse>
				<verse number="2">обретоша же камень отвален от гроба,</verse>
				<verse number="3">и вшедшя не обретоша телесе Господа Иисуса.</verse>
				<verse number="4">И бысть не домышляющымся им о сем, и се, мужа два стаста пред ними в ризах блещащихся.</verse>
				<verse number="5">Пристрашным же бывшым им и поклоньшым лица на землю, рекоста к ним: что ищете живаго с мертвыми?</verse>
				<verse number="6">несть зде, но воста: помяните, якоже глагола вам, еще сый в галилеи,</verse>
				<verse number="7">глаголя, яко подобает Сыну Человеческому предану быти в руце человек грешник, и пропяту быти, и в третий день воскреснути.</verse>
				<verse number="8">И помянуша глаголголы его,</verse>
				<verse number="9">и возвращшяся от гроба, возвестиша вся сия единомунадесяте и всем прочым.</verse>
				<verse number="10">Бяше же магдалина мариа и иоанна и мариа иаковля, и прочыя с ними, яже глаголаху ко апостолом сия.</verse>
				<verse number="11">И явишася пред ними яко лжа глаголы их, и не вероваху им.</verse>
				<verse number="12">Петр же востав тече ко гробу и приник виде ризы едины лежащя: и отиде, в себе дивяся бывшему.</verse>
				<verse number="13">И се, два от них беста идуща в тойже день в весь отстоящу стадий шестьдесят от Иерусалима, ейже имя еммаус:</verse>
				<verse number="14">и та беседоваста к себе о всех сих приключшихся.</verse>
				<verse number="15">И бысть беседующема има и совопрошающемася, и сам Иисус приближився идяше с нима:</verse>
				<verse number="16">очи же ею держастеся, да его не познаета.</verse>
				<verse number="17">Рече же к нима: что суть словеса сия, о нихже стязаетася к себе идуща, и еста дряхла?</verse>
				<verse number="18">Отвещав же един, емуже имя клеопа, рече к нему: ты ли един пришлец еси во Иерусалим, и не уведел еси бывших в нем во дни сия?</verse>
				<verse number="19">И рече има: киих? Она же реста ему: яже о Иисусе назарянине, иже бысть муж пророк, силен делом и словом пред Богом и всеми людьми:</verse>
				<verse number="20">како предаша его архиерее и князи наши на осуждение смерти и распяша его:</verse>
				<verse number="21">мы же надеяхомся, яко сей есть хотя избавити израиля: но и над всеми сими, третий сей день есть днесь, отнелиже сия быша:</verse>
				<verse number="22">но и жены некия от нас ужасиша ны, бывшыя рано у гроба:</verse>
				<verse number="23">и не обретшя телесе его, приидоша, глаголющя, яко и явление ангел видеша, иже глаголют его жива:</verse>
				<verse number="24">и идоша нецыи от нас ко гробу и обретоша тако, якоже и жены реша: самаго же не видеша.</verse>
				<verse number="25">И той рече к нима: о несмысленная и косная сердцем, еже веровати о всех, яже глаголаша пророцы:</verse>
				<verse number="26">не сия ли подобаше пострадати Христу и внити в славу свою?</verse>
				<verse number="27">И начен от моисеа и от всех пророк, сказаше има от всех писаний яже о нем.</verse>
				<verse number="28">И приближишася в весь, в нюже идяста: и той творяшеся далечайше ити:</verse>
				<verse number="29">и нуждаста его, глаголюща: облязи с нама, яко к вечеру есть, и приклонился есть день. И вниде с нима облещи.</verse>
				<verse number="30">И бысть яко возлеже с нима, (и) приим хлеб благослови, и преломив даяше има:</verse>
				<verse number="31">онема же отверзостеся очи, и познаста его: и той невидимь бысть има.</verse>
				<verse number="32">И рекоста к себе: не сердце ли наю горя бе в наю, егда глаголаше нама на пути и егда сказоваше нама писания?</verse>
				<verse number="33">И воставша в той час, возвратистася во Иерусалим и обретоста совокупленых единонадесяте и иже бяху с ними,</verse>
				<verse number="34">глаголющих, яко воистинну воста Господь и явися симону.</verse>
				<verse number="35">И та поведаста, яже быша на пути, и яко познася има в преломлении хлеба.</verse>
				<verse number="36">Сия же им глаголющым, (и) сам Иисус ста посреде их и глагола им: мир вам.</verse>
				<verse number="37">Убоявшеся же и пристрашни бывше, мняху дух видети:</verse>
				<verse number="38">и рече им: что смущени есте? и почто помышления входят в сердца ваша?</verse>
				<verse number="39">видите руце мои и нозе мои, яко сам аз есмь: осяжите мя и видите: яко дух плоти и кости не имать, якоже мене видите имуща.</verse>
				<verse number="40">И сие рек, показа им руце и нозе.</verse>
				<verse number="41">Еще же неверующым им от радости и чудящымся, рече им: имате ли что снедно зде?</verse>
				<verse number="42">Они же даша ему рыбы печены часть и от пчел сот.</verse>
				<verse number="43">И взем пред ними яде,</verse>
				<verse number="44">рече же им: сия суть словеса, яже глаголах к вам еще сый с вами, яко подобает скончатися всем написанным в законе моисеове и пророцех и псалмех о мне.</verse>
				<verse number="45">Тогда отверзе им ум разумети писания</verse>
				<verse number="46">и рече им, яко тако писано есть, и тако подобаше пострадати Христу и воскреснути от мертвых в третий день,</verse>
				<verse number="47">и проповедатися во имя его покаянию и отпущению грехов во всех языцех, наченше от Иерусалима:</verse>
				<verse number="48">вы же есте свидетелие сим:</verse>
				<verse number="49">и се, аз послю обетование Отца моего на вы: вы же седите во граде Иерусалимсте, дондеже облечетеся силою свыше.</verse>
				<verse number="50">Извед же их вон до вифании и воздвиг руце свои, (и) благослови их.</verse>
				<verse number="51">И бысть егда благословляше их, отступи от них и возношашеся на небо.</verse>
				<verse number="52">И тии поклонишася ему, и возвратишася во Иерусалим с радостию великою:</verse>
				<verse number="53">и бяху выну в церкви, хваляще и благословяще Бога. Аминь.</verse>
			</chapter>
		</book>
		<book number="43">
			<chapter number="1">
				<verse number="1">В начале бе слово, и слово бе к Богу, и Бог бе слово.</verse>
				<verse number="2">Сей бе искони к Богу:</verse>
				<verse number="3">вся тем быша, и без него ничтоже бысть, еже бысть.</verse>
				<verse number="4">В том живот бе, и живот бе свет человеком:</verse>
				<verse number="5">и свет во тме светится, и тма его не объят.</verse>
				<verse number="6">Бысть человек послан от Бога, имя ему иоанн:</verse>
				<verse number="7">сей прииде во свидетелство, да свидетелствует о свете, да вси веру имут ему.</verse>
				<verse number="8">Не бе той свет, но да свидетелствует о свете:</verse>
				<verse number="9">бе свет истинный, иже просвещает всякаго человека грядущаго в мир:</verse>
				<verse number="10">в мире бе, и мир тем бысть, и мир его не позна:</verse>
				<verse number="11">во своя прииде, и свои его не прияша.</verse>
				<verse number="12">Елицы же прияша его, даде им область чадом Божиим быти, верующым во имя его,</verse>
				<verse number="13">иже не от крове, ни от похоти плотския, ни от похоти мужеския, но от Бога родишася.</verse>
				<verse number="14">И слово Плоть бысть и вселися в ны, и видехом славу его, славу яко единороднаго от Отца, исполнь благодати и истины.</verse>
				<verse number="15">Иоанн свидетелствует о нем и воззва глаголя: сей бе, егоже рех, иже по мне грядый, предо мною бысть, яко первее мене бе.</verse>
				<verse number="16">И от исполнения его мы вси прияхом и благодать воз благодать:</verse>
				<verse number="17">яко закон моисеом дан бысть, благодать (же) и истина Иисус Христом бысть.</verse>
				<verse number="18">Бога никтоже виде нигдеже: единородный Сын, сый в лоне Отчи, той исповеда.</verse>
				<verse number="19">И сие есть свидетелство иоанново, егда послаша жидове от Иерусалима иереев и левитов, да вопросят его: ты кто еси?</verse>
				<verse number="20">И исповеда и не отвержеся: и исповеда, яко несмь аз Христос.</verse>
				<verse number="21">И вопросиша его: что убо? илиа ли еси ты? И глагола: несмь. Пророк ли еси? И отвеща: ни.</verse>
				<verse number="22">Реша же ему: кто еси? да ответ дамы пославшым ны: что глаголеши о тебе самем?</verse>
				<verse number="23">Рече: аз глас вопиющаго в пустыни: исправите путь Господень, якоже рече исаиа пророк.</verse>
				<verse number="24">И посланнии беху от фарисей:</verse>
				<verse number="25">и вопросиша его и реша ему: что убо крещаеши, аще ты неси Христос, ни илиа, ни пророк?</verse>
				<verse number="26">Отвеща им иоанн, глагола: аз крещаю водою: посреде же вас стоит, егоже вы не весте:</verse>
				<verse number="27">той есть грядый по мне, иже предо мною бысть, емуже несмь аз достоин, да отрешу ремень сапогу его.</verse>
				<verse number="28">Сия в вифаваре быша об он пол иордана, идеже бе иоанн крестя.</verse>
				<verse number="29">Во утрий (же) виде иоанн Иисуса грядуща к себе и глагола: се, агнец Божий, вземляй грехи мира:</verse>
				<verse number="30">сей есть, о немже аз рех: по мне грядет муж, иже предо мною бысть, яко первее мене бе:</verse>
				<verse number="31">и аз не ведех его: но да явится израилеви, сего ради приидох аз водою крестя.</verse>
				<verse number="32">И свидетелствова иоанн, глаголя, яко видех Духа сходяща яко голубя с небесе, и пребысть на нем:</verse>
				<verse number="33">и аз не ведех его: но пославый мя крестити водою, той мне рече: над негоже узриши Духа сходяща и пребывающа на нем, той есть крестяй Духом святым:</verse>
				<verse number="34">и аз видех и свидетелствовах, яко сей есть Сын Божий.</verse>
				<verse number="35">Во утрий (же) паки стояше иоанн, и от ученик его два.</verse>
				<verse number="36">И узрев Иисуса грядуща, глагола: се, агнец Божий.</verse>
				<verse number="37">И слышаста его оба ученика глаголющаго, и по Иисусе идоста.</verse>
				<verse number="38">Обращься же Иисус и видев я по себе идуща, глагола има: чесо ищета? Она же реста ему: равви, еже глаголется сказаемо учителю, где живеши?</verse>
				<verse number="39">(И) глагола има: приидита и видита. Приидоста и видеста, где живяше, и у него пребыста день той. Бе же час яко десятый.</verse>
				<verse number="40">Бе (же) андрей, брат симона петра, един от обою слышавшею от иоанна и по нем шедшею.</verse>
				<verse number="41">Обрете сей прежде брата своего симона и глагола ему: обретохом мессию, еже есть сказаемо Христос.</verse>
				<verse number="42">И приведе его ко Иисусови. Воззрев же нань Иисус рече: ты еси симон сын ионин: ты наречешися кифа, еже сказается петр.</verse>
				<verse number="43">Во утрий (же) восхоте изыти в галилею: и обрете филиппа и глагола ему: гряди по мне.</verse>
				<verse number="44">Бе (же) филипп от вифсаиды, от града андреова и петрова.</verse>
				<verse number="45">Обрете филипп нафанаила и глагола ему: егоже писа моисей в законе и пророцы, обретохом Иисуса Сына иосифова, иже от назарета.</verse>
				<verse number="46">И глагола ему нафанаил: от назарета может ли что добро быти? Глагола ему филипп: прииди и виждь.</verse>
				<verse number="47">Виде (же) Иисус нафанаила грядуща к себе и глагола о нем: се, воистинну израилтянин, в немже льсти несть.</verse>
				<verse number="48">Глагола ему нафанаил: како мя знаеши? Отвеща Иисус и рече ему: прежде даже не возгласи тебе филипп, суща под смоковницею видех тя.</verse>
				<verse number="49">Отвеща нафанаил и глагола ему: равви, ты еси Сын Божий, ты еси Царь израилев.</verse>
				<verse number="50">Отвеща Иисус и рече ему: зане рех ти, яко видех тя под смоковницею, веруеши: болша сих узриши.</verse>
				<verse number="51">И глагола ему: аминь, аминь глаголю вам, отселе узрите небо отверсто и ангелы Божия восходящыя и нисходящыя над сына Человеческаго.</verse>
			</chapter>
			<chapter number="2">
				<verse number="1">И в третий день брак бысть в кане галилейстей: и бе Мати Иисусова ту.</verse>
				<verse number="2">Зван же бысть Иисус и ученицы его на брак.</verse>
				<verse number="3">И недоставшу вину, глаголгола Мати Иисусова к нему: вина не имут.</verse>
				<verse number="4">глагола ей Иисус: что (есть) мне и тебе, жено? не у прииде час мой.</verse>
				<verse number="5">глаголгола Мати его слугам: еже аще глаголет вам, сотворите.</verse>
				<verse number="6">Беху же ту водоноси каменни шесть, лежаще по очищению иудейску, вместящии по двема или трием мерам.</verse>
				<verse number="7">глагола им Иисус: наполните водоносы воды. И наполниша их до верха.</verse>
				<verse number="8">И глагола им: почерпите ныне и принесите архитриклинови. И принесоша.</verse>
				<verse number="9">Якоже вкуси архитриклин вина бывшаго от воды, и не ведяше, откуду есть: слуги же ведяху почерпшии воду: пригласи жениха архитриклин</verse>
				<verse number="10">и глагола ему: всяк человек прежде доброе вино полагает, и егда упиются, тогда хуждшее: ты (же) соблюл еси доброе вино доселе.</verse>
				<verse number="11">Се сотвори начаток знамением Иисус в кане галилейстей и яви славу свою: и вероваша в него ученицы его.</verse>
				<verse number="12">По сем сниде в капернаум сам и Мати его, и братия его и ученицы его: и ту не многи дни пребыша.</verse>
				<verse number="13">И близ бе пасха иудейска, и взыде во Иерусалим Иисус</verse>
				<verse number="14">и обрете в церкви продающая овцы и волы и голуби, и пеняжники седящыя.</verse>
				<verse number="15">И сотворив бичь от вервий, вся изгна из церкве, овцы и волы: и торжником разсыпа пенязи и дски опроверже:</verse>
				<verse number="16">и продающым голуби рече: возмите сия отсюду и не творите дому Отца моего дому купленаго.</verse>
				<verse number="17">Помянуша же ученицы его, яко писано есть: жалость дому твоего снесть мя.</verse>
				<verse number="18">Отвещаша же иудее и реша ему: кое знамение являеши нам, яко сия твориши?</verse>
				<verse number="19">Отвеща Иисус и рече им: разорите церковь сию, и треми денми воздвигну ю.</verse>
				<verse number="20">Реша же иудее: четыредесять и шестию лет создана бысть церков сия, и ты ли треми денми воздвигнеши ю?</verse>
				<verse number="21">Он же глаголаше о церкви тела своего.</verse>
				<verse number="22">Егда убо воста от мертвых, помянуша ученицы его, яко се глаголаше, и вероваша писанию и словеси, еже рече Иисус.</verse>
				<verse number="23">Егда же бе в Иерусалимех в праздник пасхи, мнози вероваша во имя его, видяще знамения его, яже творяше.</verse>
				<verse number="24">Сам же Иисус не вдаяше себе в веру их, зане сам ведяше вся,</verse>
				<verse number="25">и яко не требоваше, да кто свидетелствует о человецех: сам бо ведяше, что бе в человеце.</verse>
			</chapter>
			<chapter number="3">
				<verse number="1">Бе же человек от фарисей, никодим имя ему, князь жидовский:</verse>
				<verse number="2">сей прииде ко Иисусу нощию и рече ему: равви, вем, яко от Бога пришел еси учитель: никтоже бо может знамений сих творити, яже ты твориши, аще не будет Бог с ним.</verse>
				<verse number="3">Отвеща Иисус и рече ему: аминь, аминь глаголю тебе: аще кто не родится свыше, не может видети Царствия Божия.</verse>
				<verse number="4">Глагола к нему никодим: како может человек родитися стар сый? еда может второе внити во утробу матере своея и родитися?</verse>
				<verse number="5">Отвеща Иисус: аминь, аминь глаголю тебе: аще кто не родится водою и Духом, не может внити во Царствие Божие:</verse>
				<verse number="6">рожденное от плоти плоть есть, и рожденное от Духа дух есть.</verse>
				<verse number="7">Не дивися, яко рех ти: подобает вам родитися свыше.</verse>
				<verse number="8">Дух, идеже хощет, дышет, и глас его слышиши, но не веси, откуду приходит и камо идет: тако есть всяк (человек) рожденный от Духа.</verse>
				<verse number="9">Отвеща никодим и рече ему: како могут сия быти?</verse>
				<verse number="10">Отвеща Иисус и рече ему: ты еси учитель израилев, и сих ли не веси?</verse>
				<verse number="11">Аминь, аминь глаголю тебе, яко, еже вемы, глаголем, и еже видехом, свидетелствуем, и свидетелства нашего не приемлете:</verse>
				<verse number="12">аще земная рекох вам, и не веруете: како, аще реку вам небесная, уверуете?</verse>
				<verse number="13">И никтоже взыде на небо, токмо сшедый с небесе Сын Человеческий, сый на небеси:</verse>
				<verse number="14">и якоже моисей вознесе змию в пустыни, тако подобает вознестися Сыну Человеческому,</verse>
				<verse number="15">да всяк веруяй в онь не погибнет, но имать живот вечный.</verse>
				<verse number="16">Тако бо возлюби Бог мир, яко и Сына своего единороднаго дал есть, да всяк веруяй в онь не погибнет, но имать живот вечный.</verse>
				<verse number="17">Не посла бо Бог Сына своего в мир, да судит мирови, но да спасется им мир.</verse>
				<verse number="18">Веруяй в онь не будет осужден: а не веруяй уже осужден есть, яко не верова во имя единороднаго Сына Божия.</verse>
				<verse number="19">Сей же есть суд, яко свет прииде в мир, и возлюбиша человецы паче тму, неже свет: беша бо их дела зла.</verse>
				<verse number="20">Всяк бо делаяй злая ненавидит света и не приходит к свету, да не обличатся дела его, яко лукава суть:</verse>
				<verse number="21">творяй же истину грядет к свету, да явятся дела его, яко о Бозе суть соделана.</verse>
				<verse number="22">По сих (же) прииде Иисус и ученицы его в жидовскую землю: и ту живяше с ними и крещаше.</verse>
				<verse number="23">Бе же иоанн крестя во еноне близ салима, яко воды многи бяху ту: и прихождаху и крещахуся:</verse>
				<verse number="24">не у бо бе всажден в темницу иоанн.</verse>
				<verse number="25">Бысть же стязание от ученик иоанновых со иудеи о очищении:</verse>
				<verse number="26">и приидоша ко иоанну и рекоша ему: равви, иже бе с тобою об он пол иордана, емуже ты свидетелствовал еси, се, сей крещает, и вси грядут к нему.</verse>
				<verse number="27">Отвеща иоанн и рече: не может человек приимати ничесоже, аще не будет дано ему с небесе.</verse>
				<verse number="28">Вы сами мне свидетелствуете, яко рех: несмь аз Христос, но яко послан есмь пред ним.</verse>
				<verse number="29">Имеяй невесту жених есть: а друг женихов, стоя и послушая его, радостию радуется за глас женихов: сия убо радость моя исполнися:</verse>
				<verse number="30">оному подобает расти, мне же малитися.</verse>
				<verse number="31">Грядый свыше над всеми есть: сый от земли от земли есть и от земли глаголет: грядый с небесе над всеми есть,</verse>
				<verse number="32">и еже виде и слыша, сие свидетелствует: и свидетелства его никтоже приемлет.</verse>
				<verse number="33">Приемый его свидетелство верова, яко Бог истинен есть.</verse>
				<verse number="34">Егоже бо посла Бог, глаголголы Божия глаголет: не в меру бо Бог дает Духа.</verse>
				<verse number="35">Отец (бо) любит Сына и вся даде в руце его.</verse>
				<verse number="36">Веруяй в Сына имать живот вечный: а иже не верует в Сына, не узрит живота, но гнев Божий пребывает на нем.</verse>
			</chapter>
			<chapter number="4">
				<verse number="1">Егда убо разуме Иисус, яко услышаша фарисее, яко Иисус множайшыя ученики творит и крещает, неже иоанн:</verse>
				<verse number="2">Иисус же сам не крещаше, но ученицы его:</verse>
				<verse number="3">остави иудею и иде паки в галилею.</verse>
				<verse number="4">Подобаше же ему проити сквозе самарию.</verse>
				<verse number="5">Прииде убо во град самарийский, глаголемый сихарь, близ веси, юже даде иаков иосифу сыну своему:</verse>
				<verse number="6">бе же ту источник иаковль. Иисус же утруждся от пути, седяше тако на источнице: бе (же) яко час шестый.</verse>
				<verse number="7">Прииде жена от самарии почерпати воду. глагола ей Иисус: даждь ми пити.</verse>
				<verse number="8">ученицы бо его отшли бяху во град, да брашно купят.</verse>
				<verse number="9">Глагола ему жена самаряныня: како ты жидовин сый от мене пити просиши, жены самаряныни сущей? не прикасаютбося жидове самаряном.</verse>
				<verse number="10">Отвеща Иисус и рече ей: аще бы ведала еси дар Божий, и кто есть глаголяй ти: даждь ми пити: ты бы просила у него, и дал бы ти воду живу.</verse>
				<verse number="11">Глагола ему жена: господи, ни почерпала имаши, и студенец есть глубок: откуду убо имаши воду живу?</verse>
				<verse number="12">еда ты болий еси отца нашего иакова, иже даде нам студенец сей, и той из него пит и сынове его и скоти его?</verse>
				<verse number="13">Отвеща Иисус и рече ей: всяк пияй от воды сея, вжаждется паки:</verse>
				<verse number="14">а иже пиет от воды, юже аз дам ему, не вжаждется во веки: но вода, юже (аз) дам ему, будет в нем источник воды текущия в живот вечный.</verse>
				<verse number="15">Глагола к нему жена: господи, даждь ми сию воду, да ни жажду, ни прихожду семо почерпати.</verse>
				<verse number="16">глагола ей Иисус: иди, пригласи мужа твоего и прииди семо.</verse>
				<verse number="17">Отвеща жена и рече (ему): не имам мужа. глагола ей Иисус: добре рекла еси, яко мужа не имам:</verse>
				<verse number="18">пять бо мужей имела еси, и ныне, егоже имаши, несть ти муж: се воистинну рекла еси.</verse>
				<verse number="19">Глагола ему жена: Господи, вижу, яко пророк еси ты:</verse>
				<verse number="20">отцы наши в горе сей поклонишася: и вы глаголете, яко во Иерусалимех есть место, идеже кланятися подобает.</verse>
				<verse number="21">глагола ей Иисус: жено, веру ми ими, яко грядет час, егда ни в горе сей, ни во Иерусалимех поклонитеся Отцу:</verse>
				<verse number="22">вы кланяетеся, егоже не весте: мы кланяемся, егоже вемы, яко спасение от иудей есть:</verse>
				<verse number="23">но грядет час, и ныне есть, егда истиннии поклонницы поклонятся Отцу духом и истиною: ибо Отец таковых ищет покланяющихся ему:</verse>
				<verse number="24">Дух (есть) Бог: и иже кланяется ему, духом и истиною достоит кланятися.</verse>
				<verse number="25">Глагола ему жена: вем, яко мессиа приидет, глаголемыи Христос: егда той приидет, возвестит нам вся.</verse>
				<verse number="26">глагола ей Иисус: аз есмь, глаголяй с тобою.</verse>
				<verse number="27">И тогда приидоша ученицы его и чудяхуся, яко с женою глаголаше: обаче никтоже рече: чесо ищеши? или: что глаголеши с нею?</verse>
				<verse number="28">Остави же водонос свой жена, и иде во град, и глагола человеком:</verse>
				<verse number="29">приидите (и) видите Человека, иже рече ми вся, елика сотворих: еда той есть Христос?</verse>
				<verse number="30">Изыдоша же из града и грядяху к нему.</verse>
				<verse number="31">Между же сим моляху его ученицы (его), глаголюще: равви, яждь.</verse>
				<verse number="32">Он же рече им: аз брашно имам ясти, егоже вы не весте.</verse>
				<verse number="33">Глаголаху убо ученицы к себе: еда кто принесе ему ясти?</verse>
				<verse number="34">глагола им Иисус: мое брашно есть, да сотворю волю пославшаго мя и совершу дело его.</verse>
				<verse number="35">Не вы ли глаголете, яко еще четыри месяцы суть, и жатва приидет? Се, глаголю вам: возведите очи ваши и видите нивы, яко плавы суть к жатве уже:</verse>
				<verse number="36">и жняй мзду приемлет и собирает плод в живот вечный, да и сеяй вкупе радуется и жняй:</verse>
				<verse number="37">о сем бо слово есть истинное, яко ин есть сеяй, и ин (есть) жняй:</verse>
				<verse number="38">аз послах вы жати, идеже вы не трудистеся: инии трудишася, и вы в труд их внидосте.</verse>
				<verse number="39">От града же того мнози вероваша в онь от самарян, за слово жены свидетелствующия, яко рече ми вся, елика сотворих.</verse>
				<verse number="40">Егда убо приидоша к нему самаряне, моляху его, дабы пребыл у них: и пребысть ту два дни.</verse>
				<verse number="41">И много паче вероваша за слово его:</verse>
				<verse number="42">жене же глаголаху, яко не ктому за твою беседу веруем: сами бо слышахом и вемы, яко сей есть воистинну спас миру, Христос.</verse>
				<verse number="43">По двою же дню изыде оттуду и иде в галилею:</verse>
				<verse number="44">сам бо Иисус свидетелствова, яко пророк во своем отечествии чести не имать.</verse>
				<verse number="45">Егда же прииде в галилею, прияша его галилеане, вся видевше, яже сотвори во Иерусалимех в праздник: и тии бо приидоша в праздник.</verse>
				<verse number="46">Прииде же паки Иисус в кану галилейскую, идеже претвори воду в вино. И бе некий царев муж, егоже сын боляше в капернауме.</verse>
				<verse number="47">Сей слышав, яко Иисус прииде от иудеи в галилею, иде к нему и моляше его, да снидет и исцелит сына его: имеяше бо умрети.</verse>
				<verse number="48">Рече убо Иисус к нему: аще знамении и чудес не видите, не имате веровати.</verse>
				<verse number="49">Глагола к нему царев муж: Господи, сниди, прежде даже не умрет отроча мое.</verse>
				<verse number="50">глагола ему Иисус: иди, сын твой жив есть. И верова человек словеси, еже рече ему Иисус, и идяше.</verse>
				<verse number="51">Абие же входящу ему, (се,) раби его сретоша его и возвестиша (ему), глаголюще, яко сын твой жив есть.</verse>
				<verse number="52">Вопрошаше убо от них о часе, в который легчае ему бысть, и реша ему, яко вчера в час седмый остави его огнь.</verse>
				<verse number="53">Разуме же отец, яко той бе час, в оньже рече ему Иисус, яко сын твой жив есть: и верова сам и весь дом его.</verse>
				<verse number="54">Сие паки второе знамение сотвори Иисус, пришед от иудеи в галилею.</verse>
			</chapter>
			<chapter number="5">
				<verse number="1">По сих (же) бе праздник иудейский, и взыде Иисус во Иерусалим.</verse>
				<verse number="2">Есть же во Иерусалимех овчая купель, яже глаголется еврейски вифесда, пять притвор имущи:</verse>
				<verse number="3">в тех слежаше множество болящих, слепых, хромых, сухих, чающих движения воды:</verse>
				<verse number="4">ангел бо Господень на (всяко) лето схождаше в купель и возмущаше воду: (и) иже первее влазяше по возмущении воды, здрав бываше, яцем же недугом одержимь бываше.</verse>
				<verse number="5">Бе же ту некий человек, тридесять и осмь лет имый в недузе (своем).</verse>
				<verse number="6">Сего видев Иисус лежаща и разумев, яко многа лета уже имяше (в недузе), глагола ему: хощеши ли цел быти?</verse>
				<verse number="7">Отвеща ему недужный: ей, Господи, человека не имам, да, егда возмутится вода, ввержет мя в купель: егда же прихожду аз, ин прежде мене слазит.</verse>
				<verse number="8">глагола ему Иисус: востани, возми одр твой и ходи.</verse>
				<verse number="9">И абие здрав бысть человек: и взем одр свой и хождаше. Бе же суббота в той день.</verse>
				<verse number="10">Глаголаху же жидове исцелевшему: суббота есть, и не достоит ти взяти одра (твоего).</verse>
				<verse number="11">Он (же) отвеща им: иже мя сотвори цела, той мне рече: возми одр твой и ходи.</verse>
				<verse number="12">Вопросиша же его: кто есть Человек рекий ти: возми одр твой и ходи?</verse>
				<verse number="13">Изцелевый же не ведяше, кто есть: Иисус бо уклонися, народу сущу на месте.</verse>
				<verse number="14">Потом (же) обрете его Иисус в церкви и рече ему: се, здрав еси: ктому не согрешай, да не горше ти что будет.</verse>
				<verse number="15">Иде (же) человек и поведа иудеом, яко Иисус есть, иже мя сотвори цела.</verse>
				<verse number="16">И сего ради гоняху Иисуса иудее и искаху его убити, зане сия творяше в субботу.</verse>
				<verse number="17">Иисус же отвещаваше им: Отец мой доселе делает, и аз делаю.</verse>
				<verse number="18">И сего ради паче искаху его иудее убити, яко не токмо разоряше субботу, но и Отца своего глаголаше Бога, равен ся творя Богу.</verse>
				<verse number="19">Отвеща же Иисус и рече им: аминь, аминь глаголю вам, не может Сын творити о себе ничесоже, аще не еже видит Отца творяща: яже бо он творит, сия и Сын такожде творит.</verse>
				<verse number="20">Отец бо любит Сына и вся показует ему, яже сам творит: и болша сих покажет ему дела, да вы чудитеся.</verse>
				<verse number="21">Якоже бо Отец воскрешает мертвыя и живит, тако и Сын, ихже хощет, живит.</verse>
				<verse number="22">Отец бо не судит ни комуже, но суд весь даде Сынови,</verse>
				<verse number="23">да вси чтут Сына, якоже чтут Отца. (А) иже не чтит Сына, не чтит Отца пославшаго его.</verse>
				<verse number="24">Аминь, аминь глаголю вам, яко слушаяй словесе моего и веруяй пославшему мя имать живот вечный, и на суд не приидет, но прейдет от смерти в живот.</verse>
				<verse number="25">Аминь, аминь глаголю вам, яко грядет час, и ныне есть, егда мертвии услышат глас Сына Божия и услышавше оживут.</verse>
				<verse number="26">Якоже бо Отец имать живот в себе, тако даде и Сынови живот имети в себе</verse>
				<verse number="27">и область даде ему и суд творити, яко Сын Человечь есть.</verse>
				<verse number="28">Не дивитеся сему: яко грядет час, в оньже вси сущии во гробех услышат глас Сына Божия,</verse>
				<verse number="29">и изыдут сотворшии благая в воскрешение живота, а сотворшии злая в воскрешение суда.</verse>
				<verse number="30">Не могу аз о себе творити ничесоже. Якоже слышу, сужду, и суд мой праведен есть, яко не ищу воли моея, но воли пославшаго мя Отца.</verse>
				<verse number="31">Аще аз свидетелствую о мне, свидетельство мое несть истинно:</verse>
				<verse number="32">ин есть свидетелствуяй о мне, и вем, яко истинно есть свидетелство, еже свидетелствует о мне:</verse>
				<verse number="33">вы посласте ко иоанну, и свидетелствова о истине.</verse>
				<verse number="34">Аз же не от человека свидетелства приемлю, но сия глаголю, да вы спасени будете.</verse>
				<verse number="35">Он бе светилник горя и светя: вы же восхотесте возрадоватися в час светения его.</verse>
				<verse number="36">Аз же имам свидетелство более иоаннова: дела бо, яже даде мне Отец, да совершу я, та дела, яже аз творю, свидетелствуют о мне, яко Отец мя посла.</verse>
				<verse number="37">И пославый мя Отец сам свидетелствова о мне. Ни гласа его нигдеже слышасте, ни видения его видесте,</verse>
				<verse number="38">и словесе его не имате пребывающа в вас, зане, егоже той посла, сему вы веры не емлете.</verse>
				<verse number="39">Испытайте писаний, яко вы мните в них имети живот вечный: и та суть свидетелствующая о мне.</verse>
				<verse number="40">И не хощете приити ко мне, да живот имате.</verse>
				<verse number="41">Славы от человек не приемлю,</verse>
				<verse number="42">но разумех вы, яко любве Божия не имате в себе.</verse>
				<verse number="43">Аз приидох во имя Отца моего, и не приемлете мене: аще ин приидет во имя свое, того приемлете.</verse>
				<verse number="44">Како вы можете веровати, славу друг от друга приемлюще, и славы, яже от единаго Бога, не ищете?</verse>
				<verse number="45">Не мните, яко аз на вы реку ко Отцу: есть, иже на вы глаголет, моисей, наньже вы уповаете.</verse>
				<verse number="46">Аще бо бысте веровали моисеови, веровали бысте (убо и) мне: о мне бо той писа.</verse>
				<verse number="47">Аще ли того писанием не веруете, како моим глаголголом веру имете?</verse>
			</chapter>
			<chapter number="6">
				<verse number="1">По сих иде Иисус на он пол моря галилеи тивериадска:</verse>
				<verse number="2">и по нем идяше народ мног, яко видяху знамения его, яже творяше над недужными.</verse>
				<verse number="3">Взыде же на гору Иисус и ту седяше со ученики своими.</verse>
				<verse number="4">Бе же близ пасха, праздник жидовский.</verse>
				<verse number="5">Возвед убо Иисус очи и видев, яко мног народ грядет к нему, глагола к филиппу: чим купим хлебы, да ядят сии?</verse>
				<verse number="6">Сие же глаголаше искушая его: сам бо ведяше, что хощет сотворити.</verse>
				<verse number="7">Отвеща ему филипп: двема стома пенязей хлебы не довлеют им, да кийждо их мало что приимет.</verse>
				<verse number="8">Глагола ему един от ученик его, андрей, брат симона петра:</verse>
				<verse number="9">есть отрочищь зде един, иже имать пять хлеб ячменных и две рыбе: но сии что суть на толико?</verse>
				<verse number="10">Рече же Иисус: сотворите человеки возлещи. Бе же трава многа на месте. Возлеже убо мужей числом яко пять тысящ.</verse>
				<verse number="11">Прият же хлебы Иисус и, хвалу воздав, подаде учеником, ученицы же возлежащым: такожде и от рыбу, елико хотяху.</verse>
				<verse number="12">И яко насытишася, глагола учеником своим: соберите избытки укрух, да не погибнет ничтоже.</verse>
				<verse number="13">Собраша же и исполниша дванадесяте кошя укрух от пятих хлеб ячменных, иже избыша ядшым.</verse>
				<verse number="14">Человецы же видевше знамение, еже сотвори Иисус, глаголаху, яко сей есть воистинну пророк грядый в мир.</verse>
				<verse number="15">Иисус убо разумев, яко хотят приити, да восхитят его и сотворят его Царя, отиде паки в гору един.</verse>
				<verse number="16">Яко позде бысть, снидоша ученицы его на море,</verse>
				<verse number="17">и влезоша в корабль, и идяху на он пол моря в капернаум. И тма абие бысть, и не (у) бе пришел к ним Иисус.</verse>
				<verse number="18">Море же, ветру велию дыхающу, воздвизашеся.</verse>
				<verse number="19">Гребше же яко стадий двадесять пять или тридесять, узреша Иисуса ходяща по морю и близ корабля бывша, и убояшася.</verse>
				<verse number="20">Он же глагола им: аз есмь, не бойтеся.</verse>
				<verse number="21">Хотяху убо прияти его в корабль: и абие корабль бысть на земли, в нюже идяху.</verse>
				<verse number="22">Во утрий (же) народ, иже стояше об он пол моря, видев, яко корабля иного не бе ту, токмо един той, в оньже внидоша ученицы его, и яко не вниде со ученики своими Иисус в корабль, но едини ученицы его идоша:</verse>
				<verse number="23">и ини приидоша корабли от тивериады близ места, идеже ядоша хлебы, хвалу воздавше Господеви:</verse>
				<verse number="24">егда же видеша народи, яко Иисуса не бысть ту, ни ученик его, влезоша сами в корабли и приидоша в капернаум, ищуще Иисуса,</verse>
				<verse number="25">и обретше его об он пол моря, реша ему: равви, когда зде бысть?</verse>
				<verse number="26">Отвеща им Иисус и рече: аминь, аминь глаголю вам, ищете мене, не яко видесте знамение, но яко яли есте хлебы и насытистеся:</verse>
				<verse number="27">делайте не брашно гиблющее, но брашно пребывающее в живот вечный, еже Сын Человеческии вам даст: сего бо Отец знамена Бог.</verse>
				<verse number="28">Реша же к нему: что сотворим, да делаем дела Божия?</verse>
				<verse number="29">Отвеща Иисус и рече им: се есть дело Божие, да веруете в того, егоже посла он.</verse>
				<verse number="30">Реша же ему: кое убо ты твориши знамение, да видим и веру имем тебе? что делаеши?</verse>
				<verse number="31">отцы наши ядоша манну в пустыни, якоже есть писано: хлеб с небесе даде им ясти.</verse>
				<verse number="32">Рече убо им Иисус: аминь, аминь глаголю вам, не моисей даде вам хлеб с небесе, но Отец мой дает вам хлеб истинный с небесе:</verse>
				<verse number="33">хлеб бо Божии есть сходяй с небесе и даяй живот миру.</verse>
				<verse number="34">Реша убо к нему: Господи, всегда даждь нам хлеб сей.</verse>
				<verse number="35">Рече же им Иисус: аз есмь хлеб животный: грядый ко мне не имать взалкатися, и веруяй в мя не имать вжаждатися никогдаже.</verse>
				<verse number="36">Но рех вам, яко и видесте мя, и не веруете.</verse>
				<verse number="37">Все, еже дает мне Отец, ко мне приидет, и грядущаго ко мне не изжену вон:</verse>
				<verse number="38">яко снидох с небесе, не да творю волю мою, но волю пославшаго мя Отца.</verse>
				<verse number="39">Се же есть воля пославшаго мя Отца, да все, еже даде ми, не погублю от него, но воскрешу е в последний день.</verse>
				<verse number="40">Се же есть воля пославшаго мя, да всяк видяй Сына и веруяй в него имать живот вечный, и воскрешу его аз в последний день.</verse>
				<verse number="41">Роптаху убо иудее о нем, яко рече: аз есмь хлеб сшедый с небесе.</verse>
				<verse number="42">И глаголаху: не сей ли есть Иисус сын иосифов, егоже мы знаем отца и Матерь? како убо глаголет сей, яко с небесе снидох?</verse>
				<verse number="43">Отвеща убо Иисус и рече им: не ропщите между собою:</verse>
				<verse number="44">никтоже может приити ко мне, аще не Отец пославый мя привлечет его, и аз воскрешу его в последний день.</verse>
				<verse number="45">Есть писано во пророцех: и будут вси научени Богом. Всяк слышавый от Отца и навык, приидет ко мне.</verse>
				<verse number="46">Не яко Отца видел есть кто, токмо сый от Бога, сей виде Отца.</verse>
				<verse number="47">Аминь, аминь глаголю вам: веруяй в мя имать живот вечный.</verse>
				<verse number="48">Аз есмь хлеб животный:</verse>
				<verse number="49">отцы ваши ядоша манну в пустыни и умроша:</verse>
				<verse number="50">сей есть хлеб сходяй с небесе, да, аще кто от него яст, не умрет:</verse>
				<verse number="51">аз есмь хлеб животный, иже сшедый с небесе: аще кто снесть от хлеба сего, жив будет во веки: и хлеб, егоже аз дам, Плоть моя есть, юже аз дам за живот мира.</verse>
				<verse number="52">Пряхуся же между собою жидове, глаголюще: како может сей нам дати Плоть (свою) ясти?</verse>
				<verse number="53">Рече же им Иисус: аминь, аминь глаголю вам: аще не снесте Плоти Сына Человеческаго, ни пиете крове его, живота не имате в себе.</verse>
				<verse number="54">Ядый мою Плоть и пияй мою кровь имать живот вечный, и аз воскрешу его в последний день.</verse>
				<verse number="55">Плоть бо моя истинно есть брашно, и кровь моя истинно есть пиво.</verse>
				<verse number="56">Ядый мою Плоть и пияй мою кровь во мне пребывает, и аз в нем.</verse>
				<verse number="57">Якоже посла мя живый Отец, и аз живу Отца ради: и ядый мя, и той жив будет мене ради.</verse>
				<verse number="58">Сей есть хлеб сшедый с небесе: не якоже ядоша отцы ваши манну и умроша: ядый хлеб сей жив будет во веки.</verse>
				<verse number="59">Сия рече на сонмищи, учя в капернауме.</verse>
				<verse number="60">Мнози убо слышавше от ученик его, реша: жестоко есть слово сие: (и) кто может его послушати?</verse>
				<verse number="61">Ведый же Иисус в себе, яко ропщут о сем ученицы его, рече им: сие ли вы блазнит?</verse>
				<verse number="62">аще убо узрите Сына Человеческаго восходяща, идеже бе прежде?</verse>
				<verse number="63">Дух есть, иже оживляет, плоть не пользует ничтоже: глаголголы, яже аз глаголах вам, дух суть и живот суть:</verse>
				<verse number="64">но суть от вас нецыи, иже не веруют. Ведяше бо искони Иисус, кии суть неверующии, и кто есть предаяй его.</verse>
				<verse number="65">И глаголаше: сего ради рех вам, яко никтоже может приити ко мне, аще не будет ему дано от Отца моего.</verse>
				<verse number="66">От сего мнози от ученик его идоша вспять и ктому не хождаху с ним.</verse>
				<verse number="67">Рече же Иисус обеманадесяте: еда и вы хощете ити?</verse>
				<verse number="68">Отвеща убо ему симон петр: Господи, к кому идем? глаголголы живота вечнаго имаши,</verse>
				<verse number="69">и мы веровахом и познахом, яко ты еси Христос, Сын Бога живаго.</verse>
				<verse number="70">Отвеща им Иисус: не аз ли вас дванадесяте избрах? и един от вас диавол есть.</verse>
				<verse number="71">глаголаше же иуду симонова искариота: сей бо хотяше предати его, един сый от обоюнадесяте.</verse>
			</chapter>
			<chapter number="7">
				<verse number="1">И хождаше Иисус по сих в галилеи: не хотяше бо во иудеи ходити, яко искаху его иудее убити.</verse>
				<verse number="2">Бе же близ праздник иудейский, потчение сени.</verse>
				<verse number="3">Реша убо к нему братия его: прейди отсюду, и иди во иудею, да и ученицы твои видят дела твоя, яже твориши:</verse>
				<verse number="4">никтоже бо в тайне творит что, и ищет сам яве быти: аще сия твориши, яви себе мирови.</verse>
				<verse number="5">Ни братия бо его вероваху в него.</verse>
				<verse number="6">глагола убо им Иисус: время мое не у прииде: время же ваше всегда готово есть:</verse>
				<verse number="7">не может мир ненавидети вас, мене же ненавидит, яко аз свидетелствую о нем, яко дела его зла суть:</verse>
				<verse number="8">вы взыдите в праздник сей, аз не взыду в праздник сей, яко время мое не у исполнися.</verse>
				<verse number="9">Сия рек им, оста в галилеи.</verse>
				<verse number="10">Егда же взыдоша братия его в праздник, тогда и сам взыде, не яве, но яко тай.</verse>
				<verse number="11">Жидове же искаху его в праздник и глаголаху: где есть он?</verse>
				<verse number="12">И ропот мног бе о нем в народех: овии глаголаху, яко благ есть: инии же глаголаху: ни, но льстит народы.</verse>
				<verse number="13">Никтоже убо яве глаголаше о нем, страха ради иудейскаго.</verse>
				<verse number="14">Абие же в преполовение праздника взыде Иисус во церковь и учаше.</verse>
				<verse number="15">И дивляхуся иудее, глаголюще: како сей книги весть не учився?</verse>
				<verse number="16">Отвеща (убо) им Иисус и рече: мое учение несть мое, но пославшаго мя:</verse>
				<verse number="17">аще кто хощет волю его творити, разумеет о учении, кое от Бога есть, или аз от себе глаголю:</verse>
				<verse number="18">глаголяй от себе славы своея ищет: а ищяй славы пославшаго его, сей истинен есть, и несть неправды в нем.</verse>
				<verse number="19">Не моисей ли даде вам закон? и никтоже от вас творит закона. Что мене ищете убити?</verse>
				<verse number="20">Отвеща народ и рече: беса ли имаши? кто тебе ищет убити?</verse>
				<verse number="21">Отвеща Иисус и рече им: едино дело сотворих, и вси дивитеся:</verse>
				<verse number="22">сего ради моисей даде вам обрезание, не яко от моисеа есть, но от отец: и в субботу обрезаете человека:</verse>
				<verse number="23">аще обрезание приемлет человек в субботу, да не разорится закон моисеов, на мя ли гневаетеся, яко всего человека здрава сотворих в субботу?</verse>
				<verse number="24">не судите на лица, но праведный суд судите.</verse>
				<verse number="25">Глаголаху убо нецыи от Иерусалимлян: не сей ли есть, егоже ищут убити?</verse>
				<verse number="26">и се, не обинуяся глаголет, и ничесоже ему не глаголют: еда како разумеша князи, яко сей есть Христос?</verse>
				<verse number="27">но сего вемы, откуду есть: Христос же егда приидет, никтоже весть, откуду будет.</verse>
				<verse number="28">Воззва убо в церкви учя Иисус и глаголя: и мене весте, и весте, откуду есмь: и о себе не приидох, но есть истинен пославый мя, егоже вы не весте:</verse>
				<verse number="29">аз вем его, яко от него есмь, и той мя посла.</verse>
				<verse number="30">Искаху убо, да имут его: и никтоже возложи нань руки, яко не у бе пришел час его.</verse>
				<verse number="31">Мнози же от народа вероваша в него и глаголаху, яко Христос, егда приидет, еда болша знамения сотворит, яже сей творит?</verse>
				<verse number="32">Слышаша фарисее народ ропщущь о нем сия, и послаша фарисее и архиерее слуги, да имут его.</verse>
				<verse number="33">Рече убо Иисус: еще мало время с вами есмь, и иду к пославшему мя:</verse>
				<verse number="34">взыщете мене и не обрящете: и идеже есмь аз, вы не можете приити.</verse>
				<verse number="35">Реша же иудее к себе: камо сей хощет ити, яко мы не обрящем его? еда в разсеяние еллинское хощет ити и учити еллины?</verse>
				<verse number="36">что есть сие слово, еже рече: взыщете мене и не обрящете: и идеже есмь аз, вы не можете приити?</verse>
				<verse number="37">В последний же день великий праздника стояше Иисус и зваше, глаголя: аще кто жаждет, да приидет ко мне и пиет:</verse>
				<verse number="38">веруяй в мя, якоже рече писание, реки от чрева его истекут воды живы.</verse>
				<verse number="39">Сие же рече о Дусе, егоже хотяху приимати верующии во имя его: не у бо бе Дух святый, яко Иисус не у бе прославлен.</verse>
				<verse number="40">Мнози же от народа слышавше слово, глаголаху: сей есть воистинну пророк.</verse>
				<verse number="41">Друзии глаголаху: сей есть Христос. Овии же глаголаху: еда от галилеи Христос приходит?</verse>
				<verse number="42">не писание ли рече, яко от семене давидова и от вифлеемския веси, идеже бе давид, Христос приидет?</verse>
				<verse number="43">Распря убо бысть в народе его ради.</verse>
				<verse number="44">Нецыи же от них хотяху яти его: но никтоже возложи нань руце.</verse>
				<verse number="45">Приидоша же слуги ко архиереом и фарисеом: и реша им тии: почто не приведосте его?</verse>
				<verse number="46">Отвещаша слуги: николиже тако есть глаголал человек, яко сей Человек.</verse>
				<verse number="47">Отвещаша убо им фарисее: еда и вы прельщени бысте?</verse>
				<verse number="48">еда кто от князь верова в онь, или от фарисей?</verse>
				<verse number="49">но народ сей, иже не весть закона, прокляти суть.</verse>
				<verse number="50">Глагола никодим к ним, иже пришедый к нему нощию, един сый от них:</verse>
				<verse number="51">еда закон наш судит человеку, аще не слышит от него прежде и разумеет, что творит?</verse>
				<verse number="52">Отвещаша и рекоша ему: еда и ты от галилеи еси? испытай и виждь, яко пророк от галилеи не приходит.</verse>
				<verse number="53">И иде кийждо в дом свой.</verse>
			</chapter>
			<chapter number="8">
				<verse number="1">Иисус же иде в гору елеонску:</verse>
				<verse number="2">заутра же паки прииде в церковь, и вси людие идяху к нему: и сед учаше их.</verse>
				<verse number="3">Приведоша же книжницы и фарисее к нему жену в прелюбодеянии яту, и поставивше ю посреде,</verse>
				<verse number="4">глаголаша ему: учителю, сия жена ята есть ныне в прелюбодеянии:</verse>
				<verse number="5">в законе же нам моисей повеле таковыя камением побивати: ты же что глаголеши?</verse>
				<verse number="6">Сие же реша искушающе его, да быша имели что глаголати нань. Иисус же долу преклонься, перстом писаше на земли, не слагая (им).</verse>
				<verse number="7">Якоже прилежаху вопрошающе его, восклонься рече к ним: иже есть без греха в вас, прежде верзи камень на ню.</verse>
				<verse number="8">И паки долу преклонься, писаше на земли.</verse>
				<verse number="9">Они же слышавше и совестию обличаеми, исхождаху един по единому, наченше от старец до последних: и оста един Иисус, и жена посреде сущи.</verse>
				<verse number="10">Восклонься же Иисус и ни единаго видев, точию жену, рече ей: жено, где суть, иже важдаху на тя? ни кийже ли тебе осуди?</verse>
				<verse number="11">Она же рече: никтоже, Господи. Рече же ей Иисус: ни аз тебе осуждаю: иди и (отселе) ктому не согрешай.</verse>
				<verse number="12">Паки же им Иисус рече глаголя: аз есмь свет миру: ходяй по мне не имать ходити во тме, но имать свет животный.</verse>
				<verse number="13">Реша убо ему фарисее: ты о себе сам свидетелствуеши: свидетелство твое несть истинно.</verse>
				<verse number="14">Отвеща Иисус и рече им: аще аз свидетелствую о себе, истинно есть свидетелство мое, яко вем, откуду приидох и камо иду: вы же не весте, откуду прихожду и камо гряду:</verse>
				<verse number="15">вы по плоти судите, аз не сужду ни комуже:</verse>
				<verse number="16">и аще сужду аз, суд мой истинен есть, яко един несмь, но аз и пославый мя Отец:</verse>
				<verse number="17">и в законе же вашем писано есть, яко двою человеку свидетелство истинно есть:</verse>
				<verse number="18">аз есмь свидетелствуяй о мне самем, и свидетелствует о мне пославый мя Отец.</verse>
				<verse number="19">Глаголаху же ему: где есть Отец твой? Отвеща Иисус: ни мене весте, ни Отца моего: аще мя бысте ведали, и Отца моего ведали бысте.</verse>
				<verse number="20">Сия глаголголы глагола Иисус в газофилакии, учя в церкви: и никтоже ят его, яко не у бе пришел час его.</verse>
				<verse number="21">Рече же им паки Иисус: аз иду, и взыщете мене, и во гресе вашем умрете: аможе аз иду, вы не можете приити.</verse>
				<verse number="22">Глаголаху убо иудее: еда ся сам убиет, яко глаголет: аможе аз иду, вы не можете приити?</verse>
				<verse number="23">И рече им: вы от нижних есте, аз от вышних есмь: вы от мира сего есте, аз несмь от мира сего:</verse>
				<verse number="24">рех убо вам, яко умрете во гресех ваших: аще бо не имете веры, яко аз есмь, умрете во гресех ваших.</verse>
				<verse number="25">Глаголаху убо ему: ты кто еси? И рече им Иисус: начаток, яко и глаголю вам:</verse>
				<verse number="26">многа имам о вас глаголати и судити: но пославый мя истинен есть, и аз, яже слышах от него, сия глаголю в мире.</verse>
				<verse number="27">Не разумеша (убо), яко Отца им глаголаше.</verse>
				<verse number="28">Рече же им Иисус: егда вознесете Сына Человеческаго, тогда уразумеете, яко аз есмь, и о себе ничесоже творю, но, якоже научи мя Отец мой, сия глаголю:</verse>
				<verse number="29">и пославый мя со мною есть: не остави мене единаго Отец, яко аз угодная ему всегда творю.</verse>
				<verse number="30">Сия ему глаголющу, мнози вероваша в него.</verse>
				<verse number="31">глаголаше убо Иисус к веровавшым ему иудеом: аще вы пребудете во словеси моем, воистинну ученицы мои будете</verse>
				<verse number="32">и уразумеете истину, и истина свободит вы.</verse>
				<verse number="33">Отвещаша (и реша) ему: семя авраамле есмы и ни комуже работахом николиже: како ты глаголеши, яко свободни будете?</verse>
				<verse number="34">Отвеща им Иисус: аминь, аминь глаголю вам, яко всяк творяй грех раб есть греха:</verse>
				<verse number="35">раб же не пребывает в дому во век: сын пребывает во век:</verse>
				<verse number="36">аще убо Сын вы свободит, воистинну свободни будете:</verse>
				<verse number="37">вем, яко семя авраамле есте: но ищете мене убити, яко слово мое не вмещается в вы:</verse>
				<verse number="38">аз, еже видех у Отца моего, глаголю: и вы убо, еже видесте у отца вашего, творите.</verse>
				<verse number="39">Отвещаша и реша ему: отец наш авраам есть. глагола им Иисус: аще чада авраамля бысте были, дела авраамля бысте творили:</verse>
				<verse number="40">ныне же ищете мене убити, Человека, иже истину вам глаголах, юже слышах от Бога: сего авраам несть сотворил:</verse>
				<verse number="41">вы творите дела отца вашего. Реша же ему: мы от любодеяния несмы рождени: единаго Отца имамы, Бога.</verse>
				<verse number="42">Рече же им Иисус: аще Бог Отец ваш (бы) был, любили бысте (убо) мене: аз бо от Бога изыдох и приидох: не о себе бо приидох, но той мя посла:</verse>
				<verse number="43">почто беседы моея не разумеете? яко не можете слышати словесе моего:</verse>
				<verse number="44">вы отца (вашего) диавола есте, и похоти отца вашего хощете творити: он человекоубийца бе искони и во истине не стоит, яко несть истины в нем: егда глаголет лжу, от своих глаголет, яко ложь есть и отец лжи:</verse>
				<verse number="45">аз же зане истину глаголю, не веруете мне:</verse>
				<verse number="46">кто от вас обличает мя о гресе? аще ли истину глаголю, почто вы не веруете мне?</verse>
				<verse number="47">иже есть от Бога, глаголголов Божиих послушает: сего ради вы не послушаете, яко от Бога несте.</verse>
				<verse number="48">Отвещаша убо иудее и реша ему: не добре ли мы глаголем, яко самарянин еси ты и беса имаши?</verse>
				<verse number="49">Отвеща Иисус: аз беса не имам, но чту Отца моего, и вы не чтете мене:</verse>
				<verse number="50">аз же не ищу славы моея: есть ищя и судя:</verse>
				<verse number="51">аминь, аминь глаголю вам: аще кто слово мое соблюдет, смерти не имать видети во веки.</verse>
				<verse number="52">Реша убо ему жидове: ныне разумехом, яко беса имаши: авраам умре и пророцы, и ты глаголеши: аще кто слово мое соблюдет, смерти не имать вкусити во веки:</verse>
				<verse number="53">еда ты болий еси отца нашего авраама, иже умре? и пророцы умроша: кого себе сам ты твориши?</verse>
				<verse number="54">Отвеща Иисус: аще аз славлюся сам, слава моя ничесоже есть: есть Отец мой славяй мя, егоже вы глаголете, яко Бог ваш есть:</verse>
				<verse number="55">и не познасте его, аз же вем его: и аще реку, яко не вем его, буду подобен вам ложь: но вем его и слово его соблюдаю:</verse>
				<verse number="56">авраам отец ваш рад бы был, дабы видел день мой: и виде и возрадовася.</verse>
				<verse number="57">Реша убо иудее к нему: пятидесят лет не у имаши, и авраама ли еси видел?</verse>
				<verse number="58">Рече (же) им Иисус: аминь, аминь глаголю вам: прежде даже авраам не бысть, аз есмь.</verse>
				<verse number="59">Взяша убо камение, да вергут нань: Иисус же скрыся и изыде из церкве, прошед посреде их: и мимохождаше тако.</verse>
			</chapter>
			<chapter number="9">
				<verse number="1">И мимоидый виде человека слепа от рождества.</verse>
				<verse number="2">И вопросиша его ученицы его, глаголюще: равви, кто согреши, сей ли, или родителя его, яко слеп родися?</verse>
				<verse number="3">Отвеща Иисус: ни сей согреши, ни родителя его, но да явятся дела Божия на нем:</verse>
				<verse number="4">мне подобает делати дела пославшаго мя, дондеже день есть: приидет нощь, егда никтоже может делати:</verse>
				<verse number="5">егда в мире есмь, свет есмь миру.</verse>
				<verse number="6">Сия рек, плюну на землю, и сотвори брение от плюновения, и помаза очи брением слепому,</verse>
				<verse number="7">и рече ему: иди, умыйся в купели силоамсте, еже сказается послан. Иде убо и умыся, и прииде видя.</verse>
				<verse number="8">Соседи же и иже бяху видели его прежде, яко слеп бе, глаголаху: не сей ли есть седяй и просяй?</verse>
				<verse number="9">Овии глаголаху, яко сей есть: инии же (глаголаху), яко подобен ему есть. Он (же) глаголаше, яко аз есмь.</verse>
				<verse number="10">Глаголаху же ему: како ти отверзостеся очи?</verse>
				<verse number="11">Отвеща он и рече: Человек нарицаемый Иисус брение сотвори и помаза очи мои и рече ми: иди в купель силоамлю и умыйся. Шед же и умывся, прозрех.</verse>
				<verse number="12">Реша убо ему: кто той есть? Глагола: не вем.</verse>
				<verse number="13">Ведоша (же) его к фарисеом, иже бе иногда слеп.</verse>
				<verse number="14">Бе же суббота, егда сотвори брение Иисус и отверзе ему очи.</verse>
				<verse number="15">Паки же вопрошаху его и фарисее, како прозре. Он же рече им: брение положи мне на очи, и умыхся, и вижу.</verse>
				<verse number="16">Глаголаху убо от фарисей нецыи: несть сей от Бога Человек, яко субботу не хранит. Овии глаголаху: како может человек грешен сицева знамения творити? И распря бе в них.</verse>
				<verse number="17">Глаголаху (убо) слепцу паки: ты что глаголеши о нем, яко отверзе очи твои? Он же рече, яко пророк есть.</verse>
				<verse number="18">Не яша убо веры иудее о нем, яко слеп бе и прозре, дондеже возгласиша родителя того прозревшаго</verse>
				<verse number="19">и вопросиша я, глаголюще: сей ли есть сын ваю, егоже вы глаголете, яко слеп родися? како убо ныне видит?</verse>
				<verse number="20">Отвещаста (же) им родителя его и реста: вемы, яко сей есть сын наю и яко слеп родися:</verse>
				<verse number="21">како же ныне видит, не вемы, или кто отверзе ему очи, мы не вемы: сам возраст имать, самого вопросите, сам о себе да глаголет.</verse>
				<verse number="22">Сия рекоста родителя его, яко боястася жидов: уже бо бяху сложилися жидове, да, аще кто его исповесть Христа, отлучен от сонмища будет:</verse>
				<verse number="23">сего ради родителя его рекоста, яко возраст имать, самого вопросите.</verse>
				<verse number="24">Возгласиша же вторицею человека, иже бе слеп, и реша ему: даждь славу Богу: мы вемы, яко Человек сей грешен есть.</verse>
				<verse number="25">Отвеща убо он и рече: аще грешен есть, не вем: едино вем, яко слеп бех, ныне же вижу.</verse>
				<verse number="26">Реша же ему паки: что сотвори тебе? како отверзе очи твои?</verse>
				<verse number="27">Отвеща им: рекох вам уже, и не слышасте: что паки хощете слышати? еда и вы ученицы его хощете быти?</verse>
				<verse number="28">Они же укориша его и реша (ему): ты ученик еси того: мы же моисеовы есмы ученицы:</verse>
				<verse number="29">мы вемы, яко моисеови глагола Бог, сего же не вемы, откуду есть.</verse>
				<verse number="30">Отвеща человек и рече им: о сем бо дивно есть, яко вы не весте, откуду есть, и отверзе очи мои:</verse>
				<verse number="31">вемы же, яко грешники Бог не послушает, но аще кто Богочтец есть и волю его творит, того послушает:</verse>
				<verse number="32">от века несть слышано, яко кто отверзе очи слепу рождену:</verse>
				<verse number="33">аще не бы был сей от Бога, не могл бы творити ничесоже.</verse>
				<verse number="34">Отвещаша и реша ему: во гресех ты родился еси весь, и ты ли ны учиши? И изгнаша его вон.</verse>
				<verse number="35">Услыша Иисус, яко изгнаша его вон, и обрет его, рече ему: ты веруеши ли в Сына Божия?</verse>
				<verse number="36">Отвеща он и рече: и кто есть, Господи, да верую в него?</verse>
				<verse number="37">Рече же ему Иисус: и видел еси его, и глаголяй с тобою той есть.</verse>
				<verse number="38">Он же рече: верую, Господи. И поклонися ему.</verse>
				<verse number="39">И рече Иисус: на суд аз в мир сей приидох, да невидящии видят, и видящии слепи будут.</verse>
				<verse number="40">И слышаша от фарисей сия сущии с ним и реша ему: еда и мы слепи есмы?</verse>
				<verse number="41">Рече им Иисус: аще бысте слепи были, не бысте имели греха: ныне же глаголете, яко видим, грех убо ваш пребывает.</verse>
			</chapter>
			<chapter number="10">
				<verse number="1">Аминь, аминь глаголю вам: не входяй дверьми во двор овчий, но прелазя инуде, той тать есть и разбойник:</verse>
				<verse number="2">а входяй дверьми пастырь есть овцам:</verse>
				<verse number="3">сему дверник отверзает, и овцы глас его слышат, и своя овцы глашает по имени, и изгонит их:</verse>
				<verse number="4">и егда своя овцы ижденет, пред ними ходит: и овцы по нем идут, яко ведят глас его:</verse>
				<verse number="5">по чуждем же не идут, но бежат от него, яко не знают чуждаго гласа.</verse>
				<verse number="6">Сию притчу рече им Иисус: они же не разумеша, что бяше, яже глаголаше им.</verse>
				<verse number="7">Рече же паки им Иисус: аминь, аминь глаголю вам, яко аз есмь дверь овцам.</verse>
				<verse number="8">Вси, елико (их) прииде прежде мене, татие суть и разбойницы: но не послушаша их овцы.</verse>
				<verse number="9">Аз есмь дверь: мною аще кто внидет, спасется, и внидет и изыдет, и пажить обрящет.</verse>
				<verse number="10">Тать не приходит, разве да украдет и убиет и погубит: аз приидох, да живот имут и лишше имут.</verse>
				<verse number="11">Аз есмь пастырь добрый: пастырь добрый душу свою полагает за овцы:</verse>
				<verse number="12">а наемник, иже несть пастырь, емуже не суть овцы своя, видит волка грядуща и оставляет овцы и бегает, и волк расхитит их и распудит овцы:</verse>
				<verse number="13">а наемник бежит, яко наемник есть и нерадит о овцах.</verse>
				<verse number="14">Аз есмь пастырь добрый: и знаю моя, и знают мя моя:</verse>
				<verse number="15">якоже знает мя Отец, и аз знаю Отца: и душу мою полагаю за овцы.</verse>
				<verse number="16">И ины овцы имам, яже не суть от двора сего, и тыя ми подобает привести: и глас мой услышат, и будет едино стадо (и) един пастырь.</verse>
				<verse number="17">Сего ради мя Отец любит, яко аз душу мою полагаю, да паки прииму ю:</verse>
				<verse number="18">никтоже возмет ю от мене, но аз полагаю ю о себе: область имам положити ю и область имам паки прияти ю: сию заповедь приях от Отца моего.</verse>
				<verse number="19">Распря же паки бысть во иудеех за словеса сия.</verse>
				<verse number="20">Глаголаху же мнози от них: беса имать и неистов есть: что его послушаете?</verse>
				<verse number="21">Инии глаголаху: сии глаголголи не суть беснующагося: еда может бес слепым очи отверсти?</verse>
				<verse number="22">Быша же (тогда) обновления во Иерусалимех, и зима бе.</verse>
				<verse number="23">И хождаше Иисус в церкви, в притворе соломони.</verse>
				<verse number="24">Обыдоша же его иудее и глаголаху ему: доколе душы нашя вземлеши? аще ты еси Христос, рцы нам не обинуяся.</verse>
				<verse number="25">Отвеща им Иисус: рех вам, и не веруете: дела, яже аз творю о имени Отца моего, та свидетелствуют о мне:</verse>
				<verse number="26">но вы не веруете, несте бо от овец моих, якоже рех вам:</verse>
				<verse number="27">овцы моя гласа моего слушают, и аз знаю их, и по мне грядут:</verse>
				<verse number="28">и аз живот вечный дам им, и не погибнут во веки, и не восхитит их никтоже от руки моея:</verse>
				<verse number="29">Отец мой, иже даде мне, болий всех есть, и никтоже может восхитити их от руки Отца моего:</verse>
				<verse number="30">аз и Отец едино есма.</verse>
				<verse number="31">Взяша же камение паки иудее, да побиют его.</verse>
				<verse number="32">Отвеща им Иисус: многа добра дела явих вам от Отца моего: за кое их дело камение мещете на мя?</verse>
				<verse number="33">Отвещаша ему иудее, глаголюще: о добре деле камение не мещем на тя, но о хуле, яко ты, Человек сый, твориши себе Бога.</verse>
				<verse number="34">Отвеща им Иисус: несть ли писано в законе вашем: аз рех: бози есте?</verse>
				<verse number="35">Аще оных рече богов, к нимже слово Божие бысть, и не может разоритися писание:</verse>
				<verse number="36">егоже Отец святи и посла в мир, вы глаголете, яко хулу глаголеши, зане рех: Сын Божий есмь.</verse>
				<verse number="37">Аще не творю дела Отца моего, не имите ми веры:</verse>
				<verse number="38">аще ли творю, аще и мне не веруете, делом (моим) веруйте: да разумеете и веруете, яко во мне Отец, и аз в нем.</verse>
				<verse number="39">Искаху убо паки яти его: и изыде от рук их,</verse>
				<verse number="40">и иде паки на он пол иордана, на место, идеже бе иоанн прежде крестя, и пребысть ту.</verse>
				<verse number="41">И мнози приидоша к нему и глаголаху, яко иоанн убо знамения не сотвори ни единаго: вся же, елика рече иоанн о сем, истинна бяху.</verse>
				<verse number="42">И мнози вероваша в него ту.</verse>
			</chapter>
			<chapter number="11">
				<verse number="1">Бе же некто боля лазарь от вифании, от веси мариины и марфы сестры ея.</verse>
				<verse number="2">Бе же мариа помазавшая Господа миром и отершая нозе его власы своими, еяже брат лазарь боляше.</verse>
				<verse number="3">Посласте убо сестре к нему, глаголюще: Господи, се, егоже любиши, болит.</verse>
				<verse number="4">Слышав же Иисус рече: сия болезнь несть к смерти, но о славе Божии, да прославится Сын Божий ея ради.</verse>
				<verse number="5">Любляше же Иисус марфу и сестру ея и лазаря.</verse>
				<verse number="6">Егда же услыша, яко болит, тогда пребысть на немже бе месте два дни.</verse>
				<verse number="7">Потом же глагола учеником: идем во иудею паки.</verse>
				<verse number="8">Глаголаша ему ученицы: равви, ныне искаху тебе камением побити иудее, и паки ли идеши тамо?</verse>
				<verse number="9">Отвеща Иисус: не два ли надесяте часа еста во дни? аще кто ходит во дни, не поткнется, яко свет мира сего видит:</verse>
				<verse number="10">аще же кто ходит в нощи, поткнется, яко несть света в нем.</verse>
				<verse number="11">Сия рече и посем глагола им: лазарь друг наш успе: но иду, да возбужу его.</verse>
				<verse number="12">Реша убо ученицы его: Господи, аще успе, спасен будет.</verse>
				<verse number="13">Рече же Иисус о смерти его: они же мнеша, яко о успении сна глаголет.</verse>
				<verse number="14">Тогда рече им Иисус не обинуяся: лазарь умре:</verse>
				<verse number="15">и радуюся вас ради, да веруете, яко не бех тамо: но идем к нему.</verse>
				<verse number="16">Рече же фома, глаголемый близнец, учеником: идем и мы, да умрем с ним.</verse>
				<verse number="17">Пришед же Иисус, обрете его четыри дни уже имуща во гробе.</verse>
				<verse number="18">Бе же вифаниа близ Иерусалима, яко стадий пятьнадесять,</verse>
				<verse number="19">и мнози от иудей бяху пришли к марфе и марии, да утешат их о брате ею.</verse>
				<verse number="20">Марфа убо егда услыша, яко Иисус грядет, срете его: мариа же дома седяше.</verse>
				<verse number="21">Рече же марфа ко Иисусу: Господи, аще бы еси зде был, не бы брат мой умерл:</verse>
				<verse number="22">но и ныне вем, яко елика аще просиши от Бога, даст тебе Бог.</verse>
				<verse number="23">глагола ей Иисус: воскреснет брат твой.</verse>
				<verse number="24">Глагола ему марфа: вем, яко воскреснет в воскрешение, в последний день.</verse>
				<verse number="25">Рече (же) ей Иисус: аз есмь воскрешение и живот: веруяй в мя, аще и умрет, оживет:</verse>
				<verse number="26">и всяк живый и веруяй в мя не умрет во веки. Емлеши ли веру сему?</verse>
				<verse number="27">Глагола ему: ей, Господи: аз веровах, яко ты еси Христос Сын Божий, иже в мир грядый.</verse>
				<verse number="28">И сия рекши, иде и пригласи марию сестру свою тай, рекши: учитель пришел есть и глашает тя.</verse>
				<verse number="29">Она (же) яко услыша, воста скоро и иде к нему.</verse>
				<verse number="30">Не уже бо бе пришел Иисус в весь, но бе на месте, идеже срете его марфа.</verse>
				<verse number="31">Иудее (же) убо сущии с нею в дому и утешающе ю, видевше марию, яко скоро воста и изыде, по ней идоша, глаголюще, яко идет на гроб, да плачет тамо.</verse>
				<verse number="32">Мариа же яко прииде, идеже бе Иисус, видевши его, паде ему на ногу, глаголющи ему: Господи, аще бы еси был зде, не бы умерл мой брат.</verse>
				<verse number="33">Иисус убо, яко виде ю плачущуся и пришедшыя с нею иудеи плачущя, запрети духу и возмутися сам</verse>
				<verse number="34">и рече: где положисте его? Глаголаша ему: Господи, прииди и виждь.</verse>
				<verse number="35">Прослезися Иисус.</verse>
				<verse number="36">Глаголаху убо жидове: виждь, како любляше его.</verse>
				<verse number="37">Нецыи же от них реша: не можаше ли сей, отверзый очи слепому, сотворити, да и сей не умрет?</verse>
				<verse number="38">Иисус же паки претя в себе, прииде ко гробу. Бе же пещера, и камень лежаше на ней.</verse>
				<verse number="39">глагола Иисус: возмите камень. Глагола ему сестра умершаго марфа: Господи, уже смердит: четверодневен бо есть.</verse>
				<verse number="40">глагола ей Иисус: не рех ли ти, яко аще веруеши, узриши славу Божию?</verse>
				<verse number="41">Взяша убо камень, идеже бе умерый лежя. Иисус же возведе очи горе и рече: Отче, хвалу тебе воздаю, яко услышал еси мя:</verse>
				<verse number="42">аз же ведех, яко всегда мя послушаеши: но народа ради стоящаго окрест рех, да веру имут, яко ты мя послал еси.</verse>
				<verse number="43">И сия рек, гласом великим воззва: лазаре, гряди вон.</verse>
				<verse number="44">И изыде умерый, обязан рукама и ногама укроем, и лице его убрусом обязано. глагола им Иисус: разрешите его и оставите ити.</verse>
				<verse number="45">Мнози убо от иудей пришедшии к марии и видевше, яже сотвори Иисус, вероваша в него:</verse>
				<verse number="46">нецыи же от них идоша к фарисеом и рекоша им, яже сотвори Иисус.</verse>
				<verse number="47">Собраша убо архиерее и фарисее сонм и глаголаху: что сотворим? яко Человек сей многа знамения творит:</verse>
				<verse number="48">аще оставим его тако, вси уверуют в него: и приидут римляне и возмут место и язык наш.</verse>
				<verse number="49">Един же некто от них каиафа, архиерей сый лету тому, рече им: вы не весте ничесоже,</verse>
				<verse number="50">ни помышляете, яко уне есть нам, да един человек умрет за люди, а не весь язык погибнет.</verse>
				<verse number="51">Сего же о себе не рече, но архиерей сый лету тому, прорече, яко хотяше Иисус умрети за люди,</verse>
				<verse number="52">и не токмо за люди, но да и чада Божия расточеная соберет во едино.</verse>
				<verse number="53">От того убо дне совещаша, да убиют его.</verse>
				<verse number="54">Иисус же ктому не яве хождаше во иудеех, но иде оттуду во страну близ пустыни, во ефрем нарицаемый град, и ту хождаше со ученики своими.</verse>
				<verse number="55">Бе же близ пасха иудейска, и взыдоша мнози во Иерусалим от стран прежде пасхи, да очистятся.</verse>
				<verse number="56">Искаху убо Иисуса и глаголаху к себе, в церкви стояще: что мнится вам, яко не имать ли приити в праздник?</verse>
				<verse number="57">Даша же архиерее и фарисее заповедь, да аще кто ощутит (его), где будет, повесть, яко да имут его.</verse>
			</chapter>
			<chapter number="12">
				<verse number="1">Иисус же прежде шести дний пасхи прииде в вифанию, идеже бе лазарь умерый, егоже воскреси от мертвых.</verse>
				<verse number="2">Сотвориша же ему вечерю ту, и марфа служаше: лазарь же един бе от возлежащих с ним.</verse>
				<verse number="3">Мариа же приемши литру мира нарда пистика многоценна, помаза нозе Иисусове, и отре власы своими нозе его: храмина же исполнися от вони масти (благовонныя).</verse>
				<verse number="4">Глагола же един от ученик его, иуда симонов искариотский, иже хотяше его предати:</verse>
				<verse number="5">чесо ради миро сие не продано бысть на триех стех пенязь и дано нищым?</verse>
				<verse number="6">Сие же рече, не яко о нищих печашеся, но яко тать бе, и ковчежец имеяше, и вметаемая ношаше.</verse>
				<verse number="7">Рече же Иисус: не дейте ея, да в день погребения моего соблюдет е:</verse>
				<verse number="8">нищыя бо всегда имате с собою, мене же не всегда имате.</verse>
				<verse number="9">Разуме же народ мног от иудей, яко ту есть: и приидоша не Иисуса ради токмо, но да и лазаря видят, егоже воскреси от мертвых.</verse>
				<verse number="10">Совещаша же архиерее, да и лазаря убиют,</verse>
				<verse number="11">яко мнози его ради идяху от иудей и вероваху во Иисуса.</verse>
				<verse number="12">Во утрий (же) день народ мног пришедый в праздник, слышавше, яко Иисус грядет во Иерусалим,</verse>
				<verse number="13">прияша ваиа от финик и изыдоша в сретение ему, и зваху (глаголюще): осанна, благословен грядый во имя Господне, Царь израилев.</verse>
				<verse number="14">Обрет же Иисус осля, вседе на не, якоже есть писано:</verse>
				<verse number="15">не бойся, дщи сионя: се, Царь твой грядет, седя на жребяти осли.</verse>
				<verse number="16">Сих же не разумеша ученицы его прежде: но егда прославися Иисус, тогда помянуша, яко сия быша о нем писана, и сия сотвориша ему.</verse>
				<verse number="17">Свидетелствоваше убо народ, иже бе (прежде) с ним, егда лазаря возгласи от гроба и воскреси его от мертвых:</verse>
				<verse number="18">сего ради и срете его народ, яко слышаша его сие сотворша знамение.</verse>
				<verse number="19">Фарисее убо реша к себе: видите, яко ни каяже польза есть? се, мир по нем идет.</verse>
				<verse number="20">Бяху же нецыи еллини от пришедших, да поклонятся в праздник:</verse>
				<verse number="21">сии убо приступиша к филиппу, иже бе от вифсаиды галилейския, и моляху его, глаголюще: господи, хощем Иисуса видети.</verse>
				<verse number="22">Прииде филипп и глагола андреови: и паки андрей и филипп глаголаста Иисусови.</verse>
				<verse number="23">Иисус же отвеща има, глаголя: прииде час, да прославится Сын Человеческий:</verse>
				<verse number="24">аминь, аминь глаголю вам: аще зерно пшенично пад на земли не умрет, то едино пребывает: аще же умрет, мног плод сотворит:</verse>
				<verse number="25">любяй душу свою погубит ю, и ненавидяй души своея в мире сем в живот вечный сохранит ю:</verse>
				<verse number="26">аще кто мне служит, мне да последствует, и идеже есмь аз, ту и слуга мой будет: и аще кто мне служит, почтит его Отец (мой):</verse>
				<verse number="27">ныне душа моя возмутися: и что реку? Отче, спаси мя от часа сего: но сего ради приидох на час сей:</verse>
				<verse number="28">Отче, прослави имя твое. Прииде же глас с небесе: и прославих, и паки прославлю.</verse>
				<verse number="29">Народ же стояй и слышав, глаголаху: гром бысть. Инии глаголаху: ангел глагола ему.</verse>
				<verse number="30">Отвеща Иисус и рече: не мене ради глас сей бысть, но народа ради:</verse>
				<verse number="31">ныне суд есть миру сему: ныне князь мира сего изгнан будет вон:</verse>
				<verse number="32">и аще аз вознесен буду от земли, вся привлеку к себе.</verse>
				<verse number="33">Сие же глаголаше, назнаменуя, коею смертию хотяше умрети.</verse>
				<verse number="34">Отвеща ему народ: мы слышахом от закона, яко Христос пребывает во веки: како ты глаголеши: вознестися подобает Сыну Человеческому? кто есть сей Сын Человеческий?</verse>
				<verse number="35">Рече же им Иисус: еще мало время свет в вас есть: ходите, дондеже свет имате, да тма вас не имет: и ходяй во тме не весть, камо идет:</verse>
				<verse number="36">дондеже свет имате, веруйте во свет, да сынове света будете. Сия глагола Иисус, и отшед скрыся от них.</verse>
				<verse number="37">Толика знамения сотворшу ему пред ними, не вероваху в него,</verse>
				<verse number="38">да сбудется слово исаии пророка, еже рече: Господи, кто верова слуху нашему, и мышца Господня кому открыся?</verse>
				<verse number="39">Сего ради не можаху веровати, яко паки рече исаиа:</verse>
				<verse number="40">ослепи очи их и окаменил есть сердца их, да не видят очима, ни разумеют сердцем, и обратятся, и исцелю их.</verse>
				<verse number="41">Сия рече исаиа, егда виде славу его и глагола о нем.</verse>
				<verse number="42">Обаче убо и от князь мнози вероваша в него, но фарисей ради не исповедоваху, да не из сонмищ изгнани будут:</verse>
				<verse number="43">возлюбиша бо паче славу человеческую, неже славу Божию.</verse>
				<verse number="44">Иисус же воззва и рече: веруяй в мя не верует в мя, но в пославшаго мя:</verse>
				<verse number="45">и видяй мя видит пославшаго мя:</verse>
				<verse number="46">аз свет в мир приидох, да всяк веруяй в мя во тме не пребудет:</verse>
				<verse number="47">и аще кто услышит глаголголы моя и не верует, аз не сужду ему: не приидох бо, да сужду мирови, но да спасу мир:</verse>
				<verse number="48">отметаяйся мене и не приемляй глаголгол моих имать судящаго ему: слово, еже глаголах, то судит ему в последний день:</verse>
				<verse number="49">яко аз от себе не глаголах, но пославый мя Отец, той мне заповедь даде, что реку и что возглаголю:</verse>
				<verse number="50">и вем, яко заповедь его живот вечный есть: яже убо аз глаголю, якоже рече мне Отец, тако глаголю.</verse>
			</chapter>
			<chapter number="13">
				<verse number="1">Прежде же праздника пасхи, ведый Иисус, яко прииде ему час, да прейдет от мира сего ко Отцу, возлюбль своя сущыя в мире, до конца возлюби их.</verse>
				<verse number="2">И вечери бывшей, диаволу уже вложившу в сердце иуде симонову искариотскому, да его предаст,</verse>
				<verse number="3">ведый Иисус, яко вся даде ему Отец в руце, и яко от Бога изыде и к Богу грядет:</verse>
				<verse number="4">воста от вечери и положи ризы, и приемь лентион, препоясася:</verse>
				<verse number="5">потом влия воду во умывалницу и начат умывати ноги учеником и отирати лентием, имже бе препоясан.</verse>
				<verse number="6">Прииде же к симону петру, и глагола ему той: Господи, ты ли мои умыеши нозе?</verse>
				<verse number="7">Отвеща Иисус и рече ему: еже аз творю, ты не веси ныне, уразумееши же по сих.</verse>
				<verse number="8">Глагола ему петр: не умыеши ногу моею во веки. Отвеща ему Иисус: аще не умыю тебе, не имаши части со мною.</verse>
				<verse number="9">Глагола ему симон петр: Господи, не нозе мои токмо, но и руце и главу.</verse>
				<verse number="10">глагола ему Иисус: измовенный не требует, токмо нозе умыти, есть бо весь чист: и вы чисти есте, но не вси.</verse>
				<verse number="11">Ведяше бо предающаго его: сего ради рече, яко не вси чисти есте.</verse>
				<verse number="12">Егда же умы ноги их, прият ризы своя, возлег паки, рече им: весте ли, что сотворих вам?</verse>
				<verse number="13">Вы глашаете мя учителя и Господа, и добре глаголете: есмь бо.</verse>
				<verse number="14">Аще убо аз умых ваши нозе, Господь и учитель, и вы должни есте друг другу умывати нозе:</verse>
				<verse number="15">образ бо дах вам, да, якоже аз сотворих вам, и вы творите.</verse>
				<verse number="16">Аминь, аминь глаголю вам: несть раб болий господа своего, ни посланник болий пославшаго его.</verse>
				<verse number="17">Аще сия весте, блажени есте, аще творите я.</verse>
				<verse number="18">Не о всех вас глаголю: аз (бо) вем, ихже избрах: но да писание сбудется: ядый со мною хлеб воздвиже на мя пяту свою.</verse>
				<verse number="19">Отселе глаголю вам, прежде даже не будет, да, егда будет, веру имете, яко аз есмь.</verse>
				<verse number="20">Аминь, аминь глаголю вам: приемляй, аще кого послю, мене приемлет: а приемляй мене приемлет пославшаго мя.</verse>
				<verse number="21">Сия рек Иисус возмутися духом и свидетелствова и рече: аминь, аминь глаголю вам, яко един от вас предаст мя.</verse>
				<verse number="22">Сзирахуся убо между собою ученицы, недоумеющеся, о ком глаголет.</verse>
				<verse number="23">Бе же един от ученик его возлежя на лоне Иисусове, егоже любляше Иисус:</verse>
				<verse number="24">поману же сему симон петр вопросити, кто бы был, о немже глаголет.</verse>
				<verse number="25">Напад же той на перси Иисусовы, глагола ему: Господи, кто есть?</verse>
				<verse number="26">Отвеща Иисус: той есть, емуже аз омочив хлеб подам. И омочь хлеб, даде иуде симонову искариотскому.</verse>
				<verse number="27">И по хлебе тогда вниде в онь сатана. глагола убо ему Иисус: еже твориши, сотвори скоро.</verse>
				<verse number="28">Сего же никтоже разуме от возлежащих, к чесому рече ему.</verse>
				<verse number="29">Нецыи же мняху, понеже ковчежец имяше иуда, яко глаголет ему Иисус: купи, еже требуем на праздник: или нищым да нечто даст.</verse>
				<verse number="30">Приим же он хлеб, абие изыде: бе же нощь. Егда изыде,</verse>
				<verse number="31">глагола Иисус: ныне прославися Сын Человеческий, и Бог прославися о нем:</verse>
				<verse number="32">аще Бог прославися о нем, и Бог прославит его в себе, и абие прославит его.</verse>
				<verse number="33">Чадца, еще с вами мало есмь: взыщете мене, и якоже рех иудеом, яко аможе аз иду, вы не можете приити: и вам глаголю ныне.</verse>
				<verse number="34">Заповедь новую даю вам, да любите друг друга: якоже возлюбих вы, да и вы любите себе:</verse>
				<verse number="35">о сем разумеют вси, яко мои ученицы есте, аще любовь имате между собою.</verse>
				<verse number="36">Глагола ему симон петр: Господи, камо идеши? Отвеща ему Иисус: аможе (аз) иду, не можеши ныне по мне ити: последи же по мне идеши.</verse>
				<verse number="37">Глагола ему петр: Господи, почто не могу ныне по тебе ити? (ныне) душу мою за тя положу.</verse>
				<verse number="38">Отвеща ему Иисус: душу ли твою за мя положиши? аминь, аминь глаголю тебе: не возгласит алектор, дондеже отвержешися мене трищи.</verse>
			</chapter>
			<chapter number="14">
				<verse number="1">Да не смущается сердце ваше: веруйте в Бога, и в мя веруйте:</verse>
				<verse number="2">в дому Отца моего обители многи суть: аще ли же ни, рекл бых вам: иду уготовати место вам:</verse>
				<verse number="3">и аще уготовлю место вам, паки прииду и поиму вы к себе, да идеже есмь аз, и вы будете:</verse>
				<verse number="4">и аможе аз иду, весте, и путь весте.</verse>
				<verse number="5">Глагола ему фома: Господи, не вемы, камо идеши: и како можем путь ведети?</verse>
				<verse number="6">глагола ему Иисус: аз есмь путь и истина и живот: никтоже приидет ко Отцу, токмо мною:</verse>
				<verse number="7">аще мя бысте знали, и Отца моего знали бысте (убо): и отселе познасте его, и видесте его.</verse>
				<verse number="8">Глагола ему филипп: Господи, покажи нам Отца, и довлеет нам.</verse>
				<verse number="9">глагола ему Иисус: толико время с вами есмь, и не познал еси мене, филиппе? видевый мене виде Отца: и како ты глаголеши: покажи нам Отца?</verse>
				<verse number="10">не веруеши ли, яко аз во Отце, и Отец во мне есть? глаголголы, яже аз глаголю вам, о себе не глаголю: Отец же во мне пребываяй, той творит дела:</verse>
				<verse number="11">веруйте мне, яко аз во Отце, и Отец во мне: аще ли же ни, за та дела веру имите ми.</verse>
				<verse number="12">Аминь, аминь глаголю вам: веруяй в мя, дела, яже аз творю, и той сотворит, и болша сих сотворит: яко аз ко Отцу моему гряду:</verse>
				<verse number="13">и еже аще что просите (от Отца) во имя мое, то сотворю, да прославится Отец в Сыне:</verse>
				<verse number="14">(и) аще чесо просите во имя мое, аз сотворю.</verse>
				<verse number="15">Аще любите мя, заповеди моя соблюдите,</verse>
				<verse number="16">и аз умолю Отца, и иного утешителя даст вам, да будет с вами в век,</verse>
				<verse number="17">Дух истины, егоже мир не может прияти, яко не видит его, ниже знает его: вы же знаете его, яко в вас пребывает и в вас будет.</verse>
				<verse number="18">Не оставлю вас сиры: прииду к вам:</verse>
				<verse number="19">еще мало, и мир ктому не увидит мене: вы же увидите мя, яко аз живу, и вы живи будете:</verse>
				<verse number="20">в той день уразумеете вы, яко аз во Отце моем, и вы во мне, и аз в вас.</verse>
				<verse number="21">Имеяй заповеди моя и соблюдаяй их, той есть любяй мя: а любяй мя возлюблен будет Отцем моим, и аз возлюблю его и явлюся ему сам.</verse>
				<verse number="22">Глагола ему иуда не искариотский: Господи, и что бысть, яко нам хощеши явитися, а не мирови?</verse>
				<verse number="23">Отвеща Иисус и рече ему: аще кто любит мя, слово мое соблюдет: и Отец мой возлюбит его, и к нему приидема и обитель у него сотворима:</verse>
				<verse number="24">не любяй мя словес моих не соблюдает: и слово, еже слышасте, несть мое, но пославшаго мя Отца.</verse>
				<verse number="25">Сия глаголах вам в вас сый:</verse>
				<verse number="26">утешитель же, Дух святый, егоже послет Отец во имя мое, той вы научит всему и воспомянет вам вся, яже рех вам.</verse>
				<verse number="27">Мир оставляю вам, мир мой даю вам: не якоже мир дает, аз даю вам. Да не смущается сердце ваше, ни устрашает.</verse>
				<verse number="28">Слышасте, яко аз рех вам: иду и прииду к вам. Аще бысте любили мя, возрадовалися бысте (убо), яко рех: иду ко Отцу: яко Отец мой болий мене есть.</verse>
				<verse number="29">И ныне рех вам, прежде даже не будет, да, егда будет, веру имете.</verse>
				<verse number="30">Ктому не много глаголю с вами: грядет бо сего мира князь и во мне не имать ничесоже.</verse>
				<verse number="31">Но да разумеет мир, яко люблю Отца, и якоже заповеда мне Отец, тако творю: востаните, идем отсюду.</verse>
			</chapter>
			<chapter number="15">
				<verse number="1">Аз есмь лоза истинная, и Отец мой делатель есть:</verse>
				<verse number="2">всяку розгу о мне не творящую плода, измет ю: и всяку творящую плод, отребит ю, да множайший плод принесет.</verse>
				<verse number="3">Уже вы чисти есте за слово, еже глаголах вам.</verse>
				<verse number="4">Будите во мне, и аз в вас. Якоже розга не может плода сотворити о себе, аще не будет на лозе, тако и вы, аще во мне не пребудете.</verse>
				<verse number="5">Аз есмь лоза, вы (же) рождие: (и) иже будет во мне, и аз в нем, той сотворит плод мног, яко без мене не можете творити ничесоже:</verse>
				<verse number="6">аще кто во мне не пребудет, извержется вон, якоже розга, и изсышет: и собирают ю и во огнь влагают, и сгарает:</verse>
				<verse number="7">аще пребудете во мне и глаголголы мои в вас пребудут, егоже аще хощете, просите, и будет вам:</verse>
				<verse number="8">о сем прославися Отец мой, да плод мног сотворите и будете мои учениицы.</verse>
				<verse number="9">Якоже возлюби мя Отец, и аз возлюбих вас: будите в любви моей:</verse>
				<verse number="10">аще заповеди моя соблюдете, пребудете в любви моей, якоже аз заповеди Отца моего соблюдох и пребываю в его любви.</verse>
				<verse number="11">Сия глаголах вам, да радость моя в вас будет и радость ваша исполнится.</verse>
				<verse number="12">Сия есть заповедь моя, да любите друг друга, якоже возлюбих вы:</verse>
				<verse number="13">болши сея любве никтоже имать, да кто душу свою положит за други своя.</verse>
				<verse number="14">Вы друзи мои есте, аще творите, елика аз заповедаю вам:</verse>
				<verse number="15">не ктому вас глаголю рабы, яко раб не весть, что творит господь его: вас же рекох други, яко вся, яже слышах от Отца моего, сказах вам.</verse>
				<verse number="16">Не вы мене избрасте, но аз избрах вас и положих вас, да вы идете и плод принесете, и плод ваш пребудет, да, егоже аще просите от Отца во имя мое, даст вам.</verse>
				<verse number="17">Сия заповедаю вам, да любите друг друга.</verse>
				<verse number="18">Аще мир вас ненавидит, ведите, яко мене прежде вас возненавиде:</verse>
				<verse number="19">аще от мира бысте были, мир убо свое любил бы: якоже от мира несте, но аз избрах вы от мира, сего ради ненавидит вас мир.</verse>
				<verse number="20">Поминайте слово, еже аз рех вам: несть раб болий господа своего: аще мене изгнаша, и вас изженут: аще слово мое соблюдоша, и ваше соблюдут:</verse>
				<verse number="21">но сия вся творят вам за имя мое, яко не ведят пославшаго мя.</verse>
				<verse number="22">Аще не бых пришел и глаголал им, греха не быша имели: ныне же вины не имут о гресе своем:</verse>
				<verse number="23">ненавидяй мене, и Отца моего ненавидит:</verse>
				<verse number="24">аще дел не бых сотворил в них, ихже ин никтоже сотвори, греха не быша имели: ныне же и видеша, и возненавидеша мене и Отца моего:</verse>
				<verse number="25">но да сбудется слово, писанное в законе их, яко возненавидеша мя туне.</verse>
				<verse number="26">Егда же приидет утешитель, егоже аз послю вам от Отца, Дух истины, иже от Отца исходит, той свидетелствует о мне:</verse>
				<verse number="27">и вы же свидетелствуете, яко искони со мною есте.</verse>
			</chapter>
			<chapter number="16">
				<verse number="1">Сия глаголах вам, да не соблазнитеся.</verse>
				<verse number="2">От сонмищ ижденут вы: но приидет час, да всяк, иже убиет вы, возмнится службу приносити Богу:</verse>
				<verse number="3">и сия сотворят, яко не познаша Отца, ни мене.</verse>
				<verse number="4">Но сия глаголах вам, да, егда приидет час, воспомянете сия, яко аз рех вам: сих же вам исперва не рех, яко с вами бех.</verse>
				<verse number="5">Ныне же иду к пославшему мя, и никтоже от вас вопрошает мене: камо идеши?</verse>
				<verse number="6">Но яко сия глаголах вам, скорби исполних сердца ваша.</verse>
				<verse number="7">Но аз истину вам глаголю: уне есть вам, да аз иду: аще бо не иду аз, утешитель не приидет к вам: аще (ли) же иду, послю его к вам,</verse>
				<verse number="8">и пришед он обличит мир о гресе и о правде и о суде:</verse>
				<verse number="9">о гресе убо, яко не веруют в мя:</verse>
				<verse number="10">о правде же, яко ко Отцу моему иду, и ктому не видите мене:</verse>
				<verse number="11">о суде же, яко князь мира сего осужден бысть.</verse>
				<verse number="12">Еще много имам глаголати вам, но не можете носити ныне:</verse>
				<verse number="13">егда же приидет он, Дух истины, наставит вы на всяку истину: не от себе бо глаголати имать, но елика аще услышит, глаголати имать, и грядущая возвестит вам:</verse>
				<verse number="14">он мя прославит, яко от моего приимет и возвестит вам.</verse>
				<verse number="15">Вся, елика имать Отец, моя суть: сего ради рех, яко от моего приимет и возвестит вам.</verse>
				<verse number="16">Вмале, и (ктому) не видите мене: и паки вмале, и узрите мя, яко иду ко Отцу.</verse>
				<verse number="17">Реша же от ученик его к себе: что есть сие, еже глаголет нам: вмале, и не видите мене: и паки вмале, и узрите мя: и: яко аз иду ко Отцу?</verse>
				<verse number="18">Глаголаху убо: что сие есть, еже глаголет: вмале? не вемы, что глаголет.</verse>
				<verse number="19">Разуме же Иисус, яко хотяху его вопрошати, и рече им: о сем ли стязаетеся между собою, яко рех: вмале, и не видите мене: и паки вмале, и узрите мя?</verse>
				<verse number="20">аминь, аминь глаголю вам, яко восплачетеся и возрыдаете вы, а мир возрадуется: вы же печальни будете, но печаль ваша в радость будет:</verse>
				<verse number="21">жена егда раждает, скорбь имать, яко прииде год ея: егда же родит отроча, ктому не помнит скорби за радость, яко родися человек в мир:</verse>
				<verse number="22">и вы же печаль имате убо ныне: паки же узрю вы, и возрадуется сердце ваше, и радости вашея никтоже возмет от вас:</verse>
				<verse number="23">и в той день мене не воспросите ничесоже. Аминь, аминь глаголю вам, яко елика аще (чесо) просите от Отца во имя мое, даст вам:</verse>
				<verse number="24">доселе не просисте ничесоже во имя мое: просите, и приимете, да радость ваша исполнена будет.</verse>
				<verse number="25">Сия в притчах глаголах вам: но приидет час, егда ктому в притчах не глаголю вам, но яве о Отце возвещу вам.</verse>
				<verse number="26">В той день во имя мое воспросите, и не глаголю вам, яко аз умолю Отца о вас:</verse>
				<verse number="27">сам бо Отец любит вы, яко вы мене возлюбисте и веровасте, яко аз от Бога изыдох.</verse>
				<verse number="28">Изыдох от Отца и приидох в мир: (и) паки оставляю мир и иду ко Отцу.</verse>
				<verse number="29">Глаголаша ему ученицы его: се, ныне не обинуяся глаголеши, а притчи ни коеяже не глаголеши:</verse>
				<verse number="30">ныне вемы, яко веси вся и не требуеши, да кто тя вопрошает: о сем веруем, яко от Бога изшел еси.</verse>
				<verse number="31">Отвеща им Иисус: ныне ли веруете?</verse>
				<verse number="32">се, грядет час, и ныне прииде, да разыдетеся кийждо во своя и мене единаго оставите: и несмь един, яко Отец со мною есть:</verse>
				<verse number="33">сия глаголах вам, да во мне мир имате: в мире скорбни будете: но дерзайте, (яко) аз победих мир.</verse>
			</chapter>
			<chapter number="17">
				<verse number="1">Сия глагола Иисус и возведе очи свои на небо и рече: Отче, прииде час: прослави Сына твоего, да и Сын твой прославит тя:</verse>
				<verse number="2">якоже дал еси ему власть всякия плоти, да всяко, еже дал еси ему, даст им живот вечный:</verse>
				<verse number="3">се же есть живот вечный, да знают тебе единаго истиннаго Бога, и егоже послал еси Иисус Христа.</verse>
				<verse number="4">Аз прославих тя на земли, дело соверших, еже дал еси мне да сотворю:</verse>
				<verse number="5">и ныне прослави мя ты, Отче, у тебе самого славою, юже имех у тебе прежде мир не бысть.</verse>
				<verse number="6">Явих имя твое человеком, ихже дал еси мне от мира: твои беша, и мне их дал еси, и слово твое сохраниша:</verse>
				<verse number="7">ныне разумеша, яко вся, елика дал еси мне, от тебе суть:</verse>
				<verse number="8">яко глаголголы, ихже дал еси мне, дах им, и тии прияша и разумеша воистинну, яко от тебе изыдох, и вероваша, яко ты мя послал еси.</verse>
				<verse number="9">Аз о сих молю: не о (всем) мире молю, но о тех, ихже дал еси мне, яко твои суть:</verse>
				<verse number="10">и моя вся твоя суть, и твоя моя: и прославихся в них:</verse>
				<verse number="11">и ктому несмь в мире, и сии в мире суть, и аз к тебе гряду. Отче святый, соблюди их во имя твое, ихже дал еси мне, да будут едино, якоже (и) мы.</verse>
				<verse number="12">Егда бех с ними в мире, аз соблюдах их во имя твое: ихже дал еси мне, сохраних, и никтоже от них погибе, токмо сын погибельный, да сбудется писание:</verse>
				<verse number="13">ныне же к тебе гряду, и сия глаголю в мире, да имут радость мою исполнену в себе.</verse>
				<verse number="14">Аз дах им слово твое, и мир возненавиде их, яко не суть от мира, якоже (и) аз от мира несмь:</verse>
				<verse number="15">не молю, да возмеши их от мира, но да соблюдеши их от неприязни:</verse>
				<verse number="16">от мира не суть, якоже (и) аз от мира несмь:</verse>
				<verse number="17">святи их во истину твою: слово твое истина есть.</verse>
				<verse number="18">Якоже мене послал еси в мир, и аз послах их в мир,</verse>
				<verse number="19">и за них аз свящу себе, да и тии будут священи во истину.</verse>
				<verse number="20">Не о сих же молю токмо, но и о верующих словесе их ради в мя,</verse>
				<verse number="21">да вси едино будут: якоже ты, Отче, во мне, и аз в тебе, да и тии в нас едино будут: да (и) мир веру имет, яко ты мя послал еси:</verse>
				<verse number="22">и аз славу, юже дал еси мне, дах им: да будут едино, якоже мы едино есма:</verse>
				<verse number="23">аз в них, и ты во мне: да будут совершени во едино, и да разумеет мир, яко ты мя послал еси и возлюбил еси их, якоже мене возлюбил еси.</verse>
				<verse number="24">Отче, ихже дал еси мне, хощу, да идеже есмь аз, и тии будут со мною, да видят славу мою, юже дал еси мне, яко возлюбил мя еси прежде сложения мира.</verse>
				<verse number="25">Отче праведный, и мир тебе не позна, аз же тя познах, и сии познаша, яко ты мя послал еси:</verse>
				<verse number="26">и сказах им имя твое, и скажу, да любы, еюже мя еси возлюбил, в них будет, и аз в них.</verse>
			</chapter>
			<chapter number="18">
				<verse number="1">(И) сия рек Иисус, изыде со ученики своими на он пол потока кедрска, идеже бе вертоград, в оньже вниде сам и ученицы его:</verse>
				<verse number="2">ведяше же иуда предаяй его место, яко множицею собирашеся Иисус ту со ученики своими.</verse>
				<verse number="3">Иуда убо приемь спиру и от архиерей и фарисей слуги, прииде тамо со светилы и свещами и оружии.</verse>
				<verse number="4">Иисус же ведый вся грядущая нань, изшед рече им: кого ищете?</verse>
				<verse number="5">Отвещаша ему: Иисуса назореа. глагола им Иисус: аз есмь. Стояше же и иуда, иже предаяше его, с ними.</verse>
				<verse number="6">Егда же рече им: аз есмь, идоша вспять и падоша на земли.</verse>
				<verse number="7">Паки убо вопроси их (Иисус): кого ищете? Они же реша: Иисуса назореа.</verse>
				<verse number="8">Отвеща Иисус: рех вам, яко аз есмь: аще убо мене ищете, оставите сих ити:</verse>
				<verse number="9">да сбудется слово, еже рече, яко ихже дал еси мне, не погубих от них ни когоже.</verse>
				<verse number="10">Симон же петр, имый нож, извлече его и удари архиереова раба и уреза ему ухо десное: бе же имя рабу малх.</verse>
				<verse number="11">Рече убо Иисус петрови: вонзи нож в ножницу: чашу, юже даде мне Отец, не имам ли пити ея?</verse>
				<verse number="12">Спира же и тысящник и слуги иудейстии яша Иисуса и связаша его,</verse>
				<verse number="13">и ведоша его ко анне первее: бе бо тесть каиафе, иже бе архиерей лету тому:</verse>
				<verse number="14">бе же каиафа давый совет иудеом, яко уне есть единому человеку умрети за люди.</verse>
				<verse number="15">По Иисусе же идяше симон петр и другий ученик: ученик же той бе знаемь архиереови и вниде со Иисусом во двор архиереов:</verse>
				<verse number="16">петр же стояше при дверех вне. Изыде убо ученик той, иже бе знаемь архиереови, и рече двернице и введе петра.</verse>
				<verse number="17">Глагола же раба дверница петрови: еда и ты ученик еси Человека сего? Глагола он: несмь.</verse>
				<verse number="18">Стояху же раби и слуги огнь сотворше, яко зима бе, и греяхуся: бе же с ними петр стоя и греяся.</verse>
				<verse number="19">Архиерей же вопроси Иисуса о ученицех его и о учении его.</verse>
				<verse number="20">Отвеща ему Иисус: аз не обинуяся глаголах миру: аз всегда учах на сонмищих и в церкви, идеже всегда иудее снемлются, и тай не глаголах ничесоже:</verse>
				<verse number="21">что мя вопрошаеши? вопроси слышавших, что глаголах им: се, сии ведят, яже рех аз.</verse>
				<verse number="22">Сия же рекшу ему, един от предстоящих слуг удари в ланиту Иисуса, рек: тако ли отвещаваеши архиереови?</verse>
				<verse number="23">Отвеща ему Иисус: аще зле глаголах, свидетелствуй о зле: аще ли добре, что мя биеши?</verse>
				<verse number="24">Посла же его анна связана к каиафе архиереови.</verse>
				<verse number="25">Бе же симон петр стоя и греяся. Реша же ему: еда и ты от ученик его еси? Он (же) отвержеся и рече: несмь.</verse>
				<verse number="26">Глагола един от раб архиереовых, южика сый, емуже петр уреза ухо: не аз ли тя видех в вертограде с ним?</verse>
				<verse number="27">Паки убо петр отвержеся, и абие петель возгласи.</verse>
				<verse number="28">Ведоша же Иисуса от каиафы в претор. Бе же утро: и тии не внидоша в претор, да не осквернятся, но да ядят пасху.</verse>
				<verse number="29">Изыде же пилат к ним вон и рече: кую речь приносите на Человека сего?</verse>
				<verse number="30">Отвещаша и реша ему: аще не бы (был) сей злодей, не быхом предали его тебе.</verse>
				<verse number="31">Рече же им пилат: поимите его вы и по закону вашему судите ему. Реша же ему иудее: нам не достоит убити ни когоже:</verse>
				<verse number="32">да слово Иисусово сбудется, еже рече, назнаменуя, коею смертию хотяше умрети.</verse>
				<verse number="33">Вниде убо паки пилат в претор и пригласи Иисуса и рече ему: ты ли еси Царь иудейск?</verse>
				<verse number="34">Отвеща ему Иисус: о себе ли ты сие глаголеши, или инии тебе рекоша о мне?</verse>
				<verse number="35">Отвеща пилат: еда аз жидовин есмь? род твой и архиерее предаша тя мне: что еси сотворил?</verse>
				<verse number="36">Отвеща Иисус: Царство мое несть от мира сего: аще от мира сего было бы Царство мое, слуги мои (убо) подвизалися быша, да не предан бых был иудеом: ныне же Царство мое несть отсюду.</verse>
				<verse number="37">Рече же ему пилат: убо Царь ли еси ты? Отвеща Иисус: ты глаголеши, яко Царь есмь аз: аз на сие родихся и на сие приидох в мир, да свидетелствую истину: (и) всяк, иже есть от истины, послушает гласа моего.</verse>
				<verse number="38">Глагола ему пилат: что есть истина? И сие рек, паки изыде ко иудеом и глагола им: аз ни единыя вины обретаю в нем:</verse>
				<verse number="39">есть же обычай вам, да единаго вам отпущу на пасху: хощете ли убо, (да) отпущу вам Царя иудейска?</verse>
				<verse number="40">Возопиша же паки вси, глаголюще: не сего, но варавву. Бе же варавва разбойник.</verse>
			</chapter>
			<chapter number="19">
				<verse number="1">Тогда убо пилат поят Иисуса и би (его):</verse>
				<verse number="2">и воини сплетше венец от терния, возложиша ему на главу, и в ризу багряну облекоша его,</verse>
				<verse number="3">и глаголаху: радуйся, Царю иудейский. И бияху его по ланитома.</verse>
				<verse number="4">Изыде убо паки вон пилат и глагола им: се, извожду его вам вон, да разумеете, яко в нем ни единыя вины обретаю.</verse>
				<verse number="5">Изыде же вон Иисус, нося терновен венец и багряну ризу. И глагола им: се, Человек.</verse>
				<verse number="6">Егда же видеша его архиерее и слуги, возопиша глаголюще: распни, распни его. Глагола им пилат: поимите его вы и распните, аз бо не обретаю в нем вины.</verse>
				<verse number="7">Отвещаша ему иудее: мы закон имамы, и по закону нашему должен есть умрети, яко себе Сына Божия сотвори.</verse>
				<verse number="8">Егда убо слыша пилат сие слово, паче убояся,</verse>
				<verse number="9">и вниде в претор паки и глагола Иисусови: откуду еси ты? Иисус же ответа не даде ему.</verse>
				<verse number="10">Глагола же ему пилат: мне ли не глаголеши? не веси ли, яко власть имам распяти тя и власть имам пустити тя?</verse>
				<verse number="11">Отвеща Иисус: не имаши власти ни единыя на мне, аще не бы ти дано свыше: сего ради предавый мя тебе болий грех имать.</verse>
				<verse number="12">От сего искаше пилат пустити его. Иудее же вопияху, глаголюще: аще сего пустиши, неси друг кесарев: всяк, яже царя себе творит, противится кесарю.</verse>
				<verse number="13">Пилат убо слышав сие слово, изведе вон Иисуса и седе на судищи, на месте глаголемем лифостротон, еврейски же гаввафа.</verse>
				<verse number="14">Бе же пяток пасце, час же яко шестый. И глагола иудеом: се, Царь ваш.</verse>
				<verse number="15">Они же вопияху: возми, возми, распни его. Глагола им пилат: Царя ли вашего распну? Отвещаша архиерее: не имамы царя токмо кесаря.</verse>
				<verse number="16">Тогда убо предаде его им, да распнется. Поемше же Иисуса и ведоша:</verse>
				<verse number="17">и нося крест свой, изыде на глаголемое лобное место, еже глаголется еврейски голгофа,</verse>
				<verse number="18">идеже пропяша его и с ним ина два сюду и сюду, посреде же Иисуса.</verse>
				<verse number="19">Написа же и титла пилат и положи на кресте. Бе же написано: Иисус назорянин, Царь иудейский.</verse>
				<verse number="20">Сего же титла мнози чтоша от иудей, яко близ бе место града, идеже пропяша Иисуса: и бе написано еврейски, гречески, римски.</verse>
				<verse number="21">Глаголаху убо пилату архиерее иудейстии: не пиши: Царь иудейский: но яко сам рече: Царь есмь иудейский.</verse>
				<verse number="22">Отвеща пилат: еже писах, писах.</verse>
				<verse number="23">Воини же, егда пропяша Иисуса, прияша ризы его и сотвориша четыри части, коемуждо воину часть, и хитон: бе же хитон нешвен, свыше исткан весь.</verse>
				<verse number="24">Реша же к себе: не предерем его, но метнем жребия о нем, кому будет: да сбудется писание, глаголющее: разделиша ризы моя себе и о иматисме моей меташа жребия. Воини убо сия сотвориша.</verse>
				<verse number="25">Стояху же при кресте Иисусове Мати его и сестра Матере его мариа клеопова и мариа магдалина.</verse>
				<verse number="26">Иисус же видев Матерь и ученика стояща, егоже любляше, глагола Матери своей: жено, се, сын твой.</verse>
				<verse number="27">Потом глагола ученику: се, Мати твоя. И от того часа поят ю ученик во своя си.</verse>
				<verse number="28">Посем ведый Иисус, яко вся уже совершишася, да сбудется писание, глагола: жажду.</verse>
				<verse number="29">Сосуд же стояше полн оцта. Они же исполнивше губу оцта и на трость вонзше, придеша ко устом его.</verse>
				<verse number="30">Егда же прият оцет Иисус, рече: совершишася. И преклонь главу, предаде дух.</verse>
				<verse number="31">Иудее же, понеже пяток бе, да не останут на кресте телеса в субботу, бе бо велик день тоя субботы, молиша пилата, да пребиют голени их и возмут.</verse>
				<verse number="32">Приидоша же воини, и первому убо пребиша голени, и другому распятому с ним:</verse>
				<verse number="33">на Иисуса же пришедше, яко видеша его уже умерша, не пребиша ему голений,</verse>
				<verse number="34">но един от воин копием ребра ему прободе, и абие изыде кровь и вода.</verse>
				<verse number="35">И видевый свидетелствова, и истинно есть свидетелство его, и той весть, яко истину глаголет, да вы веру имете:</verse>
				<verse number="36">быша бо сия, да сбудется писание: кость не сокрушится от него.</verse>
				<verse number="37">И паки другое писание глаголет: воззрят нань, егоже прободоша.</verse>
				<verse number="38">По сих же моли пилата иосиф, иже от аримафеа, сый ученик Иисусов, потаен же страха ради иудейска, да возмет тело Иисусово: и повеле пилат. Прииде же и взят тело Иисусово.</verse>
				<verse number="39">Прииде же и никодим, пришедый ко Иисусови нощию прежде, нося смешение смирнено и алойно, яко литр сто.</verse>
				<verse number="40">Прияста же тело Иисусово и обвиста е ризами со ароматы, якоже обычай есть иудеом погребати.</verse>
				<verse number="41">Бе же на месте, идеже распятся, верт, и в верте гроб нов, в немже николиже никтоже положен бе:</verse>
				<verse number="42">ту убо пятка ради иудейска, яко близ бяше гроб, положиста Иисуса.</verse>
			</chapter>
			<chapter number="20">
				<verse number="1">Во едину же от суббот мариа магдалина прииде заутра, еще сущей тме, на гроб, и виде камень взят от гроба:</verse>
				<verse number="2">тече убо и прииде к симону петру и к другому ученику, егоже любляше Иисус, и глагола има: взяша Господа от гроба, и не вем, где положиша его.</verse>
				<verse number="3">Изыде же петр и другий ученик и идяста ко гробу:</verse>
				<verse number="4">течаста же оба вкупе: и другий ученик тече скорее петра и прииде прежде ко гробу,</verse>
				<verse number="5">и приник виде ризы лежащя: обаче не вниде.</verse>
				<verse number="6">Прииде же симон петр вслед его, и вниде во гроб, и виде ризы (едины) лежащя</verse>
				<verse number="7">и сударь, иже бе на главе его, не с ризами лежащь, но особь свит на единем месте.</verse>
				<verse number="8">Тогда убо вниде и другий ученик, пришедый прежде ко гробу, и виде и верова:</verse>
				<verse number="9">не у бо ведяху писания, яко подобает ему из мертвых воскреснути.</verse>
				<verse number="10">Идоста же паки к себе ученика.</verse>
				<verse number="11">Мариа же стояше у гроба вне плачущи: якоже плакашеся, приниче во гроб,</verse>
				<verse number="12">и виде два ангела в белых (ризах) седяща, единаго у главы и единаго у ногу, идеже бе лежало тело Иисусово.</verse>
				<verse number="13">И глаголаста ей она: жено, что плачешися? Глагола има: яко взяша Господа моего, и не вем, где положиша его.</verse>
				<verse number="14">И сия рекши обратися вспять и виде Иисуса стояща, и не ведяше, яко Иисус есть.</verse>
				<verse number="15">глагола ей Иисус: жено, что плачеши? кого ищеши? Она (же) мнящи, яко вертоградарь есть, глагола ему: господи, аще ты еси взял его, повеждь ми, где еси положил его, и аз возму его.</verse>
				<verse number="16">глагола ей Иисус: марие. Она (же) обращшися глагола ему: раввуни, еже глаголется, учителю.</verse>
				<verse number="17">глагола ей Иисус: не прикасайся мне, не у бо взыдох ко Отцу моему: иди же ко братии моей и рцы им: восхожду ко Отцу моему и Отцу вашему, и Богу моему и Богу вашему.</verse>
				<verse number="18">Прииде (же) мариа магдалина поведающи учеником, яко виде Господа, и сия рече ей.</verse>
				<verse number="19">Сущу же позде в день той во едину от суббот, и дверем затворенным, идеже бяху ученицы (его) собрани, страха ради иудейска, прииде Иисус и ста посреде и глагола им: мир вам.</verse>
				<verse number="20">И сие рек, показа им руце (и нозе) и ребра своя. Возрадовашася убо ученицы, видевше Господа.</verse>
				<verse number="21">Рече же им Иисус паки: мир вам: якоже посла мя Отец, и аз посылаю вы.</verse>
				<verse number="22">И сие рек, дуну и глагола им: приимите Дух свят:</verse>
				<verse number="23">имже отпустите грехи, отпустятся им: и имже держите, держатся.</verse>
				<verse number="24">Fома же, един от обоюнадесяте, глаголемыи близнец, не бе (ту) с ними, егда прииде Иисус.</verse>
				<verse number="25">Глаголаху же ему друзии ученицы: видехом Господа. Он же рече им: аще не вижу на руку его язвы гвоздинныя, и вложу перста моего в язвы гвоздинныя, и вложу руку мою в ребра его, не иму веры.</verse>
				<verse number="26">И по днех осмих паки бяху внутрь ученицы его, и фома с ними. Прииде Иисус дверем затворенным, и ста посреде (их) и рече: мир вам.</verse>
				<verse number="27">Потом глагола фоме: принеси перст твой семо и виждь руце мои: и принеси руку твою и вложи в ребра моя: и не буди неверен, но верен.</verse>
				<verse number="28">И отвеща фома и рече ему: Господь мой и Бог мой.</verse>
				<verse number="29">глагола ему Иисус: яко видев мя, веровал еси: блажени не видевшии и веровавше.</verse>
				<verse number="30">Многа же и ина знамения сотвори Иисус пред ученики своими, яже не суть писана в книгах сих:</verse>
				<verse number="31">сия же писана быша, да веруете, яко Иисус есть Христос Сын Божий, и да верующе живот имате во имя его.</verse>
			</chapter>
			<chapter number="21">
				<verse number="1">Посем явися паки Иисус учеником (своим, востав от мертвых,) на мори тивериадстем. Явися же сице:</verse>
				<verse number="2">бяху вкупе симон петр, и фома нарицаемыи близнец, и нафанаил, иже (бе) от каны галилейския, и сына зеведеова, и ина от ученик его два.</verse>
				<verse number="3">Глагола им симон петр: иду рыбы ловити. Глаголаша ему: идем и мы с тобою. Изыдоша (же) и вседоша абие в корабль, и в ту нощь не яша ничесоже.</verse>
				<verse number="4">Утру же бывшу, ста Иисус при брезе: не познаша же ученицы, яко Иисус есть.</verse>
				<verse number="5">глагола же им Иисус: дети, еда что снедно имате? Отвещаша ему: ни.</verse>
				<verse number="6">Он же рече им: вверзите мрежу о десную страну корабля и обрящете. Ввергоша же и ктому не можаху привлещи ея от множества рыб.</verse>
				<verse number="7">Глагола же ученик той, егоже любляше Иисус, петрови: Господь есть. Симон же петр слышав, яко Господь есть, епендитом препоясася, бе бо наг, и ввержеся в море:</verse>
				<verse number="8">а друзии ученицы кораблецем приидоша, не беша бо далече от земли, но яко две сте лактей, влекуще мрежу рыб.</verse>
				<verse number="9">Егда убо излезоша на землю, видеша огнь лежащь и рыбу на нем лежащу и хлеб.</verse>
				<verse number="10">(И) глагола им Иисус: принесите от рыб, яже ясте ныне.</verse>
				<verse number="11">Влез (же) симон петр, извлече мрежу на землю, полну великих рыб сто (и) пятьдесят (и) три: и толико сущым, не проторжеся мрежа.</verse>
				<verse number="12">глагола им Иисус: приидите, обедуйте. Ни един же смеяше от ученик истязати его: ты кто еси? ведяще, яко Господь есть.</verse>
				<verse number="13">Прииде же Иисус, и прият хлеб и даде им, и рыбу такожде.</verse>
				<verse number="14">Се уже третие явися Иисус учеником своим, востав от мертвых.</verse>
				<verse number="15">Егда же обедоваше, глагола симону петру Иисус: симоне ионин, любиши ли мя паче сих? Глагола ему: ей, Господи, ты веси, яко люблю тя. глагола ему: паси агнцы моя.</verse>
				<verse number="16">глагола ему паки второе: симоне ионин, любиши ли мя? Глагола ему: ей, Господи, ты веси, яко люблю тя. глагола ему: паси овцы моя.</verse>
				<verse number="17">глагола ему третие: симоне ионин, любиши ли мя? Оскорбе (же) петр, яко рече ему третие: любиши ли мя? и глагола ему: Господи, ты вся веси: ты веси, яко люблю тя. глагола ему Иисус: паси овцы моя:</verse>
				<verse number="18">аминь, аминь глаголю тебе: егда был еси юн, поясался еси сам и ходил еси, аможе хотел еси: егда же состареешися, воздежеши руце твои, и ин тя пояшет и ведет, аможе не хощеши.</verse>
				<verse number="19">Сие же рече, назнаменуя, коею смертию прославит Бога. И сия рек, глагола ему: иди по мне.</verse>
				<verse number="20">Обращься же петр виде ученика, егоже любляше Иисус, вслед идуща, иже и возлеже на вечери на перси его и рече: Господи, кто есть предаяй тя?</verse>
				<verse number="21">Сего видев петр, глагола Иисусови: Господи, сей же что?</verse>
				<verse number="22">глагола ему Иисус: аще хощу, да той пребывает, дондеже прииду, что к тебе? ты по мне гряди.</verse>
				<verse number="23">Изыде же слово се в братию, яко ученик той не умрет. И не рече ему Иисус, яко не умрет, но: аще хощу тому пребывати, дондеже прииду, что к тебе?</verse>
				<verse number="24">Сей есть ученик свидетелствуяй о сих, иже и написа сия: и вем, яко истинно есть свидетелство его.</verse>
				<verse number="25">Суть же и ина многа, яже сотвори Иисус, яже аще бы по единому писана быша, ни самому мню (всему) миру вместити пишемых книг. Аминь.</verse>
			</chapter>
		</book>
		<book number="44">
			<chapter number="1">
				<verse number="1">Первое убо слово сотворих о всех, о, феофиле, яже начат Иисус творити же и учити</verse>
				<verse number="2">даже до дне, в оньже, заповедав апостолом Духом святым, ихже избра, вознесеся:</verse>
				<verse number="3">пред нимиже и постави себе жива по страдании своем во мнозех истинных знамениих, деньми четыредесятьми являяся им и глаголя яже о Царствии Божии:</verse>
				<verse number="4">с нимиже и ядый повеле им от Иерусалима не отлучатися, но ждати обетования Отча, еже слышасте от мене:</verse>
				<verse number="5">яко иоанн убо крестил есть водою, вы же имате креститися Духом святым не по мнозех сих днех.</verse>
				<verse number="6">Они же убо сошедшеся вопрошаху его, глаголюще: Господи, аще в лето сие устрояеши царствие израилево?</verse>
				<verse number="7">Рече же к ним: несть ваше разумети времена и лета, яже Отец положи во своей власти:</verse>
				<verse number="8">но приимете силу, нашедшу святому Духу на вы, и будете ми свидетелие во Иерусалиме же и во всей иудеи и самарии и даже до последних земли.</verse>
				<verse number="9">И сия рек, зрящым им взятся, и облак подят его от очию их.</verse>
				<verse number="10">И егда взирающе бяху на небо, идущу ему, и се, мужа два стаста пред ними во одежди беле,</verse>
				<verse number="11">яже и рекоста: мужие галилейстии, что стоите зряще на небо? сей Иисус, вознесыйся от вас на небо, такожде приидет, имже образом видесте его идуща на небо.</verse>
				<verse number="12">Тогда возвратишася во Иерусалим от горы нарицаемыя елеон, яже есть близ Иерусалима, субботы имущия путь.</verse>
				<verse number="13">И егда внидоша, взыдоша на горницу, идеже бяху пребывающе, петр же и иаков, и иоанн и андрей, филипп и фома, варфоломей и матфей, иаков алфеов и симон зилот и иуда иаковль:</verse>
				<verse number="14">сии вси бяху терпяще единодушно в молитве и молении, с женами и Мариею Материю Иисусовою и с братиею его.</verse>
				<verse number="15">И во дни тыя востав петр посреде ученик, рече,</verse>
				<verse number="16">бе же имен народа вкупе яко сто и двадесять: мужие братие, подобаше скончатися писанию сему, еже предрече Дух святый усты давидовыми о иуде, бывшем вожди емшым Иисуса:</verse>
				<verse number="17">яко причтен бе с нами и приял бяше жребий службы сея:</verse>
				<verse number="18">сей убо стяжа село от мзды неправедныя, и ниц быв проседеся посреде, и излияся вся утроба его:</verse>
				<verse number="19">и разумно бысть всем живущым во Иерусалиме, яко нарещися селу тому своим их языком акелдама, еже есть село крове:</verse>
				<verse number="20">пишется бо в книзе псаломстей: да будет двор его пуст, и да не будет живущаго в нем, и епископство его да приимет ин:</verse>
				<verse number="21">подобает убо от сходившихся с нами мужей во всяко лето, в неже вниде и изыде в нас Господь Иисус,</verse>
				<verse number="22">начен от крещения иоаннова даже до дне, в оньже вознесеся (на небо) от нас, свидетелю воскресения его быти с нами единому от сих.</verse>
				<verse number="23">И поставиша два, иосифа нарицаемаго варсаву, иже наречен бысть иуст, и матфиа,</verse>
				<verse number="24">и помолившеся реша: ты, Господи, сердцеведче всех, покажи, егоже избрал еси от сею двою единаго,</verse>
				<verse number="25">прияти жребий служения сего и апостолства, из негоже испаде иуда, ити в место свое.</verse>
				<verse number="26">И даша жребия има, и паде жребий на матфиа, и причтен бысть ко единонадесяти апостолом.</verse>
			</chapter>
			<chapter number="2">
				<verse number="1">И егда скончавашася дние пятьдесятницы, беша вси апостоли единодушно вкупе.</verse>
				<verse number="2">И бысть внезапу с небесе шум, яко носиму дыханию бурну, и исполни весь дом, идеже бяху седяще:</verse>
				<verse number="3">и явишася им разделени языцы яко огненни, седе же на единем коемждо их.</verse>
				<verse number="4">И исполнишася вси Духа свята и начаша глаголати иными языки, якоже Дух даяше им провещавати.</verse>
				<verse number="5">Бяху же во Иерусалиме живущии иудее, мужие благоговейнии, от всего языка, иже под небесем.</verse>
				<verse number="6">Бывшу же гласу сему, снидеся народ и смятеся, яко слышаху един кийждо их своим языком глаголющих их.</verse>
				<verse number="7">Дивляхуся же вси и чудяхуся, глаголюще друг ко другу: не се ли, вси сии суть глаголющии галилеане?</verse>
				<verse number="8">и како мы слышим кийждо свой язык наш, в немже родихомся,</verse>
				<verse number="9">парфяне и мидяне и еламите, и живущии в месопотамии, во иудеи же и каппадокии, в понте и во асии,</verse>
				<verse number="10">во фригии же и памфилии, во египте и странах ливии, яже при киринии, и приходящии римляне, иудее же и пришелцы,</verse>
				<verse number="11">критяне и аравляне, слышим глаголющих их нашими языки величия Божия?</verse>
				<verse number="12">Ужасахуся же вси и недоумевахуся, друг ко другу глаголюще: что убо хощет сие быти?</verse>
				<verse number="13">Инии же ругающеся глаголаху, яко вином исполнени суть.</verse>
				<verse number="14">Став же петр со единонадесятьми, воздвиже глас свой и рече им: мужие иудейстии и живущии во Иерусалиме вси, сие вам разумно да будет, и внушите глаголы моя:</verse>
				<verse number="15">не бо, якоже вы непщуете, сии пияни суть, есть бо час третий дне:</verse>
				<verse number="16">но сие есть реченное пророком иоилем:</verse>
				<verse number="17">и будет в последния дни, глаголет Господь, излию от Духа моего на всяку плоть, и прорекут сынове ваши и дщери вашя, и юноши ваши видения узрят, и старцы ваши сония видят:</verse>
				<verse number="18">ибо на рабы моя и на рабыни моя во дни оны излию от Духа моего, и прорекут:</verse>
				<verse number="19">и дам чудеса на небеси горе и знамения на земли низу, кровь и огнь и курение дыма:</verse>
				<verse number="20">солнце преложится во тму, и луна в кровь, прежде даже не приити дню Господню великому и просвещенному:</verse>
				<verse number="21">и будет, всяк, иже аще призовет имя Господне, спасется.</verse>
				<verse number="22">Мужие израилстии, послушайте словес сих: Иисуса назореа, мужа от Бога извествованна в вас силами и чудесы и знамении, яже сотвори тем Бог посреде вас, якоже и сами весте,</verse>
				<verse number="23">сего нарекованным советом и проразумением Божиим предана приемше, руками беззаконных пригвождше убисте:</verse>
				<verse number="24">егоже Бог воскреси, разрешив болезни смертныя, якоже не бяше мощно держиму быти ему от нея.</verse>
				<verse number="25">Давид бо глаголет о нем: предзрех Господа предо мною выну, яко о десную мене есть, да не подвижуся:</verse>
				<verse number="26">сего ради возвеселися сердце мое, и возрадовася язык мой: еще же и плоть моя вселится на уповании,</verse>
				<verse number="27">яко не оставиши души моея во аде, ниже даси преподобному твоему видети истления:</verse>
				<verse number="28">сказал ми еси пути живота: исполниши мя веселия с лицем твоим.</verse>
				<verse number="29">Мужие братие, достоит рещи с дерзновением к вам о патриарсе давиде, яко и умре и погребен бысть, и гроб его есть в нас даже до дне сего:</verse>
				<verse number="30">пророк убо сый и ведый, яко клятвою клятся ему Бог от плода чресл его по Плоти воздвигнути Христа и посадити его на престоле его,</verse>
				<verse number="31">предвидев глагола о воскресении Христове, яко не оставися душа его во аде, ни Плоть его виде истления.</verse>
				<verse number="32">Сего Иисуса воскреси Бог, емуже вси мы есмы свидетелие.</verse>
				<verse number="33">Десницею убо Божиею вознесеся, и обетование святаго Духа приемь от Отца, излия сие, еже вы ныне видите и слышите.</verse>
				<verse number="34">Не бо давид взыде на небеса, глаголет бо сам: рече Господь Господеви моему: седи о десную мене,</verse>
				<verse number="35">дондеже положу враги твоя подножие ног твоих.</verse>
				<verse number="36">Твердо убо да разумеет весь дом израилев, яко и Господа и Христа его Бог сотворил есть, сего Иисуса, егоже вы распясте.</verse>
				<verse number="37">Слышавше же умилишася сердцем и реша к петру и прочым апостолом: что сотворим, мужие братие?</verse>
				<verse number="38">Петр же рече к ним: покайтеся, и да крестится кийждо вас во имя Иисуса Христа во оставление грехов: и приимете дар святаго Духа:</verse>
				<verse number="39">вам бо есть обетование и чадом вашым и всем дальним, елики аще призовет Господь Бог наш.</verse>
				<verse number="40">И иными словесы множайшими засвидетелствоваше и моляше я, глаголя: спаситеся от рода строптиваго сего.</verse>
				<verse number="41">уже убо любезно прияша слово его, крестишася: и приложишася в день той душ яко три тысящы:</verse>
				<verse number="42">бяху же терпяще во учении апостол и во общении и в преломлении хлеба и в молитвах.</verse>
				<verse number="43">Бысть же на всякой души страх: многа бо чудеса и знамения апостолы быша во Иерусалиме.</verse>
				<verse number="44">Страх же велий бяше на всех их. Вси же веровавшии бяху вкупе и имяху вся обща:</verse>
				<verse number="45">и стяжания и имения продаяху, и раздаяху всем, егоже аще кто требоваше:</verse>
				<verse number="46">по вся же дни терпяще единодушно в церкви и ломяще по домом хлеб, приимаху пищу в радости и в простоте сердца,</verse>
				<verse number="47">хваляще Бога и имуще блгодать у всех людий. Господь же прилагаше по вся дни Церкви спасающыяся.</verse>
			</chapter>
			<chapter number="3">
				<verse number="1">Вкупе же петр и иоанн восхождаста во святилище на молитву в час девятый.</verse>
				<verse number="2">И некий муж, хром от чрева матере своея сый, носимь бываше, егоже полагаху по вся дни пред дверьми церковными, рекомыми красными, просити милостыни от входящих в церковь:</verse>
				<verse number="3">иже видев петра и иоанна хотящыя внити в церковь, прошаше милостыни.</verse>
				<verse number="4">воззрев же петр нань со иоанном, рече: воззри на ны.</verse>
				<verse number="5">Он же прилежаше има, мня нечто от нею прияти.</verse>
				<verse number="6">Рече же петр: сребра и злата несть у мене, но еже имам, сие ти даю: во имя Иисуса Христа назореа востани и ходи.</verse>
				<verse number="7">И емь его за десную руку воздвиже: абие же утвердистеся его плесне и глезне,</verse>
				<verse number="8">и вскочив ста и хождаше, и вниде с нима в церковь, ходя и скачя и хваля Бога.</verse>
				<verse number="9">И видеша его вси людие ходяща и хваляща Бога,</verse>
				<verse number="10">знаху же его, яко сей бяше, иже милостыни ради седяше при красных дверех церковных: и исполнишася чуда и ужаса о приключившемся ему.</verse>
				<verse number="11">Держащужеся исцелевшему хромому петра и иоанна, притекоша к нима вси людие в притвор, нарицаемый соломонов, ужасни.</verse>
				<verse number="12">Видев же петр отвещаваше к людем: мужие израилтяне, что чудитеся о сем, или на ны что взираете, яко своею ли силою или благочестием сотворихом его ходити?</verse>
				<verse number="13">Бог авраамов и исааков и иаковль, Бог отец наших, прослави отрока своего Иисуса, егоже вы предасте, и отвергостеся его пред лицем пилатовым, суждьшу оному пустити:</verse>
				<verse number="14">вы же святаго и праведнаго отвергостеся, и испросисте мужа убийцу дати вам,</verse>
				<verse number="15">началника же жизни убисте: егоже Бог воскреси от мертвых, емуже мы свидетелие есмы.</verse>
				<verse number="16">И о вере имене его, сего, егоже видите и знаете, утверди имя его: и вера, яже его ради, даде ему всю целость сию пред всеми вами.</verse>
				<verse number="17">И ныне, братие, вем, яко по неведению сие сотвористе, якоже и князи ваши:</verse>
				<verse number="18">Бог же, яже предвозвести усты всех пророк своих пострадати Христу, исполни тако.</verse>
				<verse number="19">Покайтеся убо и обратитеся, да очиститеся от грех ваших,</verse>
				<verse number="20">яко да приидут времена прохладна от лица Господня, и послет пронареченнаго вам Христа Иисуса,</verse>
				<verse number="21">егоже подобает небеси убо прияти даже до лет устроения всех, яже глагола Бог усты всех святых своих пророк от века.</verse>
				<verse number="22">Моисей убо ко отцем рече: яко пророка вам воздвигнет Господь Бог ваш от братии вашея, яко мене: того послушайте по всему, елика аще речет к вам:</verse>
				<verse number="23">будет же, всяка душа, яже аще не послушает пророка онаго, потребится от людий.</verse>
				<verse number="24">И вси же пророцы от самуила и иже по сих, елицы глаголаша, такожде предвозвестиша дни сия.</verse>
				<verse number="25">Вы есте сынове пророк и завета, егоже завеща Бог ко отцем вашым, глаголя ко аврааму: и о семени твоем возблагословятся вся отечествия земная.</verse>
				<verse number="26">Вам первее Бог, воздвигий отрока своего Иисуса, посла его благословяща вас, во еже отвратитися вам комуждо от злоб ваших.</verse>
			</chapter>
			<chapter number="4">
				<verse number="1">Глаголющым же им к людем, наидоша на них священницы и воевода церковный и саддукее,</verse>
				<verse number="2">жаляще си, за еже учити им люди и возвещати о Иисусе воскресение мертвых:</verse>
				<verse number="3">и возложиша на них руки и положиша их в соблюдение до утрия: бе бо вечер уже.</verse>
				<verse number="4">Мнози же от слышавших слово вероваша: и бысть число мужей яко тысящ пять.</verse>
				<verse number="5">Бысть же наутрие собратися князем их и старцем и книжником во Иерусалим,</verse>
				<verse number="6">и анне архиерею и каиафе и иоанну и александру, и елицы беша от рода архиерейска:</verse>
				<verse number="7">и поставльше их посреде, вопрошаху: коею силою или коим именем сотвористе сие вы?</verse>
				<verse number="8">Тогда петр, исполнився Духа свята, рече к ним: князи людстии и старцы израилевы,</verse>
				<verse number="9">аще мы днесь истязуеми есмы о благодеянии человека немощна, о чесом сей спасеся,</verse>
				<verse number="10">разумно буди всем вам и всем людем израилевым, яко во имя Иисуса Христа назореа, егоже вы распясте, егоже Бог воскреси от мертвых, о сем сей стоит пред вами здрав:</verse>
				<verse number="11">сей есть камень укореный от вас зиждущих, бывый во главу угла, и несть ни о единем же инем спасения:</verse>
				<verse number="12">несть бо иного имене под небесем, даннаго в человецех, о немже подобает спастися нам.</verse>
				<verse number="13">Видяще же петрово дерзновение и иоанново и разумевше, яко человека некнижна еста и проста, дивляхуся, знаху же их, яко со Иисусом беста:</verse>
				<verse number="14">видяще же исцелевшаго человека с нима стояща, ничтоже имяху противу рещи.</verse>
				<verse number="15">Повелевше же има вон из сонмища изыти, стязахуся друг со другом,</verse>
				<verse number="16">глаголюще: что сотворим человекома сима? яко убо нарочитое знамение бысть има, всем живущым во Иерусалиме яве, и не можем отврещися:</verse>
				<verse number="17">но да не более прострется в людех, прещением да запретим има ктому не глаголати о имени сем ни единому от человек.</verse>
				<verse number="18">И призвавше их, заповедаша има отнюд не провещавати ниже учити о имени Иисусове.</verse>
				<verse number="19">Петр же и иоанн отвещавша к ним реста: аще праведно есть пред Богом вас послушати паче, нежели Бога, судите:</verse>
				<verse number="20">не можем бо мы, яже видехом и слышахом, не глаголати.</verse>
				<verse number="21">Они же призапрещше има, пустиша я, ничтоже обретше како мучити их, людий ради, яко вси прославляху Бога о бывшем:</verse>
				<verse number="22">лет бо бяше множае четыредесяти человек той, на немже бысть чудо сие исцеления.</verse>
				<verse number="23">Отпущена же бывша приидоста ко своим и возвестиста, елика к нима архиерее и старцы реша.</verse>
				<verse number="24">Они же слышавше единодушно воздвигоша глас к Богу и рекоша: Владыко, ты, Боже, сотворивый небо и землю и море и вся, яже в них,</verse>
				<verse number="25">иже Духом святым усты отца нашего давида отрока твоего рекл еси: вскую шаташася языцы, и людие поучишася тщетным?</verse>
				<verse number="26">предсташа царие земстии, и князи собрашася вкупе на Господа и на Христа его.</verse>
				<verse number="27">Собрашася бо воистинну во граде сем на святаго отрока твоего Иисуса, егоже помазал еси, ирод же и понтийский пилат с языки и людьми израилевыми,</verse>
				<verse number="28">сотворити, елика рука твоя и совет твой преднарече быти:</verse>
				<verse number="29">и ныне, Господи, призри на прещения их и даждь рабом твоим со всяким дерзновением глаголати слово твое,</verse>
				<verse number="30">внегда руку твою прострети ти во исцеления, и знамением и чудесем бывати именем святым отрока твоего Иисуса.</verse>
				<verse number="31">И помолившымся им, подвижеся место, идеже бяху собрани, и исполнишася вси Духа свята и глаголаху слово Божие со дерзновением.</verse>
				<verse number="32">Народу же веровавшему бе сердце и душа едина, и ни един же что от имений своих глаголаше свое быти, но бяху им вся обща.</verse>
				<verse number="33">И велиею силою воздаяху свидетелство апостоли воскресению Господа Иисуса Христа, благодать же бе велия на всех их.</verse>
				<verse number="34">Не бяше бо нищь ни един в них: елицы бо господие селом или домовом бяху, продающе приношаху цены продаемых</verse>
				<verse number="35">и полагаху при ногах апостол: даяшеся же коемуждо, егоже аще кто требоваше.</verse>
				<verse number="36">Иосиа же, нареченный варнава от апостол, еже есть сказаемо сын утешения, левит, кипрянин родом,</verse>
				<verse number="37">имея село, продав принесе цену и положи пред ногами апостол.</verse>
			</chapter>
			<chapter number="5">
				<verse number="1">Муж же некий, ананиа именем, с сапфирою женою своею, продаде село</verse>
				<verse number="2">и утаи от цены, сведущей и жене его: и принес часть некую, пред ногами апостол положи.</verse>
				<verse number="3">Рече же петр: анание, почто исполни сатана сердце твое солгати Духу святому и утаити от цены села?</verse>
				<verse number="4">сущее тебе не твое ли бе, и проданое не в твоей ли власти бяше? что яко положил еси в сердцы твоем вещь сию? не человеком солгал еси, но Богу.</verse>
				<verse number="5">Слышав же ананиа словеса сия, пад издше: и бысть страх велик на всех слышащих сия.</verse>
				<verse number="6">Вставше же юноши взяша его и изнесше погребоша.</verse>
				<verse number="7">Бысть же яко трием часом минувшым, и жена его не ведущи бывшаго вниде.</verse>
				<verse number="8">Отвеща же ей петр: рцы ми, аще на толице село отдаста? Она же рече: ей, на толице.</verse>
				<verse number="9">Петр же рече к ней: что яко согласистася искусити Духа Господня? се, ноги погребших мужа твоего при дверех, и изнесут тя.</verse>
				<verse number="10">Паде же абие пред ногама его и издше: вшедше же юноши обретоша ю мертву и изнесше погребоша близ мужа ея.</verse>
				<verse number="11">И бысть страх велик на всей Церкви и на всех слышаших сия.</verse>
				<verse number="12">Руками же апостолскими быша знамения и чудеса в людех многа: и бяху единодушно вси в притворе соломони:</verse>
				<verse number="13">от прочих же никтоже смеяше прилеплятися им, но величаху их людие.</verse>
				<verse number="14">Паче же прилагахуся верующии Господви, множество мужей же и жен,</verse>
				<verse number="15">яко и на стогны износити недужныя и полагати на постелех и на одрех, да грядущу петру поне сень его осенит некоего от них.</verse>
				<verse number="16">Схождашеся же и множество от окрестных градов во Иерусалим, приносяще недужныя и страждущыя от дух нечистых, иже исцелевахуся вси.</verse>
				<verse number="17">Востав же архиерей и вси иже с ним, сущая ересь саддукейская, исполнишася зависти,</verse>
				<verse number="18">и возложиша руки своя на апостолы и послаша их в соблюдение общее.</verse>
				<verse number="19">Ангел же Господень нощию отверзе двери темницы, извед же их, рече:</verse>
				<verse number="20">идите и ставше глаголите в церкви людем вся глаголы жизни сея.</verse>
				<verse number="21">Слышавше же внидоша по утренице в церковь и учаху. Пришед же архиерей и иже с ним, созваша собор и вся старцы от сынов израилевых и послаша во узилище, привести их.</verse>
				<verse number="22">Слуги же шедше не обретоша их в темнице, возвращшежеся возвестиша,</verse>
				<verse number="23">глаголюще, яко темницу убо обретохом заключену со всяким утверждением и блюстители стоящыя пред дверьми: отверзше же, внутрь ни единаго обретохом.</verse>
				<verse number="24">Якоже слышаша словеса сия архиерей же и воевода церковный и первосвященницы, недоумевахуся о них, что убо будет сие.</verse>
				<verse number="25">Пришед же некто возвести им, глаголя, яко се, мужие, ихже всадисте в темницу, суть в церкви стояще и учаще люди.</verse>
				<verse number="26">Тогда шед воевода со слугами, приведе их не с нуждею, бояхуся бо людий, да не камением побиют их:</verse>
				<verse number="27">приведше же их, поставиша на сонмищи, и вопроси их архиерей, глаголя:</verse>
				<verse number="28">не запрещением ли запретихом вам не учити о имени сем? и се, исполнисте Иерусалим учением вашим и хощете навести на ны кровь Человека сего.</verse>
				<verse number="29">Отвещав же петр и апостоли реша: повиноватися подобает Богови паче, нежели человеком:</verse>
				<verse number="30">Бог отец наших воздвиже Иисуса, егоже вы убисте, повесивше на древе:</verse>
				<verse number="31">сего Бог началника и спаса возвыси десницею своею, дати покаяние израилеви и оставление грехов:</verse>
				<verse number="32">и мы есмы того свидетелие глагол сих, и Дух святый, егоже даде Бог повинующымся ему.</verse>
				<verse number="33">Они же слышавше распыхахуся и совещаша убити их.</verse>
				<verse number="34">Востав же некий на сонмищи фарисей, именем гамалиил, законоучитель честен всем людем, повеле вне мало что апостолом уступити,</verse>
				<verse number="35">рече же к ним: мужие израильтяне, внимайте себе о человецех сих, что хощете сотворити:</verse>
				<verse number="36">пред сими бо деньми воста февда, глаголя быти велика некоего себе, емуже прилепишася числом мужей яко четыреста: иже убиен бысть, и вси, елицы повинушася ему, разыдошася и быша ни во чтоже:</verse>
				<verse number="37">по сем воста иуда галилеанин во дни написания и отвлече люди доволны вслед себе: и той погибе, и вси, елицы послушаша его, разсыпашася:</verse>
				<verse number="38">и ныне, глаголю вам, отступите от человек сих и оставите их: яко аще будет от человек совет сей или дело сие, разорится,</verse>
				<verse number="39">аще ли же от Бога есть, не можете разорити то, да не како и Богоборцы обрящетеся.</verse>
				<verse number="40">Послушаша же его, и призвавше апостолы, бивше запретиша им не глаголати о имени Иисусове и отпустиша их.</verse>
				<verse number="41">Они же убо идяху радующеся от лица собора, яко за имя Господа Иисуса сподобишася безчестие прияти:</verse>
				<verse number="42">по вся же дни в церкви и в домех не престаяху учаще и благовествующе Иисуса Христа.</verse>
			</chapter>
			<chapter number="6">
				<verse number="1">Во днех же сих, умножившымся учеником, бысть роптание еллинов ко евреом, яко презираемы бываху во вседневнем служении вдовицы их.</verse>
				<verse number="2">Призвавше же дванадесять множество ученик, реша: не угодно есть нам, оставльшым слово Божие, служити трапезам:</verse>
				<verse number="3">усмотрите убо, братие, мужы от вас свидетелствованы седмь, исполнены Духа свята и премудрости, ихже поставим над службою сею:</verse>
				<verse number="4">мы же в молитве и служении слова пребудем.</verse>
				<verse number="5">И угодно бысть слово сие пред всем народом: и избраша стефана, мужа исполнена веры и Духа свята, и филиппа, и прохора и никанора, и тимона и пармена, и николаа пришелца антиохийскаго,</verse>
				<verse number="6">ихже поставиша пред апостолы: и помолившеся возложиша на ня руце.</verse>
				<verse number="7">И слово Божие растяше, и множашеся число ученик во Иерусалиме зело: мног же народ священников послушаху веры.</verse>
				<verse number="8">Стефан же исполнь веры и силы творяше знамения и чудеса велия в людех.</verse>
				<verse number="9">Восташа же нецыи от сонма глаголемаго ливертинска и киринейска и александрска, и иже от киликии и асии, стязающеся со стефаном:</verse>
				<verse number="10">и не можаху противустати премудрости и Духу, имже глаголаше.</verse>
				<verse number="11">Тогда подустиша мужы глаголющыя, яко слышахом его глаголюща глаголы хульныя на моисеа и на Бога.</verse>
				<verse number="12">Сподвигоша же люди и старцы и книжники, и нападше восхитиша его и приведоша на сонмище,</verse>
				<verse number="13">поставиша же свидетели ложны глаголющыя, яко человек сей не престает глаголы хульныя глаголя на место святое сие и закон:</verse>
				<verse number="14">слышахом бо его глаголюща, яко Иисус назорей сей разорит место сие и изменит обычаи, яже предаде нам моисей.</verse>
				<verse number="15">И воззревше нань вси седящии в сонмищи, видеша лице его яко лице ангела.</verse>
			</chapter>
			<chapter number="7">
				<verse number="1">Рече же архиерей: аще убо сия тако суть?</verse>
				<verse number="2">Он же рече: мужие братие и отцы, послушайте. Бог славы явися отцу нашему аврааму сущу в месопотамии, прежде даже не вселитися ему в харрань,</verse>
				<verse number="3">и рече к нему: изыди от земли твоея и от рода твоего и от дому отца твоего, и прииди в землю, юже аще ти покажу.</verse>
				<verse number="4">Тогда изшед от земли халдейския, вселися в харрань: и оттуду, по умертвии отца его, пресели его в землю сию, на нейже вы ныне живете,</verse>
				<verse number="5">и не даде ему наследия в ней, ниже стопы ногу: и обеща дати ему ю во одержание и семени его по нем, не сущу ему чаду.</verse>
				<verse number="6">глагола же сице Бог, яко будет семя его пришелцы в земли чуждей, и поработят е и озлобят лет четыреста.</verse>
				<verse number="7">И языку, емуже поработают, сужду аз, рече Бог: и по сих изыдут и послужат ми на месте сем.</verse>
				<verse number="8">И даде ему завет обрезания. И тако роди исаака и обреза его в день осмый: и исаак иакова, и иаков дванадесять патриарх.</verse>
				<verse number="9">И патриарси позавидевше иосифу продаша его во египет: и бе Бог с ним,</verse>
				<verse number="10">и изят его от всех скорбей его, и даде ему благодать и премудрость пред фараоном царем египетским: и постави его началника над египтом и над всем домом своим.</verse>
				<verse number="11">Прииде же глад на всю землю египетскую и ханааню и скорбь велия, и не обретаху сытости отцы наши.</verse>
				<verse number="12">Слышав же иаков сущую пшеницу во египте, посла отцы нашя первее,</verse>
				<verse number="13">и внегда второе (приидоша), познан бысть иосиф братии своей, и яве бысть фараону род иосифов.</verse>
				<verse number="14">Послав же иосиф призва отца своего иакова и все сродство свое, седмьдесят и пять душ.</verse>
				<verse number="15">Сниде же иаков во египет, и скончася сам и отцы наши:</verse>
				<verse number="16">и принесени быша в сихем и положени быша во гробе, егоже купи авраам ценою сребра от сынов еммора сихемова.</verse>
				<verse number="17">И якоже приближашеся время обетования, имже клятся Бог аврааму, возрастоша людие и умножишася во египте,</verse>
				<verse number="18">дондеже наста царь ин (во египте), иже не знаше иосифа:</verse>
				<verse number="19">сей зле умыслив о роде нашем, озлоби отцы нашя, уморити младенцы их и не оживити.</verse>
				<verse number="20">В неже время родися моисей и бе угоден Богови, иже питан бысть месяцы три в дому отца своего:</verse>
				<verse number="21">извержена же его взят его дщи фараонова и воспита и себе в сына:</verse>
				<verse number="22">и наказан бысть моисей всей премудрости египетстей, бе же силен в словесех и делех.</verse>
				<verse number="23">Егда же исполняшеся ему лет четыредесятих время, взыде на сердце ему посетити братию свою сыны израилевы:</verse>
				<verse number="24">и видев некоего обидима, пособствова и сотвори отмщение обидимому, убив египтянина.</verse>
				<verse number="25">Мняше же разумети братиям своим, яко Бог рукою его даст им спасение: они же не разумеша.</verse>
				<verse number="26">Во утрий же день явися им тяжущымся и привлачаше их в примирение, рек: мужие, братия есте вы, вскую обидите друг друга?</verse>
				<verse number="27">Обидяй же ближняго отрину его, рек: кто тя постави князя и судию над нами?</verse>
				<verse number="28">еда убити мя ты хощеши, имже образом убил еси вчера египтянина?</verse>
				<verse number="29">Бежа же моисей о словеси сем и бысть пришлец в земли мадиамстей, идеже роди сына два.</verse>
				<verse number="30">И исполньшымся летом четыредесятим, явися ему в пустыни горы синайския ангел Господень в пламени огнене в купине:</verse>
				<verse number="31">моисей же видев дивляшеся видению: приступающу же ему разумети, бысть глас Господень к нему:</verse>
				<verse number="32">аз Бог отец твоих, Бог авраамов и Бог исааков и Бог иаковль. Трепетен же быв моисей не смеяше смотрити.</verse>
				<verse number="33">Рече же ему Господь: изуй сапоги ногу твоею, место бо, на немже стоиши, земля свята есть:</verse>
				<verse number="34">видя видех озлобление людий моих, иже во египте, и стенание их услышах, и снидох изяти их: и ныне гряди, послю тя во египет.</verse>
				<verse number="35">Сего моисеа, егоже отринуша, рекше: кто тя постави началника и судию? сего Бог князя и избавителя посла рукою ангела явльшагося ему в купине:</verse>
				<verse number="36">сей изведе их, сотворь чудеса и знамения в земли египетстей и в чермнем мори, и в пустыни лет четыредесять.</verse>
				<verse number="37">Сей есть моисей рекий сыном израилевым: пророка вам воздвигнет Господь Бог ваш от братии вашея яко мене: того послушайте.</verse>
				<verse number="38">Сей есть бывый в Церкви в пустыни со ангелом, глаголавшим ему на горе синайстей, и со отцы нашими, иже прият словеса жива дати нам,</verse>
				<verse number="39">егоже не восхотеша послушати отцы наши, но отринуша и и обратишася сердцем своим во египет,</verse>
				<verse number="40">рекше аарону: сотвори нам боги, иже предидут пред нами, моисею бо сему, иже изведе нас от земли египетския, не вемы, что бысть ему.</verse>
				<verse number="41">И сотвориша телца во дни оны, и принесоша жертву идолу, и веселяхуся в делех руку своею.</verse>
				<verse number="42">Отвратися же Бог и предаде их служити воем небесным, якоже писано есть в книзе пророк: еда заколения и жертвы принесосте ми лет четыредесять в пустыни, доме израилев?</verse>
				<verse number="43">И восприясте скинию молохову и звезду бога вашего ремфана, образы, яже сотвористе покланятися им: и преселю вы далее вавилона.</verse>
				<verse number="44">Сень свидения бяше отцем нашым в пустыни, якоже повеле глаголяй моисеови сотворити ю по образу, егоже виде:</verse>
				<verse number="45">юже и внесоша приемше отцы наши со иисусом во одержание языков, ихже изрину Бог от лица отец наших, даже до дний давида:</verse>
				<verse number="46">иже обрете благодать пред Богом и испроси обрести селение Богу иаковлю.</verse>
				<verse number="47">Соломон же созда ему храм.</verse>
				<verse number="48">Но вышний не в рукотворенных церквах живет, якоже пророк глаголет:</verse>
				<verse number="49">небо мне престол есть, земля же подножие ногама моима: кий храм созиждете ми, глаголет Господь, или кое место покоищу моему?</verse>
				<verse number="50">Не рука ли моя сотвори сия вся?</verse>
				<verse number="51">Жестоковыйнии и необрезаннии сердцы и ушесы, вы присно Духу святому противитеся, якоже отцы ваши, тако и вы:</verse>
				<verse number="52">кого от пророк не изгнаша отцы ваши? и убиша предвозвестившыя о пришествии праведнаго, егоже вы ныне предателе и убийцы бысте,</verse>
				<verse number="53">иже приясте закон устроением ангелским и не сохранисте.</verse>
				<verse number="54">Слышаще же сия, распыхахуся сердцы своими и скрежетаху зубы нань.</verse>
				<verse number="55">Стефан же сый исполнь Духа свята, воззрев на небо, виде славу Божию и Иисуса стояща о десную Бога,</verse>
				<verse number="56">и рече: се, вижу небеса отверста и Сына Человеча о десную стояща Бога.</verse>
				<verse number="57">Возопивше же гласом велиим, затыкаху ушы свои и устремишася единодушно нань,</verse>
				<verse number="58">и изведше вне града, камением побиваху его: и свидетелие (снемше) ризы своя положиша при ногу юноши нарицаемаго савла,</verse>
				<verse number="59">и камением побиваху стефана, молящася и глаголюща: Господи Иисусе, приими дух мой.</verse>
				<verse number="60">Преклонь же колена, возопи гласом велиим: Господи, не постави им греха сего. И сия рек успе.</verse>
			</chapter>
			<chapter number="8">
				<verse number="1">Савл же бе соизволяя убийству его. Бысть же в той день гонение велие на церковь Иерусалимскую: вси же разсеяшася по странам иудейским и самарийским, кроме апостол:</verse>
				<verse number="2">погребоша же стефана мужие благоговейнии и сотвориша плачь велий над ним.</verse>
				<verse number="3">Савл же озлобляше Церковь, в домы входя, и влачя мужы и жены, предаяше в темницу.</verse>
				<verse number="4">Разсеявшиися же прохождаху, благовествующе слово.</verse>
				<verse number="5">Филипп же сошед во град самарийский, проповедаше им Христа:</verse>
				<verse number="6">внимаху же народи глаголемым от филиппа единодушно, слышаще и видяще знамения, яже творяше:</verse>
				<verse number="7">дуси бо нечистии от многих имущих я, вопиюще гласом велиим, исхождаху, мнози же разслабленнии и хромии исцелишася:</verse>
				<verse number="8">и бысть радость велия во граде том.</verse>
				<verse number="9">Муж же некий, именем симон, прежде бе во граде волхвуя и удивляя язык самарийский, глаголя некоего быти себе велика,</verse>
				<verse number="10">емуже внимаху вси от мала даже до велика, глаголюще: сей есть сила Божия великая.</verse>
				<verse number="11">Внимаху же ему, зане доволно время волхвовании удивляше их.</verse>
				<verse number="12">Егда же вероваша филиппу благовествующу яже о Царствии Божии и о имени Иисус Христове, крещахуся мужие же и жены.</verse>
				<verse number="13">Симон же и сам верова и крещься бе пребывая у филиппа: видя же силы и знамения велия бываема, ужасен дивляшеся.</verse>
				<verse number="14">Слышавше же иже во Иерусалиме апостоли, яко прият самариа слово Божие, послаша к ним петра и иоанна,</verse>
				<verse number="15">иже сошедше помолишася о них, яко да приимут Духа святаго:</verse>
				<verse number="16">еще бо ни на единаго их бе пришел, точию крещени бяху во имя Господа Иисуса:</verse>
				<verse number="17">тогда возложиша руце на ня, и прияша Духа святаго.</verse>
				<verse number="18">Видев же симон, яко возложением рук апостолских дается Дух святый, принесе им сребро,</verse>
				<verse number="19">глаголя: дадите и мне власть сию, да, на негоже аще положу руце, приимет Духа святаго.</verse>
				<verse number="20">Петр же рече к нему: сребро твое с тобою да будет в погибель, яко дар Божий непщевал еси сребром стяжати:</verse>
				<verse number="21">несть ти части ни жребия в словеси сем, ибо сердце твое несть право пред Богом:</verse>
				<verse number="22">покайся убо о злобе твоей сей и молися Богу, аще убо отпустится ти помышление сердца твоего:</verse>
				<verse number="23">в желчи бо горести и союзе неправды зрю тя суща.</verse>
				<verse number="24">Отвещав же симон рече: помолитеся вы о мне ко Господу, яко да ничтоже сих найдет на мя, яже рекосте.</verse>
				<verse number="25">Они же убо, засвидетелствовавше и глаголавше слово Господне, возвратишася во Иерусалим и многим весем самарийским благовестиша.</verse>
				<verse number="26">Ангел же Господень рече к филиппу, глаголя: востани и иди на полудне, на путь сходящий от Иерусалима в газу: и той есть пуст.</verse>
				<verse number="27">И востав пойде: и се, муж мурин, евнух силен кандакии царицы муринския, иже бе над всеми сокровищи ея, иже прииде поклонитися во Иерусалим:</verse>
				<verse number="28">бе же возвращаяся, и седя на колеснице своей, чтяше пророка исаию.</verse>
				<verse number="29">Рече же Дух к филиппу: приступи и прилепися колеснице сей.</verse>
				<verse number="30">Притек же филипп услыша его чтуща пророка исаию и рече: убо разумееши ли, яже чтеши?</verse>
				<verse number="31">Он же рече: како убо могу (разумети), аще не кто наставит мя? умоли же филиппа, да возшед сядет с ним.</verse>
				<verse number="32">Слово же писания, еже чтяше, бе сие: яко овча на заколение ведеся, и яко агнец прямо стригущему его безгласен, тако не отверзает уст своих:</verse>
				<verse number="33">во смирении его суд его взятся, род же его кто исповесть? яко вземлется от земли живот его.</verse>
				<verse number="34">Отвещав же каженик к филиппу, рече: молю тя, о ком пророк глаголет сие? о себе ли, или о инем некоем?</verse>
				<verse number="35">Отверз же филипп уста своя и начен от писания сего, благовести ему Иисуса.</verse>
				<verse number="36">Якоже идяху путем, приидоша на некую воду, и рече каженик: се, вода: что возбраняет ми креститися?</verse>
				<verse number="37">Рече же ему филипп: аще веруеши от всего сердца твоего, мощно ти есть. Отвещав же рече: верую Сына Божия быти Иисуса Христа.</verse>
				<verse number="38">И повеле стати колеснице: и снидоста оба на воду, филипп же и каженик: и крести его.</verse>
				<verse number="39">Егда же изыдоста от воды, Дух святый нападе на каженика: ангел же Господень восхити филиппа, и не виде его ктому каженик, идяше бо в путь свой радуяся.</verse>
				<verse number="40">Филипп же обретеся во азоте и проходя благовествоваше градом всем, дондеже приити ему в кесарию.</verse>
			</chapter>
			<chapter number="9">
				<verse number="1">Савл же, еще дыхая прещением и убийством на ученики Господни, приступль ко архиерею,</verse>
				<verse number="2">испроси от него послания в дамаск к соборищем, яко да аще некия обрящет того пути сущыя, мужы же и жены, связаны приведет во Иерусалим.</verse>
				<verse number="3">Внегда же ити, бысть ему приближитися к дамаску, и внезапу облиста его свет от небесе:</verse>
				<verse number="4">и пад на землю, слыша глас глаголющь ему: савле, савле, что мя гониши?</verse>
				<verse number="5">Рече же: кто еси, Господи? Господь же рече: аз есмь Иисус, егоже ты гониши: жестоко ти есть противу рожну прати.</verse>
				<verse number="6">Трепещя же и ужасаяся глагола: Господи, что мя хощеши творити? И Господь рече к нему: востани и вниди во град, и речется ти, что ти подобает творити.</verse>
				<verse number="7">Мужие же идущии с ним стояху чудящеся, глас убо слышаще, но ни когоже видяще.</verse>
				<verse number="8">Воста же савл от земли и отверстыма очима своима ни единаго видяше: ведуще же его за руку, введоша в дамаск:</verse>
				<verse number="9">и бе дни три не видя, и ни яде, ниже пияше.</verse>
				<verse number="10">Бе же некто ученик в дамасце, именем ананиа, и рече к нему Господь в видении: анание. Он же рече: се, аз, Господи.</verse>
				<verse number="11">Господь же к нему: востав поиди на стогну нарицаемую правую и взыщи в дому иудове савла именем, тарсянина: се бо, молитву деет</verse>
				<verse number="12">и виде в видении мужа, именем ананию, вшедша и возложша нань руку, яко да прозрит.</verse>
				<verse number="13">Отвеща же ананиа: Господи, слышах от многих о мужи сем, колика зла сотвори святым твоим во Иерусалиме:</verse>
				<verse number="14">и зде имать власть от архиерей связати вся нарицающыя имя твое.</verse>
				<verse number="15">Рече же к нему Господь: иди, яко сосуд избран ми есть сей, пронести имя мое пред языки и царьми и сынми израилевыми:</verse>
				<verse number="16">аз бо скажу ему, елика подобает ему о имени моем пострадати.</verse>
				<verse number="17">Пойде же ананиа и вниде в храмину, и возложь нань руце, рече: савле брате, Господь Иисус явлейтися на пути, имже шел еси, посла мя, яко да прозриши и исполнишися Духа свята.</verse>
				<verse number="18">И абие отпадоша от очию его яко чешуя: прозре же абие, и востав крестися,</verse>
				<verse number="19">и приемь пищу, укрепися. Бысть же савл с сущими в дамасце учениками дни некия:</verse>
				<verse number="20">и абие на сонмищих проповедаше Иисуса, яко сей есть Сын Божий.</verse>
				<verse number="21">Дивляхуся же вси слышащии и глаголаху: не сей ли есть гонивый во Иерусалиме нарицающыя имя сие, и зде на сие прииде, да связаны тыя приведет ко архиереем?</verse>
				<verse number="22">Савл же паче крепляшеся и смущаше иудеи живущыя в дамасце, препирая, яко сей есть Христос.</verse>
				<verse number="23">Якоже исполнишася дние доволни, совещаша иудее убити его,</verse>
				<verse number="24">уведан же бысть савлу совет их: стрежаху же врат день и нощь, яко да убиют его:</verse>
				<verse number="25">поемше же его ученицы нощию, свесиша по стене в кошнице.</verse>
				<verse number="26">Пришед же савл во Иерусалим, покушашеся прилеплятися учеником: и вси бояхуся его, не верующе, яко есть ученик.</verse>
				<verse number="27">Варнава же приемь его, приведе ко апостолом и поведа им, како на пути виде Господа, и яко глагола ему, и како в дамасце дерзаше о имени Иисусове.</verse>
				<verse number="28">И бяше с ними входя и исходя во Иерусалиме и дерзая о имени Господа Иисуса.</verse>
				<verse number="29">Глаголаше же и стязашеся с еллины: они же искаху убити его.</verse>
				<verse number="30">Разумевше же братия, сведоша его в кесарию и отпустиша его в тарс.</verse>
				<verse number="31">Царкви же по всей иудеи и галилеи и самарии имеяху мир, созидающяся и ходящя в страсе Господни, и утешением святаго Духа умножахуся.</verse>
				<verse number="32">И бысть петру, посещающу всех, снити и ко святым живущым в лидде:</verse>
				<verse number="33">обрете же тамо человека некоего, именем енеа, от осми лет лежаща на одре, иже бе разслаблен.</verse>
				<verse number="34">И рече ему петр: енее, исцеляет тя Иисус Христос: востани с постели твоея. И абие воста:</verse>
				<verse number="35">и видеша его вси живущии в лидде и во ассароне, иже обратишася ко Господу.</verse>
				<verse number="36">Во июппии же бе некая ученица, именем тавифа, яже сказаема глаголется серна: сия бяше исполнена благих дел и милостынь, яже творяше.</verse>
				<verse number="37">Бысть же во дни тыя, болевшей ей умрети: омывше же ю, положиша в горнице.</verse>
				<verse number="38">Близ же сущей лидде июппии, ученицы слышавше, яко петр есть в ней, послаша два мужа к нему, моляще его не обленитися приити до них.</verse>
				<verse number="39">Востав же петр иде с нима: егоже пришедша возведоша в горницу, и предсташа ему вся вдовицы плачущя и показующя ризы и одежды, елика творяше, с ними сущи, серна.</verse>
				<verse number="40">Изгнав же вон вся петр, преклонь колена помолися, и обращься к телу, рече: тавифо, востани. Она же отверзе очи свои, и видевши петра, седе.</verse>
				<verse number="41">Подав же ей руку, воздвиже ю, и призвав святыя и вдовицы, постави ю живу.</verse>
				<verse number="42">Уведано же бысть се по всей июппии, и мнози вероваша в Господа.</verse>
				<verse number="43">Бысть же дни доволны пребыти ему во июппии у некоего симона усмаря.</verse>
			</chapter>
			<chapter number="10">
				<verse number="1">Муж же некий бе в кесарии, именем корнилий, сотник от спиры нарицающияся италийския,</verse>
				<verse number="2">блгоговеин и бояйся Бога со всем домом своим, творяй милостыни многи людем и моляйся Богу всегда:</verse>
				<verse number="3">виде в видении яве, яко в час девятый дне, ангела Божия сшедша к нему и рекша ему: корнилие.</verse>
				<verse number="4">Он же воззрев нань и пристрашен быв рече: что есть, Господи? рече же ему: молитвы твоя и милостыни твоя взыдоша на память пред Бога:</verse>
				<verse number="5">и ныне посли во июппию мужей и призови симона, нарицаемаго петра:</verse>
				<verse number="6">сей странствует у некоего симона усмаря, емуже есть дом при мори: той речет тебе глаголы, в нихже спасешися ты и весь дом твой.</verse>
				<verse number="7">И якоже отиде ангел глаголяй корнилию, пригласив два от рабов своих и воина благочестива от служащих ему</verse>
				<verse number="8">и сказав им вся, посла их во июппию.</verse>
				<verse number="9">Воутрие же, путьшествующым им и ко граду приближающымся, взыде петр на горницу помолитися, о часе шестем.</verse>
				<verse number="10">Бысть же приалчен и хотяше вкусити: готовящым же онем, нападе нань ужас,</verse>
				<verse number="11">и виде небо отверсто и сходящ нань сосуд некий, яко плащаницу велию, по четырем краем привязан и низу спущаемь на землю,</verse>
				<verse number="12">в немже бяху вся четвероногая земли и зверие и гади и птицы небесныя.</verse>
				<verse number="13">И бысть глас к нему: востав, петре, заколи и яждь.</verse>
				<verse number="14">Петр же рече: никакоже, Господи, яко николиже ядох всяко скверно или нечисто.</verse>
				<verse number="15">И (се) глас паки к нему вторицею: яже Бог очистил есть, ты не скверни.</verse>
				<verse number="16">Сие же бысть трищи: и паки взяся сосуд на небо.</verse>
				<verse number="17">Якоже в себе недоумевашеся петр, что бы было видение, еже виде, и се, мужие посланнии от корнилиа, вопрошше и уведевше дом симонов, сташа пред враты</verse>
				<verse number="18">и возглашше вопрошаху, аще симон, нарицаемый петр, зде странствует.</verse>
				<verse number="19">Петру же размышляющу о видении, рече ему Дух: се, мужие трие ищут тебе:</verse>
				<verse number="20">но востав сниди и иди с ними, ничтоже разсуждая: зане аз послах их.</verse>
				<verse number="21">Сошед же петр к мужем посланным к нему от корнилиа, рече: се, аз есмь, егоже ищете: кая есть вина, еяже ради приидосте?</verse>
				<verse number="22">Они же рекоша: корнилий сотник, муж праведен и бояйся Бога, свидетелствован от всего языка иудейска, увещен есть от ангела свята призвати тя в дом свой и слышати глаголы от тебе.</verse>
				<verse number="23">Призвав же их учреди: наутрие же петр востав иде с ними, и нецыи от братий, иже от июппии, идоша с ним:</verse>
				<verse number="24">и наутрие внидоша в кесарию. Корнилий же бе чая их, созвав сродники своя и любезныя други.</verse>
				<verse number="25">Якоже бысть внити петру, срете его корнилий, и пад на ногу его поклонися.</verse>
				<verse number="26">Петр же воздвиже его, глаголя: востани: и аз сам человек есмь.</verse>
				<verse number="27">И с ним беседуя, вниде и обрете собравшыяся многи:</verse>
				<verse number="28">рече же к ним: вы весте, яко не лепо есть мужу иудеанину прилеплятися или приходити ко иноплеменнику: и мне Бог показа ни единаго скверна или нечиста глаголати человека:</verse>
				<verse number="29">темже и без сумнения приидох призван: вопрошаю вы убо, коея ради вины посласте по мене?</verse>
				<verse number="30">И корнилий рече: от четвертаго дне даже до сего часа бех постяся и в девятый час моляся в дому моем: и се, муж ста предо мною во одежди светле</verse>
				<verse number="31">и рече: корнилие, услышана бысть молитва твоя, и милостыни твоя помянушася пред Богом:</verse>
				<verse number="32">посли убо во июппию и призови симона, иже нарицается петр: сей странствует в дому симона усмаря близ моря: иже пришед возглаголет тебе.</verse>
				<verse number="33">Абие убо послах к тебе, ты же добре сотворил еси пришед: ныне убо вси мы пред Богом предстоим слышати вся повеленная тебе от Бога.</verse>
				<verse number="34">Отверз же петр уста, рече: поистинне разумеваю, яко не на лица зрит Бог,</verse>
				<verse number="35">но во всяцем языце бояйся его и делаяй правду приятен ему есть:</verse>
				<verse number="36">слово, еже посла сыном израилевым, благовествуя мир Иисус Христом: сей есть всем Господь:</verse>
				<verse number="37">вы весте глагол бывший по всей иудеи, наченшийся от галилеи, по крещении, еже проповеда иоанн:</verse>
				<verse number="38">Иисуса, иже от назарета, яко помаза его Бог Духом святым и силою, иже пройде благодателствуя и исцеляя вся насилованныя от диавола, яко Бог бяше с ним:</verse>
				<verse number="39">и мы есмы свидетеле всех, яже сотвори во стране иудейстей и во Иерусалиме: егоже и убиша, повешше на древе.</verse>
				<verse number="40">Сего Бог воскреси в третий день и даде ему явлену быти,</verse>
				<verse number="41">не всем людем, но нам свидетелем преднареченным от Бога, иже с ним ядохом и пихом, по воскресении его от мертвых:</verse>
				<verse number="42">и повеле нам проповедати людем и засвидетелствовати, яко той есть нареченный от Бога судия живым и мертвым:</verse>
				<verse number="43">о сем вси пророцы свидетелствуют, оставление грехов прияти именем его всякому верующему в онь.</verse>
				<verse number="44">Еще же глаголющу петру глаголы сия, нападе Дух святый на вся слышащыя слово.</verse>
				<verse number="45">И ужасошася иже от обрезания вернии, елицы приидоша с петром, яко и на языки дар святаго Духа излияся:</verse>
				<verse number="46">слышаху бо их глаголющих языки и величающих Бога. Тогда отвеща петр:</verse>
				<verse number="47">еда воду возбранити может кто, еже не креститися сим, иже Дух святый прияша, якоже и мы?</verse>
				<verse number="48">Повеле же им креститися во имя Иисус Христово. Тогда молиша его пребыти у них дни некия.</verse>
			</chapter>
			<chapter number="11">
				<verse number="1">Слышаша же апостоли и братия сущии во иудеи, яко и языцы прияша слово Божие.</verse>
				<verse number="2">И егда взыде петр во Иерусалим, препирахуся с ним иже от обрезания,</verse>
				<verse number="3">глаголюще, яко к мужем обрезания не имущым вшел еси и ял еси с ними.</verse>
				<verse number="4">Начен же петр, сказоваше им поряду, глаголя:</verse>
				<verse number="5">аз бех во граде июппийстем моляся и видех во ужасе видение, сходящь сосуд некий, яко плащаницу велию, от четырех краев низпущаему с небесе, и прииде даже до мене:</verse>
				<verse number="6">в нюже воззрев смотрях, и видех четвероногая земная и звери и гады и птицы небесныя.</verse>
				<verse number="7">Слышах же глас глаголющь мне: востав, петре, заколи и яждь.</verse>
				<verse number="8">Рех же: никакоже, Господи, яко всяко скверно или нечисто николиже вниде во уста моя.</verse>
				<verse number="9">Отвеща же ми глас вторицею с небесе глаголющь: яже Бог очистил есть, ты не скверни.</verse>
				<verse number="10">Сие же бысть трижды: и паки взяшася вся на небо.</verse>
				<verse number="11">И се, абие трие мужие сташа пред храминою, в нейже бех, послани от кесарии ко мне.</verse>
				<verse number="12">Рече же ми Дух ити с ними, ничтоже разсуждая: приидоша же со мною и шесть братия сии, и внидохом в дом мужа.</verse>
				<verse number="13">И возвести нам, како виде ангела (свята) в дому своем, ставша и рекша ему: посли во июппию мужы и призови симона, нарицаемаго петра,</verse>
				<verse number="14">иже речет глаголы к тебе, в нихже спасешися ты и весь дом твой.</verse>
				<verse number="15">Внегда же начах глаголати, нападе Дух святый на них, якоже и на ны в начале.</verse>
				<verse number="16">Помянух же глаголгол Господень, якоже глаголаше: иоанн убо крестил есть водою, вы же имате креститися Духом святым.</verse>
				<verse number="17">Аще убо равен дар даде им Бог, якоже и нам веровавшым в Господа нашего Иисуса Христа, аз же кто бех могий возбранити Бога?</verse>
				<verse number="18">Слышавше же сия умолкоша и славляху Бога, глаголюще: убо и языком Бог покаяние даде в живот.</verse>
				<verse number="19">Разсеявшиися убо от скорби, бывшия при стефане, проидоша даже до финикии и кипра и антиохии, ни единому же глаголюще слово, токмо иудеем.</verse>
				<verse number="20">Бяху же нецыи от них мужие кипрстии и киринейстии, иже, вшедше во антиохию, глаголаху к еллином, благовествующе Господа Иисуса.</verse>
				<verse number="21">И бе рука Господня с ними: многое же число веровавше обратишася ко Господу.</verse>
				<verse number="22">Слышано же бысть слово о них во ушию Церкве сущия во Иерусалиме, и послаша варнаву преити даже до антиохии:</verse>
				<verse number="23">иже пришед и видев благодать Божию, возрадовася и моляше всех изволением сердца терпети о Господе:</verse>
				<verse number="24">яко бе муж благ и исполнь Духа свята и веры. И приложися народ мног Господеви.</verse>
				<verse number="25">Изыде же варнава в тарс взыскати савла, и обрет его, приведе его во антиохию:</verse>
				<verse number="26">бысть же им лето цело собиратися в Церкви и учити народ мног, нарещи же прежде во антиохии ученики Христианы.</verse>
				<verse number="27">В тыя же дни снидоша от Иерусалима пророцы во антиохию:</verse>
				<verse number="28">востав же един от них, именем агав, назнаменаше Духом глад велик хотящь быти по всей вселенней, иже и бысть при клавдии кесари:</verse>
				<verse number="29">от ученик же, по елику кто имеяше что, изволиша кийждо их на службу послати живущым во иудеи братиям,</verse>
				<verse number="30">еже и сотвориша, пославше к старцем рукою варнавлею и савлею.</verse>
			</chapter>
			<chapter number="12">
				<verse number="1">Во оно же время возложи ирод царь руце озлобити некия иже от Церкве,</verse>
				<verse number="2">уби же иакова, брата иоаннова, мечем:</verse>
				<verse number="3">и видев, яко годе есть иудеем, приложи яти и петра: бяху же дние опресночнии:</verse>
				<verse number="4">егоже и емь всади в темницу, предав четырем четверицам воинов стрещи его, хотя по пасце извести его к людем.</verse>
				<verse number="5">И убо петра стрежаху в темнице: молитва же бе прилежна бываемая от Церкве к Богу о нем.</verse>
				<verse number="6">Егда же хотяше его извести ирод, в нощи той бе петр спя между двема воинома, связан (железнома) ужема двема, стражие же пред дверьми стрежаху темницы.</verse>
				<verse number="7">И се, ангел Господень предста, и свет возсия в храмине: толкнув же в ребра петра, воздвиже его, глаголя: востани вскоре. И спадоша ему ужя (железная) с руку.</verse>
				<verse number="8">Рече же ангел к нему: препояшися и вступи в плесницы твоя. Сотвори же тако. И глагола ему: облецыся в ризу твою и последствуй ми.</verse>
				<verse number="9">И изшед вслед его идяше и не ведаше, яко истина есть бывшее от ангела, мняше же видение зрети.</verse>
				<verse number="10">Прошедша же первую стражу и вторую, приидоста ко вратом железным, вводящым во град, яже о себе отверзошася има: и изшедша преидоста стогну едину, и абие отступи ангел от него.</verse>
				<verse number="11">И петр быв в себе, рече: ныне вем воистинну, яко посла Бог ангела своего и изят мя из руки иродовы и от всего чаяния людий иудейских.</verse>
				<verse number="12">Смотрив же прииде в дом марии матере иоанна, нарицаемаго марка, идеже бяху мнози собрани и молящеся.</verse>
				<verse number="13">Толкнувшу же петру во врата двора, приступи слышати отроковица, именем роди,</verse>
				<verse number="14">и познавши глас петров, от радости не отверзе врат, притекши же сказа петра стояща пред враты.</verse>
				<verse number="15">Они же к ней реша: беснуешися ли? Она же крепляшеся тако быти. Они же глаголаху: ангел его есть.</verse>
				<verse number="16">Петр же пребываше толкий: отверзше же видеша его и ужасошася.</verse>
				<verse number="17">Помаав же им рукою молчати, сказа им, како Господь его изведе из темницы: рече же: возвестите иакову и братиям сия. И изшед иде во ино место.</verse>
				<verse number="18">Бывшу же дню, бе молва не мала в воинех, что убо петру бысть:</verse>
				<verse number="19">ирод же, поискав его и не обрет и истязав стражы, повеле отвести их: и изшед от иудеи в кесарию, живяше.</verse>
				<verse number="20">Бе же ирод гневаяся на тиряны и сидоняны: иже единодушно приидоша к нему, и умоливше власта постельника царева, прошаху мира, понеже страны их от царства его питахуся.</verse>
				<verse number="21">В нареченный же день ирод, оболкся во одежду царску и сед на судище пред народом, глаголаше к ним,</verse>
				<verse number="22">народ же возглашаше: глас Божий, а не человечь.</verse>
				<verse number="23">Внезапу же порази его ангел Господень, зане не даде славы Богу: и быв червьми изяден, издше.</verse>
				<verse number="24">Слово же Божие растяше и множашеся.</verse>
				<verse number="25">Варнава же и савл возвратистася из Иерусалима во антиохию, исполнивша службу, поемша с собою и иоанна, нарицаемаго марка.</verse>
			</chapter>
			<chapter number="13">
				<verse number="1">Бяху же нецыи во Церкви сущей во антиохии пророцы и учителие: варнава же и симеон нарицаемый нигер, и лукий киринеанин, и манаил со иродом четвертовластником воспитанный, и савл.</verse>
				<verse number="2">Служащым же им Господеви и постящымся, рече Дух святый: отделите ми варнаву и савла на дело, на неже призвах их.</verse>
				<verse number="3">Тогда постившеся и помолившеся и возложше руки на ня, отпустиша их.</verse>
				<verse number="4">Сия убо, послана бывша от Духа свята, снидоста в селевкию, оттуду же отплыста в кипр,</verse>
				<verse number="5">и бывша в саламине, возвещаста слово Божие в сонмищих иудейских: имеяста же и иоанна слугу.</verse>
				<verse number="6">Прошедша же остров даже до пафа, обретоста некоего мужа волхва лжепророка иудеанина, емуже имя вариисус,</verse>
				<verse number="7">иже бе со анфипатом сергием павлом, мужем разумным. Сей призвав варнаву и савла, взыска услышати слово Божие:</verse>
				<verse number="8">сопротивляшеся же има елима волхв, тако бо сказуется имя его, иский развратити анфипата от веры.</verse>
				<verse number="9">Савл же, иже и павел, исполнися Духа свята, и воззрев нань,</verse>
				<verse number="10">рече: о, исполненне всякия льсти и всякия злобы, сыне диаволь, враже всякия правды, не престанеши ли развращая пути Господни правыя?</verse>
				<verse number="11">и ныне, се, рука Господня на тя, и будеши слеп, не видя солнца до времене. Внезапу же нападе нань мрак и тма, и осязая искаше вожда.</verse>
				<verse number="12">Тогда видев анфипат бывшее, верова, дивяся о учении Господни.</verse>
				<verse number="13">Отвезшеся же от пафа павел и сущии с ним, приидоша в пергию памфилийскую: иоанн же, отлучився от них, возвратися во Иерусалим.</verse>
				<verse number="14">Они же, прошедше от пергии, приидоша во антиохию писидийскую, и вшедше в сонмище в день субботный, седоша.</verse>
				<verse number="15">По чтении же закона и пророк, послаша началницы сонмища к ним, глаголюще: мужие братие, аще есть слово в вас утешения к людем, глаголите.</verse>
				<verse number="16">Востав же павел и помаав рукою, рече: мужие израильтяне и боящиися Бога, услышите:</verse>
				<verse number="17">Бог людий сих избра отцы нашя и люди вознесе в пришелствии в земли египетстей, и мышцею высокою изведе их из нея</verse>
				<verse number="18">и до четыредесяти лет препита их в пустыни:</verse>
				<verse number="19">и низложив язык седмь в земли ханаанстей, даде им в наследие землю их,</verse>
				<verse number="20">и по сих, яко лет четыреста и пятьдесят, даде им судии до самуила пророка:</verse>
				<verse number="21">и оттуду просиша царя, и даде им Бог саула сына кисова, мужа от колена вениаминова, лет четыредесять:</verse>
				<verse number="22">и преставль его, воздвиже им давида в царя, емуже и рече свидетелствовав: обретох давида сына иессеова, мужа по сердцу моему, иже сотворит вся хотения моя.</verse>
				<verse number="23">От сего семене Бог по обетованию воздвиже израилю спасение Иисуса,</verse>
				<verse number="24">проповедавшу иоанну пред лицем внития его крещение покаяния всем людем израилевым.</verse>
				<verse number="25">И якоже скончаваше иоанн течение, глаголаше: кого мя непщуете быти? несмь аз, но се, грядет по мне, емуже несмь достоин разрешити ремень сапогу его.</verse>
				<verse number="26">Мужие братие, сынове рода авраамля, и иже в вас боящиися Бога, вам слово спасения сего послася.</verse>
				<verse number="27">Живущии бо во Иерусалиме и князи их, сего не разумевше, и гласы пророческия по вся субботы чтомыя, осудивше (его), исполниша,</verse>
				<verse number="28">и ни единыя вины смертныя обретше, просиша у пилата убити его:</verse>
				<verse number="29">якоже скончаша вся, яже о нем писана, снемше с древа, положиша во гробе.</verse>
				<verse number="30">Бог же воскреси его от мертвых:</verse>
				<verse number="31">иже являшеся во дни многи совозшедшым с ним от галилеи во Иерусалим, иже ныне суть свидетелие его к людем.</verse>
				<verse number="32">И мы вам благовествуем обетование бывшее ко отцем, яко сие Бог исполнил есть нам чадом их, воздвиг Иисуса,</verse>
				<verse number="33">якоже и во псалме вторем писано есть: Сын мой еси ты, аз днесь родих тя.</verse>
				<verse number="34">А якоже воскреси его от мертвых, не ктому хотяща возвратитися во истление, сице рече: яко дам вам преподобная давидова верная.</verse>
				<verse number="35">Темже и в другом глаголет: не даси преподобному твоему видети истления.</verse>
				<verse number="36">Давид бо, своему роду послужив Божиим советом, успе, и приложися ко отцем своим, и виде истление:</verse>
				<verse number="37">а егоже Бог воздвиже, не виде истления.</verse>
				<verse number="38">Ведомо убо да будет вам, мужие братие, яко его ради вам оставление грехов проповедается:</verse>
				<verse number="39">и от всех, от нихже не возмогосте в законе моисеове оправдитися, о сем всяк веруяй оправдается.</verse>
				<verse number="40">Блюдите убо, да не приидет на вас реченное во пророцех:</verse>
				<verse number="41">видите, нерадивии, и чудитеся, и узрите и исчезнете: яко дело аз соделаю во дни вашя, емуже не имате веровати, аще кто повесть вам.</verse>
				<verse number="42">Исходящым же им от сонмища иудейска, моляху языцы в другую субботу глаголатися им глаголом сим:</verse>
				<verse number="43">разшедшуся же собору, последоваша мнози от иудей и честивых пришлец павлу и варнаве, иже, глаголюща им, увещаста их пребывати в благодати Божией.</verse>
				<verse number="44">Во грядущую же субботу мало не весь град собрася послушати слова Божия:</verse>
				<verse number="45">видевше же иудее народы, исполнишася зависти и вопреки глаголаху глаголемым от павла, сопротив глаголюще и хуляще.</verse>
				<verse number="46">Дерзнувша же павел и варнава рекоста: вам бе лепо первее глаголати слово Божие: а понеже отвергосте е и недостойны творите сами себе вечному животу, се, обращаемся во языки:</verse>
				<verse number="47">тако бо заповеда нам Господь: положих тя во свет языком, еже быти тебе во спасение даже до последних земли.</verse>
				<verse number="48">Слышаще же языцы радовахуся и славляху слово Господне, и вероваша, елицы учинени бяху в жизнь вечную:</verse>
				<verse number="49">проношашеся же слово Господне по всей стране.</verse>
				<verse number="50">Иудее же наустиша честивыя жены и благообразныя и старейшины града, и воздвигоша гонение на павла и варнаву, и изгнаша я от предел своих.</verse>
				<verse number="51">Она же, отрясша прах от ног своих на них, приидоста во иконию.</verse>
				<verse number="52">ученицы же исполняхуся радости и Духа свята.</verse>
			</chapter>
			<chapter number="14">
				<verse number="1">Бысть же во иконии, вкупе внити има в сонмище иудейское и глаголати тако, яко веровати иудеев и еллинов множеству многу.</verse>
				<verse number="2">Неверующии же иудее воздвигоша и озлобиша душы языков на братию.</verse>
				<verse number="3">Доволно же убо время пребыста дерзающа о Господе, свидетелствующем слову благодати своея и дающем знамения и чудеса быти рукама их.</verse>
				<verse number="4">Разделишажеся множество града, и ови убо бяху со иудеи, ови же со апостолы.</verse>
				<verse number="5">И егда бысть стремление языком же и иудеем с началники их досадити и камением побити их,</verse>
				<verse number="6">уведевша же прибегоста во грады ликаонския, в листру и дервию, и во окрестныя их,</verse>
				<verse number="7">и тамо беста благовествующа.</verse>
				<verse number="8">И некто муж в листрех немощен ногама седяше, хром от чрева матере своея сый, иже николиже бе ходил.</verse>
				<verse number="9">Сей слышаше павла глаголюща: иже воззрев нань и видев, яко веру имать здрав быти,</verse>
				<verse number="10">рече велиим гласом: тебе глаголю во имя Господа Иисуса Христа, встани на ногу твоею прав. И абие возскочи и хождаше.</verse>
				<verse number="11">Народи же видевше, еже сотвори павел, воздвигоша глас свой, ликаонски глаголюще: бози уподобльшеся человеком снидоша к нам.</verse>
				<verse number="12">Нарицаху же убо варнаву диа, павла же ермиа, понеже той бяше началник слова.</verse>
				<verse number="13">Жрец же диев, сущаго пред градом их, приведе юнцы и (принесе) венцы пред врата, с народы хотяше жрети.</verse>
				<verse number="14">Слышавша же апостола варнава и павел, растерзавша ризы своя, вскочиста в народ, зовуща и глаголюща:</verse>
				<verse number="15">мужие, что сия творите? и мы подобострастна есма вам человека, благовествующа вам от сих суетных обращатися к Богу живу, иже сотвори небо и землю и море и вся, яже в них:</verse>
				<verse number="16">иже в мимошедшыя роды оставил бе вся языки ходити в путех их:</verse>
				<verse number="17">и убо не несвидетелствована себе остави, благотворя, с небесе нам дожди дая и времена плодоносна, исполняя пищею и веселием сердца наша.</verse>
				<verse number="18">И сия глаголюща, едва устависта народы не жрети има, но отити коемуждо во своя си. Пребывающема же има и учащема,</verse>
				<verse number="19">приидоша от антиохии и иконии нецыи иудее, и стязающемася има с дерзновением, наустиша народы отступити от нею, глаголюще, яко ничтоже истинно глаголета, но все лжета. И наустивше народы и камением побивше павла, извлекоша вне града, мняще его умерша.</verse>
				<verse number="20">Окрест же ставшым его учеником, востав вниде во град и наутрие изыде с варнавою в дервию.</verse>
				<verse number="21">Благовествовавша же граду тому и научивша многи, возвратистася в листру и иконию и антиохию,</verse>
				<verse number="22">утверждающа душы учеников, моляща пребыти в вере, и яко многими скорбьми подобает нам внити в Царствие Божие.</verse>
				<verse number="23">Рукоположша же им пресвитеры на вся Церкви и помолившася с постом, предаста их Господеви, в негоже увероваша.</verse>
				<verse number="24">И прошедша писидию, приидоста в памфилию:</verse>
				<verse number="25">и глаголавша в пергии слово Господне, снидоста во атталию</verse>
				<verse number="26">и оттуду отплыста во антиохию, отнюдуже беста предана благодати Божией в дело, еже скончаста.</verse>
				<verse number="27">Пришедша же и собравша Церковь, сказаста, елика сотвори Бог с нима и яко отверзе языком дверь веры:</verse>
				<verse number="28">пребыста же тамо время не мало со ученики.</verse>
			</chapter>
			<chapter number="15">
				<verse number="1">И нецыи сшедше от иудеи, учаху братию, яко аще не обрежетеся по обычаю моисеову, не можете спастися.</verse>
				<verse number="2">Бывшей же распри и стязанию не малу павлу и варнаве к ним, учиниша взыти павлу и варнаве и неким другим от них ко апостолом и старцем во Иерусалим о вопрошении сем.</verse>
				<verse number="3">Они же убо, предпослани бывше от Церкве, прохождаху финикию и самарию, поведающе обращение языков, и творяху радость велию всей братии.</verse>
				<verse number="4">Пришедше же во Иерусалим, прияти быша от Церкве и апостол и старец, сказаша же, елика сотвори Бог с ними и яко отверзе языком дверь веры.</verse>
				<verse number="5">Восташа же нецыи от ереси фарисейския веровавшии, глаголюще, яко подобает обрезати их, завещавати же блюсти закон моисеов.</verse>
				<verse number="6">Собрашася же апостоли и старцы ведети о словеси сем.</verse>
				<verse number="7">Многу же взысканию бывшу, востав петр рече к ним: мужие братие, вы весте, яко от дний первых Бог в нас избра усты моими услышати языком слово благовестия и веровати:</verse>
				<verse number="8">и сердцеведец Бог свидетелствова им, дав им Духа святаго, якоже и нам,</verse>
				<verse number="9">и ничтоже разсуди между нами же и онеми, верою очищь сердца их:</verse>
				<verse number="10">ныне убо что искушаете Бога, (хотяще) возложити иго на выи учеником, егоже ни отцы наши, ни мы возмогохом понести?</verse>
				<verse number="11">но благодатию Господа Иисуса Христа веруем спастися, якоже и они.</verse>
				<verse number="12">Умолча же все множество и послушаху варнавы и павла поведающею, елика сотвори Бог знамения и чудеса во языцех има.</verse>
				<verse number="13">По умолчании же ею, отвеща иаков глаголя: мужие братие, послушайте мене:</verse>
				<verse number="14">симеон поведа, яко прежде Бог посети прияти от язык люди о имени своем:</verse>
				<verse number="15">и сему согласуют словеса пророк, якоже пишет:</verse>
				<verse number="16">по сих обращуся и созижду кров давидов падший, и раскопаная его созижду и исправлю его,</verse>
				<verse number="17">яко да взыщут прочии человецы Господа, и вси языцы, в нихже наречеся имя мое, глаголет Господь, творяй сия вся.</verse>
				<verse number="18">Разумна от века суть Богови вся дела его.</verse>
				<verse number="19">Сего ради аз сужду не стужати от язык обращающымся к Богу,</verse>
				<verse number="20">но заповедати им огребатися от треб идолских и от блуда и удавленины и от крове, и елика неугодна себе суть, иным не творити.</verse>
				<verse number="21">Моисей бо от родов древних по всем градом проповедающыя его имать, в сонмищих по вся субботы чтомый.</verse>
				<verse number="22">Тогда изволися апостолом и старцем со всею Царковию, избравше мужа от них, послати во антиохию с павлом и варнавою, иуду нарицаемаго варсаву, и силу, мужа нарочита в братии,</verse>
				<verse number="23">написавше рукама их сия: апостоли и старцы и братия, сущым во антиохии и сирии и киликии братиям, иже от язык, (о Господе) радоватися.</verse>
				<verse number="24">Понеже слышахом, яко нецыи от нас изшедше возмутиша вас словесы, развращающе душы вашя, глаголюще обрезатися и блюсти закон, имже мы не завещахом:</verse>
				<verse number="25">изволися нам собравшымся единодушно, избранныя мужы послати к вам, с возлюбленныма нашима варнавою и павлом,</verse>
				<verse number="26">человекома предавшема душы своя о имени Господа нашего Иисуса Христа:</verse>
				<verse number="27">послахом убо иуду и силу, и тех словом сказующих таяжде:</verse>
				<verse number="28">изволися бо святому Духу и нам, ничтоже множае возложити вам тяготы, разве нуждных сих:</verse>
				<verse number="29">огребатися от идоложертвенных и крове, и удавленины и блуда: и елика не хощете вам быти, другим не творите: от нихже соблюдающе себе, добре сотворите. Здравствуйте.</verse>
				<verse number="30">Они же убо послани бывше приидоша во антиохию, и собравше народ, вдаша послание.</verse>
				<verse number="31">Прочетше же, возрадовашася о утешении.</verse>
				<verse number="32">Иуда же и сила, и та пророка суща, словом мнозем утешиста братию и утвердиста.</verse>
				<verse number="33">Пребывша же тамо время, отпущена быста с миром от братий ко апостолом.</verse>
				<verse number="34">Изволися же силе пребыти тамо, иуда же возвратися во Иерусалим.</verse>
				<verse number="35">павел же и варнава живяста во антиохии, учаща и благовествующа слово Господне, и со инеми многими.</verse>
				<verse number="36">По неких же днех рече павел к варнаве: возвращшеся подобает посетити братию нашу во всех градех, в нихже проповедахом слово Господне, како пребывают.</verse>
				<verse number="37">Варнава же восхоте пояти с собою иоанна нарицаемаго марка:</verse>
				<verse number="38">павел же глаголаше отступльшаго от наю от памфилии и не шедшаго с нама на дело, на неже послани быхом, не пояти сего с собою.</verse>
				<verse number="39">Бысть убо распря, яко отлучитися има от себе: варнава убо поемь марка отплы в кипр:</verse>
				<verse number="40">павел же избрав силу изыде предан благодати Божией от братий,</verse>
				<verse number="41">прохождаше же сирию и киликию, утверждая Церкви.</verse>
			</chapter>
			<chapter number="16">
				<verse number="1">Прииде же в дервию и листру. И се, ученик некий бе ту, именем тимофей, сын жены некия иудеаныни верны, отца же еллина:</verse>
				<verse number="2">иже свидетелствован бе от сущих в листрех и иконии братии.</verse>
				<verse number="3">Сего восхоте павел с собою изыти: и приемь обреза его, иудей ради сущих на местех онех: ведяху бо вси отца его, яко еллин бяше.</verse>
				<verse number="4">И якоже прохождаху грады, предаяше им хранити уставы сужденныя от апостол и старец, иже во Иерусалиме.</verse>
				<verse number="5">Царкви же утверждахуся верою и прибываху в число по вся дни.</verse>
				<verse number="6">Прошедше же фригию и галатийскую страну, возбранени (быша) от святаго Духа глаголати слово во асии.</verse>
				<verse number="7">Пришедше же в мисию, покушахуся в вифинию поити: и не остави их Дух.</verse>
				<verse number="8">Прешедше же мисию, снидоша в троаду.</verse>
				<verse number="9">И видение в нощи явися павлу: муж некий бе македонянин стоя, моля его и глаголя: пришед в македонию, помози нам.</verse>
				<verse number="10">И якоже видение виде, абие взыскахом изыти в македонию, разумевше, яко призва ны Господь благовестити им.</verse>
				<verse number="11">Отвезшеся же от троады, приидохом в самофрак, воутрие же в неаполь,</verse>
				<verse number="12">оттуду же в филиппы, иже есть первый град части македонии, колониа. Бехом же в том граде пребывающе дни некия.</verse>
				<verse number="13">В день же субботный изыдохом вон из града при реце, идеже мняшеся молитвенница быти, и седше глаголахом к собравшымся женам.</verse>
				<verse number="14">И некая жена, именем лидиа, порфиропродалница от града фиатирскаго, чтущи Бога, послушаше: ейже Господь отверзе сердце внимати глаголемым от павла.</verse>
				<verse number="15">Якоже крестися та и дом ея, моляше ны глаголющи: аще усмотристе мя верну Господеви быти, вшедше в дом мой, пребудите. И принуди нас.</verse>
				<verse number="16">Бысть же идущым нам на молитву, отроковица некая имущая дух пытлив срете нас, яже стяжание много даяше господем своим волхвующи.</verse>
				<verse number="17">Та последовавши павлу и нам, взываше глаголющи: сии человецы раби Бога вышняго суть, иже возвещают нам путь спасения.</verse>
				<verse number="18">Се же творяше на многи дни. Стужив же си павел и обращься, духови рече: запрещаю ти именем Иисуса Христа, изыди из нея. И изыде в том часе.</verse>
				<verse number="19">Видевше же господие ея, яко изыде надежда стяжания их, поемше павла и силу, влекоша на торг ко князем,</verse>
				<verse number="20">и приведше их к воеводам, реша: сии человецы возмущают град наш, иудее суще,</verse>
				<verse number="21">и завещавают обычаи, яже не достоит нам приимати ни творити, римляном сущым.</verse>
				<verse number="22">И снидеся народ на них, и воеводы растерзавше има ризы, веляху палицами бити их:</verse>
				<verse number="23">многи же давше има раны, всадиша в темницу, завещавше темничному стражу твердо стрещи их:</verse>
				<verse number="24">иже таково завещание приемь, всади их во внутреннюю темницу и ноги их заби в кладе.</verse>
				<verse number="25">В полунощи же павел и сила молящася пояста Бога: послушаху же их юзницы.</verse>
				<verse number="26">Внезапу же трус бысть велий, яко поколебатися основанию темничному: отверзошася же абие двери вся, и всем юзы ослабеша.</verse>
				<verse number="27">Возбуждься же темничный страж и видев отверсты двери темницы, извлек нож, хотяше себе убити, мня избегшя юзники.</verse>
				<verse number="28">Возгласи же гласом велиим павел глаголя: ничтоже сотвори себе зла, вси бо есмы зде.</verse>
				<verse number="29">Просив же свещи вскочи, и трепетен быв, припаде к павлу и силе,</verse>
				<verse number="30">и извед их вон, рече: господие, что ми подобает творити, да спасуся?</verse>
				<verse number="31">Она же рекоста: веруй в Господа Иисуса Христа, и спасешися ты и весь дом твой.</verse>
				<verse number="32">И глаголаста ему слово Господне, и всем, иже в дому его.</verse>
				<verse number="33">И поемь я в тойже час нощи, измы от ран и крестися сам и свои ему вси абие:</verse>
				<verse number="34">введ же я в дом свой, постави трапезу и возрадовася со всем домом своим, веровав Богу.</verse>
				<verse number="35">Дню же бывшу, послаша воеводы паличники, глаголюще: отпусти человека она.</verse>
				<verse number="36">Сказа же темничный страж словеса сия павлу, яко послаша воеводы, да отпущена будета: ныне убо изшедша, идита с миром.</verse>
				<verse number="37">павел же рече к ним: бивше наю пред людьми, неосужденна человека римлянина суща, всадиша в темницу, и ныне отай изводят наю? ни бо: но да пришедше сами изведут наю.</verse>
				<verse number="38">Сказаша же паличницы воеводам глаголы сия: и убояшася слышавше, яко римлянина еста.</verse>
				<verse number="39">И пришедше умолиша их и изведше моляху изыти из града.</verse>
				<verse number="40">Изшедша же из темницы приидоста к лидии, и видевша братию, утешиста их и изыдоста.</verse>
			</chapter>
			<chapter number="17">
				<verse number="1">Прешедша же амфиполь и аполлонию, внидоста в солунь, идеже бе сонмище иудейское.</verse>
				<verse number="2">По обычаю же своему павел вниде к ним и по субботы три стязашеся с ними от писаний,</verse>
				<verse number="3">сказуя и предлагая им, яко Христу подобаше пострадати и воскреснути от мертвых, и яко сей Иисус, егоже аз проповедую вам, есть Христос.</verse>
				<verse number="4">И нецыи от них вероваша и приложишася к павлу и силе, от честивых еллин множество много и от жен благородных не мало.</verse>
				<verse number="5">Возревновавше же непокоршиися иудее и приемше крамолники некия мужы злыя, и собравше народ, молвяху по граду: нашедше же на дом иассонов, искаху их извести к народу.</verse>
				<verse number="6">Не обретше же их, влечаху иассона и некия от братий ко градоначалником, вопиюще, яко, иже развратиша вселенную, сии и зде приидоша,</verse>
				<verse number="7">ихже прият иассон: и сии вси противно велением кесаревым творят, Царя глаголюще иного быти, Иисуса.</verse>
				<verse number="8">Смятоша же народ и градоначалники слышащыя сия:</verse>
				<verse number="9">вземше же доволное от иассона и от прочих, отпустиша их.</verse>
				<verse number="10">Братия же абие в нощи отслаша павла и силу в берию: иже пришедша, идоста в собор иудейский.</verse>
				<verse number="11">Сии же бяху благороднейши живущих в солуни, иже прияша слово со всем усердием, по вся дни разсуждающе писания, аще суть сия тако.</verse>
				<verse number="12">Мнози убо от них вероваша, и от еллинских жен благообразных и мужей не мало.</verse>
				<verse number="13">И яко уведаша иже от солуня иудее, яко и в берии проповедася от павла слово Божие, приидоша и тамо движуще и смущающе народы.</verse>
				<verse number="14">Абие же тогда братия отпустиша павла ити на поморие: остаста же сила и тимофей тамо.</verse>
				<verse number="15">Провождающии же павла ведоша его даже до афин, и приемше заповедь к силе и тимофею, да яко скорее приидут к нему, изыдоша.</verse>
				<verse number="16">Во афинех же ждущу их павлу, раздражашеся дух его в нем зрящем идол полн сущь град.</verse>
				<verse number="17">Стязашеся же убо на сонмищи со иудеи и с честивыми, и на торжищи по вся дни с приключающимися.</verse>
				<verse number="18">Нецыи же от епикур и от стоик философ стязахуся с ним: и нецыи глаголаху: что убо хощет суесловивый сей глаголати? Инии же: чуждих богов мнится проповедник быти: яко Иисуса и воскресение благовествоваше им.</verse>
				<verse number="19">Поемше же его, ведоша на ареопаг, глаголюще: можем ли разумети, что новое сие глаголемое тобою учение?</verse>
				<verse number="20">странна бо некая влагаеши во ушеса наша: хощем убо разумети, что хотят сия быти?</verse>
				<verse number="21">Афинее же вси и приходящии страннии ни во чтоже ино упражняхуся, разве глаголати что или слышати новое.</verse>
				<verse number="22">Став же павел посреде ареопага, рече: мужие афинейстии, по всему зрю вы аки благочестивыя:</verse>
				<verse number="23">проходя бо и соглядая чествования ваша, обретох и капище, на немже бе написано: неведомому Богу. Егоже убо не ведуще (благолепне) чтете, сего аз проповедую вам.</verse>
				<verse number="24">Бог сотворивый мир и вся, яже в нем, сей небесе и земли Господь сый, не в рукотворенных храмех живет,</verse>
				<verse number="25">ни от рук человеческих угождения приемлет, требуя что, сам дая всем живот и дыхание и вся:</verse>
				<verse number="26">сотворил же есть от единыя крове весь язык человечь, жити по всему лицу земному, уставив предучиненая времена и пределы селения их,</verse>
				<verse number="27">взыскати Господа, да поне осяжут его и обрящут, яко не далече от единаго коегождо нас суща:</verse>
				<verse number="28">о нем бо живем и движемся и есмы, якоже и нецыи от ваших книжник рекоша: сего бо и род есмы.</verse>
				<verse number="29">Род убо суще Божий, не должни есмы непщевати подобно быти Божество злату, или сребру, или каменю художне начертану, и смышлению человечу:</verse>
				<verse number="30">лета убо неведения презирая Бог, ныне повелевает человеком всем всюду покаятися:</verse>
				<verse number="31">зане уставил есть день, в оньже хощет судити вселенней в правде, о мужи, егоже предустави, веру подая всем, воскресив его от мертвых.</verse>
				<verse number="32">Слышавше же воскресение мертвых, овии убо ругахуся, овии же реша: да слышим тя паки о семе.</verse>
				<verse number="33">И тако павел изыде от среды их.</verse>
				<verse number="34">Нецыи же мужие прилепившеся ему, вероваша: в нихже бе и дионисий ареопагитский, и жена именем дамарь, и друзии с ними.</verse>
			</chapter>
			<chapter number="18">
				<verse number="1">По сих же отлучився павел от афин, прииде в коринф:</verse>
				<verse number="2">и обрет некоего иудеанина именем акилу, понтянина родом, ново пришедша от италии, и прискиллу жену его: зане повелел бяше клавдий отлучитися всем иудеем от рима: прииде к ним,</verse>
				<verse number="3">и зане единохудожником быти им, пребысть у них и делаше: бяху бо скинотворцы хитростию.</verse>
				<verse number="4">Стязашеся же на сонмищах по вся субботы и препираше иудеи и еллины.</verse>
				<verse number="5">И егда снидоста от македонии сила же и тимофей, тужаше духом павел, свидетелствуя иудеом Иисуса быти Христа.</verse>
				<verse number="6">Противящымся же им и хулящым, отряс ризы своя, рече к ним: кровь ваша на главах ваших: чист аз, отныне во языки иду.</verse>
				<verse number="7">И прешед оттуду, прииде в дом некоего именем иуста, чтуща Бога, емуже храмина бе вскрай сонмища.</verse>
				<verse number="8">Крисп же началник собора верова Господеви со всем домом своим, и мнози от коринфян слышавше вероваху и крещахуся.</verse>
				<verse number="9">Рече же Господь в видении нощнем павлу: не бойся, но глаголи и да не умолкнеши,</verse>
				<verse number="10">зане аз есмь с тобою, и никтоже приложит озлобити тя: зане людие суть ми мнози во граде сем.</verse>
				<verse number="11">Пребысть же тамо лето и месяц шесть, учя в них слову Божию.</verse>
				<verse number="12">Галлиону же анфипату сущу во ахаии, нападоша единодушно иудее на павла и приведоша его на судилище,</verse>
				<verse number="13">глаголюще, яко противу закону сей увещавает человеки чтити Бога.</verse>
				<verse number="14">Хотящу же павлу отверсти уста, рече галлион ко иудеем: аще убо неправда была бы кая или дело злое, о, иудее, по слову послушал бых вас:</verse>
				<verse number="15">аще ли же стязания суть о словеси и о именех и о законе вашем, ведите сами: судия бо аз сим не хощу быти.</verse>
				<verse number="16">И изгна их от судилища.</verse>
				<verse number="17">Емше же вси еллини сосфена началника собора, бияху пред судилищем: и ни едино о сих галлиону радение бысть.</verse>
				<verse number="18">павел же, еще пребыв дни доволны и целовав братию, отплы в сирию, и с ним акила и прискилла, остриг главу в кегхреих: обрекся бо бе.</verse>
				<verse number="19">Приста же во ефесе и тех остави тамо, сам же вшед в сонмище, стязашеся со иудеи.</verse>
				<verse number="20">Молящым же им его на много время пребыти у них, не изволи,</verse>
				<verse number="21">но отречеся им, глаголя, яко подобает ми всяко праздник грядущий сотворити во Иерусалиме: паки же возвращуся к вам, Богу хотящу. И отвезеся от ефеса: акила же и прискилла остаста во ефесе.</verse>
				<verse number="22">И сошед в кесарию, возшед и целовав Церковь, сниде во антиохию,</verse>
				<verse number="23">и сотворь время некое, изыде, проходя поряду галатийскую страну и фригию, утверждая вся ученики.</verse>
				<verse number="24">Иудеанин же некто, аполлос именем, александрянин родом, муж словесен, прииде во ефес, силен сый в книгах.</verse>
				<verse number="25">Сей бе оглашен пути Господню, и горя духом, глаголаше и учаше известно яже о Господе, ведый токмо крещение иоанново.</verse>
				<verse number="26">Сей же начат дерзати на сонмищих. Слышавша же его акила и прискилла, прияста его и известнее тому сказаста путь Господень.</verse>
				<verse number="27">Хотящу же ему преити во ахаию, предпославше братия написаша учеником прияти его: иже пришед тамо пособствова много веровавшым благодатию:</verse>
				<verse number="28">твердо бо иудеи не престая обличаше пред людьми, сказуя писаньми, Иисуса быти Христа.</verse>
			</chapter>
			<chapter number="19">
				<verse number="1">Бысть же внегда быти аполлосу в коринфе, павел, прошед вышния страны, прииде во ефес, и обрет некия ученики,</verse>
				<verse number="2">рече к ним: аще убо Дух свят прияли есте веровавше? Они же реша к нему: но ниже аще Дух святый есть, слышахом.</verse>
				<verse number="3">Рече же к ним: во что убо крестистеся? Они же рекоша: во иоанново крещение.</verse>
				<verse number="4">Рече же павел: иоанн убо крести крещением покаяния, людем глаголя, да во грядущаго по нем веруют, сиречь во Христа Иисуса.</verse>
				<verse number="5">Слышавше же крестишася во имя Господа Иисуса,</verse>
				<verse number="6">и возложшу павлу на ня руце, прииде Дух святый на ня, глаголаху же языки и пророчествоваху.</verse>
				<verse number="7">Бяше же всех мужей яко дванадесять.</verse>
				<verse number="8">Вшед же в сонмище, дерзаше, не обинуяся три месяцы беседуя и уверяя, яже о Царствии Божии.</verse>
				<verse number="9">И егда нецыи ожесточахуся и пряхуся, злословяще путь Господень пред народом, отступль от них отлучи ученики, по вся дни стязаяся во училищи мучителя некоего.</verse>
				<verse number="10">Сие же бысть два лета, яко всем живущым во асии слышати слово Господа Иисуса, жидом же и еллином.</verse>
				<verse number="11">Силы же не просты творяше Бог рукама павловыма,</verse>
				<verse number="12">яко и на недужныя наносити от (пота) тела его главотяжы и убрусцы, и исцелитися им от недуг, и духом лукавым исходити от них.</verse>
				<verse number="13">Начаша же нецыи от скитающихся иудей заклинателей именовати над имущими духи лукавыя имя Господа Иисуса, глаголюще: заклинаем вы Иисусом, егоже павел проповедует.</verse>
				<verse number="14">Бяху же нецыи сынове скевы иудеанина архиереа седмь, иже сие творяху.</verse>
				<verse number="15">Отвещав же дух лукавый рече: Иисуса знаю и павла свем, вы же кто есте?</verse>
				<verse number="16">И скачя на них человек, в немже бе дух лукавый, и одолев им, укрепися на них, якоже нагим и ураненым избежати от храма онаго.</verse>
				<verse number="17">Сие же бысть разумно всем живущым во ефесе иудеем же и еллином, и нападе страх на всех их, и величашеся имя Господа Иисуса:</verse>
				<verse number="18">мнози же от веровавших прихождаху, исповедающе и сказующе дела своя:</verse>
				<verse number="19">доволни же от сотворших чародеяния, собравше книги своя, сожигаху пред всеми: и сложиша цены их и обретоша сребра пять тем.</verse>
				<verse number="20">Сице крепко слово Господне растяше и крепляшеся.</verse>
				<verse number="21">И якоже скончашася сия, положи павел в дусе, прошед македонию и ахаию, ити во Иерусалим, рек, яко бывшу ми тамо, подобает ми и рим видети.</verse>
				<verse number="22">Послав же в македонию два от служащих ему, тимофеа и ераста, сам же пребысть время во асии.</verse>
				<verse number="23">Бысть же во время оно молва не мала о пути Господни:</verse>
				<verse number="24">димитрий бо некто именем, среброковачь, творяй храмы сребряны артемиде, подаяше хитрецем делание не мало,</verse>
				<verse number="25">ихже собрав и ины сицевых вещей делатели, рече: мужие, весте, яко от сего делания доволство житию нашему есть:</verse>
				<verse number="26">и видите и слышите, яко не токмо ефес, но мало не всю асию павел сей препрев, обрати мног народ, глаголя, яко не суть бози, иже руками человеческими бывают:</verse>
				<verse number="27">не токмо же сия беду приемлет наша часть, еже бы во обличение не приити, но дабы и великия богини артемиды храм ни во чтоже не вменился, имать же разоритися и величество ея, юже вся асиа и вселенная почитает.</verse>
				<verse number="28">Слышавше же и бывше исполнени ярости, вопияху глаголюще: велика артемида ефесская.</verse>
				<verse number="29">И исполнися град весь мятежа: устремишася же единодушно на позорище, восхищше гаиа и аристарха македоняны, други павловы.</verse>
				<verse number="30">Павлу же хотящу внити в народ, не оставляху его ученицы:</verse>
				<verse number="31">нецыи же от асийских началник, суще ему друзи, пославше к нему, моляху не вдати себе в позор.</verse>
				<verse number="32">Друзии же убо ино нечто вопияху: бе бо собрание смущено, и множайшии от них не ведяху, чесо ради собрашася.</verse>
				<verse number="33">От народа же избраша александра, изведшым его иудеем. Александр же, помаав рукою, хотяше отвещати народу.</verse>
				<verse number="34">Разумевше же, яко иудеанин есть, глас бысть един от всех, яко на два часа вопиющих: велика артемида ефесская.</verse>
				<verse number="35">Утишив же книжник народ, рече: мужие ефесстии, кто бо есть человек, иже не весть, яко ефесский град служитель есть великия богини артемиды и диопета?</verse>
				<verse number="36">без всякаго убо прекословия сим сице сущым, потребно есть вам безмолвным быти и ничтоже безчинно творити:</verse>
				<verse number="37">приведосте бо мужей сих, ни храм (артемидин) окрадших, ниже богиню вашу хулящих:</verse>
				<verse number="38">аще убо димитрий и иже с ним художницы имут к кому слово, суды суть и анфипати суть: да поемлют друг на друга:</verse>
				<verse number="39">аще ли же что о иных ищете, в законнем собрании разрешится:</verse>
				<verse number="40">ибо бедствуем порицаеми быти о крамоле днешней, ни единей вине сущей, о нейже возможем воздати слово стремления сего. И сия рек распусти собравшийся народ.</verse>
			</chapter>
			<chapter number="20">
				<verse number="1">По утишении же молвы, призвав павел ученики, утешив и целовав их, изыде ити в македонию.</verse>
				<verse number="2">Прошед же страны оны и утешив их словом многим, прииде во елладу:</verse>
				<verse number="3">пожив же месяцы три, бывшу нань навету от иудей, хотящу отвезтися в сирию, бысть хотение возвратитися сквозе македонию.</verse>
				<verse number="4">Последова же ему даже до асии сосипатр пирров берянин, солуняне же аристарх и секунд, и гаий дервянин и тимофей, асиане же тихик и трофим.</verse>
				<verse number="5">Сии предшедше ждаху нас в троаде.</verse>
				<verse number="6">Мы же отвезохомся по днех опресночных от филипп и приидохом к ним в троаду во днех пяти, идеже пребыхом дний седмь.</verse>
				<verse number="7">Во едину же от суббот, собравшымся учеником преломити хлеб, павел беседоваше к ним, хотя изыти на утрии, простре же слово до полунощи.</verse>
				<verse number="8">Бяху же свещы многи в горнице, идеже бехом собрани.</verse>
				<verse number="9">Седя же некто юноша, именем евтих, во окне, отягчен сном глубоким, глаголющу павлу о мнозе, преклонься от сна, паде от трекровника долу, и взяша его мертва.</verse>
				<verse number="10">Сошед же павел нападе нань, и о‹емь его рече: не молвите, ибо душа его в нем есть.</verse>
				<verse number="11">Возшед же и преломль хлеб и вкушь, доволно же беседовав даже до зари, и тако изыде.</verse>
				<verse number="12">Приведоша же отрока жива и утешишася не мало.</verse>
				<verse number="13">Мы же, пришедше в корабль, отвезохомся во ассон, оттуду хотяще пояти павла: тако бо нам бе повелел, хотя сам пешь ити.</verse>
				<verse number="14">И якоже снидеся с нами во ассоне, вземше его приидохом в митилин.</verse>
				<verse number="15">И оттуду отвезшеся, во утрие пристахом противу хию, в другий же отвезохомся в самон, и пребывше в трогиллии, в грядущий же день приидохом в милит:</verse>
				<verse number="16">суди бо павел мимо ити ефес, яко да не будет ему закоснети во асии, тщашебося, аще возможно будет, в день пятьдесятный быти во Иерусалиме.</verse>
				<verse number="17">От милита же послав во ефес, призва пресвитеры Царковныя,</verse>
				<verse number="18">и якоже приидоша к нему, рече к ним: вы весте, яко от перваго дне, отнелиже приидох во асию, како с вами все время бых,</verse>
				<verse number="19">работая Господеви со всяким смиреномудрием и многими слезами и напастьми, прилучившимися мне от иудейских навет:</verse>
				<verse number="20">яко ни в чесом от полезных обинухся, еже сказати вам и научити вас пред людьми и по домом,</verse>
				<verse number="21">засвидетелствуя иудеем же и еллином еже к Богу покаяние и веру яже в Господа нашего Иисуса Христа.</verse>
				<verse number="22">И ныне, се, аз связан духом гряду во Иерусалим, яже в нем хотящая приключитися мне не ведый:</verse>
				<verse number="23">точию яко Дух святый по вся грады свидетелствует, глаголя, яко узы мене и скорби ждут.</verse>
				<verse number="24">Но ни едино же попечение творю, ниже имам душу мою честну себе, разве еже скончати течение мое с радостию и службу, юже приях от Господа Иисуса, засвидетелствовати Евангелие благодати Божия.</verse>
				<verse number="25">И ныне, се, аз вем, яко ктому не узрите лица моего вы вси, в нихже проидох проповедуя Царствие Божие.</verse>
				<verse number="26">Темже свидетелствую вам во днешний день, яко чист аз от крове всех,</verse>
				<verse number="27">не обинухся бо сказати вам всю волю Божию.</verse>
				<verse number="28">Внимайте убо себе и всему стаду, в немже вас Дух святый постави епископы, пасти Церковь Господа и Бога, юже стяжа кровию своею.</verse>
				<verse number="29">Аз бо вем сие, яко по отшествии моем внидут волцы тяжцы в вас, не щадящии стада:</verse>
				<verse number="30">и от вас самех востанут мужие глаголющии развращеная, еже отторгати ученики вслед себе.</verse>
				<verse number="31">Сего ради бдите, поминающе, яко три лета нощь и день не престаях учя со слезами единаго когождо вас.</verse>
				<verse number="32">И ныне предаю вас, братие, Богови и слову благодати его, могущему наздати и дати вам наследие во осенных всех.</verse>
				<verse number="33">Сребра или злата или риз ни единаго возжелах:</verse>
				<verse number="34">сами весте, яко требованию моему и сущым со мною послужисте руце мои сии.</verse>
				<verse number="35">Вся сказах вам, яко тако труждающымся подобает заступати немощныя, поминати же слово Господа Иисуса, яко сам рече: блаженнее есть паче даяти, нежели приимати.</verse>
				<verse number="36">И сия рек, преклонь колена своя, со всеми ими помолися.</verse>
				<verse number="37">Мног же бысть плачь всем: и нападше на выю павлову, облобызаху его,</verse>
				<verse number="38">скорбяще наипаче о словеси, еже рече, яко ктому не имут лица его узрети. Провождаху же его в корабль.</verse>
			</chapter>
			<chapter number="21">
				<verse number="1">И якоже бысть отвезтися нам, отторгшымся от них, прямо шедше приидохом в кон, в другий же день в родос и оттуду в патару:</verse>
				<verse number="2">и обретше корабль преходящь в финикию, возшедше отвезохомся.</verse>
				<verse number="3">Возникший же нам кипр оставльше ошуюю, плыхом в сирию и пристахом в тире, тамо бо бяше кораблю изложити бремя:</verse>
				<verse number="4">и обретше ученики, пребыхом ту дний седмь: иже павлови глаголаху Духом не восходити во Иерусалим.</verse>
				<verse number="5">Егда же бысть нам скончати дни, изшедше идохом, провождающым нас всем с женами и детьми даже до вне града: и преклоньше колена при брезе помолихомся.</verse>
				<verse number="6">И целовавше друг друга внидохом в корабль, они же возвратишася во своя си.</verse>
				<verse number="7">Мы же, плавание наченше от тира, пристахом во птолемаиде, и целовавше братию, пребыхом день един у них.</verse>
				<verse number="8">Во утрие же изшедше павел и иже с ним, приидохом в кесарию, и вшедше в дом филиппа благовестника, суща от седми (диакон), пребыхом у него.</verse>
				<verse number="9">Сего же бяху дщери девицы четыри прорицающыя.</verse>
				<verse number="10">Пребывающым же нам тамо дни многи, сниде некто от иудеи пророк, именем агав,</verse>
				<verse number="11">и пришед к нам и взем пояс павлов, связав же свои руце и нозе, рече: тако глаголет Дух святый: мужа, егоже есть пояс сей, тако свяжут (его) во Иерусалиме иудее и предадят в руце языков.</verse>
				<verse number="12">И якоже слышахом сия, моляхом мы же и наместнии, не восходити ему во Иерусалим.</verse>
				<verse number="13">Отвеща же павел и рече: что творите, плачуще и сокрушающе ми сердце? аз бо не точию связан быти (хощу), но и умрети во Иерусалиме готов есмь за имя Господа Иисуса.</verse>
				<verse number="14">Не повинующуся же ему, умолчахом, рекше: воля Господня да будет.</verse>
				<verse number="15">По днех же сих уготовльшеся взыдохом во Иерусалим:</verse>
				<verse number="16">приидоша же с нами и нецыи ученицы от кесарии, ведуще с собою, у негоже бы обитати нам, мнасона некоего кипрянина, древняго ученика.</verse>
				<verse number="17">Бывшым же нам во Иерусалиме, любезно прияша нас братия.</verse>
				<verse number="18">На утрие же вниде павел с нами ко иакову, вси же приидоша старцы.</verse>
				<verse number="19">И целовав их, сказаше по единому коеждо, еже сотвори Бог во языцех служением его.</verse>
				<verse number="20">Они же слышавше славляху Бога и рекоша ему: видиши ли, брате, колико тем есть иудей веровавших? и вси ревнителие закону суть:</verse>
				<verse number="21">увестишася же о тебе, яко отступлению учиши от закона моисеова живущыя во языцех вся иудеи, глаголя не обрезовати им чад своих, ниже во обычаех отеческих ходити.</verse>
				<verse number="22">Что убо есть? Всяко подобает народу снитися: услышат бо, яко пришел еси.</verse>
				<verse number="23">Сие убо сотвори, еже ти глаголем: суть у нас мужие четыри обещавше себе Богу:</verse>
				<verse number="24">сия поим очистися с ними и иждиви на них, да острижут си главы: и разумеют вси, яко возвещенная им о тебе ничтоже суть, но пребываеши и сам закон храня.</verse>
				<verse number="25">А о веровавших языцех мы послахом, судивше ничтоже таковое соблюдати им, токмо хранити себе от идоложертвенных и крове, и удавленины и блуда.</verse>
				<verse number="26">Тогда павел поемь мужы оны, на утрие с ними очищься вниде во святилище, возвещая исполнение дний очищения, дондеже принесено бысть за единаго коегождо их приношение.</verse>
				<verse number="27">И якоже хотяху седмь дний скончатися, иже от асии иудее, видевше его во святилищи, навадиша весь народ и возложиша нань руце,</verse>
				<verse number="28">вопиюще: мужие израилстии, помозите: сей есть человек, иже на люди и закон и на место сие всех всюду учит: еще же и еллины введе в церковь и оскверни святое место сие.</verse>
				<verse number="29">Бяху бо видели трофима ефесянина во граде с ним, егоже мняху, яко в церковь ввел есть павел.</verse>
				<verse number="30">Подвижеся же град весь, и бысть стечение людем: и емше павла, влечаху его вон из церкве, и абие затворишася двери.</verse>
				<verse number="31">Ищущым же им убити его, взыде весть к тысящнику спиры, яко весь возмутися Иерусалим:</verse>
				<verse number="32">он же абие поим воины и сотники, притече на ня: они же видевше тысящника и воины, престаша бити павла.</verse>
				<verse number="33">Приступль же тысящник ят его и повеле связати его веригома железнома двема, и вопрошаше: кто убо есть и что есть сотворил.</verse>
				<verse number="34">Друзии же ино нечто вопияху в народе: не могий же разумети известное молвы ради, повеле отвести его в полк.</verse>
				<verse number="35">Егда же бысть на степенех, прилучися воздвижену быти ему от воин нужды ради народа,</verse>
				<verse number="36">последоваше бо множество людий зовущих: возьми его.</verse>
				<verse number="37">Хотя же внити в полк павел глагола тысящнику: аще леть ми есть глаголати что тебе? Он же рече: гречески умееши ли?</verse>
				<verse number="38">не ты ли еси египтянин, прежде сих дний превещавый и изведый в пустыню четыри тысящы мужей сикарей?</verse>
				<verse number="39">Рече же павел: аз человек убо есмь иудеанин, тарсянин, славнаго града в киликии житель: молю же тя, повели ми глаголати к людем.</verse>
				<verse number="40">Повелевшу же ему, павел стоя на степенех помаав рукою к людем: многу же безмолвию бывшу, возгласи еврейским языком, глаголя:</verse>
			</chapter>
			<chapter number="22">
				<verse number="1">Мужие братие и отцы, услышите мой к вам ныне ответ.</verse>
				<verse number="2">Слышавше же, яко еврейским языком возгласи к ним, паче приложиша безмолвие. И рече:</verse>
				<verse number="3">аз убо есмь муж иудеанин, родився в тарсе киликийстем, воспитан же во граде сем при ногу гамалиилову, наказан известно отеческому закону, ревнитель сый Божий, якоже вси вы есте днесь:</verse>
				<verse number="4">иже сей путь гоних даже до смерти, вяжя и предая в темницу мужы же и жены,</verse>
				<verse number="5">якоже и архиерей свидетелствует ми и вси старцы: от нихже и послания приемь к живущым в дамасце братиям, идях привести сущыя тамо связаны во Иерусалим, да мучатся.</verse>
				<verse number="6">Бысть же ми идущу и приближающуся к дамаску в полудне, внезапу с небесе облиста свет мног окрест мене.</verse>
				<verse number="7">Падох же на землю и слышах глас глаголющь ми: савле, савле, что мя гониши?</verse>
				<verse number="8">Аз же отвещах: кто еси, Господи? рече же ко мне: аз есмь Иисус назорей, егоже ты гониши.</verse>
				<verse number="9">Со мною же сущии свет убо видеша и пристрашни быша, гласа же не слышаша глаголющаго ко мне.</verse>
				<verse number="10">Рекох же: что сотворю, Господи? Господь же рече ко мне: востав иди в дамаск, и тамо речется ти о всех, яже вчинено ти есть творити.</verse>
				<verse number="11">И якоже не видех от славы света онаго, за руку ведомь от сущих со мною, внидох в дамаск.</verse>
				<verse number="12">Ананиа же некий, муж блгоговеин по закону, свидетелствован от всех живущих в дамасце иудей,</verse>
				<verse number="13">пришед ко мне и став рече ми: савле брате, прозри. И аз в той час воззрех нань.</verse>
				<verse number="14">Он же рече ми: Бог отец наших изволи тя разумети хотение его, и видети праведника, и слышати глас от уст его:</verse>
				<verse number="15">яко будеши ему свидетель у всех человеков о сих, яже видел еси и слышал:</verse>
				<verse number="16">и ныне что медлиши? востав крестися и омый грехи твоя, призвав имя Господа Иисуса.</verse>
				<verse number="17">Бысть же возвратившумися во Иерусалим и молящумися в церкви, быти во изступлении</verse>
				<verse number="18">и видети его глаголюща ми: потщися и изыди скоро из Иерусалима, зане не приимут свидетелства твоего, еже о мне.</verse>
				<verse number="19">И аз рех: Господи, сами ведят, яко аз бех всаждая в темницу и бия по сонмищих верующыя в тя,</verse>
				<verse number="20">и егда изливашеся кровь стефана свидетеля твоего, и сам бех стоя и соизволяя убиению его и стрегий риз убивающих его.</verse>
				<verse number="21">И рече ко мне: иди, яко аз во языки далече послю тя.</verse>
				<verse number="22">Послушаху же его даже до сего словесе и воздвигоша глас свой, глаголюще: возьми от земли таковаго, не подобает бо ему жити.</verse>
				<verse number="23">Вопиющым же им и мещущым ризы и прах возметающым на воздух,</verse>
				<verse number="24">повеле тысящник отвести его в полк, рек ранами истязати его, да разумеет, за кую вину тако вопияху нань.</verse>
				<verse number="25">И якоже протягоша его вервьми, рече к стоящему сотнику павел: человека римлянина и неосуждена леть ли есть вам бити?</verse>
				<verse number="26">Слышав же сотник, приступи к тысящнику, сказа, глаголя: виждь, что хощеши сотворити? человек бо сей римлянин есть.</verse>
				<verse number="27">Приступль же тысящник рече ему: глаголи ми, римлянин ли еси ты? Он же рече: ей.</verse>
				<verse number="28">Отвеща же тысящник: аз многою ценою наречение жителства сего стяжах. павел же рече: аз же и родихся в нем.</verse>
				<verse number="29">Абие убо отступиша от него хотящии его истязати, и тысящник же убояся, разумев, яко римлянин есть, и яко бе его связал.</verse>
				<verse number="30">На утрие же, хотя разумети истину, чесо ради оклеветается от иудей, разреши его от уз и повеле приити архиереем и всему собору их: и свед павла, постави (его) пред ними.</verse>
			</chapter>
			<chapter number="23">
				<verse number="1">Воззрев же павел на сонм, рече: мужие братие, аз всею совестию благою жителствовах пред Богом даже до сего дне.</verse>
				<verse number="2">Архиерей же ананиа повеле предстоящым ему бити его уста.</verse>
				<verse number="3">Тогда павел рече к нему: бити тя имать Бог, стено повапленая: и ты седиши судя ми по закону, преступая же закон велиши, да биют мя.</verse>
				<verse number="4">Предстоящии же реша: архиерею ли Божию досаждаеши?</verse>
				<verse number="5">Рече же павел: не ведах, братие, яко архиерей есть: писано бо есть: князю людий твоих да не речеши зла.</verse>
				<verse number="6">Разумев же павел, яко едина часть есть саддукей, другая же фарисей, воззва в сонмищи: мужие братие, аз фарисей есмь, сын фарисеов: о уповании и о воскресении мертвых аз суд приемлю.</verse>
				<verse number="7">Се же ему рекшу, бысть распря между саддукеи и фарисеи, и разделися народ:</verse>
				<verse number="8">саддукее бо глаголют не быти воскресения, ни ангела, ни духа: фарисее же исповедуют обоя.</verse>
				<verse number="9">Бысть же кличь велик, и воставше книжницы части фарисейския пряхуся между собою, глаголюще: ни едино зло обретаем в человеце сем: аще же дух глагола ему или ангел, не противимся Богу.</verse>
				<verse number="10">Мнозе же бывшей распри, бояся тысящник, да не растерзан будет павел от них, повеле воином снити и восхитити его от среды их и вести (его) в полк.</verse>
				<verse number="11">В наставшую же нощь представ ему Господь, рече: дерзай, павле: якоже бо свидетелствовал еси яже о мне во Иерусалиме, сице ти подобает и в риме свидетелствовати.</verse>
				<verse number="12">Бывшу же дню, сотворше нецыи от иудей совет, закляша себе, глаголюще не ясти ни пити, дондеже убиют павла:</verse>
				<verse number="13">бяху же множае четыредесятих сию клятву сотворшии,</verse>
				<verse number="14">иже приступльше ко архиереем и старцем, реша: клятвою прокляхом себе ничтоже вкусити, дондеже убием павла:</verse>
				<verse number="15">ныне убо вы скажите тысящнику с собором, яко да утре сведет его к вам, аки бы хотяще разумети известнее яже о нем: мы же, прежде даже не приближитися ему, готови есмы убити его.</verse>
				<verse number="16">Слышав же сын сестры павловы ков, пришед и вшед в полк, сказа павлу.</verse>
				<verse number="17">Призвав же павел единаго от сотник, рече: юношу сего отведи к тысящнику: имать бо нечто сказати ему.</verse>
				<verse number="18">Он же убо поим его приведе к тысящнику и рече: узник павел призвав мя, умоли сего юношу привести к тебе, имуща нечто глаголати тебе.</verse>
				<verse number="19">Поим же его за руку тысящник и отшед на едине, вопрошаше его: что есть, еже имаши возвестити ми?</verse>
				<verse number="20">Рече же, яко иудее совещаша умолити тя, яко да утре сведеши павла к ним в собор, аки бы хотящым известнее истязати яже о нем:</verse>
				<verse number="21">ты убо не послушай их: ловят бо его от них мужие множае четыредесяти, иже закляша себе ни ясти ни пити, дондеже убиют его: и ныне готови суть, чающе обещания, еже от тебе.</verse>
				<verse number="22">Тысящник убо отпусти юношу, завещав ни единому же поведати, яко сия явил еси мне.</verse>
				<verse number="23">И призвав два некия от сотник, рече: уготовита (ми) воинов вооруженных двесте, яко да идут до кесарии, и конник седмьдесят, и стрелец двесте, от третияго часа нощи:</verse>
				<verse number="24">и скоты привести, да всадивше павла проводят до филикса игемона.</verse>
				<verse number="25">Написа же (и) послание имущее образ сей:</verse>
				<verse number="26">клавдий лисиа державному игемону филиксу радоватися:</verse>
				<verse number="27">мужа сего ята от иудей и имуща убиена быти от них, приступль с воины отях его, уведев, яко римлянин есть:</verse>
				<verse number="28">хотя же разумети вину, еяже ради поимаху нань, сведох его в сонмище их:</verse>
				<verse number="29">егоже обретох оглаголуема о взыскании закона их, ни едино же достойно смерти или узам согрешение имуща:</verse>
				<verse number="30">сказану же бывшу ми кову хотящу быти от иудей на мужа сего, абие послах (его) к тебе, завещав и клеветником (его) глаголати пред тобою, яже нань: здрав буди.</verse>
				<verse number="31">Воини же убо по повеленному им, вземше павла, ведоша об нощь во антипатриду:</verse>
				<verse number="32">во утрие же, оставльше конники ити с ним, возвратишася в полк.</verse>
				<verse number="33">Они же пришедше в кесарию и вдавше послание игемону, представиша ему и павла.</verse>
				<verse number="34">Прочет же игемон послание и вопрошь, от коея области есть, и уведев, яко от киликии, рече:</verse>
				<verse number="35">услышу о тебе, егда и клеветницы твои приидут. И повеле в преторе иродове стрещи его.</verse>
			</chapter>
			<chapter number="24">
				<verse number="1">По пятих же днех сниде архиерей ананиа со старцы и с ритором некиим тертиллом, иже сказаша игемону о павле.</verse>
				<verse number="2">Призвану же бывшу ему, начат клеветати тертилл, глаголя:</verse>
				<verse number="3">мног мир улучающе тобою, и исправления бываемая языку сему твоим промышлением, всяким же образом и везде приемлем, державный филиксе, со всяким благодарением:</verse>
				<verse number="4">но да не множае стужаю тебе, молю тя послушати нас вкратце твоею кротостию:</verse>
				<verse number="5">обретохом бо мужа сего губителя и движуща противление всем иудеем живущым по вселенней и предстателя (суща) назорейстей ереси,</verse>
				<verse number="6">иже и церковь покусися осквернити, егоже и яхом и по закону нашему хотехом судити ему:</verse>
				<verse number="7">пришед же лисиа тысящник, многою силою от рук наших исхити его и к тебе посла,</verse>
				<verse number="8">повелев (и нам) поемлющым нань ити к тебе: от негоже возможеши сам разсудив о всех сих познати, о нихже мы поемлем нань.</verse>
				<verse number="9">Сложишася же и иудее, глаголюще сим тако быти.</verse>
				<verse number="10">Отвеща же павел, поманувшу ему игемону глаголати: от многих лет суща тя судию праведна языку сему сведый, благодушнее яже о мне отвещаю,</verse>
				<verse number="11">могущу ти разумети, яко не множае ми есть дний дванадесятих, отнележе взыдох поклонитися во Иерусалим:</verse>
				<verse number="12">и ни в церкви обретоша мя к кому глаголюща или разврат творяща народу, ни в сонмищих, ни во граде,</verse>
				<verse number="13">ниже довести могут, елика тебе ныне на мя глаголют:</verse>
				<verse number="14">исповедую же тебе сие, яко в пути, егоже сии глаголют ересь, тако служу отеческому Богу, веруя всем сущым в законе и пророцех писаным,</verse>
				<verse number="15">упование имый на Бога, яко воскресение хощет быти мертвым, праведником же и грешником, егоже и сами сии чают:</verse>
				<verse number="16">о сем же и аз подвизаюся, непорочну совесть имети всегда пред Богом же и человеки:</verse>
				<verse number="17">по летех же многих приидох сотворити милостыни во язык мой и приношения:</verse>
				<verse number="18">в нихже обретоша мя очищенна в церкви, ни с народом, ниже с молвою,</verse>
				<verse number="19">нецыи от асии иудее, имже подобаше пред тя приити и глаголати, аще имут что на мя:</verse>
				<verse number="20">или сами тии да глаголют, аще кую обретоша во мне неправду, ставшу ми в сонмищи,</verse>
				<verse number="21">разве единаго сего гласа, имже возопих стоя в них, яко о воскресении мертвых аз суд приемлю днесь от вас.</verse>
				<verse number="22">Слышав же сия филикс отвеща им, известнее уведев яже о пути сем, глаголя: егда лисиа тысящник приидет, разсужду яже о вас.</verse>
				<verse number="23">Повеле же сотнику стрещи павла, и имети ослабу, и ни единому же возбраняти от своих ему служити или приходити к нему.</verse>
				<verse number="24">По днех же некиих пришед филикс со друсиллиею женою своею сущею иудеанынею, призва павла, да слышит от него веру, яже во Христа Иисуса.</verse>
				<verse number="25">Глаголющу же ему о правде и о воздержании и о суде хотящем быти, пристрашен быв филикс отвеща: ныне убо иди, время же получив призову тя.</verse>
				<verse number="26">Вкупе же и надеяся, яко мзда дастся ему от павла, яко да отпустит его: темже и часто призывая его, беседоваше с ним.</verse>
				<verse number="27">Двема же летома скончавшемася прият изменение филикс поркиа фиста: хотя же угодное сотворити иудеем филикс, остави павла связана.</verse>
			</chapter>
			<chapter number="25">
				<verse number="1">Фист же убо приимь власть, по триех днех взыде во Иерусалим от кесарии.</verse>
				<verse number="2">Сказаша же ему архиерее и первии от иудей на павла и моляху его,</verse>
				<verse number="3">просяще благодати нань, яко да послет его во Иерусалим, ков творяще, яко да убиют его на пути.</verse>
				<verse number="4">Фист же повеле павла стрещи в кесарии, сам тамо хотя вскоре изыти:</verse>
				<verse number="5">иже убо сильнии в вас, рече, со мною шедше, аще есть кая неправда в мужи сем, да глаголют нань.</verse>
				<verse number="6">Пребыв же у них не множае десяти дний, сниде в кесарию: на утрие сед на судищи, повеле павла привести.</verse>
				<verse number="7">Приведену же бывшу ему, окрест сташа иже от Иерусалима сшедшии иудее, многи и тяжки вины приносяще на павла, ихже не можаху изявити:</verse>
				<verse number="8">отвещавающу ему, яко ни на закон иудейский, ни на церковь, ни на кесаря что согреших.</verse>
				<verse number="9">Фист же хотя угодное иудеем сотворити, отвещав павлови рече: хощеши ли, во Иерусалим возшед, тамо о сих суд прияти от мене?</verse>
				<verse number="10">Рече же павел: на судищи кесареве стоя есмь, идеже ми достоит суд прияти: иудей ни чимже обидех, якоже и ты добре веси:</verse>
				<verse number="11">аще бо неправдую или достойно смерти сотворих что, не отмещуся умрети: аще ли же ничтоже есть во мне, еже сии на мя клевещут, никтоже мя может тем выдати: кесаря нарицаю.</verse>
				<verse number="12">Тогда фист состязався с советники, отвеща: кесаря ли нарекл еси? к кесарю пойдеши.</verse>
				<verse number="13">Днем же минувшым неким, агриппа царь и верникиа снидоста в кесарию целовати фиста.</verse>
				<verse number="14">И якоже многи дни пребыста ту, фист сказа царю яже о павле, глаголя: муж некий есть оставлен от филикса узник,</verse>
				<verse number="15">о немже, бывшу ми во Иерусалиме, явиша архиерее и старцы иудейстии, просяще нань суда.</verse>
				<verse number="16">К нимже отвещах, яко несть обычай римляном выдати человека коего на погибель, прежде даже оклеветаемый не имать пред лицем клевещущих его и место ответа приимет о своем согрешении.</verse>
				<verse number="17">Сшедшымся же им зде, закоснение ни едино сотворь, на утрие сед на судищи, повелех привести мужа.</verse>
				<verse number="18">Окрест же его ставше клеветницы, ни едину вину, яже аз непщевах, нанесоша:</verse>
				<verse number="19">стязания же некая о своей различней вере имяху к нему и о некоем Иисусе умершем, егоже глаголаше павел жива быти.</verse>
				<verse number="20">Недоумеяся же аз о взыскании сих, глаголах, аще хощет ити во Иерусалим и тамо суд прияти о сих.</verse>
				<verse number="21">Павлу же нарекшу блюдену быти ему до разсуждения августа, повелех блюсти его, дондеже послю его к кесарю.</verse>
				<verse number="22">Агриппа же к фисту рече: хотел бых и сам человека сего слышати. Он же рече: утре услышиши его.</verse>
				<verse number="23">На утрие же пришедшу агриппе и верникии со многою гордостию и вшедшым в судебную палату с тысящники и с нарочитыми мужи града, и повелевшу фисту, приведен бысть павел.</verse>
				<verse number="24">И рече фист: агриппо царю и вси сущии с нами мужие, видите сего, о немже все множество иудей стужаху ми во Иерусалиме же и зде, вопиюще, яко не подобает жити ему ктому:</verse>
				<verse number="25">аз же разумев ничтоже достойно смерти сотворша его, и самому же сему нарекшу севаста, судих послати его:</verse>
				<verse number="26">о немже известное что писати господину не имам: темже и приведох его пред вас, наипаче же пред тя, агриппо царю, яко да разсуждению бывшу имам что писати:</verse>
				<verse number="27">безсловесно бо мнится ми, посылающу юзника, а вины, яже нань, не сказати.</verse>
			</chapter>
			<chapter number="26">
				<verse number="1">Агриппа же к павлу рече: повелевается ти о себе самому глаголати. Тогда павел простер руку отвещаваше:</verse>
				<verse number="2">о всех, о нихже оклеветаемь есмь от иудей, царю агриппо, непщую себе блаженна быти, яко пред тобою отвещати днесь имам,</verse>
				<verse number="3">паче же ведца тя суща сведый всех иудейских обычаев и взысканий. Темже молюся ти долготерпеливно послушати мене.</verse>
				<verse number="4">Житие убо мое еже от юности, исперва бывшее во языце моем во Иерусалиме, ведят вси иудее,</verse>
				<verse number="5">ведяще мя исперва, аще хотят свидетелствовати, яко по известней ереси нашея веры жих фарисей.</verse>
				<verse number="6">И ныне о уповании обетования, бывшаго от Бога ко отцем нашым, стою судимь,</verse>
				<verse number="7">в неже обанадесяте колена наша безпрестани день и нощь служаще надеются доити: о немже уповании оклеветаемь есмь, царю агриппо, от иудей.</verse>
				<verse number="8">Что? Неверно ли судится вами, яко Бог мертвыя возставляет?</verse>
				<verse number="9">Аз убо мнех, яко подобает ми многа сопротивна противу имене Иисуса назореа сотворити:</verse>
				<verse number="10">еже и сотворих во Иерусалиме, и многи от святых аз в темницах затворях, власть от архиерей приемь: убиваемым же им прилагах совет:</verse>
				<verse number="11">и на всех сонмищих множицею мучя их, принуждах хулити: преизлиха же враждуя на них, гонях даже и до внешних градов.</verse>
				<verse number="12">В нихже идый в дамаск со властию и повелением, еже от архиерей,</verse>
				<verse number="13">в полудни на пути видех, царю, с небесе паче сияния солнечнаго осиявший мя свет и со мною идущих.</verse>
				<verse number="14">Всем же падшым нам на землю, слышах глас глаголющь ко мне и вещающь еврейским языком: савле, савле, что мя гониши? жестоко ти есть противу рожна прати.</verse>
				<verse number="15">Аз же рех: кто еси, Господи? Он же рече: аз есмь Иисус, егоже ты гониши:</verse>
				<verse number="16">но востани и стани на ногу твоею: на се бо явихся ти, сотворити тя слугу и свидетеля, яже видел еси и яже явлю тебе,</verse>
				<verse number="17">изимая тя от людий иудейских и от язык, к нимже аз тя послю,</verse>
				<verse number="18">отверсти очи их, да обратятся от тмы в свет и от области сатанины к Богу, еже прияти им оставление грехов и достояние во святых верою, яже в мя.</verse>
				<verse number="19">Темже, царю агриппо, не бых противен небесному видению,</verse>
				<verse number="20">но сущым в дамасце прежде и во Иерусалиме, и во всяцей стране иудейстей и языком проповедую покаятися и обратитися к Богу, достойна покаянию дела творяще.</verse>
				<verse number="21">Сих ради мя иудее емше во святилищи хотяху растерзати.</verse>
				<verse number="22">Помощь убо улучив яже от Бога, даже до дне сего стою, свидетелствуя малу же и велику, ничтоже вещая, разве яже пророцы рекоша хотящая быти и моисей,</verse>
				<verse number="23">яко Христос имеяше пострадати, яко первый от воскресения мертвых свет хотяше проповедати людем (иудейским) и языком.</verse>
				<verse number="24">Сия же ему отвещавающу, фист велиим гласом рече: беснуешися ли, павле? многия тя книги в неистовство прелагают.</verse>
				<verse number="25">Он же: не беснуюся, рече, державный фисте, но истины и целомудрия глаголы вещаю:</verse>
				<verse number="26">весть бо о сих царь, к немуже и с дерзновением глаголю: утаитися бо ему от сих не верую ничесомуже, несть бо во угле сотворено сие:</verse>
				<verse number="27">веруеши ли, царю агриппо, пророком? вем, яко веруеши.</verse>
				<verse number="28">Агриппа же к павлу рече: вмале мя препираеши Христианина быти.</verse>
				<verse number="29">павел же рече: молил убо бых Бога, и вмале и во мнозе, не токмо тебе, но и всех слышащих мя днесь, быти им тацем, яков и аз есмь, кроме уз сих.</verse>
				<verse number="30">И сия рекшу ему, воста царь и игемон, и верникиа и седящии с ними,</verse>
				<verse number="31">и отшедше беседоваху друг ко другу, глаголюще, яко ничтоже смерти достойно или уз творит человек сей.</verse>
				<verse number="32">Агриппа же фисту рече: отпущен быти можаше человек сей, аще не бы кесаря нарицал. И тако суди игемон послати его к кесарю.</verse>
			</chapter>
			<chapter number="27">
				<verse number="1">И якоже суждено бысть отплыти нам во италию, предаху павла же и иныя некия юзники сотнику, именем иулию, спиры севастийския.</verse>
				<verse number="2">Вшедше же в корабль адрамитский, восхотевше плыти во асийская места, отвезохомся, сущу с нами аристарху македонянину от солуня.</verse>
				<verse number="3">В другий же пристахом в сидоне: человеколюбие же иулий павлови дея, повеле к другом шедшу прилежание улучити.</verse>
				<verse number="4">И оттуду отвезшеся приплыхом в кипр, зане ветри бяху противни:</verse>
				<verse number="5">пучину же, яже противу киликии и памфилии, преплывше, приидохом в миры ликийския.</verse>
				<verse number="6">И тамо обрет сотник корабль александрийский пловущь во италию, всади ны в онь.</verse>
				<verse number="7">Во многи же дни косно плавающе и едва бывше противу книда, не оставляющу нас ветру, приплыхом под крит при салмоне:</verse>
				<verse number="8">едва же избирающе край, приидохом на место некое, нарицаемое доброе пристанище, емуже близ бе град ласей.</verse>
				<verse number="9">Многу же времени минувшу и сущу уже небезбедну плаванию, занеже и пост уже бе прешел, советоваше павел,</verse>
				<verse number="10">глаголя им: мужие, вижду, яко с досаждением и многою тщетою не токмо бремене и корабля, но и душ наших хощет быти плавание.</verse>
				<verse number="11">Сотник же кормчия и навклира послушаше паче, нежели павлом глаголемых.</verse>
				<verse number="12">Не добру же пристанищу сущу ко озимению, мнози совет даяху отвезтися оттуду, аще како возмогут, достигше финикии, озимети в пристанищи критстем, зрящем к ливу и к хору.</verse>
				<verse number="13">Дхнувшу же югу, мневше волю свою улучити, воздвигше ветрила, плыху вскрай крита.</verse>
				<verse number="14">Не по мнозе же возвея противен ему ветр бурен, нарицаемый евроклидон.</verse>
				<verse number="15">Восхищену же бывшу кораблю и не могущу сопротивитися ветру, вдавшеся волнам носими бехом.</verse>
				<verse number="16">Остров же некий мимотекше, нарицающься клавдий, едва возмогохом удержати ладию:</verse>
				<verse number="17">юже востягше, всяким образом помогаху, подтверждающе корабль: боящеся же, да не в сирть впадут, низпустивше парус, сице носими беху.</verse>
				<verse number="18">Вельми же обуреваемым нам, на утрие изметание творяху,</verse>
				<verse number="19">и в третий день своими руками ядрило корабленое извергохом.</verse>
				<verse number="20">Ни солнцу же, ни звездам явльшымся на многи дни, и зиме не мале належащей, прочее отимашеся надежда вся, еже спастися нам.</verse>
				<verse number="21">Многу же неядению сущу, тогда став павел посреде их, рече: подобаше убо, о, мужие, послушавше мене, не отвезтися от крита и избыти досаждения сего и тщеты:</verse>
				<verse number="22">и се, ныне молю вы благодушствовати, погибель бо ни единей души от вас будет, разве корабля:</verse>
				<verse number="23">предста бо ми в сию нощь ангел Бога, егоже аз есмь, емуже и служу,</verse>
				<verse number="24">глаголя: не бойся, павле, кесарю ти подобает предстати, и се, дарова тебе Бог вся плавающыя с тобою.</verse>
				<verse number="25">Темже дерзайте, мужие, верую бо Богови, яко тако будет, имже образом речено ми бысть:</verse>
				<verse number="26">во остров же некий подобает нам пристати.</verse>
				<verse number="27">И егда четвертаянадесять нощь бысть, носимым нам во адриатстей (пучине), в полунощи непщеваху корабленицы, яко приближаются к некоей стране,</verse>
				<verse number="28">и измеривше глубину обретоша саженей двадесять: мало же прешедше и паки измеривше, обретоша саженей пятьнадесять.</verse>
				<verse number="29">Боящеся же, да не како в прудная места впадут, от носа корабля вергше котвы четыри, моляхомся, да день будет.</verse>
				<verse number="30">Кораблеником же ищущым бежати из корабля и низвесившым ладию в море, изветом аки от носа хотящым котвы простерти,</verse>
				<verse number="31">рече павел сотнику и воином: аще не сии пребудут в корабли, вы спастися не можете.</verse>
				<verse number="32">Тогда воини отрезаша ужя ладии и оставиша ю отпасти.</verse>
				<verse number="33">Егда же хотяше день быти, моляше павел всех, да приимут пищу, глаголя: четыренадесятый днесь день ждуще, не ядше пребываете, ничтоже вкусивше:</verse>
				<verse number="34">темже молю вас прияти пищу, се бо к вашему спасению есть: ни единому бо от вас влас главы отпадет.</verse>
				<verse number="35">Рек же сия и приемь хлеб, благодари Бога пред всеми и преломль начат ясти.</verse>
				<verse number="36">Благонадежни же бывше вси, и тии прияша пищу:</verse>
				<verse number="37">бе же в корабли всех душ двесте седмьдесят и шесть.</verse>
				<verse number="38">Насыщшеся же брашна, облегчиша корабль, изметающе пшеницу в море.</verse>
				<verse number="39">Егда же день бысть, земли не познаваху: недро же некое усмотреша имущее песок, в неже, аще мощно есть, совещаша извлещи корабль.</verse>
				<verse number="40">И котвы собравше, везяхуся по морю: купно ослабивше ужя кормилом и воздвигше малое ветрило к дышущему ветрецу, везохомся на край.</verse>
				<verse number="41">Впадше же в место исопное, увязиша корабль: и нос убо увязший пребысть недвижимь, кормило же разбивашеся от нужды волн.</verse>
				<verse number="42">Воином же совет бысть, да узники убиют, да не кто поплыв избегнет.</verse>
				<verse number="43">Сотник же, хотя соблюсти павла, возбрани совету их, повеле же могущым плавати, да изскочивше первее изыдут на край,</verse>
				<verse number="44">а прочии, ови убо на дщицах, ови же на нечем от корабля. И тако бысть всем спастися на землю.</verse>
			</chapter>
			<chapter number="28">
				<verse number="1">Спасени же бывше иже с павлом от корабля, тогда разумеша, яко остров мелит нарицается.</verse>
				<verse number="2">Варвари же творяху не малое милосердие нам: возгнещше бо огнь, прияша всех нас, за настоящий дождь и зиму.</verse>
				<verse number="3">Сгромаждшу же павлу рождия множество и возложившу на огнь, ехидна от теплоты изшедши, секну в руку его.</verse>
				<verse number="4">И егда видеша варвари висящу змию от руки его, глаголаху друг ко другу: всяко убийца есть человек сей, егоже спасена от моря суд Божий жити не остави.</verse>
				<verse number="5">Той же убо, оттряс змию во огнь, ничтоже зло пострада.</verse>
				<verse number="6">Они же чаяху его имуща возгоретися, или пасти внезапу мертва: на мнозе же того чающым и ничтоже зло в нем бывшее видящым, претворшеся, глаголаху Бога того быти.</verse>
				<verse number="7">Окрест же места онаго бяху села перваго во острове, именем поплиа, иже приимь нас, три дни любезне учреди.</verse>
				<verse number="8">Бысть же отцу поплиеву огнем и водным трудом одержиму лежати: к немуже павел вшед, и помолився, и возложь руце свои нань, исцели его.</verse>
				<verse number="9">Сему же бывшу, и прочии имущии недуги во острове том прихождаху и исцелевахуся:</verse>
				<verse number="10">иже и многими честьми почтоша нас, и отвозящымся нам яже на потребу вложиша.</verse>
				<verse number="11">По триех же месяцех отвезохомся в корабли александрийстем, подписаном диоскуры, презимевшем во острове,</verse>
				<verse number="12">и доплывше в сиракусы, пребыхом дни три:</verse>
				<verse number="13">оттуду же отплывше, приидохом в ригию, и по единем дни возвеявшу югу, во вторый день приидохом в потиолы,</verse>
				<verse number="14">идеже обретше братию, умолени быхом от них пребыти дний седмь: и тако в рим идохом.</verse>
				<verse number="15">И от тамо братия, слышавше яже о нас, изыдоша во сретение наше даже до аппиева торга и триех корчемниц: ихже видев павел и благодарив Бога, прият дерзновение.</verse>
				<verse number="16">Егда же приидохом в рим, сотник предаде узники воеводе, павлу же повеле пребывати о себе, с соблюдающим его воином.</verse>
				<verse number="17">Бысть же по днех триех, созва павел сущыя от иудеев первыя: сшедшымся же им, глаголаше к ним: мужие братие, аз ничтоже противно сотворив людем или обычаем отеческим, узник от Иерусалимлян предан бых в руце римляном,</verse>
				<verse number="18">иже разсудивше яже о мне, хотяху пустити, зане ни едина вина смертная бысть во мне:</verse>
				<verse number="19">сопротив же глаголющым иудеем, нужда ми бысть нарещи кесаря, не яко язык мой имея в чесом оклеветати:</verse>
				<verse number="20">сея ради убо вины умолих вас, да вижду и беседую: надежды бо ради израилевы веригами сими обложен есмь.</verse>
				<verse number="21">Они же к нему реша: мы ниже писания о тебе прияхом от иудей, ниже пришед кто от братий возвести или глагола что о тебе зло:</verse>
				<verse number="22">молимся же, да слышим от тебе, яже мудрствуеши: о ереси бо сей ведомо есть нам, яко всюду сопротив глаголемо есть.</verse>
				<verse number="23">Уставивше же ему день, приидоша к нему в странноприемницу множайшии, имже сказаше свидетелствуя Царствие Божие и уверяя их, яже о Иисусе, от закона моисеова и пророк, от утра даже до вечера.</verse>
				<verse number="24">И ови убо вероваху глаголемым, ови же не вероваху.</verse>
				<verse number="25">Несогласни же суще друг ко другу, отхождаху, рекшу павлу глагол един, яко добре Дух святый глагола исаием пророком ко отцем нашым,</verse>
				<verse number="26">глаголя: иди к людем сим и рцы: слухом услышите и не имате разумети: и видяще узрите и не имате видети:</verse>
				<verse number="27">одебеле бо сердце людий сих, и ушима тяжко слышаша, и очи свои смежиша, да не како увидят очима, и ушима услышат, и сердцем уразумеют, и обратятся, и исцелю их.</verse>
				<verse number="28">Ведомо убо да будет вам, яко языком послася спасение Божие, сии и услышат.</verse>
				<verse number="29">И сия тому рекшу, отидоша иудее, многое имуще между собою состязание.</verse>
				<verse number="30">Пребысть же павел два лета исполнь своею мздою (цела два лета на своем иждивении) и приимаше вся приходящыя к нему,</verse>
				<verse number="31">проповедуя Царствие Божие и учя яже о Господе нашем Иисусе Христе со всяким дерзновением невозбранно.</verse>
			</chapter>
		</book>
		<book number="45">
			<chapter number="1">
				<verse number="1">павел, раб Иисус Христов, зван апостол, избран в блговестие Божие,</verse>
				<verse number="2">еже прежде обеща пророки своими в писаниих святых,</verse>
				<verse number="3">о Сыне своем, бывшем от семене давидова по Плоти,</verse>
				<verse number="4">нареченнем Сыне Божии в силе, по духу святыни, из воскресения от мертвых, Иисуса Христа Господа нашего,</verse>
				<verse number="5">имже прияхом благодать и апостольство в послушание веры во всех языцех, о имени его.</verse>
				<verse number="6">в нихже есте и вы, звани Иисусу Христу.</verse>
				<verse number="7">всем сущым в риме возлюбленным Богу, званным святым. благодать вам и мир от Бога Отца нашего, и Господа Иисуса Христа.</verse>
				<verse number="8">Первое убо благодарю Бога моего Иисусом Христом о всех вас, яко вера ваша возвещается во всем мире.</verse>
				<verse number="9">свидетель бо ми есть Бог, емуже служу духом моим во благовествовании Сына его, яко безпрестани память о вас творю,</verse>
				<verse number="10">всегда в молитвах моих моляся, аще убо когда поспешен буду волею Божиею приити к вам.</verse>
				<verse number="11">желаю бо видети вас, да некое подам вам дарование духовное, ко утверждению вашему.</verse>
				<verse number="12">сие же есть, соутешитися в вас верою общею, вашею же и моею.</verse>
				<verse number="13">Не хощу же не ведети вам, братие, яко множицею восхотех приити к вам, и возбранен бых доселе, да некии плод имею и в вас, якоже и в прочих языцех.</verse>
				<verse number="14">Еллином же и варвавом, мудрым же и неразумным должен есмь.</verse>
				<verse number="15">тако есть, еже по моему усердию и вам сущым в риме благовестити.</verse>
				<verse number="16">Не стыжуся бо благовествованием Христовым: сила бо Божия есть во спасение всякому верующему, иудеови же прежде и еллину.</verse>
				<verse number="17">Правда бо Божия в нем является от веры в веру, якоже есть писано. праведныи же от веры жив будет.</verse>
				<verse number="18">Открывается бо гнев Божии с небесе на всякое нечестие и неправду человеков, содержащих истину в неправде.</verse>
				<verse number="19">зане разумное Божие яве есть в них, Бог бо явил есть им:</verse>
				<verse number="20">невидимая бо его, от создания мира твореньми помышляема, видима суть, и присносущная сила его и Божество, во еже быти им безответным.</verse>
				<verse number="21">Занеже разумевше Бога, не яко Бога прославиша или благодариша, но осуетишася помышлении своими, и омрачися неразумное их сердце.</verse>
				<verse number="22">глаголющеся быти мудри, о‹юродеша,</verse>
				<verse number="23">и измениша славу нетленнаго Бога в подобие образа тленна человека и птиц и четвероног и гад.</verse>
				<verse number="24">темже и предаде их Бог в похотех сердец их в нечистоту, во еже сквернитися телесем их в себе самех.</verse>
				<verse number="25">иже премениша истину Божию во лжу, и почтоша и послужиша твари паче творца, иже есть благословен во веки, аминь.</verse>
				<verse number="26">Сего ради предаде их Бог в страсти безчестия. и жены бо их измениша естественную подобу в презестественную.</verse>
				<verse number="27">такожде и мужи, оставльше естественную подобу женска пола, разжегошася похотию своею друг на друга, мужи на мужех студ содевающе, и возмездие, еже подобаше прелести их, в себе восприемлюще.</verse>
				<verse number="28">И якоже не искусиша имети Бога в разуме, (сего ради) предаде их Бог в неискусен ум, творити неподобная,</verse>
				<verse number="29">исполненых всякия неправды, блужения, лукавства, лихоимания, злобы. исполненых зависти, убииства, рвения, льсти, злонравия.</verse>
				<verse number="30">шепотники, клеветники, богомерзки, досадители, величавы, горды, обретатели злых, родителем непокоривы,</verse>
				<verse number="31">неразумны, непримирителны, нелюбовны, неклятвохранительны, немилостивны.</verse>
				<verse number="32">Нецыи же и оправдание Божие разумевше, яко таковая творящии достойни смерти суть, не точию сами творят, но и соизволяют творящым.</verse>
			</chapter>
			<chapter number="2">
				<verse number="1">Сего ради безответен еси, о, человече всяк судяй: имже бо судом судиши друга, себе осуждаеши. таяжде бо твориши судяй.</verse>
				<verse number="2">Вемы же, яко суд Божии есть поистинне на творящих таковая.</verse>
				<verse number="3">Помышляеши ли же сие, о, человече, судяй таковая творящым и творя сам таяжде, яко ты избежиши ли суда Божия,</verse>
				<verse number="4">Или о богатстве благости его и кротости и долготерпении нерадиши, не ведый, яко благость Божия на покаяние тя ведет?</verse>
				<verse number="5">По жестокости же твоей и непокаянному сердцу, собираеши себе гнев в день гнева и откровения праведнаго суда Божия,</verse>
				<verse number="6">иже воздаст коемуждо по делом его.</verse>
				<verse number="7">овым убо, по терпению дела благаго, славы и чести и нетления ищущым, живот вечный.</verse>
				<verse number="8">а иже по рвению противляются убо истине, повинуются же неправде, ярость и гнев.</verse>
				<verse number="9">Скорбь и теснота на всяку душу человека творящаго злое, иудеа же прежде и еллина.</verse>
				<verse number="10">Слава же и честь и мир всякому делающему благое, иудееви же прежде и еллину.</verse>
				<verse number="11">Несть бо на лица зрения у Бога.</verse>
				<verse number="12">Елицы бо беззаконно согрешиша, беззаконно и погибнут: и елицы в законе согрешиша, законом суд приимут.</verse>
				<verse number="13">не слышателие бо закона праведни пред Богом, но творцы закона, (сии) оправдятся:</verse>
				<verse number="14">егда бо языцы, не имуще закона, естеством законная творят, сии, закона не имуще, сами себе суть закон.</verse>
				<verse number="15">иже являют дело законное написано в сердцах своих, спослушествующеи им совести, и между собою помыслом осуждающым или отвещающым,</verse>
				<verse number="16">в день, егда судит Бог тайная человеком, по блговестию моему, Иисусом Христом.</verse>
				<verse number="17">Се ты иудей именуешися, и почиваеши на законе, и хвалишися о Бозе,</verse>
				<verse number="18">и разумееши волю, и разсуждаеши лучшая, научаемь от закона,</verse>
				<verse number="19">уповая же себе вожда быти слепым, света сущым во тме,</verse>
				<verse number="20">наказателя безумным, учителя младенцем, имуща образ разума и истины в законе.</verse>
				<verse number="21">научая убо инаго, себе ли не учиши,</verse>
				<verse number="22">проповедая не красти, крадеши: глаголяй не прелюбы творити, прелюбы твориши: гнушаяся идол, святая крадеши:</verse>
				<verse number="23">иже в законе хвалишися, преступлением закона Бога безчествуеши.</verse>
				<verse number="24">Имя бо Божие вами хулится во языцех, якоже есть писано.</verse>
				<verse number="25">Обрезание бо пользует, аще закон твориши. аще же закона преступник еси, обрезание твое необрезание бысть.</verse>
				<verse number="26">Аще убо необрезание оправдание закона сохранит, не необрезание ли его во обрезание вменится,</verse>
				<verse number="27">и осудит еже от естества необрезание, закон совершающее, тебе, иже писанием и обрезанием еси преступник закона.</verse>
				<verse number="28">Не бо иже яве, иудей есть, ни еже яве во плоти, обрезание.</verse>
				<verse number="29">но иже в тайне иудей, и обрезание сердца Духом, (а) не писанием: емуже похвала не от человек, но от Бога.</verse>
			</chapter>
			<chapter number="3">
				<verse number="1">Что убо лишшее иудею? или кая польза обрезания?</verse>
				<verse number="2">Много, по всякому образу: первее бо, яко вверена быша им словеса Божия.</verse>
				<verse number="3">Что бо, аще не вероваша нецыи? еда (убо) неверствие их веру Божию упразднит?</verse>
				<verse number="4">Да не будет: да будет же Бог истинен, всяк же человек ложь, якоже есть писано: яко да оправдишися во словесех твоих, и победиши, внегда судити ти.</verse>
				<verse number="5">Аще ли неправда наша Божию правду составляет, что речем? еда ли неправеден Бог наносяй гнев? по человеку глаголю.</verse>
				<verse number="6">Да не будет: понеже како судити имать Бог миру?</verse>
				<verse number="7">Аще бо истина Божия в моей лжи избыточествова в славу его, что еще и аз яко грешник осуждаюся,</verse>
				<verse number="8">И не якоже хулимся, и якоже глаголют нецыи нас глаголати, яко сотворим злая, да приидут благая: ихже суд праведен есть.</verse>
				<verse number="9">Что убо, преимеем ли? Никакоже: предукорихом бо иудеи же и еллины вся под грехом быти,</verse>
				<verse number="10">якоже есть писано. Яко несть праведен никтоже:</verse>
				<verse number="11">несть разумеваяи, и несть взыскаяй Бога:</verse>
				<verse number="12">вси уклонишася, вкупе непотребни быша. несть творяй благостыню, несть даже до единаго.</verse>
				<verse number="13">Гроб отверст гортань их, языки своими льщаху. Яд аспидов под устнами их.</verse>
				<verse number="14">ихже уста клятвы и горести полна суть.</verse>
				<verse number="15">Скоры ноги их пролияти кровь:</verse>
				<verse number="16">сокрушение и озлобление на путех их,</verse>
				<verse number="17">и пути мирнаго не познаша.</verse>
				<verse number="18">Несть страха Божия пред очима их.</verse>
				<verse number="19">Вемы же, яко елика закон глаголет, сущым в законе глаголет: да всяка уста заградятся, и повинен будет весь мир Богови:</verse>
				<verse number="20">зане от дел закона не оправдится всяка плоть пред ним: законом бо познание греха.</verse>
				<verse number="21">Ныне же кроме закона правда Божия явися, свидетельствуема от закона и пророк.</verse>
				<verse number="22">Правда же Божия верою Иисус Христовою во всех и на всех верующих: несть бо разнствия,</verse>
				<verse number="23">вси бо согрешиша, и лишени суть славы Божия,</verse>
				<verse number="24">оправдаеми туне благодатию его, избавлением, еже о Христе Иисусе,</verse>
				<verse number="25">егоже предположи Бог очищение верою в крови его, в явление правды своея, за отпущение прежде бывших грехов,</verse>
				<verse number="26">в долготерпении Божии, и в показание правды его в нынешнее время, во еже быти ему праведну и оправдающу сущаго от веры Иисусовы.</verse>
				<verse number="27">Где убо похвала, отгнася. Которым законом? делы ли? Ни, но законом веры.</verse>
				<verse number="28">Мыслим убо верою оправдатися человеку, без дел закона.</verse>
				<verse number="29">Или иудеев Бог токмо, а не и языков? Ей, и языков:</verse>
				<verse number="30">понеже един Бог, иже оправдит обрезание от веры и необрезание верою.</verse>
				<verse number="31">Закон ли убо разоряем верою? Да не будет: но закон утверждаем.</verse>
			</chapter>
			<chapter number="4">
				<verse number="1">Что убо речем авраама отца нашего обрести по плоти?</verse>
				<verse number="2">Аще бо авраам от дел оправдася, имать похвалу, но не у Бога.</verse>
				<verse number="3">Что бо писание глаголет? верова же авраам Богови, и вменися ему в правду.</verse>
				<verse number="4">Делающему же мзда не вменяется по благодати, но по долгу:</verse>
				<verse number="5">а не делающему, верующему же во оправдающаго нечестива, вменяется вера его в правду.</verse>
				<verse number="6">Якоже и давид глаголет блаженство человека, емуже вменяет Бог правду, без дел закона:</verse>
				<verse number="7">блажени, ихже отпустишася беззакония и ихже прикрышася греси:</verse>
				<verse number="8">блажен муж, емуже не вменит Господь греха.</verse>
				<verse number="9">Блаженство убо сие на обрезание ли, или на необрезание? Глаголем бо, яко вменися аврааму вера в правду.</verse>
				<verse number="10">Како убо вменися ему, во обрезании ли сущу, или в необрезании, не во обрезании, но в необрезании.</verse>
				<verse number="11">И знамение прият обрезания, печать правды веры, яже в необрезании. Яко быти ему отцу всех верующих в необрезании, во еже вменитися и тем в правду.</verse>
				<verse number="12">и отцу обрезания, не сущым точию от обрезания, но и ходящым в стопах веры, яже (бе) в необрезании отца нашего авраама.</verse>
				<verse number="13">Не законом бо обетование аврааму, или семени его, еже быти ему наследнику мирови, но правдою веры.</verse>
				<verse number="14">Аще бо сущии от закона наследницы, испразднися вера, и разорися обетование:</verse>
				<verse number="15">закон бо гнев соделовает: идеже бо несть закона, (ту) ни преступления.</verse>
				<verse number="16">Сего ради от веры, да по благодати, во еже быти известну обетованию всему семени, не точию сущему от закона, но и сущему от веры авраамовы, иже есть отец всем нам,</verse>
				<verse number="17">якоже есть писано: яко отца многим языком положих тя, прямо Богу, емуже верова, животворящему мертвыя и нарицающу не сущая яко сущая.</verse>
				<verse number="18">Иже паче упования во упование верова, во еже быти ему отцу многим языком, по реченному: тако будет семя твое.</verse>
				<verse number="19">И не изнемог верою, ни усмотри своея плоти уже умерщвленныя, столетен негде сый, и мертвости ложесн сарриных:</verse>
				<verse number="20">во обетовании же Божии не усумнеся неверованием, но возможе верою, дав славу Богови</verse>
				<verse number="21">и известен быв, яко, еже обеща, силен есть и сотворити.</verse>
				<verse number="22">Темже и вменися ему в правду.</verse>
				<verse number="23">Не писано же бысть за того единаго точию, яко вменися ему,</verse>
				<verse number="24">но и за ны, имже хощет вменитися, верующым в воскресившаго Иисуса Христа Господа нашего из мертвых,</verse>
				<verse number="25">иже предан бысть за прегрешения наша и воста за оправдание наше.</verse>
			</chapter>
			<chapter number="5">
				<verse number="1">Оравдившеся убо верою, мир имамы к Богу Господем нашим Иисус Христом,</verse>
				<verse number="2">имже и приведение обретохом верою во благодать сию, в нейже стоим, и хвалимся упованием славы Божия.</verse>
				<verse number="3">Не точию же, но и хвалимся в скорбех, ведяще, яко скорбь терпение соделовает,</verse>
				<verse number="4">терпение же искусство, искусство же упование:</verse>
				<verse number="5">упование же не посрамит. Яко любы Божия излияся в сердца наша Духом святым данным нам.</verse>
				<verse number="6">Еще бо Христос сущым нам немощным, по времени за нечестивых умре.</verse>
				<verse number="7">Едва бо за праведника кто умрет: за благаго бо негли кто и дерзнет умрети.</verse>
				<verse number="8">Составляет же свою любовь к нам Бог, яко, еще грешником сущым нам, Христос за ны умре.</verse>
				<verse number="9">Много убо паче, оправдани бывше ныне кровию его, спасемся им от гнева.</verse>
				<verse number="10">Аще бо врази бывше примирихомся Богу смертию Сына его, множае паче примирившеся спасемся в животе его:</verse>
				<verse number="11">не точию же, но и хвалимся о Бозе Господем нашим Иисус Христом, имже ныне примирение прияхом.</verse>
				<verse number="12">Сего ради якоже единем человеком грех в мир вниде, и грехом смерть, и тако смерть во вся человеки вниде, в немже вси согрешиша.</verse>
				<verse number="13">До закона бо грех бе в мире: грех же не вменяшеся, не сущу закону.</verse>
				<verse number="14">Но царствова смерть от адама даже до моисеа и над несогрешившими по подобию преступления адамова, иже есть образ будущаго.</verse>
				<verse number="15">Но не якоже прегрешение, тако и дар. Аще бо прегрешением единаго мнози умроша, множае паче благодать Божия и дар благодатию единаго Человека Иисуса Христа во многих преизлишествова.</verse>
				<verse number="16">И не якоже единем согрешшим, дарование. грех бо из единаго во осуждение: дар же от многих прегрешении во оправдание.</verse>
				<verse number="17">Аще бо единаго прегрешением смерть царствова единем, множае паче избыток благодати и дар правды приемлюще, в жизни воцарятся единем Иисус Христом.</verse>
				<verse number="18">Темже убо, якоже единаго прегрешением во вся человеки вниде осуждение, такожде и единаго оправданием во вся человеки вниде оправдание жизни.</verse>
				<verse number="19">Якоже бо ослушанием единаго человека грешни быша мнози, сице и послушанием единаго праведни будут мнози.</verse>
				<verse number="20">Закон же привниде, да умножится прегрешение. Идеже бо умножися грех, преизбыточествова благодать:</verse>
				<verse number="21">да якоже царствова грех во смерть, такожде и благодать воцарится правдою в жизнь вечную, Иисус Христом Господем нашим.</verse>
			</chapter>
			<chapter number="6">
				<verse number="1">Что убо речем, пребудем ли во гресе, да благодать преумножится? Да не будет.</verse>
				<verse number="2">Иже бо умрохом греху, како паки оживем о нем?</verse>
				<verse number="3">Или не разумеете, яко елицы во Христа ииса крестихомся, в смерть его крестихомся?</verse>
				<verse number="4">Спогребохомся убо ему крещением в смерть, да якоже воста Христос от мертвых славою Отчею, тако и мы во обновлении жизни ходити начнем.</verse>
				<verse number="5">Аще бо сообразни быхом подобию смерти его, то и воскресения будем,</verse>
				<verse number="6">сие ведяще, яко ветхии наш человек с ним распятся, да упразднится тело греховное, яко ктому не работати нам греху.</verse>
				<verse number="7">умерый бо свободися от греха.</verse>
				<verse number="8">Аще же умрохом со Христом, веруем, яко и живи будем с ним,</verse>
				<verse number="9">ведяще, яко Христос воста от мертвых, ктому уже не умирает: смерть им ктому не обладает.</verse>
				<verse number="10">Еже бо умре, греху умре единою: а еже живет, Богови живет.</verse>
				<verse number="11">Такожде и вы помышляйте себе мертвых убо быти греху, живых же Богови, о Христе Иисусе Господе нашем.</verse>
				<verse number="12">Да не царствует убо грех в мертвеннем вашем теле, во еже послушати его в похотех его:</verse>
				<verse number="13">ниже представляйте уды вашя оружия неправды греху: но представляйте себе Богови яко от мертвых живых, и уды вашя оружия правды Богови.</verse>
				<verse number="14">Грех бо вами да не обладает. несте бо под законом, но под благодатию.</verse>
				<verse number="15">Что убо, согрешим ли, зане несмы под законом, но под благодатию, да не будет.</verse>
				<verse number="16">Не весте ли, яко емуже представляете себе рабы в послушание, раби есте, егоже послушаете, или греха в смерть, или послушания в правду?</verse>
				<verse number="17">Благодарим убо Бога, яко бесте раби греху, послушасте же от сердца, в оньже и предастеся образ учения.</verse>
				<verse number="18">Свобождшеся же от греха, поработистеся правде.</verse>
				<verse number="19">Человеческо глаголю, за немощь плоти вашея. Якоже бо представисте уды вашя рабы нечистоте и беззаконию в беззаконие, тако ныне представите уды вашя рабы правде во святыню.</verse>
				<verse number="20">Егда бо раби бесте греха, свободни бесте от правды.</verse>
				<verse number="21">Кий убо тогда иместе плод? О нихже ныне стыдитеся, кончина бо онех, смерть.</verse>
				<verse number="22">Ныне же свобождшеся от греха, порабощшеся же Богови, имате плод ваш во святыню, кончину же жизнь вечную.</verse>
				<verse number="23">Оброцы бо греха смерть: дарование же Божие живот вечный о Христе Иисусе Господе нашем.</verse>
			</chapter>
			<chapter number="7">
				<verse number="1">Или не разумеете, братие: ведущым бо закон глаголю: яко закон обладает над человеком, во елико время живет?</verse>
				<verse number="2">Ибо мужатая жена живу мужу привязана есть законом: аще ли же умрет муж ея, разрешится от закона мужескаго.</verse>
				<verse number="3">Темже убо, живу сущу мужу, прелюбодейца бывает, аще будет мужеви иному: аще ли умрет муж ея, свободна есть от закона, не быти ей прелюбодейце, бывшей мужу иному.</verse>
				<verse number="4">Темже, братие моя, и вы умросте закону телом Христовым, во еже быти вам иному, воставшему из мертвых, да плод принесем Богови.</verse>
				<verse number="5">Егда бо бехом во плоти, страсти греховныя, яже законом, действоваху во удех наших, во еже плод творити смерти:</verse>
				<verse number="6">ныне же упразднихомся от закона, умерше, имже держими бехом, яко работати нам (Богови) во обновлении духа, а не в ветхости писмене.</verse>
				<verse number="7">Что убо речем? закон ли грех? Да не будет: но греха не знах, точию законом: похоти же не ведах, аще не бы закон глаголал: не похощеши.</verse>
				<verse number="8">Вину же прием грех заповедию, содела во мне всяку похоть: без закона бо грех мертв есть.</verse>
				<verse number="9">Аз же живях кроме закона иногда: пришедшей же заповеди, грех убо оживе,</verse>
				<verse number="10">аз же умрох: и обретеся ми заповедь, яже в живот, сия в смерть,</verse>
				<verse number="11">грех бо вину прием заповедию, прельсти мя, и тою умертви мя.</verse>
				<verse number="12">Темже убо закон свят, и заповедь свята и праведна и блага.</verse>
				<verse number="13">Благое ли убо бысть мне смерть? Да не будет: но грех, да явится грех, благим ми содевая смерть, да будет по премногу грешен грех заповедию.</verse>
				<verse number="14">Вемы бо, яко закон духовен есть: аз же плотян есмь, продан под грех.</verse>
				<verse number="15">Еже бо содеваю, не разумею: не еже бо хощу, сие творю, но еже ненавижду, то соделоваю.</verse>
				<verse number="16">Аще ли, еже не хощу, сие творю, хвалю закон яко добр,</verse>
				<verse number="17">ныне же не ктому аз сие содеваю, но живый во мне грех.</verse>
				<verse number="18">Вем бо, яко не живет во мне, сиречь во плоти моей, доброе: еже бо хотети прилежит ми, а еже содеяти доброе, не обретаю.</verse>
				<verse number="19">Не еже бо хощу доброе, творю, но еже не хощу злое, сие содеваю.</verse>
				<verse number="20">Аще ли, еже не хощу аз, сие творю, уже не аз сие творю, но живый во мне грех.</verse>
				<verse number="21">Обретаю убо закон, хотящу ми творити доброе, яко мне злое прилежит.</verse>
				<verse number="22">Соуслаждаюся бо закону Божию по внутреннему человеку:</verse>
				<verse number="23">вижду же ин закон во удех моих, противу воюющь закону ума моего и пленяющь мя законом греховным, сущим во удех моих.</verse>
				<verse number="24">Окаянен аз человек: кто мя избавит от тела смерти сея?</verse>
				<verse number="25">Благодарю Бога моего Иисус Христом Господем нашим. Темже убо сам аз умом моим работаю закону Божию, плотию же закону греховному.</verse>
			</chapter>
			<chapter number="8">
				<verse number="1">Ни едино убо ныне осуждение сущым о Христе Иисусе, не по плоти ходящым, но по духу:</verse>
				<verse number="2">закон бо духа жизни о Христе Иисусе свободил мя есть от закона греховнаго и смерти.</verse>
				<verse number="3">Немощное бо закона, в немже немоществоваше плотию, Бог Сына своего посла в подобии плоти греха, и о гресе осуди грех во плоти,</verse>
				<verse number="4">да оправдание закона исполнится в нас, не по плоти ходящих, но по духу.</verse>
				<verse number="5">Сущии бо по плоти, плотская мудрствуют. а иже по духу, духовная.</verse>
				<verse number="6">Мудрование бо плотское смерть есть, а мудрование духовное живот и мир,</verse>
				<verse number="7">зане мудрование плотское вражда на Бога: закону бо Божию не покаряется, ниже бо может.</verse>
				<verse number="8">Сущии же во плоти, Богу угодити не могут.</verse>
				<verse number="9">Вы же несте во плоти, но в дусе, понеже дух Божии живет в вас. Аще же кто духа Христова не имать, сей несть егов.</verse>
				<verse number="10">Аще же Христос в вас, плоть убо мертва греха ради, дух же живет правды ради.</verse>
				<verse number="11">Аще ли же дух воскресившаго Иисуса от мертвых живет в вас, воздвигии Христа из мертвых оживотворит и мертвенная телеса ваша, живущим духом его в вас.</verse>
				<verse number="12">Темже убо, братие, должни есмы не плоти, еже по плоти жити.</verse>
				<verse number="13">Аще бо по плоти живете, имате умрети, аще ли духом деяния плотская умерщвляете, живи будете:</verse>
				<verse number="14">елицы бо духом Божиим водятся, сии суть Сынове Божии:</verse>
				<verse number="15">не приясте бо духа работы паки в боязнь, но приясте духа Сыноположения, о немже вопием: авва Отче.</verse>
				<verse number="16">Самый дух спослушествует духови нашему, яко есмы чада Божия.</verse>
				<verse number="17">Аще же чада, и наследницы: наследницы убо Богу, снаследницы же Христу, понеже с ним страждем, да и с ним прославимся.</verse>
				<verse number="18">Непщую бо, яко недостойны страсти нынешняго времене к хотящей славе явитися в нас.</verse>
				<verse number="19">Чаяние бо твари, откровения Сынов Божиих чает:</verse>
				<verse number="20">суете бо тварь повинуся не волею, но за повинувшаго ю, на уповании,</verse>
				<verse number="21">яко и сама тварь свободится от работы истления в свободу славы чад Божиих.</verse>
				<verse number="22">Вемы бо, яко вся тварь с нами совоздыхает и сболезнует даже доныне:</verse>
				<verse number="23">не точию же, но и сами начаток духа имуще, и мы сами в себе воздыхаем, вСыновления чающе, избавления телу нашему.</verse>
				<verse number="24">Упованием бо спасохомся. упование же видимое, несть упование: еже бо видит кто, что и уповает?</verse>
				<verse number="25">Аще ли, егоже не видим, надеемся, терпением ждем.</verse>
				<verse number="26">Сице же и дух способствует нам в немощех наших: о чесом бо помолимся, якоже подобает, не вемы, но сам дух ходатайствует о нас воздыхании неизглаголанными.</verse>
				<verse number="27">Испытаяй же сердца весть, что есть мудрование духа, яко по Богу приповедует о святых.</verse>
				<verse number="28">Вемы же, яко любящым Бога вся поспешествуют во благое, сущым по предуведению званным:</verse>
				<verse number="29">ихже бо предуведе, (тех) и предустави сообразных быти образу Сына своего, яко быти ему первородну во многих братиях:</verse>
				<verse number="30">а ихже предустави, тех и призва: а ихже призва, сих и оправда: а ихже оправда, сих и прослави.</verse>
				<verse number="31">Что убо речем к сим, аще Бог по нас, кто на ны,</verse>
				<verse number="32">Иже убо своего Сына не пощаде, но за нас всех предал есть его, како убо не и с ним вся нам дарствует?</verse>
				<verse number="33">Кто поемлет на избранныя Божия, Бог оправдаяй.</verse>
				<verse number="34">Кто осуждаяй? Христос Иисус умерый, паче же и воскресый, иже и есть о десную Бога, иже и ходатайствует о нас.</verse>
				<verse number="35">Кто ны разлучит от любве Божия, скорбь ли, или теснота, или гонение, или глад, или нагота, или беда, или мечь? якоже есть писано:</verse>
				<verse number="36">яко тебе ради умерщвляеми есмы весь день: вменихомся якоже овцы заколения.</verse>
				<verse number="37">Но во всех сих препобеждаем за возлюбльшаго ны.</verse>
				<verse number="38">Известихся бо, яко ни смерть, ни живот, ни ангели, ни начала, ниже силы, ни настоящая, ни грядущая,</verse>
				<verse number="39">ни высота, ни глубина, ни ина тварь кая возможет нас разлучити от любве Божия, яже о Христе Иисусе Господе нашем.</verse>
			</chapter>
			<chapter number="9">
				<verse number="1">Истину глаголю о Христе, не лгу, послушествующей ми совести моей духом святым,</verse>
				<verse number="2">яко скорбь ми есть велия и непрестающая болезнь сердцу моему:</verse>
				<verse number="3">молил бых ся бо сам аз отлучен быти от Христа по братии моей, сродницех моих по плоти,</verse>
				<verse number="4">иже суть израилите, ихже вСыновление и слава, и завети и законоположение, и служение и обетования:</verse>
				<verse number="5">ихже отцы, и от нихже Христос по плоти, сый над всеми Бог благословен во веки, аминь.</verse>
				<verse number="6">Не такоже, яко отпаде слово Божие: не вси бо сущии от израиля, сии израиль,</verse>
				<verse number="7">ни зане суть семя авраамле, вси чада: но во исааце, рече, наречется ти семя.</verse>
				<verse number="8">Сиречь, не чада плотская, сия чада Божия: но чада обетования причитаются в семя.</verse>
				<verse number="9">Обетования бо слово сие: на сие время прииду, и будет сарре сын.</verse>
				<verse number="10">Не точию же, но и ревекка от единаго ложа исаака отца нашего имущи:</verse>
				<verse number="11">еще бо не рождшымся, ни сотворившым что благо или зло, да по избранию предложение Божие пребудет</verse>
				<verse number="12">не от дел, но от призывающаго, речеся ей, яко болий поработает меншему,</verse>
				<verse number="13">якоже есть писано: иакова возлюбих, исава же возненавидех.</verse>
				<verse number="14">Что убо речем? Еда неправда у Бога? Да не будет.</verse>
				<verse number="15">Моисеови бо глаголт: помилую, егоже аще помилую, и ущедрю, егоже аще ущедрю.</verse>
				<verse number="16">Темже убо ни хотящаго, ни текущаго, но милующаго Бога.</verse>
				<verse number="17">глаголт бо писание фараонови: яко на истое сие воздвигох тя, яко да покажу тобою силу мою и да возвестится имя мое по всей земли.</verse>
				<verse number="18">Темже убо, егоже хощет, милует: а егоже хощет, ожесточает.</verse>
				<verse number="19">Речеши убо ми: чесо ради еще укоряет, воли бо его кто противитися может?</verse>
				<verse number="20">Темже убо, о, человече, ты кто еси, против отвещаяй Богови? еда речет здание создавшему е: почто мя сотворил еси тако?</verse>
				<verse number="21">Или не имать власти скудельник на брении, от тогожде смешения сотворити ов убо сосуд в честь, ов же не в честь?</verse>
				<verse number="22">Аще же хотя Бог показати гнев свой и явити силу свою, пренесе во мнозе долготерпении сосуды гнева совершены в погибель:</verse>
				<verse number="23">и да скажет богатство славы своея на сосудех милости, яже предуготова в славу,</verse>
				<verse number="24">ихже и призва нас не точию от иудей, но и от язык:</verse>
				<verse number="25">якоже и во осии глаголт: нареку не люди моя люди моя, и невозлюбленую возлюблену:</verse>
				<verse number="26">и будет, на месте, идеже речеся им: не людие мои есте вы, тамо нарекутся Сынове Бога живаго.</verse>
				<verse number="27">Исаиа же вопиет о израили: аще будет число сынов израилевых яко песок морский, останок спасется:</verse>
				<verse number="28">слово бо скончавая и сокращая в правде, яко слово сокращено сотворит Господь на земли,</verse>
				<verse number="29">и якоже прорече исаиа: аще не бы Господь саваоф оставил нам семене, якоже содом убо были быхом, и якоже гоморру уподобилися быхом.</verse>
				<verse number="30">Что убо речем, яко языцы, не гонящии правду, постигоша правду, правду же, яже от веры:</verse>
				<verse number="31">израиль же, гоня закон правды, в закон правды не постиже.</verse>
				<verse number="32">Чесо ради? Зане не от веры, но от дел закона: преткнушася бо о камень претыкания,</verse>
				<verse number="33">якоже есть писано: се, полагаю в сионе камень претыкания и камень соблазна: и всяк веруяй в онь не постыдится.</verse>
			</chapter>
			<chapter number="10">
				<verse number="1">Братие, благоволение убо моего сердца и молитва, яже к Богу по израили, есть во спасение.</verse>
				<verse number="2">Свидетельствую бо им, яко ревность Божию имут, но не по разуму.</verse>
				<verse number="3">Не разумеюще бо Божия правды и свою правду ищуще поставити, правде Божией не повинушася:</verse>
				<verse number="4">кончина бо закона Христос, в правду всякому верующему.</verse>
				<verse number="5">Моисей бо пишет правду юже от закона: яко сотворивый та человек жив будет в них.</verse>
				<verse number="6">А яже от веры правда сице глаголет: да не речеши в сердцы твоем: кто взыдет на небо, сиречь Христа свести:</verse>
				<verse number="7">или кто снидет в бездну, сиречь Христа от мертвых возвести.</verse>
				<verse number="8">Но что глаголет писание? Близ ти глагол есть, во устех твоих и в сердцы твоем, сиречь глагол веры, егоже проповедаем:</verse>
				<verse number="9">яко аще исповеси усты твоими Господа Иисуса, и веруеши в сердцы твоем, яко Бог того воздвиже из мертвых, спасешися:</verse>
				<verse number="10">сердцем бо веруется в правду, усты же исповедуется во спасение.</verse>
				<verse number="11">Глаголет бо писание: всяк веруяй в онь не постыдится.</verse>
				<verse number="12">Несть бо разнствия иудееви же и еллину: той бо Бог всех, богатяй во всех призывающих его.</verse>
				<verse number="13">Всяк бо, иже аще призовет имя Господне, спасется.</verse>
				<verse number="14">Како убо призовут, в негоже не вероваша? Како же уверуют, егоже не услышаша? како же услышат без проповедающаго?</verse>
				<verse number="15">Како же проповедят, аще не послани будут? Якоже есть писано: коль красны ноги благовествующих мир, благовествующих благая.</verse>
				<verse number="16">Но не вси послушаша благовествования. Исаиа бо глаголет: Господи, кто верова слуху нашему?</verse>
				<verse number="17">Темже убо вера от слуха, слух же глаголголом Божиим.</verse>
				<verse number="18">Но глаголю: еда не слышаша, Темже убо, во всю землю изыде вещание их, и в концы вселенныя глаголы их.</verse>
				<verse number="19">Но глаголю: еда не разуме израиль? Первый моисей глаголет: аз раздражу вы не о языце, но о языце неразумне прогневаю вас.</verse>
				<verse number="20">Исаиа же дерзает и глаголет: обретохся не ищущым мене, явлен бых не вопрошающым о мне.</verse>
				<verse number="21">Ко израилю же глаголет: весь день воздех руце мои к людем непокоривым и пререкающым.</verse>
			</chapter>
			<chapter number="11">
				<verse number="1">Глаголю убо: еда отрину Бог люди своя? Да не будет. Ибо и аз израильтянин есмь, от семене авраамля, колена вениаминова.</verse>
				<verse number="2">Не отрину Бог людей своих, ихже прежде разуме. Или не весте, о илии что глаголет писание, яко приповедует Богови на израиля, глаголя:</verse>
				<verse number="3">Господи, пророки твоя избиша и олтари твоя раскопаша: и аз остах един, и ищут души моея, изяти ю.</verse>
				<verse number="4">Но что глаголет ему Божественный ответ? Оставих себе седмь тысящ мужей, иже не преклониша колена пред ваалом.</verse>
				<verse number="5">Тако убо и в нынешнее время останок по избранию благодати бысть.</verse>
				<verse number="6">Аще ли по благодати, то не от дел: зане благодать уже не бывает благодать. Аще ли от дел, ктому несть благодать: зане дело уже несть дело.</verse>
				<verse number="7">Что убо? Егоже искаше израиль, сего не получи, а избрание получи. прочии же ослепишася,</verse>
				<verse number="8">якоже есть писано: даде им Бог дух умиления, очи не видети и ушы не слышати, даже до днешняго дне.</verse>
				<verse number="9">И давид глаголет: да будет трапеза их в сеть и в лов, и в соблазн и в воздаяние им:</verse>
				<verse number="10">да помрачатся очи их еже не видети, и хребет их выну сляцай.</verse>
				<verse number="11">Глаголю убо: еда согрешиша, да отпадут? Да не будет. Но тех падением спасение языком, во еже раздражити их.</verse>
				<verse number="12">Аще ли же прегрешение их богатство мира, и отпадение их богатство языков: кольми паче исполнение их?</verse>
				<verse number="13">Вам бо глаголю языком: понеже убо есмь аз языком апостол, службу мою прославляю.</verse>
				<verse number="14">Аще како раздражу мою плоть, и спасу некия от них?</verse>
				<verse number="15">Аще бо отложение их, примирение миру, что приятие, разве жизнь из мертвых?</verse>
				<verse number="16">Аще ли начаток свят, то и примешение: и аще корень свят, то и ветви.</verse>
				<verse number="17">Аще ли некия от ветвей отломишася, ты же, дивия маслина сый, прицепился еси в них, и причастник корене и масти маслинныя сотворился еси,</verse>
				<verse number="18">не хвалися на ветви: аще ли же хвалишися, не ты корень носиши, но корень тебе.</verse>
				<verse number="19">Речеши убо. отломишася ветви, да аз прицеплюся.</verse>
				<verse number="20">Добре: неверием отломишася, ты же верою стоиши: не высокомудрствуй, но бойся.</verse>
				<verse number="21">Аще бо Бог естественных ветвей не пощаде, да не како и тебе не пощадит.</verse>
				<verse number="22">Виждь убо благость и непощадение Божие: на отпадших убо непощадение, а на тебе благость Божия, аще пребудеши в благости: аще ли же ни, то и ты отсечен будеши.</verse>
				<verse number="23">И они же, аще не пребудут в неверствии, прицепятся: силен бо есть Бог паки прицепити их.</verse>
				<verse number="24">Аще бо ты от естественныя отсечен дивия маслины, и чрез естество прицепился еси к добрей маслине: кольми паче сии, иже по естеству, прицепятся своей маслине?</verse>
				<verse number="25">Не бо хощу вас не ведети тайны сея, братие, да не будете о себе мудри, яко ослепление от части израилеви бысть, дондеже исполнение языков внидет,</verse>
				<verse number="26">и тако весь израиль спасется, якоже есть писано: приидет от сиона избавляяй, и отвратит нечестие от иакова:</verse>
				<verse number="27">и сей им от мене завет, егда отиму грехи их.</verse>
				<verse number="28">По благовествованию убо, врази вас ради: по избранию же, возлюблени отец ради.</verse>
				<verse number="29">Нераскаянна бо дарования и звание Божие.</verse>
				<verse number="30">Якоже бо и вы иногда противистеся Богови, ныне же помиловани бысте сих противлением:</verse>
				<verse number="31">такожде и сии ныне противишася вашей милости, да и тии помиловани будут.</verse>
				<verse number="32">Затвори бо Бог всех в противление, да всех помилует.</verse>
				<verse number="33">о, глубина богатства и премудрости и разума Божия! яко неиспытани судове его, и неизследовани путие его.</verse>
				<verse number="34">Кто бо разуме ум Господень, или кто советник ему бысть?</verse>
				<verse number="35">Или кто прежде даде ему, и воздастся ему,</verse>
				<verse number="36">Яко из того и тем и в нем всяческая. Тому слава во веки. Аминь.</verse>
			</chapter>
			<chapter number="12">
				<verse number="1">Молю убо вас, братие, щедротами Божиими, представите телеса ваша жертву живу, святу, благоугодну Богови, словесное служение ваше,</verse>
				<verse number="2">и не сообразуйтеся веку сему, но преобразуйтеся обновлением ума вашего, во еже искушати вам, что есть воля Божия благая и угодная и совершенная.</verse>
				<verse number="3">Глаголю бо благодатию давшеюся мне, всякому сущему в вас не мудрствовати паче, еже подобает мудрствовати: но мудрствовати в целомудрии, коемуждо якоже Бог разделил есть меру веры.</verse>
				<verse number="4">Якоже бо во едином телеси многи уды имамы, уды же вси не тожде имут делание,</verse>
				<verse number="5">такожде мнози едино тело есмы о Христе, а по единому друг другу уди.</verse>
				<verse number="6">Имуще же дарования по благодати данней нам различна: аще пророчество, по мере веры:</verse>
				<verse number="7">аще ли служение, в служении: аще учяй, во учении:</verse>
				<verse number="8">аще утешаяй, во утешении: подаваяй, в простоте: предстояй, со тщанием: милуяй, с добрым изволением.</verse>
				<verse number="9">Любы нелицемерна: ненавидяще злаго, прилепляйтеся благому:</verse>
				<verse number="10">братолюбием друг ко другу любезни: честию друг друга болша творяще:</verse>
				<verse number="11">тщанием не лениви, духом горяще, Господви работающе.</verse>
				<verse number="12">упованием радующеся, скобри терпяще, в молитве пребывающе:</verse>
				<verse number="13">требованием святых приюбщающеся, страннолюбия держащеся:</verse>
				<verse number="14">благословляйте гонящыя вы: благословите, а не клените.</verse>
				<verse number="15">Радоватися с радующимися, и плакати с плачущими.</verse>
				<verse number="16">Тожде друг ко другу мудрствующе. не высокая мудрствующе, но смиренными ведущеся: не бывайте мудри о себе:</verse>
				<verse number="17">ни единому же зла за зло воздающе, промышляюще добрая пред всеми человеки.</verse>
				<verse number="18">Аще возможно, еже от вас, со всеми человеки мир имейте.</verse>
				<verse number="19">Не себе отмщающе, возлюблении, но дадите место гневу. Писано бо есть: мне отмщение, аз воздам, глаголет Господь.</verse>
				<verse number="20">Аще убо алчет враг твой, ухлеби его: аще ли жаждет, напой его: сие бо творя, углие огнено собираеши на главу его.</verse>
				<verse number="21">Не побежден бывай от зла, но побеждай благим злое.</verse>
			</chapter>
			<chapter number="13">
				<verse number="1">Всяка душа властем предержащым да повинуется: несть бо власть аще не от Бога, сущыя же власти от Бога учинены суть.</verse>
				<verse number="2">Темже противляяйся власти, Божию повелению противляется: противляющиися же себе грех приемлют.</verse>
				<verse number="3">Князи бо не суть боязнь добрым делом, но злым. Хощеши же ли не боятися власти? Благое твори, и имети будеши похвалу от него:</verse>
				<verse number="4">Божий бо слуга есть, тебе во благое. Аще ли злое твориши, бойся, не бо без ума мечь носит: Божий бо слуга есть, отмститель в гнев злое творящему.</verse>
				<verse number="5">Темже потреба повиноватися не токмо за гнев, но и за совесть.</verse>
				<verse number="6">Сего бо ради и дани даете: служители бо Божии суть, во истое сие пребывающе.</verse>
				<verse number="7">Воздадите убо всем должная: емуже (убо) урок, урок: (а) емуже дань, дань: (а) емуже страх, страх: (и) емуже честь, честь.</verse>
				<verse number="8">Ни единому же ничимже должни бывайте, точию еже любити друг друга: любяй бо друга, закон исполни.</verse>
				<verse number="9">Еже бо: не прелюбы сотвориши, не убиеши, не украдеши, не лжесвидетелствуеши, не похощеши, и аще кая ина заповедь, в сем словеси совершается, во еже: возлюбиши искренняго твоего, якоже сам себе.</verse>
				<verse number="10">Любы искреннему зла не творит. исполнение убо закона любы есть.</verse>
				<verse number="11">И сие, ведяще время, яко час уже нам от сна востати. Ныне бо ближайшее нам спасение, нежели егда веровахом.</verse>
				<verse number="12">Нощь убо прейде, а день приближися: отложим убо дела темная, и облечемся во оружие света.</verse>
				<verse number="13">Яко во дни, благообразно да ходим, не козлогласовании и пиянствы, не любодеянии и студодеянии, не рвением и завистию:</verse>
				<verse number="14">но облецытеся Господем нашим Иисус Христом, и плоти угодия не творите в похоти.</verse>
			</chapter>
			<chapter number="14">
				<verse number="1">Изнемогающаго же в вере приемлите, не в сомнение помышлении.</verse>
				<verse number="2">Ов бо верует ясти вся, а изнемогаяй зелия да яст.</verse>
				<verse number="3">Ядый не ядущаго да не укаряет: и не ядый ядущаго да не осуждает: Бог бо его прият.</verse>
				<verse number="4">Ты кто еси судяй чуждему рабу? Своему Господви стоит, или падает. Станет же, силен бо есть Бог поставити его.</verse>
				<verse number="5">Ов убо разсуждает день чрез день, ов же судит на всяк день. Кииждо своею мыслию да извествуется.</verse>
				<verse number="6">Мудрствуяи день, Господеви мудрствует: и не мудрствуяй день, Господеви не мудрствует. Ядый, Господеви яст. благодарит бо Бога: и не ядый, Господеви не яст, и благодарит Бога.</verse>
				<verse number="7">Никтоже бо нас себе живет, и никтоже себе умирает:</verse>
				<verse number="8">аще бо живем, Господеви живем, аще же умираем, Господеви умираем: аще убо живем, аще умираем, Господни есмы.</verse>
				<verse number="9">На сие бо Христос и умре и воскресе и оживе, да и мертвыми и живыми обладает.</verse>
				<verse number="10">Ты же почто осуждаеши брата твоего, или ты что уничижаеши брата твоего? Вси бо предстанем судищу Христову.</verse>
				<verse number="11">Писано бо есть: живу аз, глаголет Господь, яко мне поклонится всяко колено, и всяк язык исповестся Богови.</verse>
				<verse number="12">Темже убо кийждо нас о себе слово даст Богу.</verse>
				<verse number="13">Не ктому убо друг друга осуждаем, но сие паче судите, еже не полагати претыкания брату или соблазна.</verse>
				<verse number="14">Вем и извещен есмь о Христе Иисусе, яко ничтоже скверно само собою: точию помышляющему что скверно быти, оному скверно есть.</verse>
				<verse number="15">Аще же брашна ради брат твой скорбит, уже не по любви ходиши: не брашном твоим того погубляй, за негоже Христос умре.</verse>
				<verse number="16">Да не хулится убо ваше благое.</verse>
				<verse number="17">Несть бо Царство Божие брашно и питие, но правда и мир и радость о Дусе святе.</verse>
				<verse number="18">Иже бо сими служит Христови, благоугоден есть Богови и искусен человеком.</verse>
				<verse number="19">Темже убо мир возлюбим и яже к созиданию друг ко другу.</verse>
				<verse number="20">Не брашна ради разоряй дело Божие. Вся бо чиста, но зло человеку претыканием ядущему.</verse>
				<verse number="21">Добро не ясти мяс, ниже пити вина, ни о немже брат твой претыкается или соблазняется или изнемогает.</verse>
				<verse number="22">Ты веру имаши? о себе сам имей пред Богом. Блажен не осуждаяй себе, о немже искушается.</verse>
				<verse number="23">А сомняяйся, аще яст, осуждается, зане не от веры: всяко же, еже не от веры, грех есть.</verse>
				<verse number="24">Могущему же вас утвердити по благовествованию моему и проповеданию Иисус Христову, по откровению тайны, леты вечными умолчанныя,</verse>
				<verse number="25">явльшияся же ныне, писании пророческими, по повелению вечнаго Бога, в послушание веры во всех языцех познавшияся,</verse>
				<verse number="26">единому премудрому Богу, Иисусом Христом, емуже слава во веки. Аминь.</verse>
			</chapter>
			<chapter number="15">
				<verse number="1">Должни есмы мы сильнии немощи немощных носити, и не себе угождати:</verse>
				<verse number="2">кииждо же вас ближнему да угождает во благое к созиданию.</verse>
				<verse number="3">Ибо и Христос не себе угоди, но якоже есть писано: поношения поносящих тебе нападоша на мя.</verse>
				<verse number="4">Елика бо преднаписана быша, в наше наказание преднаписашася, да терпением и утешением писаний упование имамы.</verse>
				<verse number="5">Бог же терпения и утешения да даст вам тожде мудрствовати друг ко другу о Христе Иисусе,</verse>
				<verse number="6">да единодушно едиными усты славите Бога и Отца Господа нашего Иисуса Христа.</verse>
				<verse number="7">Темже приемлите друг друга, якоже и Христос прият вас во славу Божию.</verse>
				<verse number="8">Глаголю же Христа Иисуса служителя бывша обрезания по истине Божией, во еже утвердити обетования отцев.</verse>
				<verse number="9">а языком по милости, прославити Бога, якоже есть писано: сего ради исповемся тебе во языцех, Господи, и имени твоему пою.</verse>
				<verse number="10">И паки глаголет: возвеселитеся, языцы, с людьми его.</verse>
				<verse number="11">И паки: хвалите Господа, вси языцы, и похвалите его, вси людие.</verse>
				<verse number="12">И паки исаиа глаголет: будет корень иессеов, и востаяй владети над языки: на того языцы уповают.</verse>
				<verse number="13">Бог же упования да исполнит вас всякия радости и мира в вере, избыточествовати вам во уповании, силою духа святаго.</verse>
				<verse number="14">Извещен же есмь, братие моя, и сам аз о вас, яко и сами вы полни есте благости, исполнени всякаго разума, могуще и иныя научити:</verse>
				<verse number="15">дерзее же писах вам, братие моя, от части, яко воспоминая вам, за благодать данную ми от Бога,</verse>
				<verse number="16">во еже быти ми служителю Иисус Христову во языцех, священнодействующу блговествование Божие, да будет приношение еже от язык благоприятно и освященно духом святым.</verse>
				<verse number="17">Имам убо похвалу о Христе Иисусе в тех, яже к Богу:</verse>
				<verse number="18">не смею бо глаголати что, ихже не содея Христос мною, в послушание языков, словом и делом,</verse>
				<verse number="19">в силе знамений и чудес, силою духа Божия, якоже ми от Иерусалима и окрест даже до иллирика исполнити благовествование Христово.</verse>
				<verse number="20">Сице же потщахся благовестити, не идеже именовася Христос, да не на чужем основании созижду,</verse>
				<verse number="21">но якоже есть писано: имже не возвестися о нем, узрят, и иже не слышаша, уразумеют.</verse>
				<verse number="22">Темже и возбранен бых многажды приити к вам.</verse>
				<verse number="23">Ныне же ктому места не имыи в странах сих, желание же имый приити к вам от многих лет,</verse>
				<verse number="24">яко аще поиду во испанию, прииду к вам. Уповаю бо мимогрядый видети вас и вами проводитися тамо, аще вас прежде от части насыщуся.</verse>
				<verse number="25">Ныне же гряду во Иерусалим, служяй святым,</verse>
				<verse number="26">благоволиша бо македониа и ахаиа общение некое сотворити к нищым святым живущым во Иерусалиме.</verse>
				<verse number="27">Благоволиша бо, и должни им суть. Аще бо в духовных их причастницы быша языцы, должни суть и в плотских послужити им.</verse>
				<verse number="28">Сие убо скончав, и запечатлев им плод сей, поиду вами во испанию:</verse>
				<verse number="29">вем же, яко грядый к вам, во исполнении благословения благовестия Христова прииду.</verse>
				<verse number="30">Молю же вы, братие, Господем нашим Иисус Христом и любовию духа, споспешствуите ми в молитвах о мне к Богу,</verse>
				<verse number="31">да избавлюся от противляющихся во иудеи, и да служба моя, яже во Иерусалиме, благоприятна будет святым.</verse>
				<verse number="32">да с радостию прииду к вам волею Божиею и упокоюся с вами.</verse>
				<verse number="33">Бог же мира со всеми вами. Аминь.</verse>
			</chapter>
			<chapter number="16">
				<verse number="1">Вручаю же вам фиву сестру нашу, сущу служительницу Церкве яже в кегхреех:</verse>
				<verse number="2">да приимете ю о Господе достойне святым, и споспешствуите ей, о нейже аще от вас потребует вещи: ибо сия заступница многим бысть, и самому мне.</verse>
				<verse number="3">Целуйте прискиллу и акилу, споспешника моя о Христе Иисусе,</verse>
				<verse number="4">иже по души моей своя выя положиста, ихже не аз един благодарю, но и вся Церкви языческия: и домашнюю их Церковь.</verse>
				<verse number="5">Целуйте епенета возлюбленнаго ми, иже есть начаток ахаии во Христа.</verse>
				<verse number="6">Целуйте мариамь, яже много трудися о нас.</verse>
				<verse number="7">Целуйте андроника и иунию, сродники моя и спленники моя, иже суть нарочиты во апостолех, иже и прежде мене вероваста во Христа.</verse>
				<verse number="8">Целуйте амплиа возлюбленнаго ми о Господе.</verse>
				<verse number="9">Целуйте урвана споспешника нашего о Христе, и стахиа возлюбленнаго ми.</verse>
				<verse number="10">Целуйте апеллиа искусна о Христе. Целуйте сущыя от аристовула.</verse>
				<verse number="11">Целуйте иродиона сродника моего. Целуйте иже от наркисса сущыя о Господе.</verse>
				<verse number="12">Целуйте трифену и трифосу труждающыяся о Господе. Целуйте персиду возлюбленную, яже много трудися о Господе.</verse>
				<verse number="13">Целуйте руфа избраннаго о Господе, и матерь его и мою.</verse>
				<verse number="14">Целуйте асигкрита, флегонта, ерма, патрова, ермиа, и сущую с ними братию.</verse>
				<verse number="15">Целуйте филолога и иулию, ниреа и сестру его, и олимпана, и сущыя с ними вся святыя.</verse>
				<verse number="16">Целуйте друг друга лобзанием святым. Целуют вы вся Церкви Христовы.</verse>
				<verse number="17">Молю же вы, братие, блюдитеся от творящих распри и раздоры, кроме учения, емуже вы научистеся, и уклонитеся от них:</verse>
				<verse number="18">таковии бо Господеви нашему Иисусу Христу не работают, но своему чреву: иже благими словесы и благословением прельщают сердца незлобивых.</verse>
				<verse number="19">Ваше бо послушание ко всем достиже. Радуюся же еже о вас. хощу же вас мудрых убо быти во благое, простых же в злое.</verse>
				<verse number="20">Бог же мира да сокрушит сатану под ноги вашя вскоре. Благодать Господа нашего Иисуса Христа с вами. Аминь.</verse>
				<verse number="21">Целует вас тимофей споспешник мой, и лукий и иасон и сосипатр, сродницы мои.</verse>
				<verse number="22">Целую вы и аз тертий, написавый послание сие, о Господе.</verse>
				<verse number="23">Целует вы гаие странноприимец мой и Церкве всея. Целует вы ераст строитель градский, и куарт брат.</verse>
				<verse number="24">Благодать Господа нашего Иисуса Христа со всеми вами. Аминь.</verse>
			</chapter>
		</book>
		<book number="46">
			<chapter number="1">
				<verse number="1">павел, зван апостол Иисус Христов волею Божиею, и сосфен брат,</verse>
				<verse number="2">Церкви Божией сущей в коринфе, освященным о Христе Иисусе, званным святым, со всеми призывающими имя Господа нашего Иисуса Христа, во всяцем месте, тех же и нашем:</verse>
				<verse number="3">благодать вам и мир от Бога Отца нашего и Господа Иисуса Христа.</verse>
				<verse number="4">Благодарю Бога моего всегда о вас, о благодати Божией данней вам о Христе Иисусе,</verse>
				<verse number="5">яко во всем обогатистеся о нем, во всяцем слове и всяцем разуме,</verse>
				<verse number="6">якоже свидетелство Христово известися в вас:</verse>
				<verse number="7">яко вам не лишитися ни во единем даровании, чающым откровения Господа нашего Иисуса Христа,</verse>
				<verse number="8">иже и утвердит вас даже до конца неповинных в день Господа нашего Иисуса Христа.</verse>
				<verse number="9">Верен Бог, имже звани бысте во общение Сына его Иисуса Христа, Господа нашего.</verse>
				<verse number="10">Молю же вы, братие, именем Господа нашего Иисуса Христа, да тожде глаголете вси, и да не будут в вас распри, да будете же утверждени в томже разумении и в тойже мысли.</verse>
				<verse number="11">Возвестися бо ми о вас, братие моя, (посланным) от хлоиса, яко рвения в вас суть.</verse>
				<verse number="12">Глаголю же се, яко кийждо вас глаголет: аз убо есмь павлов, аз же аполлосов, аз же кифин, аз же Христов.</verse>
				<verse number="13">Еда разделися Христос, еда павел распятся по вас? или во имя павлово крестистеся?</verse>
				<verse number="14">Благодарю Бога, яко ни единаго от вас крестих, точию криспа и гаиа,</verse>
				<verse number="15">да не кто речет, яко в мое имя крестих.</verse>
				<verse number="16">Крестих же и стефанинов дом: прочее не вем, аще кого иного крестих.</verse>
				<verse number="17">Не посла бо мене Христос крестити, но благовестити, не в премудрости слова, да не испразднится крест Христов.</verse>
				<verse number="18">Слово бо крестное погибающым убо юродство есть, а спасаемым нам сила Божия есть.</verse>
				<verse number="19">Писано бо есть: погублю премудрость премудрых, и разум разумных отвергу.</verse>
				<verse number="20">Где премудр? где книжник? где совопросник века сего? Не обуи ли Бог премудрость мира сего?</verse>
				<verse number="21">Понеже бо в премудрости Божией не разуме мир премудростию Бога, благоизволил Бог буйстовм проповеди спасти верующих.</verse>
				<verse number="22">Понеже и иудее знамения просят, и еллини премудрости ищут:</verse>
				<verse number="23">мы же проповедуем Христа распята, иудеем убо соблазн, еллином же безумие,</verse>
				<verse number="24">самем же званным иудеем же и еллином Христа, Божию силу и Божию премудрость:</verse>
				<verse number="25">зане буее Божие премудрее человек есть, и немощное Божие крепчае человек есть.</verse>
				<verse number="26">Видите бо звание ваше, братие, яко не мнози премудри по плоти, не мнози сильни, не мнози благородни:</verse>
				<verse number="27">но буяя мира избра Бог, да премудрыя посрамит, и немощная мира избра Бог, да посрамит крепкая:</verse>
				<verse number="28">и худородная мира и уничиженная избра Бог, и не сущая, да сущая упразднит,</verse>
				<verse number="29">яко да не похвалится всяка плоть пред Богом.</verse>
				<verse number="30">Из негоже вы есте о Христе Иисусе, иже бысть нам премудрость от Бога, правда же и освящение и избавление,</verse>
				<verse number="31">да, якоже пишется: хваляйся, о Господе да хвалится.</verse>
			</chapter>
			<chapter number="2">
				<verse number="1">И аз пришед к вам, братие, приидох не по превосходному словеси или премудрости возвещая вам свидетелство Божие:</verse>
				<verse number="2">не судих бо ведети что в вас, точию Иисуса Христа, и сего распята:</verse>
				<verse number="3">и аз в немощи и страсе и трепете мнозе бых в вас.</verse>
				<verse number="4">И слово мое и проповедь моя не в препретелных человеческия премудрости словесех, но в явлении духа и силы,</verse>
				<verse number="5">да вера ваша не в мудрости человечестей, но в силе Божией будет.</verse>
				<verse number="6">Премудрость же глаголем в совершенных, премудрость же не века сего, ни князей века сего престающих,</verse>
				<verse number="7">но глаголем премудрость Божию, в тайне сокровенную, юже предустави Бог прежде век в славу нашу,</verse>
				<verse number="8">юже никтоже от князей века сего разуме: аще бо быша разумели, не быша Господа славы распяли.</verse>
				<verse number="9">Но якоже есть писано: ихже око не виде, и ухо не слыша, и на сердце человеку не взыдоша, яже уготова Бог любящым его.</verse>
				<verse number="10">Нам же Бог открыл есть духом своим: дух бо вся испытует, и глубины Божия.</verse>
				<verse number="11">Кто бо весть от человек, яже в человеце, точию дух человека, живущий в нем? Такожде и Божия никтоже весть, точию Дух Божий.</verse>
				<verse number="12">Мы же не духа мира сего прияхом, но духа иже от Бога, да вемы яже от Бога дарованная нам,</verse>
				<verse number="13">яже и глаголем не в наученых человеческия премудрости словесех, но в наученых духа святаго, духовная духовными сразсуждающе.</verse>
				<verse number="14">Душевен же человек не приемлет яже Духа Божия: юродство бо ему есть, и не может разумети, зане духовне востязуется.</verse>
				<verse number="15">Духовный же востязует убо вся, а сам той ни от единаго востязуется.</verse>
				<verse number="16">Кто бо разуме ум Господень, иже изяснит и? Мы же ум Христов имамы.</verse>
			</chapter>
			<chapter number="3">
				<verse number="1">И аз, братие, не могох вам глаголати яко духовным, но яко плотяным, яко младенцем о Христе.</verse>
				<verse number="2">Млеком вы напоих, а не брашном: ибо не у можасте, но ниже еще можете ныне,</verse>
				<verse number="3">еще бо плотстии есте. Идеже бо в вас зависти и рвения и распри, не плотстии ли есте и по человеку ходите?</verse>
				<verse number="4">Егда бо глаголет кто: аз убо есмь павлов, другий же: аз аполлосов: не плотстии ли есте?</verse>
				<verse number="5">Кто убо есть павел? кто же ли аполлос? Но точию служителие, имиже веровасте, и комуждо якоже Господь даде.</verse>
				<verse number="6">Аз насадих, аполлос напои, Бог же возрасти:</verse>
				<verse number="7">темже ни насаждаяй есть что, ни напаяяй, но возращаяй Бог.</verse>
				<verse number="8">Насаждаяй же и напаяяй едино еста: кийждо же свою мзду приимет по своему труду.</verse>
				<verse number="9">Богу бо есмы споспешницы: Божие тяжание, Божие здание есте.</verse>
				<verse number="10">По благодати Божией данней мне, яко премудр архитектон основание положих, ин же назидает: кийждо же да блюдет, како назидает.</verse>
				<verse number="11">Основания бо инаго никтоже может положити паче лежащаго, еже есть Иисус Христос.</verse>
				<verse number="12">Аще ли кто назидает на основании сем злато, сребро, камение честное, дрова, сено, тростие,</verse>
				<verse number="13">когождо дело явлено будет: день бо явит, зане огнем открывается: и когождо дело, яковоже есть, огнь искусит.</verse>
				<verse number="14">(И) егоже аще дело пребудет, еже назда, мзду приимет:</verse>
				<verse number="15">(а) егоже дело сгорит, отщетится: сам же спасется, такожде якоже огнем.</verse>
				<verse number="16">Не весте ли, яко храм Божий есте, и Дух Божий живет в вас?</verse>
				<verse number="17">Аще кто Божий храм растлит, растлит сего Бог: храм бо Божий свят есть, иже есте вы.</verse>
				<verse number="18">Никтоже себе да прельщает: аще кто мнится мудр быти в вас в веце сем, буй да бывает, яко да премудр будет.</verse>
				<verse number="19">Премудрость бо мира сего буйство у Бога есть, писано бо есть: запинаяй премудрым в коварстве их.</verse>
				<verse number="20">И паки: Господь весть помышления человеческа, яко суть суетна.</verse>
				<verse number="21">Темже никтоже да хвалится в человецех, вся бо ваша суть:</verse>
				<verse number="22">аще павел, или аполлос, или кифа, или мир, или живот, или смерть, или настоящая, или будущая, вся ваша суть:</verse>
				<verse number="23">вы же Христовы, Христос же Божий.</verse>
			</chapter>
			<chapter number="4">
				<verse number="1">Тако нас да непщует человек, яко слуг Христовых и строителей таин Божиих:</verse>
				<verse number="2">а еже прочее ищется в строителех, да верен кто обрящется.</verse>
				<verse number="3">Мне же не велико есть, да от вас истяжуся, или от человеческаго дне: но ни сам себе востязую.</verse>
				<verse number="4">Ничесоже бо в себе свем, но ни о сем оправдаюся: востязуяй же мя Господь есть.</verse>
				<verse number="5">Темже прежде времене ничтоже судите, дондеже приидет Господь, иже во свете приведет тайная тмы и объявит советы сердечныя, и тогда похвала будет комуждо от Бога.</verse>
				<verse number="6">Сия же, братие (моя), преобразих на себе и аполлоса вас ради, да от наю научитеся не паче написанных мудрствовати, да не един по единому гордитеся на другаго.</verse>
				<verse number="7">Кто бо тя разсуждает? Что же имаши, егоже неси приял? Аще же и приял еси, что хвалишися яко не прием?</verse>
				<verse number="8">Се, сыти есте, се, обогатистеся, без нас воцаристеся: и о, дабы воцарилися есте, да и мы быхом с вами цартсвовали.</verse>
				<verse number="9">Мню бо, яко Бог ны посланники последния яви, яко насмертники: зане позор быхом миру и ангелом и человеком.</verse>
				<verse number="10">Мы (убо) буи Христа ради, вы же мудри о Христе: мы немощни, вы же крепцы: вы славни, мы же безчестни.</verse>
				<verse number="11">До нынешняго часа и алчем, и жаждем, и наготуем, и страждем, и скитаемся,</verse>
				<verse number="12">и труждаемся, делающе своими руками. Укоряеми, благословляем: гоними, терпим:</verse>
				<verse number="13">хулими, утешаемся: якоже отреби миру быхом, всем попрание доселе.</verse>
				<verse number="14">Не срамляя вас сия пишу, но якоже чада моя возлюбленная наказую.</verse>
				<verse number="15">Аще бо (и) многи пестуны имате о Христе, но не многи отцы: о Христе бо Иисусе благовествованием аз вы родих.</verse>
				<verse number="16">Молю же вас: подобни мне бывайте, якоже аз Христу.</verse>
				<verse number="17">Сего ради послах к вам тимофеа, иже ми есть чадо возлюблено и верно о Господе, иже вам воспомянет пути моя, яже о Христе Иисусе, якоже везде и во всяцей Церкви учу.</verse>
				<verse number="18">Яко не грядущу ми к вам, разгордешася нецыи:</verse>
				<verse number="19">прииду же скоро к вам, аще Господь восхощет, и уразумею не слово разгордевшихся, но силу:</verse>
				<verse number="20">не в словеси бо Царство Божие, но в силе.</verse>
				<verse number="21">Что хощете? с палицею ли прииду к вам, или с любовию и духом кротости?</verse>
			</chapter>
			<chapter number="5">
				<verse number="1">Отнюд слышится в вас блужение, и таково блужение, яковоже ни во языцех именуется, яко некоему имети жену отчую.</verse>
				<verse number="2">И вы разгордесте, и не паче плакасте, да измется от среды вас содеявый дело сие.</verse>
				<verse number="3">Зане аз убо аще не у вас сый телом, ту же живый духом, уже судих, яко тамо сый: содеявшаго сице сие,</verse>
				<verse number="4">о имени Господа нашего Иисуса Христа собравшымся вам и моему духу, с силою Господа нашего Иисуса Христа,</verse>
				<verse number="5">предати таковаго сатане во измождение плоти, да дух спасется в день Господа нашего Иисуса Христа.</verse>
				<verse number="6">Не добра похвала ваша. Не весте ли, яко мал квас все смешение квасит?</verse>
				<verse number="7">Очистите убо ветхий квас, да будете ново смешение, якоже есте безквасни: ибо пасха наша за ны пожрен бысть Христос.</verse>
				<verse number="8">Темже да празднуем не в квасе ветсе, ни в квасе злобы и лукавства, но в безквасиих чистоты и истины.</verse>
				<verse number="9">Писах вам в послании не примешатися блудником:</verse>
				<verse number="10">и не всяко блудником мира сего, или лихоимцем, или хищником, или идолослужителем, понеже убо должни бы есте были от мира (сего) изыти:</verse>
				<verse number="11">ныне же писах вам не примешатися, аще некий, брат именуемь, будет блудник, или лихоимец, или идолослужитель, или досадитель, или пияница, или хищник: с таковым ниже ясти.</verse>
				<verse number="12">Что бо ми и внешних судити? Не внутренних ли вы судите?</verse>
				<verse number="13">Внешних же Бог судит. И измите злаго от вас самех.</verse>
			</chapter>
			<chapter number="6">
				<verse number="1">Смеет ли кто от вас, вещь имея ко иному, судитися от неправедных, а не от святых?</verse>
				<verse number="2">Не весте ли, яко святии мирови имут судити? и аще вами суд приимет мир, недостойни есте судищем худым?</verse>
				<verse number="3">Не весте ли, яко аггелов судити имамы, а не точию житейских?</verse>
				<verse number="4">Житейская бо судища аще имате, уничиженных в Церкви, сих посаждаете.</verse>
				<verse number="5">К сраму вам глаголю: тако ли несть в вас мудр ни един, иже может разсудити между братий своих?</verse>
				<verse number="6">Но брат с братом судится, и то пред неверными.</verse>
				<verse number="7">Уже убо отнюд вам срам есть, яко тяжбы имате между собою. Почто не паче обидими есте? почто не паче лишени бываете?</verse>
				<verse number="8">Но вы (сами) обидите и лишаете, да еще братию.</verse>
				<verse number="9">Или не весте, яко неправедницы Царствия Божия не наследят? Не льстите себе: ни блудницы, ни идолослужителе, ни прелюбодее, (ни сквернителе,) ни малакии, ни мужеложницы,</verse>
				<verse number="10">ни лихоимцы, ни татие, ни пияницы, ни досадителе, ни хищницы Царствия Божия не наследят.</verse>
				<verse number="11">И сими (убо) нецыи бесте, но омыстеся, но освятистеся, но оправдистеся именем Господа нашего Иисуса Христа и духом Бога нашего.</verse>
				<verse number="12">Вся ми леть суть, но не вся на пользу: вся ми леть суть, но не аз обладан буду от чего.</verse>
				<verse number="13">Брашна чреву, и чрево брашном: Бог же и сие и сия упразднит. Тело же не блужению, но Господеви, и Господь телу.</verse>
				<verse number="14">Бог же и Господа воздвиже, и нас воздвигнет силою своею.</verse>
				<verse number="15">Не весте ли, яко телеса ваша удове Христовы суть? Вземь ли убо уды Христовы, сотворю уды блудничи? Да не будет.</verse>
				<verse number="16">Или не весте, яко прилепляяйся сквернодейце едино тело есть (с блудодейцею)? будета бо, рече, оба в плоть едину.</verse>
				<verse number="17">Прилепляяйся же Господеви един дух есть (с Господем).</verse>
				<verse number="18">Бегайте блудодеяния: всяк (бо) грех, егоже аще сотворит человек, кроме тела есть: а блудяй во свое тело согрешает.</verse>
				<verse number="19">Или не весте, яко телеса ваша храм живущаго в вас святаго духа суть, егоже имате от Бога, и несте свои?</verse>
				<verse number="20">куплени бо есте ценою. Прославите убо Бога в телесех ваших и в душах ваших, яже суть Божия.</verse>
			</chapter>
			<chapter number="7">
				<verse number="1">А о нихже писасте ми, добро человеку жене не прикасатися.</verse>
				<verse number="2">Но блудодеяния ради кийждо свою жену да имать, и каяждо (жена) своего мужа да имать.</verse>
				<verse number="3">Жене муж должную любовь да воздает: такожде и жена мужу.</verse>
				<verse number="4">Жена своим телом не владеет, но муж: такожде и муж своим телом не владеет, но жена.</verse>
				<verse number="5">Не лишайте себе друг друга, точию по согласию до времене, да пребываете в посте и молитве, и паки вкупе собирайтеся, да не искушает вас сатана невоздержанием вашим.</verse>
				<verse number="6">Сие же глаголю по совету, (а) не по повелению.</verse>
				<verse number="7">Хощу бо, да вси человецы будут, якоже и аз: но кийждо свое дарование имать от Бога, ов убо сице, ов же сице.</verse>
				<verse number="8">Глаголю же безбрачным и вдовицам: добро им есть, аще пребудут якоже и аз:</verse>
				<verse number="9">аще ли не удержатся, да посягают: лучше бо есть женитися, нежели разжизатися.</verse>
				<verse number="10">А оженившымся завещаваю не аз, но Господь: жене от мужа не разлучатися:</verse>
				<verse number="11">аще ли же и разлучится, да пребывает безбрачна, или да смирится с мужем (своим): и мужу жены не отпущати.</verse>
				<verse number="12">Прочым же аз глаголю, (а) не Господь: аще который брат жену имать неверну, и та благоволит жити с ним, да не оставляет ея:</verse>
				<verse number="13">и жена аще имать мужа неверна, и той благоволит жити с нею, да не оставляет его:</verse>
				<verse number="14">святится бо муж неверен о жене верне, и святится жена неверна о мужи верне: иначе бо чада ваша нечиста были бы, ныне же свята суть.</verse>
				<verse number="15">Аще ли неверный отлучается, да разлучится: не поработися (бо) брат или сестра в таковых: в мир бо призва нас (Господь) Бог.</verse>
				<verse number="16">Что бо веси, жено, аще мужа спасеши? Или что веси, мужу, аще жену спасеши?</verse>
				<verse number="17">Точию коемуждо якоже разделил есть Бог, кийждо якоже призван бысть Господем, тако да ходит: и тако во всех церквах повелеваю.</verse>
				<verse number="18">Во обрезании ли кто призван бысть? да не отторгнется: в необрезании ли кто призван бысть? да не обрезуется.</verse>
				<verse number="19">Обрезание ничтоже есть, и необрезание ничтоже есть, но соблюдение заповедий Божиих.</verse>
				<verse number="20">Кийждо в звании, в немже призван бысть, в том да пребывает.</verse>
				<verse number="21">Раб ли призван был еси? да не нерадиши: но аще и можеши свободен быти, болше поработи себе.</verse>
				<verse number="22">Призванный бо о Господе раб, свободник Господень есть: такожде и призванный свободник, раб есть Христов.</verse>
				<verse number="23">Ценою куплени есте: не будите раби человеком.</verse>
				<verse number="24">Кийждо, в немже призван бысть, братие, в том да пребывает пред Богом.</verse>
				<verse number="25">О девах же повеления Господня не имам, совет же даю, яко помилован от Господа верен быти.</verse>
				<verse number="26">Мню убо сие добро быти за настоящую нужду, яко добро человеку тако быти.</verse>
				<verse number="27">Привязался ли еси жене? не ищи разрешения. Отрешился ли еси жены? не ищи жены.</verse>
				<verse number="28">Аще ли же и оженишися, не согрешил еси: и аще посягнет дева, не согрешила есть. Скорбь же плоти имети будут таковии: аз же вы щажду.</verse>
				<verse number="29">Сие же глаголю, братие, яко время прекращено есть прочее, да и имущии жены, якоже не имущии будут:</verse>
				<verse number="30">и плачущиися, якоже не плачущии: и радующиися, якоже не радующеся: и купующии, яко не содержаще:</verse>
				<verse number="31">и требующии мира сего, яко не требующе: преходит бо образ мира сего.</verse>
				<verse number="32">Хощу же вас безпечальных быти. Не оженивыйся печется о Господних, како угодити Господеви:</verse>
				<verse number="33">а оженивыйся печется о мирских, како угодити жене. Разделися жена и дева:</verse>
				<verse number="34">непосягшая печется о Господних, како угодити Господеви, да будет свята и телом и духом: а посягшая печется о мирских, како угодити мужу.</verse>
				<verse number="35">Сие же на пользу вам самем глаголю: не да сило вам наложу, но к блгообразию и блгоприступанию Господеви безмолвну.</verse>
				<verse number="36">Аще ли же кто безобразити о деве своей непщует, аще есть превозрастна, и тако должна есть быти: еже хощет, да творит: не согрешает, аще посягнет.</verse>
				<verse number="37">А иже стоит твердо сердцем, не имый нужды, власть же имать о своей воли, и се разсудил есть в сердцы своем блюсти деву свою, добре творит.</verse>
				<verse number="38">Темже и вдаяй браку свою деву добре творит: и не вдаяй лучше творит.</verse>
				<verse number="39">Жена привязана есть законом, в елико время живет муж ея: аще же умрет муж ея, свободна есть, за негоже хощет, посягнути, точию о Господе.</verse>
				<verse number="40">Блаженнейша же есть, аще тако пребудет, по моему совету: мнюся бо и аз Духа Божия имети.</verse>
			</chapter>
			<chapter number="8">
				<verse number="1">О идоложертвенных же вемы: яко вси разум имамы. Разум (убо) кичит, а любы созидает.</verse>
				<verse number="2">Аще ли кто мнится ведети что, не у что разуме, якоже подобает разумети:</verse>
				<verse number="3">аще же кто любит Бога, сей познан бысть от него.</verse>
				<verse number="4">О ядении же идоложертвенных вемы, яко идол ничтоже есть в мире, и яко никтоже Бог ин, токмо един.</verse>
				<verse number="5">Аще бо и суть глаголемии бози, или на небеси, или на земли: якоже суть бози мнози и господие мнози:</verse>
				<verse number="6">но нам един Бог Отец, из негоже вся, и мы у него, и един Господь Иисус Христос, имже вся, и мы тем.</verse>
				<verse number="7">Но не во всех разум: нецыи же совестию идолскою даже доселе якоже идоложертвенное ядят, и совесть их, немощна сущи, сквернится.</verse>
				<verse number="8">Брашно же нас не поставляет пред Богом: ниже бо аще ямы, избыточествуем: ниже аще не ямы, лишаемся.</verse>
				<verse number="9">Блюдите же, да не како власть ваша сия преткновение будет немощным.</verse>
				<verse number="10">Аще бо кто видит тя, имуща разум, в требищи возлежаща, не совесть ли его немощна сущи созиждется идоложертвенная ясти?</verse>
				<verse number="11">И погибнет немощный брат в твоем разуме, егоже ради Христос умре.</verse>
				<verse number="12">Такожде согрешающе в братию и биюще их совесть немощну сущу, во Христа согрешаете.</verse>
				<verse number="13">Темже аще брашно соблазняет брата моего, не имам ясти мяса во веки, да не соблазню брата моего.</verse>
			</chapter>
			<chapter number="9">
				<verse number="1">Несмь ли апостол? Несмь ли свободь? Не Иисуса Христа ли Господа нашего видех? Не дело ли мое вы есте о Господе?</verse>
				<verse number="2">Аще иным (и) несмь апостол, но обаче вам есмь: печать бо моего апостолства вы есте о Господе.</verse>
				<verse number="3">Мой ответ востязующым мене сей есть.</verse>
				<verse number="4">Еда не имамы власти ясти и пити?</verse>
				<verse number="5">Еда не имамы власти сестру жену водити, яко и прочии апостоли, и братия Господня, и кифа?</verse>
				<verse number="6">Или един аз и варнава не имамы власти еже не делати?</verse>
				<verse number="7">Кто воинствует своими оброки когда? Или кто насаждает виноград, и от плода его не яст? Или кто пасет стадо, и от млека стада не яст?</verse>
				<verse number="8">Еда по человеку сия глаголю? Не и закон ли сия глаголет?</verse>
				<verse number="9">В моисеове бо законе писано: да не заградиши устну вола молотяща. Еда о волех радит Бог?</verse>
				<verse number="10">Или нас ради всяко глаголет? Нас бо ради написася, яко о надежди должен есть оряй орати, и молотяй с надеждею своего упования причащатися.</verse>
				<verse number="11">Аще мы духовная сеяхом вам, велико ли, аще мы ваша телесная пожнем?</verse>
				<verse number="12">Аще инии власти вашея причащаются, не паче ли мы? Но не сотворихом по области сей: но вся терпим, да не прекращение кое дамы благовествованию Христову.</verse>
				<verse number="13">Не весте ли, яко делающии священная от святилища ядят? (и) служащии олтарю со олтарем делятся?</verse>
				<verse number="14">Тако и Господь повеле проповедающым благовестие от благовестия жити.</verse>
				<verse number="15">Аз же ни едино сотворих от сих. Не писах же сия, да тако будет о мне: добрее бо мне паче умрети, нежели похвалу мою кто да испразднит.</verse>
				<verse number="16">Аще бо благовествую, несть ми похвалы, нужда бо ми належит: горе же мне есть, аще не благовествую.</verse>
				<verse number="17">Аще убо волею сие творю, мзду имам: аще же неволею, строение ми есть предано.</verse>
				<verse number="18">Кая убо ми есть мзда? Да благовествуяй без мзды положу благовестие Христово, во еже не творити ми по области моей в благовествовании.</verse>
				<verse number="19">Свободен бо сый от всех, всем себе поработих, да множайшыя приобрящу:</verse>
				<verse number="20">бых иудеем яко иудей, да иудеи приобрящу: подзаконным яко подзаконен, да подзаконныя приобрящу:</verse>
				<verse number="21">беззаконным яко беззаконен, не сый беззаконник Богу, но законник Христу, да приобрящу беззаконныя.</verse>
				<verse number="22">Бых немощным яко немощен, да немощныя приобрящу. Всем бых вся, да всяко некия спасу.</verse>
				<verse number="23">Сие же творю за благовестие, да соHбщник ему буду.</verse>
				<verse number="24">Не весте ли, яко текущии в позорищи вси убо текут, един же приемлет почесть? Тако тецыте, да постигнете.</verse>
				<verse number="25">Всяк же подвизаяйся от всех воздержится: и они убо да истленен венец приимут, мы же неистленен.</verse>
				<verse number="26">Аз убо тако теку, не яко безвестно, тако подвизаюся, не яко воздух бияй:</verse>
				<verse number="27">но умерщвляю тело мое и порабощаю, да не како, иным проповедуя, сам неключимь буду.</verse>
			</chapter>
			<chapter number="10">
				<verse number="1">Не хощу же вас не ведети, братие, яко отцы наши вси под облаком быша, и вси сквозе море проидоша:</verse>
				<verse number="2">и вси в моисеа крестишася во облаце и в мори:</verse>
				<verse number="3">и вси тожде брашно духовное ядоша:</verse>
				<verse number="4">и вси тожде пиво духовное пиша, пияху бо от духовнаго последующаго камене: камень же бе Христос.</verse>
				<verse number="5">Но не во множайших их благоволи Бог, поражени бо быша в пустыни.</verse>
				<verse number="6">Сия же образи нам быша, яко не быти нам похотником злых, якоже и они похотеша.</verse>
				<verse number="7">Ни идолослужителе бывайте, якоже нецыи от них, якоже есть писано: седоша людие ясти и пити, и восташа играти.</verse>
				<verse number="8">Ниже соблудим, якоже нецыи от них соблудиша, и падоша во един день двадесять три тысящы.</verse>
				<verse number="9">Ни да искушаим Христа, якоже нецыи от них искусиша и от змий погибоша.</verse>
				<verse number="10">Ни ропщите, якоже нецыи от них ропташа и погибоша от всегубителя.</verse>
				<verse number="11">Сия же вся образи прилучахуся онем: писана же быша в научение наше, в нихже концы век достигоша.</verse>
				<verse number="12">Темже мняйся стояти да блюдется, да не падет.</verse>
				<verse number="13">Искушение вас не достиже, точию человеческое: верен же Бог, иже не оставит вас искуситися паче, еже можете, но сотворит со искушением и избытие, яко возмощи вам понести.</verse>
				<verse number="14">Темже, братие моя возлюбленная, бегайте от идолослужения.</verse>
				<verse number="15">Яко мудрым глаголю: судите вы, еже глаголю:</verse>
				<verse number="16">чаша благословения, юже благословляем, не общение ли крове Христовы есть? хлеб, егоже ломим, не общение ли тела Христова есть?</verse>
				<verse number="17">Яко един хлеб, едино тело есмы мнози: вси бо от единаго хлеба причащаемся.</verse>
				<verse number="18">Видите израиля по плоти: не ядущии ли жертвы общницы олтареви суть?</verse>
				<verse number="19">Что убо глаголю? яко идол что есть? или идоложертвенное что есть?</verse>
				<verse number="20">Но зане, яже жрут языцы, бесом жрут, а не Богови: не хощу же вас общников быти бесом.</verse>
				<verse number="21">Не можете чашу Господню пити и чашу бесовскую: не можете трапезе Господней причащатися и трапезе бесовстей.</verse>
				<verse number="22">Или раздражаем Господа? Еда крепчайши его есмы?</verse>
				<verse number="23">Вся ми леть суть, но не вся на пользу: вся ми леть суть, но не вся назидают.</verse>
				<verse number="24">Никтоже своего си да ищет, но еже ближняго кийждо.</verse>
				<verse number="25">Все, еже на торжищи продаемое, ядите, ничтоже сумнящеся, за совесть:</verse>
				<verse number="26">Господня бо земля и исполнение ея.</verse>
				<verse number="27">Аще ли кто от неверных призывает вы, и хощете ити, все предлагаемое вам ядите, ничтоже сумнящеся, за совесть.</verse>
				<verse number="28">Аще ли же кто вам речет: сие идоложертвенно есть: не ядите за оного поведавшаго, и совесть: Господня бо земля и исполнение ея.</verse>
				<verse number="29">Совесть же глаголю не свою, но другаго: вскую бо свобода моя судится от иныя совести?</verse>
				<verse number="30">Аще аз благодатию причащаюся, почто хулу приемлю, о немже аз благодарю?</verse>
				<verse number="31">Аще убо ясте, аще ли пиете, аще ли ино что творите, вся во славу Божию творите.</verse>
				<verse number="32">Безпреткновени бывайте иудеем и еллином и Церкви Божией,</verse>
				<verse number="33">якоже и аз во всем всем угождаю, не иский своея пользы, но многих, да спасутся.</verse>
			</chapter>
			<chapter number="11">
				<verse number="1">Подражателе мне бывайте, якоже и аз Христу.</verse>
				<verse number="2">Хвалю же вы, братие, яко вся моя помните, и якоже предах вам, предания держите.</verse>
				<verse number="3">Хощу же вас ведети, яко всякому мужу глава Христос есть, глава же жене муж, глава же Христу Бог.</verse>
				<verse number="4">Всяк муж, молитву дея или пророчествуяй покрытою главою, срамляет главу свою:</verse>
				<verse number="5">и всяка жена, молитву деющая или пророчествующая откровенною главою, срамляет главу свою: едино бо есть и тожде остриженней:</verse>
				<verse number="6">аще бо не покрывается жена, да стрижется: аще ли же срам жене стрищися или бритися, да покрывается.</verse>
				<verse number="7">Муж убо не должен есть покрывати главу, образ и слава Божия сый: жена же слава мужу есть.</verse>
				<verse number="8">Несть бо муж от жены, но жена от мужа:</verse>
				<verse number="9">ибо не создан бысть муж жены ради, но жена мужа ради.</verse>
				<verse number="10">Сего ради должна есть жена власть имети на главе ангел ради.</verse>
				<verse number="11">Обаче ни муж без жены, ни жена без мужа, о Господе.</verse>
				<verse number="12">Якоже бо жена от мужа, сице и муж женою: вся же от Бога.</verse>
				<verse number="13">В вас самех судите, лепо ли есть жене откровенней Богу молитися?</verse>
				<verse number="14">Или и не самое естество учит вы, яко муж убо аще власы растит, безчестие ему есть,</verse>
				<verse number="15">жена же аще власы растит, слава ей есть? зане растение власов вместо одеяния дано бысть ей.</verse>
				<verse number="16">Аще ли кто мнится спорлив быти, мы таковаго обычая не имамы, ниже Церкви Божия.</verse>
				<verse number="17">Сие же завещавая не хвалю, яко не на лучшее, но на хуждшее сбираетеся.</verse>
				<verse number="18">Первое убо, сходящымся вам в церковь, слышу в вас распри сущыя, и часть некую (сих) верую.</verse>
				<verse number="19">Подобает бо и ересем в вас быти, да искуснии явлени бывают в вас.</verse>
				<verse number="20">Сходящымся убо вам вкупе, несть Господскую вечерю ясти:</verse>
				<verse number="21">кийждо бо свою вечерю предваряет в снедение, и ов убо алчет, ов же упивается.</verse>
				<verse number="22">Еда бо домов не имате, во еже ясти и пити? Или о Церкви Божией нерадите и срамляете не имущыя? Что вам реку? похвалю ли вы о сем? Не похвалю.</verse>
				<verse number="23">Аз бо приях от Господа, еже и предах вам, яко Господь Иисус в нощь, в нюже предан бываше, приемь хлеб,</verse>
				<verse number="24">и благодарив преломи, и рече: приимите, ядите, сие есть тело мое, еже за вы ломимое: сие творите в мое воспоминание.</verse>
				<verse number="25">Такожде и чашу по вечери, глаголя: сия чаша новый завет есть в моей крови: сие творите, елижды аще пиете, в мое воспоминание.</verse>
				<verse number="26">Елижды бо аще ясте хлеб сей и чашу сию пиете, смерть Господню возвещаете, дондеже приидет.</verse>
				<verse number="27">Темже иже аще яст хлеб сей или пиет чашу Господню недостойне, повинен будет телу и крови Господни.</verse>
				<verse number="28">Да искушает же человек себе, и тако от хлеба да яст и от чаши да пиет.</verse>
				<verse number="29">Ядый бо и пияй недостойне, суд себе яст и пиет, не разсуждая тела Господня.</verse>
				<verse number="30">Сего ради в вас мнози немощни и недужливи, и спят доволни.</verse>
				<verse number="31">Аще бо быхом себе разсуждали, не быхом осуждени были.</verse>
				<verse number="32">Судими же, от Господа наказуемся, да не с миром осудимся.</verse>
				<verse number="33">Темже, братие моя, сходящеся ясти, друг друга ждите.</verse>
				<verse number="34">Аще ли кто алчет, в дому да яст, да не в грех сходитеся. О прочих же, егда прииду, устрою.</verse>
			</chapter>
			<chapter number="12">
				<verse number="1">О духовных же, братие, не хощу вас не ведети.</verse>
				<verse number="2">Весте, яко егда неверни бесте, ко идолом безгласным яко ведоми ведостеся.</verse>
				<verse number="3">Темже сказую вам, яко никтоже, духом Божиим глаголяй, речет анафема Иисуса, и никтоже может рещи Господа Иисуса, точию духом святым.</verse>
				<verse number="4">Разделения же дарований суть, а тойжде дух:</verse>
				<verse number="5">и разделения служений суть, а тойжде Господь:</verse>
				<verse number="6">и разделения действ суть, а тойжде есть Бог, действуяй вся во всех.</verse>
				<verse number="7">Комуждо же дается явление духа на пользу:</verse>
				<verse number="8">овому бо духом дается слово премудрости, иному же слово разума, о томже Дусе:</verse>
				<verse number="9">другому же вера, темже духом: иному же дарования исцелений, о томже Дусе:</verse>
				<verse number="10">другому же действия сил, иному же пророчество, другому же разсуждения духовом, иному же роди языков, другому же сказания языков.</verse>
				<verse number="11">Вся же сия действует един и тойжде дух, разделяя властию коемуждо якоже хощет.</verse>
				<verse number="12">Акоже бо тело едино есть и уды имать многи, вси же уди единаго тела, мнози суще, едино суть тело: тако и Христос.</verse>
				<verse number="13">Ибо единем духом мы вси во едино тело крестихомся, аще иудее, аще еллини, или раби, или свободни: и вси единем духом напоихомся.</verse>
				<verse number="14">Ибо тело несть един уд, но мнози.</verse>
				<verse number="15">Аще речет нога, яко несмь рука, несмь от тела: еда сего ради несть от тела?</verse>
				<verse number="16">И аще речет ухо, яко несмь око, несмь от тела: еда сего ради несть от тела?</verse>
				<verse number="17">Аще все тело око, где слух? аще (же) все слух, где ухание?</verse>
				<verse number="18">Ныне же положи Бог уды, единаго коегождо их в телеси, якоже изволи.</verse>
				<verse number="19">Аще ли быша вси един уд, где тело?</verse>
				<verse number="20">Ныне же мнози убо удове, едино же тело.</verse>
				<verse number="21">Не может же око рещи руце: не требе ми еси: или паки глава ногама: не требе ми есте.</verse>
				<verse number="22">Но много паче, мнящиися уди тела немощнейши быти, нужнейши суть,</verse>
				<verse number="23">и ихже мним безчестнейших быти тела, сим честь множайшую прилагаем:</verse>
				<verse number="24">и неблагообразнии наши благообразие множайше имут, а благообразнии наши не требе имут. Но Бог раствори тело, худейшему болшу дав честь,</verse>
				<verse number="25">да не будет распри в телеси, но да тожде в себе пекутся уди.</verse>
				<verse number="26">И аще страждет един уд, с ним страждут вси уди: аще ли же славится един уд, с ним радуются вси уди.</verse>
				<verse number="27">Вы же есте тело Христово, и уди от части.</verse>
				<verse number="28">И овых убо положи Бог в Церкви первее апостолов, второе пророков, третие учителей: потом же силы, таже дарования исцелений, заступления, правления, роди языков.</verse>
				<verse number="29">Еда вси апостоли? еда вси пророцы? еда вси учителе? еда вси силы?</verse>
				<verse number="30">еда вси дарования имут изцелений? еда вси языки глаголют? еда вси сказуют?</verse>
				<verse number="31">Ревнуйте же дарований болших, и еще по превосхождению путь вам показую.</verse>
			</chapter>
			<chapter number="13">
				<verse number="1">Аще языки человеческими глаголю и ангелскими, любве же не имам, бых (яко) медь звенящи, или кимвал звяцаяй.</verse>
				<verse number="2">и аще имам пророчество, и вем тайны вся и весь разум, и аще имам всю веру, яко и горы преставляти, любве же не имам, ничтоже есмь.</verse>
				<verse number="3">И аще раздам вся имения моя, и аще предам тело мое, во еже сжещи е, любве же не имам, ни кая польза ми есть.</verse>
				<verse number="4">Любы долготерпит, милосердствует, любы не завидит, любы не превозносится, не гордится,</verse>
				<verse number="5">не безчинствует, не ищет своих си, не раздражается, не мыслит зла,</verse>
				<verse number="6">не радуется о неправде, радуется же о истине:</verse>
				<verse number="7">вся любит, всему веру емлет, вся уповает, вся терпит.</verse>
				<verse number="8">Любы николиже отпадает, аще же пророчествия упразднятся, аще ли языцы умолкнут, аще разум испразднится.</verse>
				<verse number="9">От части бо разумеваем и от части пророчествуем:</verse>
				<verse number="10">егда же приидет совершенное, тогда, еже от части, упразднится.</verse>
				<verse number="11">Егда бех младенец, яко младенец глаголах, яко младенец мудрствовах, яко младенец смышлях: егда же бых муж, отвергох младенческая.</verse>
				<verse number="12">Видим убо ныне якоже зерцалом в гадании, тогда же лицем к лицу: ныне разумею от части, тогда же познаю, якоже и познан бых.</verse>
				<verse number="13">Ныне же пребывают вера, надежда, любы, три сия: болши же сих любы.</verse>
			</chapter>
			<chapter number="14">
				<verse number="1">Держитеся любве: ревнуйте же духовным, паче же да пророчествуете.</verse>
				<verse number="2">Глаголяй бо языки, не человеком глаголет, но Богу: никтоже бо слышит, духом же глаголет тайны:</verse>
				<verse number="3">пророчествуяй же, человеком глаголет созидание и утешение и утверждение.</verse>
				<verse number="4">Глаголяй (бо) языки себе зиждет, а пророчествуяй Церковь зиждет.</verse>
				<verse number="5">Хощу же всех вас глаголати языки, паче же да прорицаете: болий бо пророчествуяй, нежели глаголяй языки, разве аще (кто) сказует, да Церковь созидание приемлет.</verse>
				<verse number="6">Ныне же, братие, аще прииду к вам языки глаголя, кую вам пользу сотворю, аще вам не глаголю или во откровении, или в разуме, или в пророчествии, или в научении?</verse>
				<verse number="7">Обаче бездушная глас дающая, аще сопель, аще гусли, аще разнствия писканием не дадят, како разумно будет пискание или гудение?</verse>
				<verse number="8">Ибо аще безвестен глас труба даст, кто уготовится на брань?</verse>
				<verse number="9">Тако и вы аще не благоразумно слово дадите языком, како уразумеется глаголемое? Будете бо на воздух глаголюще.</verse>
				<verse number="10">Толицы убо, аще ключится, роди гласов суть в мире, и ни един их безгласен.</verse>
				<verse number="11">Аще убо не увем силы гласа, буду глаголющему иноязычник, и глаголющий мне иноязычник.</verse>
				<verse number="12">Тако и вы, понеже ревнителе есте духовом, (яже) к созиданию Церкве просите, да избыточествуете.</verse>
				<verse number="13">Темже глаголяй языком да молится, да сказует.</verse>
				<verse number="14">Аще бо молюся языком, дух мой молится, а ум мой без плода есть.</verse>
				<verse number="15">Что убо есть? Помолюся духом, помолюся же и умом: воспою духом, воспою же и умом.</verse>
				<verse number="16">Понеже аще благословиши духом, исполняяй место невежды како речет аминь, по твоему благодарению? Понеже не весть, что глаголеши.</verse>
				<verse number="17">Ты убо добре благодариши, но другий не созидается.</verse>
				<verse number="18">Благодарю Бога моего, паче всех вас языки глаголя:</verse>
				<verse number="19">но в Церкви хощу пять словес умом моим глаголати, да и ины пользую, нежели тмы словес языком.</verse>
				<verse number="20">Братие, не дети бывайте умы: но злобою младенствуйте, умы же совершени бывайте.</verse>
				<verse number="21">В законе пишет: яко иными языки и устны иными возглаголю людем сим, и ни тако послушают мене, глаголет Господь.</verse>
				<verse number="22">Темже языцы в знамение суть не верующым, но неверным: а пророчество не неверным, но верующым.</verse>
				<verse number="23">Аще убо снидется церковь вся вкупе, и вси языки глаголют, внидут же (и) неразумивии или невернии, не рекут ли, яко беснуетеся?</verse>
				<verse number="24">Аще же вси пророчествуют, внидет же некий неверен или невежда, обличается всеми, (и) истязуется от всех,</verse>
				<verse number="25">и сице тайная сердца его явлена бывают: и тако пад ниц поклонится Богови, возвещая, яко воистинну Бог с вами есть.</verse>
				<verse number="26">Что убо есть, братие? Егда сходитеся, кийждо вас псалом имать, учение имать, язык имать откровение имать, сказание имать: вся (же) к созиданию да бывают.</verse>
				<verse number="27">Аще языком кто глаголет, по двема, или множае по трием, и по части: и един да сказует.</verse>
				<verse number="28">Аще ли не будет сказатель, да молчит в Церкви, себе же да глаголет и Богови.</verse>
				<verse number="29">Пророцы же два или трие да глаголют, и друзии да разсуждают:</verse>
				<verse number="30">аще ли иному открыется седящу, первый да молчит.</verse>
				<verse number="31">Можете бо вси по единому пророчествовати, да вси учатся и вси утешаются.</verse>
				<verse number="32">И дуси пророчестии пророком повинуются:</verse>
				<verse number="33">несть бо нестроения Бог, но мира, яко во всех церквах святых.</verse>
				<verse number="34">Жены вашя в церквах да молчат: не повелеся бо им глаголати, но повиноватися, якоже и закон глаголет.</verse>
				<verse number="35">Аще ли чесому научитися хотят, в дому своих мужей да вопрошают: срамно бо есть жене в Церкви глаголати.</verse>
				<verse number="36">Или от вас слово Божие изыде? Или вас единых достиже?</verse>
				<verse number="37">Аще кто мнится пророк быти или духовен, да разумеет, яже пишу вам, зане Господни суть заповеди?</verse>
				<verse number="38">аще ли кто не разумеет, да не разумевает.</verse>
				<verse number="39">Темже, братие моя, ревнуйте еже пророчествовати, и еже глаголати языки не возбраняйте:</verse>
				<verse number="40">вся же блгообразно и по чину да бывают.</verse>
			</chapter>
			<chapter number="15">
				<verse number="1">Сказую же вам, братие, благовествование, еже благовестих вам, еже и приясте, в немже и стоите,</verse>
				<verse number="2">имже и спасаетеся, кацем словом благовестих вам, аще содержите: разве аще не всуе веровасте.</verse>
				<verse number="3">Предах бо вам исперва, еже и приях, яко Христос умре грех наших ради, по писанием,</verse>
				<verse number="4">и яко погребен бысть, и яко воста в третий день, по писанием,</verse>
				<verse number="5">и яко явися кифе, таже единонадесятим:</verse>
				<verse number="6">потом же явися боле пяти сот братиям единою, от нихже множайшии пребывают доселе, нецыи же и почиша:</verse>
				<verse number="7">потом же явися иакову, таже апостолом всем:</verse>
				<verse number="8">последи же всех, яко некоему извергу, явися и мне.</verse>
				<verse number="9">Аз бо есмь мний апостолов, иже несмь достоин нарещися апостол, зане гоних Церковь Божию.</verse>
				<verse number="10">Благодатию же Божиею есмь, еже есмь, и благодать его, яже во мне, не тща бысть, но паче всех их потрудихся: не аз же, но благодать Божия, яже со мною.</verse>
				<verse number="11">Аще убо аз, аще ли они, тако проповедуем, и тако веровасте.</verse>
				<verse number="12">Аще же Христос проповедуется, яко из мертвых воста, како глаголют нецыи в вас, яко воскресения мертвых несть?</verse>
				<verse number="13">И аще воскресения мертвых несть, то ни Христос воста:</verse>
				<verse number="14">аще же Христос не воста, тще убо проповедание наше, тща же и вера ваша.</verse>
				<verse number="15">Обретаемся же и лжесвидетеле Божии, яко послушествовахом на Бога, яко воскреси Христа, егоже не воскреси, аще убо мертвии не востают:</verse>
				<verse number="16">аще бо мертвии не востают, то ни Христос воста:</verse>
				<verse number="17">аще же Христос не воста, суетна вера ваша, еще есте во гресех ваших:</verse>
				<verse number="18">убо и умершии о Христе, погибоша.</verse>
				<verse number="19">(И) аще в животе сем точию уповающе есмы во Христа, окаяннейши всех человек есмы.</verse>
				<verse number="20">Ныне же Христос воста от мертвых, начаток умершым бысть.</verse>
				<verse number="21">Понеже бо человеком смерть (бысть), и Человеком воскресение мертвых.</verse>
				<verse number="22">Якоже бо о адаме вси умирают, такожде и о Христе вси оживут,</verse>
				<verse number="23">кийждо же во своем чину: начаток Христос, потом же Христу веровавшии в пришествии его.</verse>
				<verse number="24">Таже кончина, егда предаст Царство Богу и Отцу, егда испразднит всяко началство и всяку власть и силу:</verse>
				<verse number="25">подобает бо ему царствовати, дондеже положит вся враги под ногама своима.</verse>
				<verse number="26">Последний же враг испразднится смерть,</verse>
				<verse number="27">вся бо покори под нозе его: внегда же рещи, яко вся покорена суть ему, яве, яко разве покоршаго ему вся.</verse>
				<verse number="28">Егда же покорит ему всяческая, тогда и сам Сын покорится покоршему ему всяческая, да будет Бог всяческая во всех.</verse>
				<verse number="29">Понеже что сотворят крестящиися мертвых ради? Аще отнюд мертвии не востают, что и крещаются мертвых ради?</verse>
				<verse number="30">Почто (же) и мы беды приемлем на всяк час?</verse>
				<verse number="31">По вся дни умираю: тако ми ваша похвала, братие, юже имам о Христе Иисусе Господе нашем.</verse>
				<verse number="32">Аще (бо) по человеку со зверем боряхся в ефесе, кая ми польза, аще мертвии не востают? Да ямы и пием, утре бо умрем.</verse>
				<verse number="33">Не льститеся: тлят обычаи благи беседы злы.</verse>
				<verse number="34">Истрезвитеся праведно и не согрешайте: неведение бо Божие нецыи имут, к сраму вам глаголю.</verse>
				<verse number="35">Но речет некто: како востанут мертвии? коим же телом приидут?</verse>
				<verse number="36">Безумне, ты еже сееши, не оживет, аще не умрет:</verse>
				<verse number="37">и еже сееши, не тело будущее сееши, но голо зерно, аще случится, пшеницы или иного от прочих:</verse>
				<verse number="38">Бог же дает ему тело, якоже восхощет, и коемуждо семени свое тело.</verse>
				<verse number="39">Не всяка плоть таже плоть: но ина убо плоть человеком, ина же плоть скотом, ина же рыбам, ина же птицам.</verse>
				<verse number="40">И телеса небесная, и телеса земная: но ина убо небесным слава, и ина земным:</verse>
				<verse number="41">ина слава солнцу, и ина слава луне, и ина слава звездам: звезда бо от звезды разнствует во славе.</verse>
				<verse number="42">Такожде и воскресение мертвых: сеется в тление, востает в нетлении:</verse>
				<verse number="43">сеется не в честь, востает в славе: сеется в немощи, востает в силе:</verse>
				<verse number="44">сеется тело душевное, востает тело духовное. Есть тело душевное, и есть тело духовное.</verse>
				<verse number="45">Тако и писано есть: бысть первый человек адам в душу живу, последний адам в дух животворящь.</verse>
				<verse number="46">Но не прежде духовное, но душевное, потом же духовное.</verse>
				<verse number="47">Первый человек от земли, перстен: вторый Человек Господь с небесе.</verse>
				<verse number="48">Яков перстный, такови и перстнии: и яков небесный, тацы же и небеснии:</verse>
				<verse number="49">и якоже облекохомся во образ перстнаго, да облечемся и во образ небеснаго.</verse>
				<verse number="50">Сие же глаголю, братие, яко плоть и кровь Царствия Божия наследити не могут, ниже тление нетления наследствует.</verse>
				<verse number="51">Се, тайну вам глаголю: вси бо не успнем, вси же изменимся</verse>
				<verse number="52">вскоре, во мгновении ока, в последней трубе: вострубит бо, и мертвии востанут нетленни, и мы изменимся:</verse>
				<verse number="53">подобает бо тленному сему облещися в нетление и мертвенному сему облещися в безсмертие.</verse>
				<verse number="54">Егда же тленное сие облечется в нетление и смертное сие облечется в безсмертие, тогда будет слово написанное: пожерта бысть смерть победою.</verse>
				<verse number="55">Где ти, смерте, жало? где ти, аде, победа?</verse>
				<verse number="56">Жало же смерти грех: сила же греха закон.</verse>
				<verse number="57">Богу же благодарение, давшему нам победу Господем нашим Иисус Христом.</verse>
				<verse number="58">Темже, братие моя возлюбленная, тверди бывайте, непоступни, избыточествующе в деле Господни всегда, ведяще, яко труд ваш несть тощь пред Господем.</verse>
			</chapter>
			<chapter number="16">
				<verse number="1">О милостыни же, яже ко святым, якоже устроих Церквам галатийским, тако и вы сотворяйте:</verse>
				<verse number="2">по единей от суббот кийждо вас да полагает у себе сохраняя, еже аще что благопоспешится, да не егда прииду, тогда собрания бывают.</verse>
				<verse number="3">Егда же прииду, ихже аще искусите, с посланьми сих послю отнести благодать вашу во Иерусалим.</verse>
				<verse number="4">Аще же достойно будет и мне ити, со мною пойдут.</verse>
				<verse number="5">Прииду же к вам, егда македонию преиду: македонию бо прохожду.</verse>
				<verse number="6">У вас же, аще случится мне, пребуду, или и озимею, да вы мя проводите, аможе аще поиду.</verse>
				<verse number="7">Не хощу бо вас ныне в мимохождении видети: уповаю же время некое пребыти у вас, аще Господь повелит.</verse>
				<verse number="8">Пребуду же во ефесе до пентикостии:</verse>
				<verse number="9">дверь бо ми отверзеся велика и поспешна, и сопротивнии мнози.</verse>
				<verse number="10">Аще же приидет тимофей, блюдите, да без страха будет у вас: дело бо Господне делает, якоже и аз:</verse>
				<verse number="11">да никтоже убо его уничижит: проводите же его с миром, да приидет ко мне, жду бо его с братиею.</verse>
				<verse number="12">О аполлосе же брате: много молих его, да приидет к вам с братиею: и всяко не бе воля, да ныне приидет, приидет же, егда упразднится.</verse>
				<verse number="13">Бодрствуйте, стойте в вере, мужайтеся, утверждайтеся:</verse>
				<verse number="14">вся вам любовию да бывают.</verse>
				<verse number="15">Молю же вы, братие: весте дом стефанинов, яко есть начаток ахаии, и в служение святым учиниша себе:</verse>
				<verse number="16">да и вы повинуйтеся таковым и всякому споспешствующу и труждающуся.</verse>
				<verse number="17">Возрадовахся же о пришествии стефанинове и фуртунатове и ахаикове, яко ваше лишение сии исполниша:</verse>
				<verse number="18">упокоиша бо мой дух и ваш. Познавайте убо таковыя.</verse>
				<verse number="19">Целуют вы Церкви асийския: целуют вы о Господе много акила и прискилла с домашнею их Царковию.</verse>
				<verse number="20">Целуют вы братия вся. Целуйте друг друга лобзанием святым.</verse>
				<verse number="21">Целование моею рукою павлею.</verse>
				<verse number="22">Аще кто не любит Господа Иисуса Христа, да будет проклят, маран афа.</verse>
				<verse number="23">Благодать Господа нашего Иисуса Христа с вами,</verse>
				<verse number="24">(и) любы моя со всеми вами о Христе Иисусе. Аминь.</verse>
			</chapter>
		</book>
		<book number="47">
			<chapter number="1">
				<verse number="1">павел, посланник Иисус Христов волею Божиею, и тимофей брат, Церкви Божией сущей в коринфе, со святыми всеми сущими во всей ахаии:</verse>
				<verse number="2">благодать вам и мир от Бога Отца нашего, и Господа Иисуса Христа.</verse>
				<verse number="3">Благословен Бог и Отец Господа нашего Иисуса Христа, Отец щедрот и Бог всякия утехи,</verse>
				<verse number="4">утешаяй нас о всяцей скорби нашей, яко возмощи нам утешити сущыя во всяцей скорби, утешением, имже утешаемся сами от Бога.</verse>
				<verse number="5">Зане якоже избыточествуют страдания Христова в нас, тако Христом избыточествует и утешение наше.</verse>
				<verse number="6">Аще ли же скорбим, о вашем утешении и спасении, действующемся в терпении техже страданий, яже и мы страждем:</verse>
				<verse number="7">и упование наше известно о вас. Аще ли утешаемся, о вашем утешении и спасении, ведяще, зане якоже общницы есте страстем нашым, такожде и утешению.</verse>
				<verse number="8">Не бо хощем вас, братие, не ведети о скорби нашей бывшей нам во асии, яко по премногу и паче силы отяготихомся, яко не надеятися нам и жити.</verse>
				<verse number="9">Но сами в себе осуждение смерти имехом, да не надеющеся будем на ся, но на Бога возставляющаго мертвыя,</verse>
				<verse number="10">иже от толикия смерти избавил ны есть и избавляет, наньже и уповахом, яко и еще избавит,</verse>
				<verse number="11">споспешествующым и вам по нас молитвою, да от многих лиц, еже в нас дарование, многими благодарится о вас.</verse>
				<verse number="12">Похваление бо наше сие есть, свидетельство совести нашея, яко в простоте и чистоте Божией, а не в мудрости плоти, но благодатию Божиею жихом в мире, множае же у вас.</verse>
				<verse number="13">Не иная бо пишем вам, но яже чтете и разумеваете: уповаю же, яко и до конца уразумеете,</verse>
				<verse number="14">якоже и разуместе нас от части, яко похваление вам есмы, якоже и вы нам, в день Господа нашего Иисуса Христа.</verse>
				<verse number="15">И сим упованием хотех к вам приити прежде, да вторую благодать имате,</verse>
				<verse number="16">и вами проити в македонию, и паки от македонии приити к вам, и вами проводитися во иудею.</verse>
				<verse number="17">Сие же хотя, еда что убо легкотою деях? Или яже совещаваю, по плоти совещаваю, да будет у мене еже ей, ей, и еже ни, ни.</verse>
				<verse number="18">Верен же Бог, яко слово наше, еже к вам, не бысть ей и ни.</verse>
				<verse number="19">Ибо Божий Сын Иисус Христос, иже у вас нами проповеданный, мною и силуаном и тимофеем, не бысть ей и ни, но в нем самем ей бысть:</verse>
				<verse number="20">елика бо обетования Божия, в том ей и в том аминь: Богу к славе нами.</verse>
				<verse number="21">Извествуяй же нас с вами во Христа и помазавый нас, Бог,</verse>
				<verse number="22">иже и запечатле нас, и даде обручение духа в сердца наша.</verse>
				<verse number="23">Аз же свидетеля Бога призываю на мою душу, яко щадя вас, ктому не приидох в коринф,</verse>
				<verse number="24">не яко обладаем верою вашею, но (яко) споспешницы есмы вашей радости: верою бо стоите.</verse>
			</chapter>
			<chapter number="2">
				<verse number="1">Судих же в себе сие, не паки скорбию к вам приити.</verse>
				<verse number="2">Аще бо аз скорбь творю вам, то кто есть веселяяй мя, точию приемляй скорбь от мене?</verse>
				<verse number="3">И писах вам сие истое, да не пришед скорбь на скорбь прииму, о нихже подобаше ми радоватися, надеяся на вся вы, яко моя радость всех вас есть.</verse>
				<verse number="4">От печали бо многия и туги сердца написах вам многими слезами, не яко да оскорбитеся, но любовь да познаете, юже имам изобильно к вам.</verse>
				<verse number="5">Аще ли кто оскорбил мене, не мене оскорби, но от части, да не отягчу, всех вас.</verse>
				<verse number="6">Довольно бо таковому запрещение сие, еже от многих:</verse>
				<verse number="7">темже сопротивное паче вы да даруете и утешите, да не како многою скорбию пожерт будет таковый:</verse>
				<verse number="8">темже молю вы, утвердите к нему любовь.</verse>
				<verse number="9">На сие бо и писах, да разумею искусство ваше, аще во всем послушливи есте.</verse>
				<verse number="10">Емуже аще что даруете, и аз: ибо аз аще что даровах, емуже даровах, вас ради, о лицы Иисус Христове,</verse>
				<verse number="11">да не обидими будем от сатаны: Не не разумеваем бо умышлений его.</verse>
				<verse number="12">Пришед же в троаду во благовестие Христово, и двери отверзене ми бывшей о Господе,</verse>
				<verse number="13">не имех покоя духу моему, не обретшу ми тита брата моего: но отрекся им, изыдох в македонию.</verse>
				<verse number="14">Богу же благодарение, всегда победители нас творящему о Христе Иисусе и воню разума его являющу нами во всяцем месте.</verse>
				<verse number="15">Яко Христово благоухание есмы Богови в спасаемых и в погибающих.</verse>
				<verse number="16">Овем убо воня смертная в смерть, овем же воня животная в живот. И к сим кто доволен?</verse>
				<verse number="17">Несмы бо, якоже мнози, нечисто проповедающии слово Божие, но яко от чистоты, но яко от Бога, пред Богом, во Христе глаголем.</verse>
			</chapter>
			<chapter number="3">
				<verse number="1">Зачинаем ли паки нас самех извещавати вам? Или требуем, якоже нецыи, извещавательных посланий к вам, или от вас известительных?</verse>
				<verse number="2">Послание бо наше вы есте, написаное в сердцах наших, знаемое и прочитаемое от всех человек:</verse>
				<verse number="3">являеми, яко есте послание Христово служеное нами, написано не чернилом, но духом Бога жива, не на скрижалех каменных, но на скрижалех сердца плотяных.</verse>
				<verse number="4">Надеяние же таково имамы Христом к Богу,</verse>
				<verse number="5">не яко довольни есмы от себе помыслити что, яко от себе, но доволство наше от Бога:</verse>
				<verse number="6">иже и удоволи нас служители быти нову завету, не писмени, но духу: писмя бо убивает, а дух животворит.</verse>
				<verse number="7">Аще ли служение смерти писмены, образовано в каменех, бысть в славу, яко не мощи взирати сыном израилевым на лице моисеово, славы ради лица его престающия.</verse>
				<verse number="8">како не множае паче служение духа будет в славе?</verse>
				<verse number="9">Аще бо служение осуждения, слава, много паче избыточествует служение правды в славе.</verse>
				<verse number="10">Ибо не прославися прославленное в части сей, за превосходящую славу.</verse>
				<verse number="11">Аще бо престающее, славою: много паче пребывающее, в славе.</verse>
				<verse number="12">Имуще убо таково упование, многим дерзновением действуем,</verse>
				<verse number="13">и не якоже моисей полагаше покрывало на лицы своем, за еже не мощи взирати сыном израилевым на конец престающаго.</verse>
				<verse number="14">Но ослепишася помышления их: даже бо до сего дне тожде покрывало во чтении ветхаго завета пребывает не откровено, зане о Христе престает.</verse>
				<verse number="15">Но даже до днесь, внегда чтется моисей, покрывало на сердце их лежит:</verse>
				<verse number="16">внегда же обратятся ко Господу, взимается покрывало.</verse>
				<verse number="17">Господь же дух есть: а идеже дух Господень, ту свобода.</verse>
				<verse number="18">Мы же вси откровенным лицем славу Господню взирающе, в тойже образ преобразуемся от славы в славу, якоже от Господня духа.</verse>
			</chapter>
			<chapter number="4">
				<verse number="1">Сего ради имуще служение сие, якоже помиловани быхом, не стужаем си:</verse>
				<verse number="2">но отрекохомся тайных срама, не в лукавствии ходяще, ни льстяще словесе Божия, но явлением истины представляюще себе ко всяцей совести человечестей, пред Богом.</verse>
				<verse number="3">Аще ли же есть покровено благовествование наше, в гибнущих есть покровено,</verse>
				<verse number="4">в нихже бог века сего ослепи разумы неверных, во еже не возсияти им свету благовествования славы Христовы, иже есть образ Бога невидимаго.</verse>
				<verse number="5">Не себе бо проповедаем, но Христа Иисуса Господа: себе же самех рабов вам Иисуса Господа ради:</verse>
				<verse number="6">яко Бог рекий из тмы свету возсияти, иже возсия в сердцах наших, к просвещению разума славы Божия о лицы Иисус Христове.</verse>
				<verse number="7">Имамы же сокровище сие в скудельных сосудех, да премножество силы будет Божия, а не от нас:</verse>
				<verse number="8">во всем скорбяще, но не стужающе си: нечаеми, но не отчаяваеми:</verse>
				<verse number="9">гоними, но не оставляеми: низлагаеми, но не погибающе:</verse>
				<verse number="10">всегда мертвость Господа Иисуса в теле носяще, да и живот Иисусов в теле нашем явится.</verse>
				<verse number="11">присно бо мы живии в смерть предаемся Иисуса ради, да и живот Иисусов явится в мертвенней плоти нашей:</verse>
				<verse number="12">темже смерть убо в нас действует, а живот в вас.</verse>
				<verse number="13">Имуще же тойже дух веры, по писанному: веровах, темже возглаголах: и мы веруем, темже и глаголем,</verse>
				<verse number="14">ведяще, яко воздвигий Господа Иисуса, и нас со Иисусом воздвигнет, и предпоставит с вами.</verse>
				<verse number="15">Вся бо вас ради, да благодать умножившаяся, множайшими благодарении избыточествит в славу Божию.</verse>
				<verse number="16">Темже не стужаем си: но аще и внешний наш человек тлеет, обаче внутренний обновляется по вся дни.</verse>
				<verse number="17">Еже бо ныне легкое печали нашея, по преумножению в преспеяние тяготу вечныя славы соделовает нам,</verse>
				<verse number="18">не смотряющым нам видимых, но невидимых: видимая бо временна, невидимая же вечна.</verse>
			</chapter>
			<chapter number="5">
				<verse number="1">Вемы бо, яко аще земная наша храмина тела разорится, создание от Бога имамы, храмину нерукотворену, вечну на небесех.</verse>
				<verse number="2">Ибо о сем воздыхаем, в жилище наше небесное облещися желающе:</verse>
				<verse number="3">аще точию и облекшеся, не нази обрящемся.</verse>
				<verse number="4">Ибо сущии в теле сем воздыхаем отягчаеми, понеже не хощем совлещися, но пооблещися, да пожерто будет мертвенное животом.</verse>
				<verse number="5">Сотворивый же нас в сие истое Бог, иже и даде нам обручение духа.</verse>
				<verse number="6">Дерзающе убо всегда и ведяще, яко живуще в теле отходим от Господа:</verse>
				<verse number="7">верою бо ходим, а не видением:</verse>
				<verse number="8">дерзаем же и благоволим паче отити от тела и внити ко Господу:</verse>
				<verse number="9">темже и тщимся, аще входяще, аще отходяще, благоугодни ему быти:</verse>
				<verse number="10">всем бо явитися нам подобает пред судищем Христовым, да приимет кийждо, яже с телом содела, или блага, или зла.</verse>
				<verse number="11">Ведуще убо страх Господень, человеки увещаваем, Богови же явлени есмы: уповаем же, яко и в совестех ваших явлени есмы.</verse>
				<verse number="12">Не паки бо себе хвалим пред вами, но вину даем вам похвалению о нас, да имате к хвалящымся в лицы, а не в сердцы.</verse>
				<verse number="13">Аще бо изумихомся, Богови: аще ли целомудрствуем, вам.</verse>
				<verse number="14">Ибо любы Божия обдержит нас суждших сие: яко аще един за всех умре, то убо вси умроша.</verse>
				<verse number="15">Христос же за всех умре, да живущии не ктому себе живут, но умершему за них и воскресшему.</verse>
				<verse number="16">Темже и мы отныне ни единаго вемы по плоти: аще же и разумехом по плоти Христа, но ныне ктому не разумеем.</verse>
				<verse number="17">Темже аще кто во Христе, нова тварь: древняя мимоидоша, се быша вся нова:</verse>
				<verse number="18">Всяческая же от Бога, примирившаго нас себе Иисус Христом и давшаго нам служение примирения:</verse>
				<verse number="19">зане Бог бе во Христе мир примиряя себе, не вменяя им согрешений их и положив в нас слово примирения.</verse>
				<verse number="20">По Христе убо молим, яко Богу молящу нами, молим по Христе: примиритеся с Богом.</verse>
				<verse number="21">Не ведевшаго бо греха по нас грех сотвори, да мы будем правда Божия о нем.</verse>
			</chapter>
			<chapter number="6">
				<verse number="1">Споспешствующе же и молим, не вотще благодать Божию прияти вам.</verse>
				<verse number="2">глаголет бо: во время приятно послушах тебе, и в день спасения помогох ти. Се ныне время благоприятно, се ныне день спасения.</verse>
				<verse number="3">Ни едино ни в чемже дающе претыкание, да служение безпорочно будет,</verse>
				<verse number="4">но во всем представляюще себе якоже Божия слуги, в терпении мнозе, в скорбех, в бедах, в теснотах,</verse>
				<verse number="5">в ранах, в темницах, в нестроениих, в трудех, во бдениих, в пощениих,</verse>
				<verse number="6">во очищении, в разуме, в долготерпении, в благости, в Дусе святе, в любви нелицемерне,</verse>
				<verse number="7">в словеси истины, в силе Божией, оружии правды десными и шуими,</verse>
				<verse number="8">славою и безчестием, гаждением и благохвалением: яко лестцы, и истинни:</verse>
				<verse number="9">яко незнаеми, и познаваеми: яко умирающе, и се живи есмы: яко наказуеми, а не умерщвляеми:</verse>
				<verse number="10">яко скорбяще, присно же радующеся: яко нищи, а многи богатяще: яко ничтоже имуще, а вся содержаще.</verse>
				<verse number="11">Уста наша отверзошася к вам, коринфяне, сердце наше распространися.</verse>
				<verse number="12">Не тесно вмещаетеся в нас, утесняетеся же во утробах ваших.</verse>
				<verse number="13">Тожде же возмездие, якоже чадом глаголю, распространитеся и вы.</verse>
				<verse number="14">Не бывайте удобь преложни ко иному ярму, якоже невернии. Кое бо причастие правде к беззаконию? Или кое общение свету ко тьме?</verse>
				<verse number="15">Кое же согласие Христови с велиаром? Или кая часть верну с неверным?</verse>
				<verse number="16">Или кое сложение Церкви Божией со идолы? Вы бо есте Церкви Бога жива, якоже рече Бог: яко вселюся в них и похожду, и буду им Бог, и тии будут мне людие.</verse>
				<verse number="17">Темже изыдите от среды их и отлучитеся, глаголет Господь, и нечистоте не прикасайтеся, и аз прииму вы:</verse>
				<verse number="18">и буду вам во Отца, и вы будете мне в сыны и дщери, глаголет Господь вседержитель.</verse>
			</chapter>
			<chapter number="7">
				<verse number="1">Сицева убо имуще обетования, о возлюбленнии, очистим себе от всякия скверны плоти и духа, творяще святыню в страсе Божии.</verse>
				<verse number="2">Вместите ны: ни единаго обидехом, ни единаго истлихом, ни единаго лихоимствовахом.</verse>
				<verse number="3">Не на осуждение глаголю: прежде бо рех, яко в сердцах наших есте, во еже умрети с вами и сожити.</verse>
				<verse number="4">Много ми дерзновение к вам, многа ми похвала о вас: исполнихся утехи, преизбыточествую радостию о всяцей печали нашей.</verse>
				<verse number="5">Ибо пришедшым нам в македонию, ни единаго име покоя плоть наша, но во всем скорбяще: внеуду брани, внутрьуду боязни.</verse>
				<verse number="6">Но утешаяй смиренныя, утеши нас Бог пришествием титовым,</verse>
				<verse number="7">не токмо же пришествием его, но и утешением, имже утешися о вас, поведая нам ваше желание, ваше рыдание, вашу ревность по мне, яко ми паче возрадоватися.</verse>
				<verse number="8">Яко аще и оскорбих вас посланием, не раскаюся, аще и раскаял бых ся: вижду бо, яко послание оно, аще и к часу, оскорби вас.</verse>
				<verse number="9">Ныне радуюся, не яко скорбни бысте, но яко оскорбистеся в покаяние: оскорбесте бо по Бозе, да ни в чемже отщетитеся от нас.</verse>
				<verse number="10">Печаль бо, яже по Бозе, покаяние нераскаянно во спасение соделовает, а сего мира печаль смерть соделовает.</verse>
				<verse number="11">Се бо сие самое, еже по Бозе оскорбитися вам, колико содела в вас тщание? но ответ? но негодование, но страх, но вожделение, но ревность, но отмщение? Во всем представисте себе чисты быти в вещи.</verse>
				<verse number="12">Аще бо и писах вам, не обидевшаго ради, ниже обидимаго ради, но за еже явитися в вас тщанию нашему, еже о вас пред Богом.</verse>
				<verse number="13">Сего ради утешихомся о утешении вашем: лишше же паче возрадовахомся о радости титове, яко покоися дух его от всех вас:</verse>
				<verse number="14">яко аще что ему о вас похвалихся, не посрамихся: но яко вся воистинну глаголахом вам, тако и похваление наше, еже к титу, истинно бысть:</verse>
				<verse number="15">и утроба его излиха к вам есть, воспоминающаго всех вас послушание, яко со страхом и трепетом приясте его.</verse>
				<verse number="16">Радуюся убо, яко во всем дерзаю в вас.</verse>
			</chapter>
			<chapter number="8">
				<verse number="1">Сказуем же вам, братие, благодать Божию, данную в церквах македонских:</verse>
				<verse number="2">яко во мнозем искушении скорбей избыток радости их, и яже во глубине нищета их избыточествова в богатство простоты их:</verse>
				<verse number="3">яко по силе их, свидетельствую, и паче силы доброхотни,</verse>
				<verse number="4">со многим молением моляще нас, благодать и общение служения, еже ко святым, прияти нам:</verse>
				<verse number="5">и не якоже надеяхомся, но себе вдаша первее Господеви, и нам волею Божиею:</verse>
				<verse number="6">во еже умолити нам тита, да якоже прежде начат, такожде и скончает в вас и благодать сию.</verse>
				<verse number="7">Но якоже во всем избыточествуете, верою и словом, и разумом, и всяцем тщанием, и любовию, яже от вас к нам, да и в сей благодати избыточествуете.</verse>
				<verse number="8">Не по повелению глаголю, но за иных тщание и вашея любве истинное искушая.</verse>
				<verse number="9">Весте бо благодать Господа нашего Иисуса Христа, яко вас ради обнища богат сый, да вы нищетою его обогатитеся.</verse>
				<verse number="10">И совет даю о сем: се бо вам есть на пользу, иже не точию, еже творити, но и еже хотети, прежде начасте от прешедшаго лета.</verse>
				<verse number="11">Ныне же и сие творити скончайте, да якоже бысть усердие хотети, тако будет и исполнити от сего, еже имате.</verse>
				<verse number="12">Аще бо усердие предлежит, по елику аще кто имать, благоприятен есть, а не по елику не имать.</verse>
				<verse number="13">Не бо да иным убо отрада, вам же скорбь: но по изравнению.</verse>
				<verse number="14">В нынешнее время ваше избыточествие во онех лишение, да и онех избыток будет в ваше лишение, яко да будет равенство,</verse>
				<verse number="15">якоже есть писано: иже многое, не преумножил есть: и иже малое, не умалил.</verse>
				<verse number="16">Благодарение же Богови, давшему тожде тщание о вас в сердце титово:</verse>
				<verse number="17">яко моление убо прият, тщаливейший же сый, своею волею изыде к вам.</verse>
				<verse number="18">Послахом же с ним и брата, егоже похвала во Евангелии по всем Церквам:</verse>
				<verse number="19">не точию же, но и освящен от Церквей с нами ходити, со благодатию сею, служимою нами к самого Господа славе и усердию вашему:</verse>
				<verse number="20">блюдущеся того, да не кто нас поречет во обилии сем служимем нами:</verse>
				<verse number="21">промышляюще добрая не токмо пред Богом, но и пред человеки.</verse>
				<verse number="22">Послахом же с ними и брата нашего, егоже искусихом во многих многащи встанлива суща, ныне же зело встанливейша, надеянием многим на вас.</verse>
				<verse number="23">Аще ли же о тите, общник мне и к вам споспешник: аще ли братия наша, посланницы Церквей, слава Христова.</verse>
				<verse number="24">Показание убо любве вашея и нашего хваления о вас, к ним покажите, и в лице Церквей.</verse>
			</chapter>
			<chapter number="9">
				<verse number="1">О службе бо, яже ко святым, лишше ми есть писати вам,</verse>
				<verse number="2">вем бо усердие ваше, имже о вас хвалюся македоняном, яко ахаиа приготовися от мимошедшаго лета: и яже от вас ревность раздражи множайших.</verse>
				<verse number="3">Послах же братию, да не похваление наше, еже о вас, испразднится в части сей, но да, якоже глаголах, приготовани будете:</verse>
				<verse number="4">да не како, аще приидут со мною македоняне и обрящут вас неприготованных, постыдимся мы, да не глаголем вы, в части сей похваления.</verse>
				<verse number="5">Потребно убо умыслих умолити братию, да прежде приидут к вам и предуготовят прежде возвещенное благословение ваше, сие готово быти тако, якоже благословение, а не яко лихоимство.</verse>
				<verse number="6">Се же глаголю: сеяй скудостию, скудостию и пожнет: а сеяй о благословении, о благословении и пожнет.</verse>
				<verse number="7">Кийждо якоже изволение имать сердцем, не от скорби, ни от нужды: доброхотна бо дателя любит Бог.</verse>
				<verse number="8">Силен же Бог всяку благодать изюбиловати в вас, да о всем всегда всяко довольство имуще, избыточествуете во всяко дело благо,</verse>
				<verse number="9">якоже есть писано: расточи, даде убогим: правда его пребывает во век века.</verse>
				<verse number="10">Даяй же семя сеющему и хлеб в снедь, да подаст и умножит семя ваше, и да возрастит жита правды вашея,</verse>
				<verse number="11">да о всем богатящеся во всяку простоту, яже содевает нами благодарение Богу.</verse>
				<verse number="12">Яко работа сего служения не токмо есть исполняющая лишения святых, но и избыточествующая многими благодареньми Богови:</verse>
				<verse number="13">искушением служения сего славяще Бога о покорении исповедания вашего в благовествовании Христове, и о простоте союбщения к ним и ко всем,</verse>
				<verse number="14">и о тех молитве о вас, возжелеющих вас за премногую благодать Божию на вас.</verse>
				<verse number="15">Благодарение же Богови о неисповедимем его даре.</verse>
			</chapter>
			<chapter number="10">
				<verse number="1">Сам же аз павел молю вы кротостию и тихостию Христовою, иже в лице убо смирен в вас, не сый же у вас дерзаю в вас.</verse>
				<verse number="2">Молю же, да не присущ дерзаю надеянием, имже помышляю смети на некия непщующыя нас яко по плоти ходящих.</verse>
				<verse number="3">Во плоти бо ходяще, не по плоти воинствуем:</verse>
				<verse number="4">оружия бо воинства нашего не плотская, но сильна Богом на разорение твердем: помышления низлагающе,</verse>
				<verse number="5">и всяко возношение взимающееся на разум Божий, и пленяюще всяк разум в послушание Христово,</verse>
				<verse number="6">и в готовости имуще отмстити всяко преслушание, егда исполнится ваше послушание.</verse>
				<verse number="7">Иже ли пред лицем, зрите? Аще кто надеется себе Христова быти, да помышляет паки от себе, зане, якоже он Христов, такожде и мы Христовы.</verse>
				<verse number="8">Аще бо и лишше что похвалюся о власти нашей, юже даде нам Господь в создание, а не на разорение ваше, не постыжуся.</verse>
				<verse number="9">Но да не явлюся, яко страшя вас посланьми.</verse>
				<verse number="10">Яко послания убо, рече, тяжка и крепка, а пришествие тела немощно, и слово уничиженно:</verse>
				<verse number="11">сие да помышляет таковый, яко яцы же есмы словом посланий, отстояще, таковии и ту суще есмы делом.</verse>
				<verse number="12">Не смеем бо судити, или прикладовати себе иным хвалящым себе самех: но сами в себе себе измеряюще, и прилагающе себе самим себе, не разумевают.</verse>
				<verse number="13">Мы же не в безмерная похвалимся, но по мере правила, егоже раздели нам Бог меру, достизати даже и до вас.</verse>
				<verse number="14">Не яко бо не досяжуще до вас, паче простираем себе, даже бо и до вас достигохом благовестием Христовым:</verse>
				<verse number="15">не в безмерная хвалящеся в чуждих трудех, упование же имуще, растущей вере вашей, в вас величатися по правилу нашему изобильно,</verse>
				<verse number="16">во еже и в дальших вас странах благовестити, не чужим правилом в готовых похвалитися.</verse>
				<verse number="17">Хваляйся же, о Господе да хвалится:</verse>
				<verse number="18">не хваляй бо себе сей искусен, но егоже Бог восхваляет.</verse>
			</chapter>
			<chapter number="11">
				<verse number="1">о, да бысте мало потерпели безумию моему! Но и потерпите мя.</verse>
				<verse number="2">Ревную бо по вас Божиею ревностию: обручих бо вас единому мужу деву чисту представити Христови.</verse>
				<verse number="3">Боюся же, да не како, якоже змий еву прельсти лукавством своим, тако истлеют и разумы ваши от простоты, яже о Христе.</verse>
				<verse number="4">Аще бо грядый инаго Иисуса проповедает, егоже не проповедахом, или духа инаго приемлете, егоже не приясте, или благовествование ино, еже не приясте, добре бысте потерпели.</verse>
				<verse number="5">Непщую бо ничимже лишитися предних апостол:</verse>
				<verse number="6">аще бо и невежда словом, но не разумом: но везде явльшеся о всем в вас.</verse>
				<verse number="7">Или грех сотворих себе смиряя, да вы вознесетеся, яко туне Божие благовествование благовестих вам?</verse>
				<verse number="8">От иных Церквей уях, приим оброк к вашему служению: и пришед к вам, и в скудости быв, не стужих ни единому:</verse>
				<verse number="9">скудость бо мою исполниша братия, пришедше от македонии: и во всем без стужения вам себе соблюдох и соблюду.</verse>
				<verse number="10">Есть истина Христова во мне, яко похваление сие не заградится о мне в странах ахайских.</verse>
				<verse number="11">Почто? зане не люблю ли вас? Бог весть. А еже творю, и сотворю,</verse>
				<verse number="12">да отсеку вину хотящым вины, да, о немже хвалятся, обрящутся якоже и мы.</verse>
				<verse number="13">Таковии бо лживи апостоли, делателе льстивии, преобразующеся во апостолы Христовы.</verse>
				<verse number="14">И не дивно: сам бо сатана преобразуется во ангела светла:</verse>
				<verse number="15">не велие убо, аще и служителие его преобразуются яко служители правды: имже кончина будет по делом их.</verse>
				<verse number="16">Паки глаголю: да никтоже мнит мя безумна быти: аще ли ни, поне яко безумна приимите мя, да и аз мало что похвалюся.</verse>
				<verse number="17">А еже глаголю, не глаголю по Господе, но яко в безумии в сей части похвалы:</verse>
				<verse number="18">понеже мнози хвалятся по плоти, и аз похвалюся.</verse>
				<verse number="19">Любезно бо приемлете безумныя, мудри суще:</verse>
				<verse number="20">приемлете бо, аще кто вас порабощает, аще кто поядает, аще кто не влепоту проторит, аще кто по лицу биет вы, аще кто величается.</verse>
				<verse number="21">По досаждению глаголю, зане аки мы изнемогохом. О немже аще дерзает кто, несмысленно глаголю, дерзаю и аз.</verse>
				<verse number="22">Еврее ли суть? и аз. Израилите ли суть? и аз. Семя авраамле ли суть? и аз.</verse>
				<verse number="23">Служителие ли Христовы суть? не в мудрости глаголю, паче аз. В трудех множае, в ранах преболе, в темницах излиха, в смертех многащи.</verse>
				<verse number="24">От иудей пять краты четыредесять разве единыя приях:</verse>
				<verse number="25">трищи палицами биен бых, единою каменьми наметан бых, трикраты корабль опровержеся со мною: нощь и день во глубине сотворих:</verse>
				<verse number="26">в путных шествиих множицею: беды в реках, беды от разбойник, беды от сродник, беды от язык, беды во градех, беды в пустыни, беды в мори, беды во лжебратии:</verse>
				<verse number="27">в труде и подвизе, во бдениих множицею, во алчбе и жажди, в пощениих многащи, в зиме и наготе.</verse>
				<verse number="28">Кроме внешних, нападение еже по вся дни, и попечение всех Церквей.</verse>
				<verse number="29">Кто изнемогает, и не изнемогаю? Кто соблазняется, и аз не разжизаюся?</verse>
				<verse number="30">Аще хвалитися ми подобает, о немощи моей похвалюся.</verse>
				<verse number="31">Бог и Отец Господа нашего Иисуса Христа весть, сый благословен во веки, яко не лгу.</verse>
				<verse number="32">В дамасце языческий князь арефы царя стрежаше дамаск град, яти мя хотя: и оконцем в кошнице свешен бых по стене, и избегох из руку его.</verse>
			</chapter>
			<chapter number="12">
				<verse number="1">Похвалитися же не пользует ми: прииду бо в видения и откровения Господня.</verse>
				<verse number="2">Вем человека о Христе, прежде лет четыренадесяти: аще в теле, не вем, аще ли кроме тела, не вем, Бог весть: восхищена бывша таковаго до третияго небесе.</verse>
				<verse number="3">И вем такова человека: аще в теле, или кроме тела, не вем: Бог весть:</verse>
				<verse number="4">яко восхищен бысть в рай, и слыша неизреченны глаголголы, ихже не леть есть человеку глаголати.</verse>
				<verse number="5">О таковем похвалюся: о себе же не похвалюся, токмо о немощех моих.</verse>
				<verse number="6">Аще бо восхощу похвалитися, не буду безумен, истину бо реку: щажду же, да не како кто вознепщует о мне паче, еже видит мя, или слышит что от мене.</verse>
				<verse number="7">И за премногая откровения да не превозношуся, дадеся ми пакостник плоти, аггел сатанин, да ми пакости деет, да не превозношуся.</verse>
				<verse number="8">О сем трикраты Господа молих, да отступит от мене,</verse>
				<verse number="9">и рече ми: довлеет ти благодать моя: сила бо моя в немощи совершается. Сладце убо похвалюся паче в немощех моих, да вселится в мя сила Христова.</verse>
				<verse number="10">Темже благоволю в немощех, в досаждениих, в бедах, во изгнаниих, в теснотах по Христе: егда бо немощствую, тогда силен есмь.</verse>
				<verse number="11">Бых несмыслен хваляся: вы мя понудисте. Аз бо должен бех от вас хвалимь бывати: ничимже бо лишихся первейших апостол, аще и ничтоже есмь:</verse>
				<verse number="12">знамения бо апостолова содеяшася в вас во всяцем терпении, в знамениих и чудесех и силах.</verse>
				<verse number="13">Что бо есть, егоже лишистеся паче прочих Церквей, разве точию яко аз сам не стужих вам? Дадите ми неправду сию.</verse>
				<verse number="14">Се третие готов есмь приити к вам, и не стужу вам: не ищу бо ваших, но вас. Не должна бо суть чада родителем снискати имения, но родителе чадом.</verse>
				<verse number="15">Аз же в сладость иждиву и иждивен буду по душах ваших, аще и излишше вас любя, менше любимь есмь.</verse>
				<verse number="16">Буди же, аз не отягчих вас, но коварен сый, лестию вас приях.</verse>
				<verse number="17">Еда коим от посланных к вам лихоимствовах вас?</verse>
				<verse number="18">Умолих тита, и с ним послах брата: еда лихоимствова чим вас тит? не темже ли духом ходихома? не темиже ли стопами?</verse>
				<verse number="19">Паки ли мните, яко ответ вам творим? Пред Богом, о Христе глаголем: вся же, возлюбленнии, о вашем созидании и утверждении.</verse>
				<verse number="20">Боюся же, еда како пришед, не яцех же хощу, обрящу вас, и аз обрящуся вам, якова же не хощете: да не како будут рвения, зависти, ярости, рети, клеветы, шептания, кичения, нестроения:</verse>
				<verse number="21">да не паки пришедша мя смирит Бог мой у вас, и восплачуся многих прежде согрешших и не покаявшихся о нечистоте и блужении и студоложствии, яже содеяша.</verse>
			</chapter>
			<chapter number="13">
				<verse number="1">Третицею се гряду к вам: при устех двою или триех свидетелей станет всяк глагол.</verse>
				<verse number="2">Прежде рех и предглаголю, яко у вас быв второе, и отсутствуя ныне пишу прежде согрешившым и прочым всем, яко аще прииду паки, не пощажду:</verse>
				<verse number="3">понеже искушения ищете глаголющаго во мне Христа, иже в вас не изнемогает, но может в вас:</verse>
				<verse number="4">ибо аще и распят бысть от немощи, но жив есть от силы Божия: ибо и мы немощствуем в нем, но живи будем с ним от силы Божия в вас:</verse>
				<verse number="5">Себе искушайте, аще есте в вере: себе искушайте. Или не знаете себе, яко Иисус Христос в вас есть? Разве точию чим неискусни есте.</verse>
				<verse number="6">Уповаю же, яко разумети имате, яко мы несмы неискусни.</verse>
				<verse number="7">Молимся же к Богу, не сотворити вам ни единаго зла, не яко да мы искусни явимся, но да вы доброе сотворите, мы же яко неискусни будем.</verse>
				<verse number="8">Ничтоже бо можем на истину, но по истине.</verse>
				<verse number="9">Радуемся бо, егда мы немощствуем, вы же сильни бываете: о сем же и молимся, о вашем совершении.</verse>
				<verse number="10">Сего ради не сый у вас сия пишу, да не пришед безщадно сотворю по власти, юже Господь дал ми есть в создание, а не на разорение.</verse>
				<verse number="11">Прочее же, братие, радуйтеся, совершайтеся, утешайтеся, тожде мудрствуйте, мир имейте. И Бог любве и мира будет с вами.</verse>
				<verse number="12">Целуйте друг друга лобзанием святым.</verse>
				<verse number="13">Целуют вы святии вси.</verse>
				<verse number="14">Благодать Господа нашего Иисуса Христа, и любы Бога и оца, и общение святаго духа со всеми вами. Аминь.</verse>
			</chapter>
		</book>
		<book number="48">
			<chapter number="1">
				<verse number="1">павел, апостол ни от человек, ни человеком, но Иисус Христом и Богом Отцем воскресившим его из мертвых,</verse>
				<verse number="2">и иже со мною вся братия, Церквам галатийским:</verse>
				<verse number="3">благодать вам и мир от Бога Отца и Господа нашего Иисуса Христа,</verse>
				<verse number="4">давшаго себе по гресех наших, яко да избавит нас от настоящаго века лукаваго, по воли Бога и Отца нашего,</verse>
				<verse number="5">емуже слава во веки веков. Аминь.</verse>
				<verse number="6">Чуждуся, яко тако скоро прелагаетеся от звавшаго вы благодатию Христовою, во ино благовествование:</verse>
				<verse number="7">еже несть ино, точию нецыи суть смущающии вы и хотящии превратити благовествование Христово.</verse>
				<verse number="8">Но и аще мы, или ангел с небесе благовестит вам паче, еже благовестихом вам, анафема да будет.</verse>
				<verse number="9">Якоже предрекохом, и ныне паки глаголю: аще кто вам благовестит паче, еже приясте, анафема да будет.</verse>
				<verse number="10">Ныне бо человеки препираю, или Бога, или ищу человеком угождати? Аще бо бых еще человеком угождал, Христов раб не бых убо был.</verse>
				<verse number="11">Сказую же вам, братие, благовествование благовещенное от мене, яко несть по человеку:</verse>
				<verse number="12">ни бо аз от человека приях е, ниже научихся, но явлением Иисус Христовым.</verse>
				<verse number="13">Слышасте бо мое житие иногда в жидовстве, яко по премногу гоних Церковь Божию и разрушах ю,</verse>
				<verse number="14">и преспевах в жидовстве паче многих сверстник моих в роде моем, излиха ревнитель сый отеческих моих преданий.</verse>
				<verse number="15">Егда же благоволи Бог, избравый мя от чрева матере моея и призвавый благолатию своею,</verse>
				<verse number="16">явити Сына своего во мне, да благовествую его во языцех, абие не приложихся плоти и крови,</verse>
				<verse number="17">ни взыдох во Иерусалим к первейшым мене апостолом, но идох во аравию, и паки возвратихся в дамаск.</verse>
				<verse number="18">Потом же по триех летех взыдох во Иерусалим соглядати петра, и пребых у него дний пятьнадесять.</verse>
				<verse number="19">Иного же от апостол не видех, токмо иакова брата Господня.</verse>
				<verse number="20">А яже пишу вам, се пред Богом, яко не лгу.</verse>
				<verse number="21">Потом же приидох в страны с¦рския и киликийския.</verse>
				<verse number="22">Бех же не знаемь лицем Церквам иудейским, яже о Христе,</verse>
				<verse number="23">точию же слышаще бяху, яко гоняй нас иногда, ныне благовествует веру, юже иногда разрушаше:</verse>
				<verse number="24">и славляху о мне Бога.</verse>
			</chapter>
			<chapter number="2">
				<verse number="1">Потом же по четыренадесяти летех паки взыдох во Иерусалим с варнавою, поем с собою и тита.</verse>
				<verse number="2">Взыдох же по откровению, и предложих им благовествование, еже проповедую во языцех, наедине же мнимым, да не како вотще теку, или текох.</verse>
				<verse number="3">Но ни тит, иже со мною, еллин сый, нужден бысть обрезатися.</verse>
				<verse number="4">И за пришедшую лжебратию, иже привнидоша соглядати свободы нашея, юже имамы о Христе Иисусе, да нас поработят:</verse>
				<verse number="5">имже ни к часу повинухомся в покорение, да истина благовестия пребудет в вас.</verse>
				<verse number="6">От мнящихся же быти что, якови некогда беша, ничтоже ми разнствует: лица Бог человеча не приемлет. Мне бо мнимии ничтоже привозложиша:</verse>
				<verse number="7">но сопротивное, уразумевше, яко уверено ми бысть благовестие необрезания, якоже петру обрезания:</verse>
				<verse number="8">ибо споспешествовавый петру в послание обрезания, споспешествова и мне во языки:</verse>
				<verse number="9">и познавше благодать данную ми, иаков и кифа и иоанн, мнимии столпи быти, десницы даша мне и варнаве общения, да мы во языки, они же во обрезание,</verse>
				<verse number="10">точию нищих да помнима: еже и потщахся сие истое сотворити.</verse>
				<verse number="11">Егда же прииде петр во антиохию, в лице ему противустах, яко зазорен бе.</verse>
				<verse number="12">Прежде бо даже не приити неким от иакова, с языки ядяше: егда же приидоша, опряташеся и отлучашеся, бояся сущих от обрезания.</verse>
				<verse number="13">И лицемеришася с ним и прочии иудеи, яко и варнаве пристати лицемерству их.</verse>
				<verse number="14">Но егда видех, яко не право ходят ко истине благовествования, рекох петру пред всеми: аще ты, иудей сый, язычески, а не иудейски живеши, почто языки нудиши иудейски жительствовати?</verse>
				<verse number="15">Мы естеством иудее, а не от язык грешницы:</verse>
				<verse number="16">уведевше же, яко не оправдится человек от дел закона, но токмо верою Иисус Христовою, и мы во Христа Иисуса веровахом, да оправдимся от веры Христовы, а не от дел закона: зане не оправдится от дел закона всяка плоть.</verse>
				<verse number="17">Аще ли, ищуще оправдитися о Христе, обретохомся и сами грешницы, Христос убо греху ли служитель? Да не будет.</verse>
				<verse number="18">Аще бо, яже разорих, сия паки созидаю, преступника себе представляю.</verse>
				<verse number="19">Аз бо законом закону умрох, да Богови жив буду. Христови сраспяхся:</verse>
				<verse number="20">живу же не ктому аз, но живет во мне Христос. А еже ныне живу во плоти, верою живу Сына Божия, возлюбившаго мене и предавшаго себе по мне.</verse>
				<verse number="21">Не отметаю благодати Божия. Аще бо законом правда, убо Христос туне умре.</verse>
			</chapter>
			<chapter number="3">
				<verse number="1">о, несмысленнии галате, кто вы прельстил есть не покоритися истине, имже пред очима Иисус Христос преднаписан бысть, в вас распят?</verse>
				<verse number="2">Сие едино хощу уведети от вас: от дел ли закона духа приясте, или от слуха веры?</verse>
				<verse number="3">Тако ли несмысленни есте? наченше духом, ныне плотию скончаваете?</verse>
				<verse number="4">Толика пострадасте туне? Аще точию и туне.</verse>
				<verse number="5">Подаяй убо вам духа и действуяй силы в вас, от дел ли закона, или от слуха веры?</verse>
				<verse number="6">Якоже авраам верова Богу, и вменися ему в правду.</verse>
				<verse number="7">Разумейте убо, яко сущии от веры, сии суть сынове авраамли.</verse>
				<verse number="8">Предувидевшее же писание, яко от веры оправдает языки Бог, прежде благовествова аврааму, яко благословятся о тебе вси языцы.</verse>
				<verse number="9">Темже сущии от веры, благословятся с верным авраамом:</verse>
				<verse number="10">елицы бо от дел закона суть, под клятвою суть. Писано бо есть: проклят всяк, иже не пребудет во всех писанных в книзе законней, яко творити я.</verse>
				<verse number="11">А яко в законе никтоже оправдается от Бога, яве, яко праведный от веры жив будет.</verse>
				<verse number="12">Закон же несть от веры: но сотворивый та человек жив будет в них.</verse>
				<verse number="13">Христос ны искупил есть от клятвы законныя, быв по нас клятва: писано бо есть: проклят всяк висяй на древе:</verse>
				<verse number="14">да в языцех благословение авраамле будет о Христе Иисусе, да обетование духа приимем верою.</verse>
				<verse number="15">Братие, по человеку глаголю: обаче человеческаго предутвержденна завета никтоже отметает или приповелевает.</verse>
				<verse number="16">Аврааму же речени быша обеты, и семени его. Не глаголет же: и семенем, яко о мнозех, но яко о едином: и семени твоему, иже есть Христос.</verse>
				<verse number="17">Сие же глаголю, завета предутвержденнаго от Бога во Христа, бывый по летех четыриста и тридесятих закон не отметает, во еже разорити обетование.</verse>
				<verse number="18">Аще бо от закона наследие, не ктому уже от обетования: аврааму же обетованием дарова Бог.</verse>
				<verse number="19">Что убо закон? Преступлений ради приложися, дондеже приидет семя, емуже обетовася, вчинен ангелы, рукою ходатая.</verse>
				<verse number="20">Ходатай же единаго несть, Бог же един есть.</verse>
				<verse number="21">Закон ли убо противу обетованием Божиим? Да не будет. Аще бо дан бысть закон могий оживити, воистинну от закона бы была правда:</verse>
				<verse number="22">но затвори писание всех под грехом, да обетование от веры Иисус Христовы дастся верующым.</verse>
				<verse number="23">Прежде же пришествия веры, под законом стрегоми бехом, затворени в хотящую веру открытися.</verse>
				<verse number="24">Темже закон пестун нам бысть во Христа, да от веры оправдимся:</verse>
				<verse number="25">пришедшей же вере, уже не под пестуном есмы.</verse>
				<verse number="26">Вси бо вы Сынове Божии есте верою о Христе Иисусе:</verse>
				<verse number="27">елицы бо во Христа крестистеся, во Христа облекостеся.</verse>
				<verse number="28">Несть иудей, ни еллин: несть раб, ни свободь: несть мужеский пол, ни женский: вси бо вы едино есте о Христе Иисусе.</verse>
				<verse number="29">Аще ли вы Христовы, убо авраамле семя есте, и по обетованию наследницы.</verse>
			</chapter>
			<chapter number="4">
				<verse number="1">Глаголю же: в елико время наследник млад есть, ничимже лучший есть раба, господь сый всех:</verse>
				<verse number="2">но под повелители и приставники есть даже до нарока отча.</verse>
				<verse number="3">Такожде и мы, егда бехом млади, под стихиами бехом мира порабощени:</verse>
				<verse number="4">Егда же прииде кончина лета, посла Бог Сына своего единороднаго, раждаемаго от жены, бываема под законом,</verse>
				<verse number="5">да подзаконныя искупит, да всыновление восприимем.</verse>
				<verse number="6">И понеже есте Сынове, посла Бог духа Сына своего в сердца ваша, вопиюща: авва Отче.</verse>
				<verse number="7">Темже уже неси раб, но сын: аще ли же сын, и наследник Божий Иисус Христом.</verse>
				<verse number="8">Но тогда убо, не ведуще Бога, служисте не по естеству сущым богом:</verse>
				<verse number="9">ныне же, познавше Бога, паче же познани бывше от Бога, како возвращаетеся паки на немощныя и худыя стихии, имже паки свыше служити хощете?</verse>
				<verse number="10">дни смотряете, и месяцы, и времена, и лета.</verse>
				<verse number="11">Боюся о вас, еда како всуе трудихся в вас.</verse>
				<verse number="12">Будите якоже аз, зане и аз, якоже вы: братие, молю вы. Ничимже мене обидесте:</verse>
				<verse number="13">весте же, яко за немощь плоти благовестих вам первее.</verse>
				<verse number="14">и искушения моего, еже во плоти моей, не уничижисте, ни оплевасте, но якоже ангела Божия приясте мя, яко Христа Иисуса.</verse>
				<verse number="15">Кое убо бяше блаженство ваше, свидетельствую бо вам, яко, аще бы было мощно, очеса ваша извертевше дали бысте ми.</verse>
				<verse number="16">Темже враг вам бых, истину вам глаголя?</verse>
				<verse number="17">Ревнуют по вас не добре, но отлучити вас хотят, да им ревнуете.</verse>
				<verse number="18">Добро же, еже ревновати всегда в добрем, и не точию внегда приходити ми к вам.</verse>
				<verse number="19">Чадца моя, имиже паки болезную, дондеже вообразится Христос в вас:</verse>
				<verse number="20">хотел же бых приити к вам ныне и изменити глас мой, яко не домышляюся о вас.</verse>
				<verse number="21">Глаголите ми, иже под законом хощете быти: закона ли не слушаете?</verse>
				<verse number="22">Писано бо есть, яко авраам два сына име: единаго от рабы, а другаго от свободныя.</verse>
				<verse number="23">Но иже от рабы, по плоти родися: а иже от свободныя, по обетованию.</verse>
				<verse number="24">Иже суть иносказаема: сия бо еста два завета: един убо от горы синайския, в работу раждаяй, иже есть агарь:</verse>
				<verse number="25">агарь бо, сина гора есть во аравии, прилагается же нынешнему Иерусалиму, работает же с чады своими:</verse>
				<verse number="26">а вышний Иерусалим свободь есть, иже есть мати всем нам.</verse>
				<verse number="27">Писано бо есть: возвеселися, неплоды, не раждающая: расторгни и возопи, неболящая: яко многа чада пустыя паче, нежели имущия мужа.</verse>
				<verse number="28">Мы же, братие, по исааку обетования чада есмы.</verse>
				<verse number="29">Но якоже тогда по плоти родивыйся гоняше духовнаго, тако и ныне.</verse>
				<verse number="30">Но что глаголет писание? Изжени рабу и сына ея, не имать бо наследовати сын рабынин с сыном свободныя.</verse>
				<verse number="31">Темже, братие, несмы рабынина чада, но свободныя.</verse>
			</chapter>
			<chapter number="5">
				<verse number="1">Свободою убо, еюже Христос нас свободи, стойте, и не паки под игом работы держитеся.</verse>
				<verse number="2">Се аз павел глаголю вам, яко аще обрезаетеся, Христос вас ничтоже пользует.</verse>
				<verse number="3">Свидетельствую же паки всякому человеку обрезающемуся, яко должен есть весь закон творити.</verse>
				<verse number="4">Упразднистеся от Христа, иже законом оправдаетеся, от благодати отпадосте:</verse>
				<verse number="5">мы бо духом от веры упования правды ждем.</verse>
				<verse number="6">О Христе бо Иисусе ни обрезание что может, ни необрезание, но вера любовию поспешествуема.</verse>
				<verse number="7">Течасте добре: кто вам возбрани не покарятися истине?</verse>
				<verse number="8">Препрение не от призвавшаго вы.</verse>
				<verse number="9">Мал квас все смешение квасит.</verse>
				<verse number="10">Аз надеюся о вас в Господе, яко ничтоже ино разумети будете: смущаяй же вас понесет грех, кто бы ни был.</verse>
				<verse number="11">Аз же, братие, аще обрезание еще проповедую, почто еще гонимь есмь? убо упразднися соблазн креста.</verse>
				<verse number="12">о, дабы отсечени были развращающии вас.</verse>
				<verse number="13">Вы бо на свободу звани бысте, братие: точию да не свобода ваша в вину плоти, но любовию работайте друг другу.</verse>
				<verse number="14">Ибо весь закон в единем словеси исполняется, во еже: возлюбиши ближняго твоего якоже себе.</verse>
				<verse number="15">Аще же друг друга угрызаете и снедаете, блюдитеся, да не друг от друга истреблени будете.</verse>
				<verse number="16">Глаголю же: духом ходите, и похоти плотския не совершайте:</verse>
				<verse number="17">плоть бо похотствует на духа, дух же на плоть: сия же друг другу противятся, да не яже хощете, сия творите.</verse>
				<verse number="18">Аще ли духом водими есте, несте под законом.</verse>
				<verse number="19">Явлена же суть дела плотская, яже суть прелюбодеяние, блуд, нечистота, студодеяние,</verse>
				<verse number="20">идолослужение, чародеяния, вражды, рвения, завиды, ярости, разжжения, распри, соблазны, ереси,</verse>
				<verse number="21">зависти, убийства, пиянства, безчинни кличи и подобная сим: яже предглаголю вам, якоже и предрекох, яко таковая творящии Царствия Божия не наследят.</verse>
				<verse number="22">Плод же духовный есть любы, радость, мир, долготерпение, благость, милосердие, вера,</verse>
				<verse number="23">кротость, воздержание: на таковых несть закона.</verse>
				<verse number="24">А иже Христовы суть, плоть распяша со страстьми и похотьми.</verse>
				<verse number="25">Аще живем духом, духом и да ходим.</verse>
				<verse number="26">Не бываим тщеславни, друг друга раздражающе, друг другу завидяще.</verse>
			</chapter>
			<chapter number="6">
				<verse number="1">Братие, аще и впадет человек в некое прегрешение, вы духовнии исправляйте таковаго духом кротости: блюдый себе, да не и ты искушен будеши.</verse>
				<verse number="2">Друг друга тяготы носите, и тако исполните закон Христов.</verse>
				<verse number="3">Аще бо кто мнит себе быти что, ничтоже сый, умом льстит себе.</verse>
				<verse number="4">Дело же свое да искушает кийждо, и тогда в себе точию хваление да имать, а не во инем:</verse>
				<verse number="5">кийждо бо свое бремя понесет.</verse>
				<verse number="6">Да общается же учяйся словеси учащему во всех благих.</verse>
				<verse number="7">Не льститеся: Бог поругаемь не бывает. Еже бо аще сеет человек, тожде и пожнет:</verse>
				<verse number="8">яко сеяи в плоть свою, от плоти пожнет истление: а сеяи в дух, от духа пожнет живот вечный.</verse>
				<verse number="9">Доброе же творяще, да не стужаем си: во время бо свое пожнем, не ослабеюще.</verse>
				<verse number="10">Темже убо, дондеже время имамы, да делаим благое ко всем, паче же к присным в вере.</verse>
				<verse number="11">Видите, колицеми книгами писах вам моею рукою.</verse>
				<verse number="12">Елицы хотят хвалитися по плоти, сии нудят вы обрезатися, точию да не креста ради Христова гоними будут:</verse>
				<verse number="13">ни бо обрезающиися сами закон хранят, но хотят вам обрезоватися, да в вашей плоти похвалятся:</verse>
				<verse number="14">мне же да не будет хвалитися, токмо о кресте Господа нашего Иисуса Христа, имже мне мир распятся, и аз миру.</verse>
				<verse number="15">О Христе бо Иисусе ни обрезание что может, ни необрезание, но нова тварь.</verse>
				<verse number="16">И елицы правилом сим жительствуют, мир на них и милость, и на израили Божии.</verse>
				<verse number="17">Прочее, труды да никтоже ми дает: аз бо язвы Господа Иисуса на теле моем ношу.</verse>
				<verse number="18">Благодать Господа нашего Иисуса Христа со духом вашим, братие. Аминь.</verse>
			</chapter>
		</book>
		<book number="49">
			<chapter number="1">
				<verse number="1">павел, посланник Иисус Христов волею Божиею, святым сущым во ефесе и верным о Христе Иисусе:</verse>
				<verse number="2">благодать вам и мир от Бога Отца нашего и Господа Иисуса Христа.</verse>
				<verse number="3">Благословен Бог и Отец Господа нашего Иисуса Христа, благословивый нас всяцем благословением духовным в небесных о Христе.</verse>
				<verse number="4">якоже избра нас в нем прежде сложения мира, быти нам святым и непорочным пред ним в любви,</verse>
				<verse number="5">прежде нарек нас во усыновление Иисус Христом в него, по благоволению хотения своего,</verse>
				<verse number="6">в похвалу славы благодати своея, еюже облагодати нас о возлюбленнем:</verse>
				<verse number="7">о немже имамы избавление кровию его, и оставление прегрешении, по богатству благодати его,</verse>
				<verse number="8">юже преумножил есть в нас во всяцей премудрости и разуме,</verse>
				<verse number="9">сказав нам тайну воли своея по благоволению своему, еже прежде положи в нем,</verse>
				<verse number="10">в смотрение исполнения времен, возглавити всяческая о Христе, яже на небесех и яже на земли в нем:</verse>
				<verse number="11">в немже и наследницы сотворихомся, прежде наречени бывше по прозрению Божию вся действующаго по совету воли своея,</verse>
				<verse number="12">яко быти нам в похваление славы его, прежде уповавшым во Христа:</verse>
				<verse number="13">в немже и вы, слышавше слово истины, благовествование спасения нашего, в немже и веровавше знаменастеся духом обетования святым,</verse>
				<verse number="14">иже есть обручение наследия нашего, во избавление снабдения, в похвалу славы его.</verse>
				<verse number="15">Сего ради и аз слышав вашу веру о Христе Иисусе и любовь, яже ко всем святым,</verse>
				<verse number="16">не престаю благодаря о вас, поминание о вас творя в молитвах моих,</verse>
				<verse number="17">да Бог Господа нашего Иисуса Христа, Отец славы, даст вам духа премудрости и откровения, в познание его,</verse>
				<verse number="18">просвещенна очеса сердца вашего, яко уведети вам, кое есть упование звания его, и кое богатство славы достояния его во святых,</verse>
				<verse number="19">и кое преспеющее величество силы его в нас верующих по действу державы крепости его,</verse>
				<verse number="20">юже содея о Христе, воскресив его от мертвых и посадив одесную себе на небесных,</verse>
				<verse number="21">превыше всякаго началства и власти и силы и господства, и всякаго имене именуемаго не точию в веце сем, но и во грядущем:</verse>
				<verse number="22">и вся покори под нозе его, и того даде главу выше всех Церкви,</verse>
				<verse number="23">яже есть тело его, исполнение исполняющаго всяческая во всех.</verse>
			</chapter>
			<chapter number="2">
				<verse number="1">И вас сущих прегрешеньми мертвых и грехи вашими,</verse>
				<verse number="2">в нихже иногда ходисте по веку мира сего, по князю власти воздушныя, духа, иже ныне действует в сынех противления,</verse>
				<verse number="3">в нихже и мы вси жихом иногда в похотех плоти нашея, творяще волю плоти и помышлений, и бехом естеством чада гнева, якоже и прочии:</verse>
				<verse number="4">Бог же, богат сый в милости, за премногую любовь свою, еюже возлюби нас,</verse>
				<verse number="5">и сущих нас мертвых прегрешеньми, сооживи Христом: благодатию есте спасени:</verse>
				<verse number="6">и с ним воскреси, и спосади на небесных во Христе Иисусе,</verse>
				<verse number="7">да явит в вецех грядущих презелное богатство благодати своея благостынею на нас о Христе Иисусе.</verse>
				<verse number="8">Благодатию бо есте спасени чрез веру: и сие не от вас, Божии дар:</verse>
				<verse number="9">не от дел, да никтоже похвалится.</verse>
				<verse number="10">Того бо есмы творение, создани во Христе Иисусе на дела благая, яже прежде уготова Бог, да в них ходим.</verse>
				<verse number="11">Темже поминайте, яко вы, иже иногда языцы во плоти, глаголемии необрезание от рекомаго обрезания во плоти, рукотвореннаго,</verse>
				<verse number="12">яко бесте во время оно без Христа, отчуждени жития израилева и чужди от завет обетования, упования не имуще и безбожни в мире:</verse>
				<verse number="13">ныне же о Христе Иисусе вы, бывшии иногда далече, близ бысте кровию Христовою.</verse>
				<verse number="14">Той бо есть мир наш, сотворивый обоя едино, и средостение ограды разоривый,</verse>
				<verse number="15">вражду Плотию своею, закон заповедий ученьми упразднив, да оба созиждет собою во единаго новаго человека, творя мир,</verse>
				<verse number="16">и примирит обоих во единем теле Богови крестом, убив вражду на нем:</verse>
				<verse number="17">и пришед благовести мир вам, дальним и ближним,</verse>
				<verse number="18">зане тем имамы приведение обои во единем Дусе ко Отцу.</verse>
				<verse number="19">Темже убо ктому несте странни и пришелцы, но сожителе святым и приснии Богу,</verse>
				<verse number="20">наздани бывше на основании апостол и пророк, сущу краеугольну самому Иисусу Христу,</verse>
				<verse number="21">о немже всяко создание составляемо растет в церковь святую о Господе:</verse>
				<verse number="22">о немже и вы созидаетеся в жилище Божие духом.</verse>
			</chapter>
			<chapter number="3">
				<verse number="1">Сего ради аз павел юзник Иисус Христов о вас языцех.</verse>
				<verse number="2">Аще убо слышасте смотрение благодати Божия данныя мне в вас,</verse>
				<verse number="3">яко по откровению сказася мне тайна, якоже преднаписах вмале:</verse>
				<verse number="4">о немже можете чтуще разумети разум мой в тайне Христове,</verse>
				<verse number="5">яже во инех родех не сказася сыном человеческим, якоже ныне открыся святым его апостолом и пророком духом святым:</verse>
				<verse number="6">яко быти языком снаследником и стелесником и спричастником обетования его о Христе Иисусе, благовествованием,</verse>
				<verse number="7">емуже бых служитель по дару благодати Божия, данныя мне по действу силы его.</verse>
				<verse number="8">Мне меншему всех святых дана бысть благодать сия, во языцех благовестити неизследованное богатство Христово</verse>
				<verse number="9">и просветити всех, что есть смотрение тайны сокровенныя от веков в Бозе, создавшем всяческая Иисус Христом,</verse>
				<verse number="10">да скажется ныне началом и властем на небесных Царковию многоразличная премудрость Божия,</verse>
				<verse number="11">по предложению век, еже сотвори о Христе Иисусе Господе нашем,</verse>
				<verse number="12">о немже имамы дерзновение и приведение в надеянии верою его.</verse>
				<verse number="13">Темже молю (вы) не стужати си в скорбех моих о вас, яже есть слава ваша.</verse>
				<verse number="14">Сего ради преклоняю колена моя ко Отцу Господа нашего Иисуса Христа,</verse>
				<verse number="15">из негоже всяко отечество на небесех и на земли именуется:</verse>
				<verse number="16">да даст вам по богатству славы своея, силою утвердитися духом его во внутреннем человеце,</verse>
				<verse number="17">вселитися Христу верою в сердца ваша: в любви вкоренени и основани,</verse>
				<verse number="18">да возможете разумети со всеми святыми, что широта и долгота и глубина и высота,</verse>
				<verse number="19">разумети же преспеющую разум любовь Христову, да исполнитеся во всяко исполнение Божие.</verse>
				<verse number="20">Могущему же паче вся творити по преизбыточествию, ихже просим или разумеем, по силе действуемей в нас,</verse>
				<verse number="21">тому слава в Церкви о Христе Иисусе во вся роды века веков. Аминь.</verse>
			</chapter>
			<chapter number="4">
				<verse number="1">Молю убо вас аз юзник о Господе, достойно ходити звания, в неже звани бысте,</verse>
				<verse number="2">со всяким смиреномудрием и кротостию, с долготерпением, терпяще друг другу любовию,</verse>
				<verse number="3">тщащеся блюсти единение духа в союзе мира.</verse>
				<verse number="4">Едино тело, един дух, якоже и звани бысте во единем уповании звания вашего:</verse>
				<verse number="5">един Господь, едина вера, едино крещение,</verse>
				<verse number="6">един Бог и Отец всех, иже над всеми и чрез всех и во всех нас.</verse>
				<verse number="7">Единому же комуждо нас дадеся благодать по мере дарования Христова.</verse>
				<verse number="8">Темже глаголет: возшед на высоту, пленил еси плен, и даде даяния человеком.</verse>
				<verse number="9">А еже, взыде, что есть, точию яко и сниде прежде в долнейшыя страны земли?</verse>
				<verse number="10">Сшедый, той есть и возшедый превыше всех небес, да исполнит всяческая.</verse>
				<verse number="11">И той дал есть овы убо апостолы, овы же пророки, овы же благовестники, овы же пастыри и учители,</verse>
				<verse number="12">к совершению святых, в дело служения, в созидание тела Христова,</verse>
				<verse number="13">дондеже достигнем вси в соединение веры и познания Сына Божия, в мужа совершенна, в меру возраста исполнения Христова:</verse>
				<verse number="14">да не бываем ктому младенцы, влающеся и скитающеся всяким ветром учения, во лжи человечестей, в коварстве козней льщения:</verse>
				<verse number="15">истинствующе же в любви, да возрастим в него всяческая, иже есть глава Христос,</verse>
				<verse number="16">из негоже все тело, составляемо и счиневаемо приличне всяцем осязанием подаяния, по действу в мере единыя коеяждо части, возращение тела творит в создание самаго себе любовию.</verse>
				<verse number="17">Сие убо глаголю и послушествую о Господе, ктому не ходити вам, якоже и прочии языцы ходят в суете ума их,</verse>
				<verse number="18">помрачени смыслом, суще отчуждени от жизни Божия, за невежество сущее в них, за окаменение сердец их:</verse>
				<verse number="19">иже в нечаяние вложшеся, предаша себе студодеянию, в делание всякия нечистоты в лихоимании.</verse>
				<verse number="20">Вы же не тако познасте Христа:</verse>
				<verse number="21">аще убо слышасте его и о нем научистеся, якоже есть истина о Иисусе:</verse>
				<verse number="22">отложити вам, по первому житию, ветхаго человека, тлеющаго в похотех прелестных,</verse>
				<verse number="23">обновлятися же духом ума вашего,</verse>
				<verse number="24">и облещися в новаго человека, созданнаго по Богу в правде и в преподобии истины.</verse>
				<verse number="25">Темже отложше лжу, глаголите истину кийждо ко искреннему своему. зане есмы друг другу удове.</verse>
				<verse number="26">Гневайтеся и не согрешайте: солнце да не зайдет в гневе вашем:</verse>
				<verse number="27">ниже дадите места диаволу.</verse>
				<verse number="28">Крадый ктому да не крадет, но паче да труждается, делая своима рукама благое, да имать подаяти требующему.</verse>
				<verse number="29">Всяко слово гнило да не исходит из уст ваших, но точию еже есть благо к созданию веры, да даст благодать слышащым.</verse>
				<verse number="30">И не оскорбляйте духа святаго Божия, имже знаменастеся в день избавления.</verse>
				<verse number="31">Всяка горесть, и гнев, и ярость, и кличь, и хула да возмется от вас, со всякою злобою:</verse>
				<verse number="32">бывайте же друг ко другу блази, милосерди, прощающе друг другу, якоже и Бог во Христе простил есть вам.</verse>
			</chapter>
			<chapter number="5">
				<verse number="1">Бывайте убо подражателе Богу, якоже чада возлюбленная,</verse>
				<verse number="2">и ходите в любви, якоже и Христос возлюбил есть нас, и предаде себе за ны приношение и жертву Богу в воню благоухания.</verse>
				<verse number="3">Блуд же и всяка нечистота и лихоимство ниже да именуется в вас, якоже подобает святым:</verse>
				<verse number="4">и сквернословие, и буесловие, или кощуны, яже неподобная, но паче благодарение:</verse>
				<verse number="5">сие бо да весте, яко всяк блудник, или нечист, или лихоимец, иже есть идолослужитель, не имать достояния в Царствии Христа и Бога.</verse>
				<verse number="6">Никтоже вас да льстит суетными словесы, сих бо ради грядет гнев Божий на сыны непокоривыя.</verse>
				<verse number="7">Не бывайте убо сопричастницы сим.</verse>
				<verse number="8">Бесте бо иногда тма, ныне же свет о Господе: якоже чада света ходите:</verse>
				<verse number="9">плод бо духовный есть во всяцей благостыни и правде и истине:</verse>
				<verse number="10">искушающе, что есть благоугодно Богови:</verse>
				<verse number="11">и не приюбщайтеся к делом неплодным тмы, паче же и обличайте.</verse>
				<verse number="12">Бываемая бо отай от них, срамно есть и глаголати.</verse>
				<verse number="13">Вся же обличаемая от света являются, все бо являемое свет есть:</verse>
				<verse number="14">сего ради глаголет: востани, спяй, и воскресни от мертвых, и осветит тя Христос.</verse>
				<verse number="15">Блюдите убо, како опасно ходите, не якоже немудри, но якоже премудри,</verse>
				<verse number="16">искупующе время, яко дние лукави суть.</verse>
				<verse number="17">Сего ради не бывайте несмысленни, но разумевайте, что есть воля Божия.</verse>
				<verse number="18">И не упивайтеся вином, в немже есть блуд: но паче исполняйтеся духом,</verse>
				<verse number="19">глаголюще себе во псалмех и пениих и песнех духовных, воспевающе и поюще в сердцах ваших Господеви,</verse>
				<verse number="20">благодаряще всегда о всех о имени Господа нашего Иисуса Христа Богу и Отцу,</verse>
				<verse number="21">повинующеся друг другу в страсе Божии.</verse>
				<verse number="22">Жены, своим мужем повинуйтеся, якоже Господу,</verse>
				<verse number="23">зане муж глава есть жены, якоже и Христос глава Церкве, и той есть спаситель тела:</verse>
				<verse number="24">но якоже Церковь повинуется Христу, такожде и жены своим мужем во всем.</verse>
				<verse number="25">Мужие, любите своя жены, якоже и Христос возлюби Церковь, и себе предаде за ню,</verse>
				<verse number="26">да освятит ю, очестив банею водною в глаголголе:</verse>
				<verse number="27">да представит ю себе славну Церковь, не имущу скверны, или порока, или нечто от таковых, но да будет свята и непорочна.</verse>
				<verse number="28">Тако должни суть мужие любити своя жены, яко своя телеса: любяй бо свою жену, себе самаго любит.</verse>
				<verse number="29">Никтоже бо когда свою плоть возненавиде, но питает и греет ю, якоже и Господь Церковь:</verse>
				<verse number="30">зане уди есмы тела его, от Плоти его и от костей его.</verse>
				<verse number="31">Сего ради оставит человек отца своего и матерь, и прилепится к жене своей, и будета два в плоть едину.</verse>
				<verse number="32">Тайна сия велика есть: аз же глаголю во Христа и во Церковь.</verse>
				<verse number="33">Обаче и вы, по единому кийждо свою жену сице да любит, якоже (и) себе: а жена да боится (своего) мужа.</verse>
			</chapter>
			<chapter number="6">
				<verse number="1">Чада, послушайте своих родителей о Господе: сие бо есть праведно.</verse>
				<verse number="2">Чти отца твоего и матерь: яже есть заповедь первая во обетовании:</verse>
				<verse number="3">да благо ти будет, и будеши долголетен на земли.</verse>
				<verse number="4">И отцы, не раздражайте чад своих, но воспитовайте их в наказании и учении Господни.</verse>
				<verse number="5">Раби, послушайте господий своих по плоти со страхом и трепетом, в простоте сердца вашего, якоже и Христа,</verse>
				<verse number="6">не пред очима точию работающе яко человекоугодницы, но якоже раби Христовы, творяще волю Божию от души,</verse>
				<verse number="7">со благоразумием служаще якоже Господу, а не яко человеком,</verse>
				<verse number="8">ведяще, яко кийждо, еже аще сотворит благое, сие приимет от Господа, аще раб, аще свободь.</verse>
				<verse number="9">И господие, таяжде творите к ним, послабляюще им прещения, ведуще, яко и вам самем и тем Господь есть на небесех, и обиновения лица несть у него.</verse>
				<verse number="10">Прочее же, братие моя, возмогайте во Господе и в державе крепости его:</verse>
				<verse number="11">облецытеся во вся оружия Божия, яко возмощи вам стати противу кознем диаволским,</verse>
				<verse number="12">яко несть наша брань к крови и плоти, но к началом и ко властем (и) к миродержителем тмы века сего, к духовом злобы поднебесным.</verse>
				<verse number="13">Сего ради приимите вся оружия Божия, да возможете противитися в день лют и вся содеявше стати.</verse>
				<verse number="14">Станите убо препоясани чресла ваша истиною, и оболкшеся в броня правды,</verse>
				<verse number="15">и обувше нозе во уготование благовествования мира:</verse>
				<verse number="16">над всеми же восприимше щит веры, в немже возможете вся стрелы лукаваго разжженныя угасити:</verse>
				<verse number="17">и шлем спасения восприимите, и мечь духовныи, иже есть глаголгол Божий:</verse>
				<verse number="18">всякою молитвою и молением молящеся на всяко время духом, и в сие истое бдяще во всяком терпении и молитве о всех святых</verse>
				<verse number="19">и о мне, да дастся ми слово во отверзение уст моих, с дерзновением сказати тайну благовествования,</verse>
				<verse number="20">о немже посолствую во узах, да в нем дерзаю, якоже подобает ми глаголати.</verse>
				<verse number="21">Да увесте же и вы, яже о мне, что делаю, вся скажет вам тихик, возлюбленныи брат и верен служитель о Господе,</verse>
				<verse number="22">егоже послах к вам на сие истое, да увесте, яже о нас, и да утешит сердца ваша.</verse>
				<verse number="23">Мир братии и любовь с верою от Бога Отца и Господа Иисуса Христа.</verse>
				<verse number="24">Благодать со всеми любящими Господа нашего Иисуса Христа в неистлении. Аминь.</verse>
			</chapter>
		</book>
		<book number="50">
			<chapter number="1">
				<verse number="1">павел и тимофей, раби Иисус Христовы, всем святым о Христе Иисусе сущым в филиппех, с епископы и диаконы:</verse>
				<verse number="2">благодать вам и мир от Бога Отца нашего и Господа Иисуса Христа.</verse>
				<verse number="3">Благодарю Бога моего о всей памяти вашей,</verse>
				<verse number="4">всегда во всяцей молитве моей за всех вас с радостию молитву мою творя,</verse>
				<verse number="5">о общении вашем в благовествование от перваго дне даже и доныне,</verse>
				<verse number="6">надеявся на сие истое, яко начный дело благо в вас совершит е даже до дне Иисус Христова:</verse>
				<verse number="7">якоже есть праведно мне сие мудрствовати о всех вас, за еже имети ми в сердцы вас, во узах моих и во ответе и извещении благовестия, соHбщников мне благодати всех вас сущих.</verse>
				<verse number="8">Свидетель бо ми есть Бог, яко люблю всех вас по милости Иисус Христове:</verse>
				<verse number="9">и о сем молюся, да любовь ваша еще паче и паче избыточествует в разуме и во всяцем чувствии,</verse>
				<verse number="10">во еже искушати вам лучшая, да будете чисти и непреткновенни в день Христов,</verse>
				<verse number="11">исполнени плодов правды Иисус Христом, в славу и похвалу Божию.</verse>
				<verse number="12">Разумети же хощу вам, братие, яко яже о мне паче во успех благовествования приидоша,</verse>
				<verse number="13">яко узы моя явленны о Христе быша во всем судищи и в прочих всех,</verse>
				<verse number="14">и множайшии братия о Господе, надеявшиися о узах моих, паче дерзают без страха слово Божие глаголати.</verse>
				<verse number="15">Нецыи убо по зависти и ревности, друзии же и за благоволение Христа проповедают:</verse>
				<verse number="16">ови убо от рвения Христа возвещают нечисте, мняще печаль нанести узам моим:</verse>
				<verse number="17">ови же от любве, ведяще, яко во ответе благовествования лежу.</verse>
				<verse number="18">Что убо? Обаче всяцем образом, аще виною, аще истиною Христос проповедаемь есть, и о сем радуюся, но и возрадуюся:</verse>
				<verse number="19">вем бо, яко сие сбудется ми во спасение вашею молитвою и подаянием духа Иисус Христова,</verse>
				<verse number="20">по чаянию и упованию моему, яко ни о единем же постыжуся, но во всяцем дерзновении, якоже всегда, и ныне возвеличится Христос в теле моем, аще животом, аще ли смертию.</verse>
				<verse number="21">Мне бо еже жити, Христос, и еже умрети, приобретение (есть).</verse>
				<verse number="22">Аще же, еже жити (ми) телом, сие мне плод дела: и что изволю, не вем.</verse>
				<verse number="23">Обдержимь же есмь от обою, желание имый разрешитися и со Христом быти, много паче лучше:</verse>
				<verse number="24">а еже пребывати во плоти, нужнейше (есть) вас ради.</verse>
				<verse number="25">И сие известне вем, яко буду и спребуду вам всем в ваш успех и радость веры,</verse>
				<verse number="26">яко да похвала ваша избыточествует о Христе Иисусе во мне, моим пришествием паки к вам.</verse>
				<verse number="27">Точию достойне благовествованию Христову жителствуйте, да аще пришед и видев вас, аще и не сый у вас, услышу яже о вас, яко (истиною) стоите во единем дусе, и единодушне сподвизающеся по вере благовествования (волею),</verse>
				<verse number="28">и не колеблющеся ни о единем же от сопротивных: еже тем убо есть явление погибели, вам же спасения. И сие от Бога:</verse>
				<verse number="29">яко вам даровася, еже о Христе, не токмо еже в него веровати, но и еже по нем страдати,</verse>
				<verse number="30">тойже подвиг имуще, яков же во мне видесте и ныне слышите о мне.</verse>
			</chapter>
			<chapter number="2">
				<verse number="1">Аще убо кое утешение о Христе, (или) аще кая утеха любве, аще кое общение духа, аще кое милосердие и щедроты,</verse>
				<verse number="2">исполните мою радость, да тожде мудрствуете, ту же любовь имуще, единодушни, единомудренни:</verse>
				<verse number="3">ничтоже по рвению или тщеславию, но смиреномудрием друг друга честию болша себе творяще.</verse>
				<verse number="4">Не своих си кийждо, но и дружних кийждо смотряйте.</verse>
				<verse number="5">Сие бо да мудрствуется в вас, еже и во Христе Иисусе:</verse>
				<verse number="6">иже, во образе Божии сый, не восхищением непщева быти равен Богу:</verse>
				<verse number="7">но себе умалил, зрак раба приим, в подобии человечестем быв, и образом обретеся якоже человек:</verse>
				<verse number="8">смирил себе, послушлив быв даже до смерти, смерти же крестныя.</verse>
				<verse number="9">Темже и Бог его превознесе и дарова ему имя, еже паче всякаго имене,</verse>
				<verse number="10">да о имени Иисусове всяко колено поклонится небесных и земных и преисподних,</verse>
				<verse number="11">и всяк язык исповесть, яко Господь Иисус Христос в славу Бога Отца.</verse>
				<verse number="12">Темже, возлюбленнии мои, якоже всегда послушасте мене, не якоже в пришествии моем точию, но ныне много паче во отшествии моем, со страхом и трепетом свое спасение содевайте:</verse>
				<verse number="13">Бог бо есть действуяй в вас и еже хотети и еже деяти о благоволении.</verse>
				<verse number="14">Вся творите без роптания и размышления,</verse>
				<verse number="15">да будете неповинни и цели, чада Божия непорочна посреде рода строптива и развращена, в нихже являетеся якоже светила в мире,</verse>
				<verse number="16">слово животно придержаще, в похвалу мне в день Христов, яко не вотще текох, ни вотще трудихся.</verse>
				<verse number="17">Но аще и жрен бываю о жертве и службе веры вашея, радуюся и сорадуюся всем вам:</verse>
				<verse number="18">такожде и вы радуйтеся и сорадуйтеся мне.</verse>
				<verse number="19">Уповаю же о Господе Иисусе тимофеа вскоре послати к вам, да и аз благодушствую, уведев яже о вас.</verse>
				<verse number="20">Ни единаго бо имам равнодушна, иже приснее о вас попечется:</verse>
				<verse number="21">вси бо своих си ищут, (а) не яже Христа Иисуса.</verse>
				<verse number="22">Искусство же его знаете, зане якоже отцу чадо, со мною поработал в благовестии.</verse>
				<verse number="23">Сего же убо уповаю послати абие, повнегда увем яже о мне.</verse>
				<verse number="24">Надеюся же о Господе, яко и сам скоро прииду к вам.</verse>
				<verse number="25">Потребнее же возмнех епафродита брата и споспешника и своинника моего, вашего же посланника и служителя потребе моей, послати к вам,</verse>
				<verse number="26">понеже желанием желаше видети всех вас, и тужаше, зане слышасте, яко боле.</verse>
				<verse number="27">Ибо боле близ смерти: но Бог помилова его, не его же токмо, но и мене, да не скорбь на скорбь прииму.</verse>
				<verse number="28">Скорее убо послах его, да видевше его паки, возрадуетеся, и аз безпечален пребуду.</verse>
				<verse number="29">Приимите убо его о Господе со всякою радостию, и таковыя честны имейте,</verse>
				<verse number="30">зане за дело Христово даже до смерти приближися, понудив себе вседушно, да исполнит ваше лишение службы яже ко мне.</verse>
			</chapter>
			<chapter number="3">
				<verse number="1">Прочее же, братие моя, радуйтеся о Господе. Таяжде (бо) писати вам, мне убо неленостно, вам же твердо.</verse>
				<verse number="2">Блюдитеся от псов, блюдитеся от злых делателей, блюдитеся от сечения:</verse>
				<verse number="3">мы бо есмы обрезание, иже духом Богу служим и хвалимся о Христе Иисусе, а не в плоти надеемся:</verse>
				<verse number="4">ибо и аз имею надеяние такожде во плоти. Аще кто ин мнит надеятися во плоти, аз паче,</verse>
				<verse number="5">обрезан осмодневно, от рода израилева, колена вениаминова, евреин от еврей, по закону фарисей,</verse>
				<verse number="6">по ревности гоних Церковь Божию, по правде законней быв непорочен.</verse>
				<verse number="7">Но яже ми бяху приобретения, сия вмених Христа ради тщету.</verse>
				<verse number="8">Но убо вменяю вся тщету быти за превосходящее разумение Христа Иисуса Господа моего, егоже ради всех отщетихся, и вменяю вся уметы быти, да Христа приобрящу</verse>
				<verse number="9">и обрящуся в нем, не имый моея правды, яже от закона, но яже верою (Иисус) Христовою, сущую от Бога правду в вере:</verse>
				<verse number="10">яко разумети его, и силу воскресения его, и союбщение страстей его, сообразуяся смерти его,</verse>
				<verse number="11">аще како достигну в воскресение мертвых.</verse>
				<verse number="12">Не зане уже достигох, или уже совершихся: гоню же, аще и постигну, о немже и постижен бых от Христа Иисуса.</verse>
				<verse number="13">Братие, аз себе не у помышляю достигша: едино же, задняя убо забывая, в предняя же простираяся,</verse>
				<verse number="14">со усердием гоню, к почести вышняго звания Божия о Христе Иисусе.</verse>
				<verse number="15">Елицы убо совершенни, сие да мудрствуим: и еже аще ино что мыслите, и сие Бог вам открыет.</verse>
				<verse number="16">Обаче в неже достигохом, тоже да мудрствуем и темже правилом жителтвуем.</verse>
				<verse number="17">Подобни ми бывайте, братие, и смотряйте тако ходящыя, якоже имате образ нас.</verse>
				<verse number="18">Мнози бо ходят, ихже многажды глаголах вам, ныне же и плачя глаголю, враги креста Христова:</verse>
				<verse number="19">имже кончина погибель, имже бог чрево, и слава в студе их, иже земная мудрствуют.</verse>
				<verse number="20">Наше бо житие на небесех есть, отюнудуже и спасителя ждем, Господа (нашего) Иисуса Христа,</verse>
				<verse number="21">иже преобразит тело смирения нашего, яко быти сему сообразну телу славы его, по действу еже возмогати ему и покорити себе всяческая.</verse>
			</chapter>
			<chapter number="4">
				<verse number="1">Темже, братие моя возлюбленная и вожделенная, радосте и венче мой, тако стойте о Господе, возлюбленнии.</verse>
				<verse number="2">Еводию молю и синтихию молю тожде мудрствовати о Господе:</verse>
				<verse number="3">ей, молю и тебе, супружниче присный, споспешествуй им, яже во благовествовании сподвизашася со мною и с климентом и с прочими споспешники моими, ихже имена в книгах животных.</verse>
				<verse number="4">Радуйтеся всегда о Господе: и паки реку: радуйтеся.</verse>
				<verse number="5">Кротость ваша разумна да будет всем человеком. Господь близ.</verse>
				<verse number="6">Ни о чемже пецытеся, но во всем молитвою и молением со блгодарением прошения ваша да сказуются к Богу:</verse>
				<verse number="7">и мир Божий, превосходяй всяк ум, да соблюдет сердца ваша и разумения ваша о Христе Иисусе.</verse>
				<verse number="8">Прочее же, братие (моя), елика суть истинна, елика честна, елика праведна, елика пречиста, елика прелюбезна, елика доброхвальна, аще кая добродетель и аще кая похвала, сия помышляйте.</verse>
				<verse number="9">умже и научистеся, и приясте, и слышасте, и видесте во мне, сия творите: и Бог мира будет с вами.</verse>
				<verse number="10">Возрадовахся же о Господе вельми, яко уже когда воспомянусте пещися о мне: понеже и печастеся, но непогодным временем обдержастеся.</verse>
				<verse number="11">Не яко по скудости глаголю: аз бо навыкох, в нихже есмь, доволен быти:</verse>
				<verse number="12">вем и смиритися, вем и избыточествовати: во всем и во всех навыкох, и насыщатися и алкати, и избыточествовати и лишатися.</verse>
				<verse number="13">Вся могу о укрепляющем мя (Иисусе) Христе.</verse>
				<verse number="14">Обаче добре сотвористе, сприобщившеся печали моей.</verse>
				<verse number="15">Весте же и вы, филипписиане, яко в начале благовествования, егда изыдох от македонии, ни едина ми церковь общевася в слово даяния и приятия, точию вы едини:</verse>
				<verse number="16">яко и в солунь и единою и дващи в требование (мое) посласте ми.</verse>
				<verse number="17">Не яко ищу даяния, но ищу плода множащагося в слово ваше.</verse>
				<verse number="18">Приях же вся и избыточествую: исполнихся, приемь от епафродита посланная от вас, воню блгоухания, жертву приятну, благоугодну Богу.</verse>
				<verse number="19">Бог же мой да исполнит всякое требование ваше по богатству своему в славе, о Христе Иисусе.</verse>
				<verse number="20">Богу же и Отцу нашему слава во веки веков. Аминь.</verse>
				<verse number="21">Целуйте всякаго свята о Христе Иисусе. Целуют вы сущая со мною братия.</verse>
				<verse number="22">Целуют вы святии вси, паче же иже от кесарева дому.</verse>
				<verse number="23">Благодать Господа нашего Иисуса Христа со всеми вами. Аминь.</verse>
			</chapter>
		</book>
		<book number="51">
			<chapter number="1">
				<verse number="1">павел, апостол Иисус Христов волею Божиею, и тимофей брат,</verse>
				<verse number="2">сущым в колоссаех святым и верным братиям о Христе Иисусе:</verse>
				<verse number="3">благодать вам и мир от Бога Отца нашего, и Господа Иисуса Христа. Благодарим Бога и Отца Господа нашего Иисуса Христа, всегда о вас молящеся,</verse>
				<verse number="4">слышавше веру вашу, яже о Христе Иисусе, и любовь, юже имате ко всем святым,</verse>
				<verse number="5">за упование отложенное вам на небесех, еже прежде слышасте в словеси истины блговествования,</verse>
				<verse number="6">сущаго в вас, якоже и во всем мире: и есть плодоносно и растимо, якоже и в вас, от негоже дне слышасте и разуместе благодать Божию во истине:</verse>
				<verse number="7">якоже и уведесте от епафраса, возлюбленнаго соработника нашего, иже есть верен о вас служитель Христов,</verse>
				<verse number="8">иже и яви нам вашу любовь в дусе.</verse>
				<verse number="9">Сего ради и мы, от негоже дне слышахом, не престаем о вас молящеся и просяще, да исполнитеся в разуме воли его, во всяцей премудрости и разуме духовнем,</verse>
				<verse number="10">яко ходити вам достоине Богу во всяцем угождении и всяком деле блазе, плодоносяще и возрастающе в разуме Божии,</verse>
				<verse number="11">всякою силою возмогающе по державе славы его, во всяцем терпении и долготерпении с радостию.</verse>
				<verse number="12">благодаряще Бога и Отца, призвавшаго вас в причастие наследия святых во свете.</verse>
				<verse number="13">иже избави нас от власти темныя и престави в Царство Сына любве своея,</verse>
				<verse number="14">о немже имамы избавление кровию его и оставление грехов.</verse>
				<verse number="15">иже есть образ Бога невидимаго, перворожден всея твари.</verse>
				<verse number="16">яко тем создана быша всяческая, яже на небеси и яже на земли, видимая и невидимая, аще престоли, аще господствия, аще начала, аще власти: всяческая тем и о нем создашася.</verse>
				<verse number="17">и той есть прежде всех, и всяческая в нем состоятся.</verse>
				<verse number="18">И той есть глава телу Церкве, иже есть начаток, перворожден из мертвых, яко да будет во всех той первенствуя.</verse>
				<verse number="19">яко в нем благоизволи всему исполнению вселитися,</verse>
				<verse number="20">и тем примирити всяческая к себе, умиротворив кровию креста его, чрез него, аще земная, аще ли небесная.</verse>
				<verse number="21">И вас, иногда сущих отчужденных и врагов помышленьми в делех лукавых,</verse>
				<verse number="22">ныне же примири в теле плоти его смертию его, представити вас стых и непорочных и неповинных пред собою,</verse>
				<verse number="23">аще убо пребываете в вере основани и тверди, и неподвижими от упования блговествования, еже слышасте, проповеданное всей твари поднебесней, емуже бых аз павел служитель.</verse>
				<verse number="24">Ныне радуюся во страданиих моих о вас, яко исполняю лишение скорбей Христовых во плоти моей за тело его, еже есть Церковь.</verse>
				<verse number="25">ейже бых аз служитель по смотрению Божию, данному мне в вас, исполнити слово Божие,</verse>
				<verse number="26">тайну сокровенную от век и от родов: ныне же явися святым его,</verse>
				<verse number="27">имже восхоте Бог сказати, кое богатство славы тайны сея во языцех, иже есть Христос в вас, упование славы,</verse>
				<verse number="28">егоже мы проповедуем, наказующе всякаго человека и учаще всяцей премудрости, да представим всякаго человека совершенна о Христе Иисусе:</verse>
				<verse number="29">в немже и труждаюся и подвизаюся по действу его действуемому во мне силою.</verse>
			</chapter>
			<chapter number="2">
				<verse number="1">Хощу убо вас ведети, колик подвиг имам о вас и о сущих в лаодикии и во иераполи, и елицы не видеша лица моего во плоти,</verse>
				<verse number="2">да утешатся сердца их, снемшихся в любви и во всяцем богатстве извещения разума, в познание тайны Бога и Отца и Христа,</verse>
				<verse number="3">в немже суть вся сокровища премудрости и разума сокровенна.</verse>
				<verse number="4">Сие же глаголю, да никтоже вас прельстит в словопрении.</verse>
				<verse number="5">аще бо и плотию отстою, но духом с вами есмь, радуяся и видя ваш чин и утверждение вашея веры, яже во Христа.</verse>
				<verse number="6">Якоже убо приясте Христа Иисуса Господа, такожде в нем ходите,</verse>
				<verse number="7">укоренени и наздани в нем и извествовани верою, якоже научистеся, избыточествующе в ней благодарением.</verse>
				<verse number="8">(Братие,) блюдитеся, да никтоже вас будет прельщая философиею и тщетною лестию, по преданию человеческому, по стихиам мира, а не по Христе.</verse>
				<verse number="9">яко в том живет всяко исполнение Божества телесне:</verse>
				<verse number="10">и да будете в нем исполнени, иже есть глава всякому началу и власти:</verse>
				<verse number="11">о немже и обрезани бысте обрезанием нерукотворенным, в совлечении тела греховнаго плоти, во обрезании Христове,</verse>
				<verse number="12">спогребшеся ему крещением: о немже и совостасте верою действия Бога, воскресившаго его из мертвых.</verse>
				<verse number="13">и вас, мертвых сущих в прегрешениих и в необрезании плоти вашея, сооживил есть с ним, даровав нам вся прегрешения,</verse>
				<verse number="14">истребив еже на нас рукописание ученьми, еже бе сопротивно нам, и то взят от среды, пригвоздив е на кресте:</verse>
				<verse number="15">совлек начала и власти, изведе в позор дерзновением, изобличив их в себе.</verse>
				<verse number="16">Да никтоже убо вас осуждает о ядении, или о питии, или о части праздника, или о новомесячиих, или о субботах:</verse>
				<verse number="17">яже суть стень грядущих, тело же Христово.</verse>
				<verse number="18">Никтоже вас да прельщает изволенным ему смиреномудрием и службою ангелов, яже не уведе учя, без ума дмяся от ума плоти своея,</verse>
				<verse number="19">а не держя главы, из неяже все тело, составы и соузы подаемо и снемлемо, растит возращение Божие.</verse>
				<verse number="20">Аще убо умросте со Христом от стихий мира, почто аки живуще в мире стязаетеся?</verse>
				<verse number="21">Не коснися, ниже вкуси, ниже осяжи:</verse>
				<verse number="22">яже суть вся во истление употреблением, по заповедем и учением человеческим:</verse>
				<verse number="23">яже суть слово убо имуща премудрости в самовольней службе и смиреномудрии и непощадении тела, не в чести коей к сытости плоти.</verse>
			</chapter>
			<chapter number="3">
				<verse number="1">Аще убо воскреснусте со Христом, вышних ищите, идеже есть Христос о десную Бога седя:</verse>
				<verse number="2">горняя мудрствуйте, (а) не земная.</verse>
				<verse number="3">умросте бо, и живот ваш сокровен есть со Христом в Бозе:</verse>
				<verse number="4">егда же Христос явится, живот ваш, тогда и вы с ним явитеся в славе.</verse>
				<verse number="5">Умертвите убо уды вашя, яже на земли: блуд, нечистоту, страсть, похоть злую и лихоимание, еже есть идолослужение,</verse>
				<verse number="6">ихже ради грядет гнев Божии на сыны противления.</verse>
				<verse number="7">в нихже и вы иногда ходисте, егда живясте в них.</verse>
				<verse number="8">Ныне же отложите и вы та вся: гнев, ярость, злобу, хуление, срамословие от уст ваших:</verse>
				<verse number="9">не лжите друг на друга, совлекшеся ветхаго человека с деяньми его</verse>
				<verse number="10">и облекшеся в новаго, обновляемаго в разум по образу создавшаго его,</verse>
				<verse number="11">идеже несть еллин, ни иудей, обрезание и необрезание, варвар и скиф, раб и свободь, но всяческая и во всех Христос.</verse>
				<verse number="12">Облецытеся убо якоже избраннии Божии, святи и возлюбленни, во утробы щедрот, благость, смиреномудрие, кротость и долготерпение,</verse>
				<verse number="13">приемлюще друг друга и прощающе себе, аще кто на кого имать поречение: якоже и Христос простил есть вам, тако и вы.</verse>
				<verse number="14">Над всеми же сими (стяжите) любовь, яже есть соуз совершенства:</verse>
				<verse number="15">и мир Божии да водворяется в сердцах ваших, в оньже и звани бысте во едином теле: и благодарни бывайте.</verse>
				<verse number="16">Слово Христово да вселяется в вас богатно, во всякой премудрости: учаще и вразумляюще себе самех во псалмех и пениих и песнех духовных, во благодати поюще в сердцах ваших Господеви.</verse>
				<verse number="17">И все, еже аще что творите словом или делом, вся во имя Господа Иисуса Христа, благодаряще Бога и Отца тем.</verse>
				<verse number="18">Жены, повинуйтеся своим мужем, якоже подобает о Господе.</verse>
				<verse number="19">Мужие, любите жены вашя, и не огорчайтеся к ним.</verse>
				<verse number="20">Чада, послушайте родителей (своих) во всем: сие бо угодно есть Господеви.</verse>
				<verse number="21">Отцы, не раздражайте чад ваших, да не унывают.</verse>
				<verse number="22">Раби, послушайте по всему плотских господии (ваших), не пред очима точию работающе аки человекоугодницы, но в простоте сердца, боящеся Бога.</verse>
				<verse number="23">И всяко, еже аще что творите, от души делайте, якоже Господу, а не человеком,</verse>
				<verse number="24">ведяще, яко от Господа приимете воздаяние достояния: Господу бо Христу работаете.</verse>
				<verse number="25">А обидяй восприимет, еже обиде: и несть лица обиновения.</verse>
			</chapter>
			<chapter number="4">
				<verse number="1">Господие, правду и уравнение рабом подавайте, ведяще, яко и вы имате Господа на небесех.</verse>
				<verse number="2">В молитве терпите, бодрствующе в ней со благодарением:</verse>
				<verse number="3">молящеся и о нас вкупе, да Бог отверзет нам двери слова, проглаголати тайну Христову, еяже ради и связан есмь:</verse>
				<verse number="4">да явлю ю, якоже подобает ми глаголати.</verse>
				<verse number="5">В премудрости ходите ко внешним, время искупующе.</verse>
				<verse number="6">Слово ваше (да бывает) всегда во благодати, солию растворено, ведети, како подобает вам единому комуждо отвещавати.</verse>
				<verse number="7">Иже о мне, вся скажет вам тихик, возлюбленный брат и верен служитель и соработник о Господе,</verse>
				<verse number="8">егоже послах к вам на се истое, да разумеет яже о вас и утешит сердца ваша,</verse>
				<verse number="9">со онисимом, верным и возлюбленным братом нашим, иже есть от вас: вся вам скажут, яже зде.</verse>
				<verse number="10">Целует вы аристарх спленник мой, и марко анепсий варнавин, о немже приясте заповеди: аще приидет к вам, приимите его:</verse>
				<verse number="11">и иисус нареченный иуст, сущий от обрезания: сии едини споспешницы во Царство Божие, иже быша ми утешение.</verse>
				<verse number="12">Целует вы епафрас, иже от вас, раб Иисуса Христа, всегда подвизаяйся о вас в молитвах, да будете совершени и исполнени во всяцей воли Божией.</verse>
				<verse number="13">Свидетелствую бо о нем, яко имать ревность многу (и болезнь) о вас и о сущих в лаодикии и во иераполи.</verse>
				<verse number="14">Целует вы лука врачь возлюбленный, и димас.</verse>
				<verse number="15">Целуйте братию сущую в лаодикии, и нимфана, и домашнюю его церковь.</verse>
				<verse number="16">И егда прочтется послание сие у вас, сотворите, да и в лаодикиистей Церкви прочтено будет, и написаное от лаодикии да и вы прочтете.</verse>
				<verse number="17">И рцыте архиппу: блюди служение, еже приял еси о Господе, да довершиши е.</verse>
				<verse number="18">Целование моею рукою павлею. Поминайте моя узы. Благодать со (всеми) вами. Аминь.</verse>
			</chapter>
		</book>
		<book number="52">
			<chapter number="1">
				<verse number="1">павел и силуан и тимофей Церкви солунстей о Бозе Отце и Господе Иисусе Христе: благодать вам и мир от Бога Отца нашего и Господа Иисуса Христа.</verse>
				<verse number="2">Благодарим Бога всегда о всех вас, поминание о вас творяще в молитвах наших,</verse>
				<verse number="3">непрестанно поминающе ваше дело веры, и труд любве, и терпение упования Господа нашего Иисуса Христа, пред Богом и Отцем нашим,</verse>
				<verse number="4">ведяще, братие возлюбленная, от Бога избрание ваше:</verse>
				<verse number="5">яко благовествование наше не бысть к вам в слове точию, но и в силе, и в Дусе святе, и во извещении мнозе, якоже и весте, какови быхом в вас ради вас.</verse>
				<verse number="6">И вы подобницы бысте нам и Господу, приемше слово в скорби мнозе с радостию духа святаго,</verse>
				<verse number="7">яко быти вам образ всем верующым в македонии и ахаии.</verse>
				<verse number="8">От вас бо промчеся слово Господне не токмо в македонии и ахаии, но и во всяко место вера ваша, яже к Богу, изыде, яко не требовати нам глаголати что.</verse>
				<verse number="9">Тии бо о нас возвещают, каков вход имехом к вам, и како обратистеся к Богу от идол, работати Богу живу и истинну</verse>
				<verse number="10">и ждати Сына его с небес, егоже воскреси из мертвых, Иисуса, избавляющаго нас от гнева грядущаго.</verse>
			</chapter>
			<chapter number="2">
				<verse number="1">Сами бо весте, братие, вход наш иже к вам, яко не вотще бысть:</verse>
				<verse number="2">но предпострадавше и досаждени бывше, якоже весте, в филиппех, дерзнухом о Бозе нашем глаголати к вам благовествование Божие со многим подвигом.</verse>
				<verse number="3">Утешение бо наше не от прелести, ни от нечистоты, ни лестию:</verse>
				<verse number="4">но якоже искусихомся от Бога верни быти прияти благовествование, тако глаголем, не аки человеком угождающе, но Богу искушающему сердца наша.</verse>
				<verse number="5">Никогдаже бо в словеси ласкания быхом к вам, якоже весте, ниже в вине лихоимания: Бог свидетель!</verse>
				<verse number="6">Ни ищуще от человек славы, ни от вас, ни от инех:</verse>
				<verse number="7">могуще в тяготе быти, якоже Христовы апостоли, но быхом тиси посреде вас, якоже доилица греет своя чада.</verse>
				<verse number="8">Тако желающе вас, благоволихом подати вам не точию благовествование Божие, но и душы своя, занеже возлюблени бысте нам.</verse>
				<verse number="9">Помните бо, братие, труд наш и подвиг: нощь бо и день делающе, да не отяготим ни единаго от вас, проповедахом вам благовествование Божие.</verse>
				<verse number="10">Вы свидетеле и Бог, яко преподобно и праведно и непорочно вам верующым быхом,</verse>
				<verse number="11">якоже весте, зане единаго когождо вас, якоже отец чада своя,</verse>
				<verse number="12">моляще и утешающе вас, и свидетельствующе вам ходити достойно Богу, призвавшему вы во свое Царство и славу.</verse>
				<verse number="13">Сего ради и мы благодарим Бога непрестанно, яко приемше слово слышания Божия от нас, приясте не аки слово человеческо, но, якоже есть воистинну, слово Божие, еже и действуется в вас верующих.</verse>
				<verse number="14">Вы бо подобницы бысте, братие, Церквам Божиим сущым во иудеи о Христе Иисусе, зане таяжде и вы пострадасте от своих сплеменник, якоже и тии от иудей,</verse>
				<verse number="15">убивших и Господа Иисуса и его пророки, и нас изгнавших, и Богу не угодивших, и всем человеком противящихся,</verse>
				<verse number="16">и возбраняющих нам глаголати языком, да спасутся, во еже исполнити им грехи своя всегда: постиже же на них гнев до конца.</verse>
				<verse number="17">Мы же, братие, осиротевше от вас ко времени часа лицем, а не сердцем, лишше тщахомся лице ваше видети многим желанием.</verse>
				<verse number="18">Темже хотехом приити к вам, аз убо павел, единою и дважды: и возбрани нам сатана.</verse>
				<verse number="19">Кто бо нам упование или радость или венец похваления? Не и вы ли пред Господем нашим Иисус Христом во пришествии его?</verse>
				<verse number="20">Вы бо есте слава наша и радость.</verse>
			</chapter>
			<chapter number="3">
				<verse number="1">Темже уже не терпяще, благоволихом остатися во афинех едини,</verse>
				<verse number="2">и послахом тимофеа, брата нашего и служителя Божия и споспешника нашего во благовестии Христове, утвердити вас и утешити о вере вашей,</verse>
				<verse number="3">яко ни единому смущатися в скорбех сих: сами бо весте, яко на сие истое лежим.</verse>
				<verse number="4">Ибо егда у вас бехом, предрекохом вам, яко имамы скорбети, еже и бысть, и весте.</verse>
				<verse number="5">Сего ради и аз ктому не терпя, послах разумети веру вашу, да не како искусил вы искушаяй, и вотще будет труд наш.</verse>
				<verse number="6">Ныне же пришедшу тимофею к нам от вас и благовестившу нам веру вашу и любовь, и яко имате память о нас благу, всегда желающе нас видети, якоже и мы вас:</verse>
				<verse number="7">сего ради утешихомся, братие, о вас, во всякой скорби и нужде нашей, вашею верою:</verse>
				<verse number="8">яко мы ныне живи есмы, аще вы стоите о Господе.</verse>
				<verse number="9">Кое бо благодарение Богу можем воздати о вас, о всякой радости, еюже радуемся вас ради пред Богом нашим,</verse>
				<verse number="10">нощь и день преизлиха молящеся видети лице ваше и совершити лишение веры вашея?</verse>
				<verse number="11">Сам же Бог и Отец наш и Господь наш Иисус Христос да исправит путь наш к вам.</verse>
				<verse number="12">Вас же Господь да умножит и да избыточествит любовию друг ко другу и ко всем, якоже и мы к вам,</verse>
				<verse number="13">во еже утвердити сердца ваша непорочна в святыни пред Богом и Отцем нашим, в пришествие Господа нашего Иисуса Христа со всеми святыми его. Аминь.</verse>
			</chapter>
			<chapter number="4">
				<verse number="1">Темже убо, братие, просим вы и молим о Христе Иисусе, якоже приясте от нас, како подобает вам ходити и угождати Богови, якоже и ходите, да избыточествуете паче:</verse>
				<verse number="2">весте бо, какова повеления дахом вам Господем Иисусом.</verse>
				<verse number="3">Сия бо есть воля Божия, святость ваша, хранити себе самех от блуда,</verse>
				<verse number="4">и ведети комуждо от вас свой сосуд стяжавати во святыни и чести,</verse>
				<verse number="5">а не в страсти похотней, якоже и языцы не ведящии Бога,</verse>
				<verse number="6">и еже не преступати и лихоимствовати в вещи брата своего: зане мститель есть Господь о всех сих, якоже и прежде рекохом к вам и засвидетельствовахом.</verse>
				<verse number="7">Не призва бо нас Бог на нечистоту, но во святость.</verse>
				<verse number="8">Темже убо отметаяй не человека отметает, но Бога, давшаго духа своего святаго в нас.</verse>
				<verse number="9">О братолюбии же, не требуете, да пишется к вам, сами бо вы Богом учени есте, еже любити друг друга:</verse>
				<verse number="10">ибо творите то ко всей братии, сущей во всей македонии. Молим же вы, братие, избыточествовати паче,</verse>
				<verse number="11">и любезно прилежати, еже безмолвствовати и деяти своя и делати своима рукама, якоже повелехом вам:</verse>
				<verse number="12">да ходите благообразно ко внешним и ни чесогоже требуете.</verse>
				<verse number="13">Не хощу же вас, братие, не ведети о умерших, да не скорбите, якоже и прочии не имущии упования.</verse>
				<verse number="14">Аще бо веруем, яко Иисус умре и воскресе, тако и Бог умершыя во Иисусе приведет с ним.</verse>
				<verse number="15">Сие бо вам глаголем словом Господним, яко мы живущии, оставшии в пришествие Господне, не имамы предварити умерших:</verse>
				<verse number="16">яко сам Господь в повелении, во гласе архангелове и в трубе Божии снидет с небесе, и мертвии о Христе воскреснут первее:</verse>
				<verse number="17">потом же мы, живущии оставшии, купно с ними восхищени будем на облацех в сретение Господне на воздусе, и тако всегда с Господем будем.</verse>
				<verse number="18">Темже утешайте друг друга в словесех сих.</verse>
			</chapter>
			<chapter number="5">
				<verse number="1">А о летех и о временех, братие, не требе есть вам писати,</verse>
				<verse number="2">сами бо вы известно весте, яко день Господень, якоже тать в нощи, тако приидет.</verse>
				<verse number="3">Егда бо рекут: мир и утверждение, тогда внезапу нападет на них всегубительство, якоже болезнь во чреве имущей, и не имут избежати.</verse>
				<verse number="4">Вы же, братие, несте во тме, да день вас якоже тать постигнет:</verse>
				<verse number="5">вси бо вы сынове света есте: и сынове дне: несмы нощи, ниже тьмы.</verse>
				<verse number="6">Темже убо да не спим, якоже и прочии, но да бодрствуим и трезвимся.</verse>
				<verse number="7">Спящии бо, в нощи спят, и упивающиися в нощи упиваются.</verse>
				<verse number="8">Мы же, сынове суще дне, да трезвимся, оболкшеся в броню веры и любве и шлем упования спасения,</verse>
				<verse number="9">яко не положи нас Бог в гнев, но в получение спасения Господем нашим Иисус Христом,</verse>
				<verse number="10">умершим за нас, да, аще бдим, аще ли спим, купно с ним живем.</verse>
				<verse number="11">Сего ради утешайте друг друга, и созидайте кийждо ближняго, якоже и творите.</verse>
				<verse number="12">Молим же вы, братие, знайте труждающихся у вас, и настоятелей ваших о Господе, и наказующих вы,</verse>
				<verse number="13">и имейте их по преизлиха в любви за дело их: мирствуйте в себе.</verse>
				<verse number="14">Молим же вы, братие, вразумляйте безчинныя, утешайте малодушныя, заступайте немощныя, долготерпите ко всем.</verse>
				<verse number="15">Блюдите, да никтоже зла за зло кому воздаст: но всегда доброе гоните и друг ко другу и ко всем.</verse>
				<verse number="16">Всегда радуйтеся.</verse>
				<verse number="17">Непрестанно молитеся.</verse>
				<verse number="18">О всем благодарите: сия бо есть воля Божия о Христе Иисусе в вас.</verse>
				<verse number="19">Духа не угашайте.</verse>
				<verse number="20">Пророчествия не уничижайте.</verse>
				<verse number="21">Вся же искушающе, добрая держите.</verse>
				<verse number="22">От всякия вещи злыя огребайтеся.</verse>
				<verse number="23">Сам же Бог мира да освятит вас всесовершенных во всем: и всесовершен ваш дух и душа и тело непорочно в пришествие Господа нашего Иисуса Христа да сохранится.</verse>
				<verse number="24">Верен призвавый вас, иже и сотворит.</verse>
				<verse number="25">Братие, молитеся о нас.</verse>
				<verse number="26">Целуйте братию всю лобзанием святым.</verse>
				<verse number="27">Заклинаю вы Господем, прочести послание сие пред всею святою братиею.</verse>
				<verse number="28">Благодать Господа нашего Иисуса Христа с вами. Аминь.</verse>
			</chapter>
		</book>
		<book number="53">
			<chapter number="1">
				<verse number="1">павел и силуан и тимофей, Церкви солунстей, о Бозе Отце нашем и Господе Иисусе Христе:</verse>
				<verse number="2">благодать вам и мир от Бога Отца нашего, и Господа Иисуса Христа.</verse>
				<verse number="3">Благодарити должни есмы Бога всегда о вас, братие, якоже достойно есть, яко превозрастает вера ваша, и множится любовь единаго коегождо всех вас друг ко другу:</verse>
				<verse number="4">яко самем нам хвалитися о вас в церквах Божиих, о терпении вашем и вере во всех гонениих ваших и скорбех, яже приемлете,</verse>
				<verse number="5">показание праведнаго суда Божия, во еже сподобитися вам Царствия Божия, егоже ради и страждете.</verse>
				<verse number="6">Аще убо праведно у Бога, воздати скорбь оскорбляющым вас,</verse>
				<verse number="7">а вам оскорбляемым отраду с нами, во откровении Господа Иисуса с небесе, со ангелы силы своея,</verse>
				<verse number="8">во огни пламенне дающаго отмщение не ведущым Бога и не послушающым благовествования Господа нашего Иисуса Христа:</verse>
				<verse number="9">иже муку приимут, погибель вечную, от лица Господня и от славы крепости его,</verse>
				<verse number="10">егда приидет прославитися во святых своих и дивен быти во всех веровавших, яко уверися свидетельство наше в вас, в день он.</verse>
				<verse number="11">За сие и молимся всегда о вас, да вы сподобит званию Бог наш и исполнит всяко благоволение благости и дело веры в силе,</verse>
				<verse number="12">яко да прославится имя Господа нашего Иисуса Христа в вас, и вы в нем, по благодати Бога нашего и Господа Иисуса Христа.</verse>
			</chapter>
			<chapter number="2">
				<verse number="1">Молим же вы, братие, о пришествии Господа нашего Иисуса Христа и нашем собрании о нем,</verse>
				<verse number="2">не скоро подвизатися вам от ума, ни ужасатися ниже духом, ниже словом, ни посланием аки от нас посланным, яко уже настоит день Христов.</verse>
				<verse number="3">Да никтоже вас прельстит ни по единому же образу: яко аще не приидет отступление прежде, и открыется человек беззакония, сын погибели,</verse>
				<verse number="4">противник и превозносяйся паче всякаго глаголемаго бога или чтилища, якоже ему сести в церкви Божией аки богу, показующу себе, яко бог есть.</verse>
				<verse number="5">Не помните ли, яко еще живый у вас, сия глаголах вам?</verse>
				<verse number="6">И ныне удержавающее весте, во еже явитися ему в свое ему время.</verse>
				<verse number="7">Тайна бо уже деется беззакония, точию держяй ныне дондеже от среды будет:</verse>
				<verse number="8">и тогда явится беззаконник, егоже Господь Иисус убиет духом уст своих, и упразднит явлением пришествия своего,</verse>
				<verse number="9">егоже есть пришествие по действу сатанину во всяцей силе и знамениих и чудесех ложных,</verse>
				<verse number="10">и во всякой льсти неправды в погибающих, зане любве истины не прияша, во еже спастися им.</verse>
				<verse number="11">И сего ради послет им Бог действо льсти, во еже веровати им лжи,</verse>
				<verse number="12">да суд приимут вси не веровавшии истине, но благоволившии в неправде.</verse>
				<verse number="13">Мы же должни есмы благодарити Бога всегда о вас, братие возлюбленная от Господа, яко избрал есть вас Бог от начала во спасение во святыни духа и веры истины,</verse>
				<verse number="14">в неже призва вас благовествованием нашим, в получение славы Господа нашего Иисуса Христа.</verse>
				<verse number="15">Темже убо, братие, стойте и держите предания, имже научистеся или словом, или посланием нашим.</verse>
				<verse number="16">Сам же Господь наш Иисус Христос, и Бог и Отец наш, возлюбивый нас и давый утешение вечно и упование благо в благодати,</verse>
				<verse number="17">да утешит сердца ваша и да утвердит во всяцем слове и деле блазе.</verse>
			</chapter>
			<chapter number="3">
				<verse number="1">Прочее, молитеся о нас, братие, да слово Господне течет и славится, якоже и в вас,</verse>
				<verse number="2">и да избавимся от злых и лукавых человек: не всех бо есть вера.</verse>
				<verse number="3">Верен же есть Господь, иже утвердит вас и сохранит от лукаваго.</verse>
				<verse number="4">Уповаем же на Господа о вас, яко, яже повелеваем вам, и творите и сотворите.</verse>
				<verse number="5">Господь же да исправит сердца ваша в любовь Божию и в терпение Христово.</verse>
				<verse number="6">Повелеваем же вам, братие, о имени Господа нашего Иисуса Христа, отлучатися вам от всякаго брата безчинно ходяща, а не по преданию, еже прияша от нас:</verse>
				<verse number="7">сами бо весте, како лепо есть вам подобитися нам: яко не безчинновахом у вас,</verse>
				<verse number="8">ниже туне хлеб ядохом у кого, но в труде и подвизе, нощь и день делающе, да не отягчим никогоже от вас:</verse>
				<verse number="9">не яко не имамы власти, но да себе образ дамы вам, во еже уподобитися нам.</verse>
				<verse number="10">Ибо егда бехом у вас, сие завещавахом вам: яко аще кто не хощет делати ниже да яст.</verse>
				<verse number="11">Слышим бо некия безчинно ходящыя у вас, ничтоже делающыя, но лукавно обходящыя:</verse>
				<verse number="12">таковым запрещаем и молим о Господе нашем Иисусе Христе, да с безмолвием делающе, свой хлеб ядят.</verse>
				<verse number="13">Вы же, братие, не стужайте, доброе творяще.</verse>
				<verse number="14">Аще же кто не послушает словесе нашего посланием, сего назнаменуйте и не примешайтеся ему, да посрамится:</verse>
				<verse number="15">и не аки врага имейте его, но наказуйте якоже брата.</verse>
				<verse number="16">Сам же Господь мира да даст вам мир всегда во всяцем образе: Господь со всеми вами.</verse>
				<verse number="17">Целование моею рукою павлею, еже есть знамение во всяцем послании: сице пишу:</verse>
				<verse number="18">благодать Господа нашего Иисуса Христа со всеми вами. Аминь.</verse>
			</chapter>
		</book>
		<book number="54">
			<chapter number="1">
				<verse number="1">павел, посланник Иисус Христов по повелению Бога спаса нашего и Господа Иисуса Христа упования нашего,</verse>
				<verse number="2">тимофею присному чаду в вере: благодать, милость, мир от Бога Отца нашего и Христа Иисуса Господа нашего.</verse>
				<verse number="3">Якоже умолих тя пребыти во ефесе, идый в македонию, да завещаеши неким не инако учити,</verse>
				<verse number="4">ниже внимати баснем и родословием безконечным, яже стязания творят паче, нежели Божие строение, еже в вере.</verse>
				<verse number="5">Конец же завещания есть любы от чиста сердца и совести благия и веры нелицемерныя,</verse>
				<verse number="6">в нихже нецыи погрешивше, уклонишася в суесловия,</verse>
				<verse number="7">хотяще быти законоучителе, не разумеюще ни яже глаголют, ни о нихже утверждают.</verse>
				<verse number="8">Вемы же, яко добр закон (есть), аще кто его законне творит,</verse>
				<verse number="9">ведый сие, яко праведнику закон не лежит, но беззаконным и непокоривым, нечестивым (же) и грешником, неправедным и скверным, отца и матере досадителем, мужеубийцам,</verse>
				<verse number="10">блудником, мужеложником, разбойником, (клеветником, скотоложником,) лживым, клятвопреступником, и аще что ино здравому учению противится,</verse>
				<verse number="11">по благовестию славы блаженнаго Бога, еже мне уверено бысть.</verse>
				<verse number="12">И благодарю укрепляющаго мя Христа Иисуса Господа нашего, яко верна мя непщева, положив (мя) в службу,</verse>
				<verse number="13">бывша мя иногда хульника и гонителя и досадителя: но помилован бых, яко неведый сотворих в неверствии:</verse>
				<verse number="14">упреумножися же благодать Господа нашего (Иисуса Христа) с верою и любовию яже о Христе Иисусе.</verse>
				<verse number="15">Верно слово и всякаго приятия достойно, яко Христос Иисус прииде в мир грешники спасти, от нихже первый есмь аз.</verse>
				<verse number="16">Но сего ради помилован бых, да во мне первем покажет Иисус Христос все долготерпение, за образ хотящих веровати ему в жизнь вечную.</verse>
				<verse number="17">Царю же веков нетленному, невидимому, единому премудрому Богу, честь и слава во веки веков. Аминь.</verse>
				<verse number="18">Сие же завещание предаю ти, чадо тимофее, по бывших на тя прежде пророчествиих, да воинствуеши в них доброе воинство,</verse>
				<verse number="19">имея веру и благую совесть, юже нецыи отринувше, от веры отпадоша:</verse>
				<verse number="20">от нихже есть именей и александр, ихже предах сатане, да накажутся не хулити.</verse>
			</chapter>
			<chapter number="2">
				<verse number="1">Молю убо прежде всех творити молитвы, моления, прошения, блгодарения за вся человеки,</verse>
				<verse number="2">за царя и за всех, иже во власти суть, да тихое и безмолвное житие поживем во всяцем благочестии и чистоте:</verse>
				<verse number="3">сие бо добро и приятно пред спасителем нашим Богом,</verse>
				<verse number="4">иже всем человеком хощет спастися и в разум истины приити.</verse>
				<verse number="5">Един бо есть Бог, и един ходатай Бога и человеков, Человек Христос Иисус,</verse>
				<verse number="6">давый себе избавление за всех: свидетелство времены своими,</verse>
				<verse number="7">в неже поставлен бых аз проповедник и апостол, истину глаголю о Христе, не лгу, учитель языков в вере и истине.</verse>
				<verse number="8">Хощу убо, да молитвы творят мужие на всяцем месте, воздеюще преподобныя руки без гнева и размышления:</verse>
				<verse number="9">такожде и жены во украшении лепотнем, со стыдением и целомудрием да украшают себе не в плетениих, ни златом, или бисерми, или ризами многоценными,</verse>
				<verse number="10">но, еже подобает женам обещавающымся благочестию, делы благими.</verse>
				<verse number="11">Жена в безмолвии да учится со всяким покорением:</verse>
				<verse number="12">жене же учити не повелеваю, ниже владети мужем, но быти в безмолвии.</verse>
				<verse number="13">Адам бо прежде создан бысть, потом же ева:</verse>
				<verse number="14">и адам не прельстися, жена же прельстившися, в преступлении бысть:</verse>
				<verse number="15">спасется же чадородия ради, аще пребудет в вере и любви и во святыни с целомудрием.</verse>
			</chapter>
			<chapter number="3">
				<verse number="1">Верно слово: аще кто епископства хощет, добра дела желает.</verse>
				<verse number="2">Подобает убо епископу быти непорочну, единыя жены мужу, трезвену, целомудру, (благоговейну,) честну, страннолюбиву, учителну,</verse>
				<verse number="3">не пиянице, не бийце, не сварливу, не мшелоимцу, но кротку, (не завистливу,) не сребролюбцу,</verse>
				<verse number="4">свой дом добре правящу, чада имущу в послушании со всякою чистотою:</verse>
				<verse number="5">аще же кто своего дому не умеет правити, како о Церкви Божией прилежати возможет?</verse>
				<verse number="6">не новокрещенну, да не разгордевся в суд впадет диаволь.</verse>
				<verse number="7">Подобает же ему и свидетелство добро имети от внешних, да не в поношение впадет и в сеть неприязнену.</verse>
				<verse number="8">Диаконом такожде чистым, не двоязычным, не вину многу внимающым, не скверностяжателным,</verse>
				<verse number="9">имущым таинство веры в чистей совести.</verse>
				<verse number="10">И сии убо да искушаются прежде, потом же да служат, непорочни суще.</verse>
				<verse number="11">Женам такожде чистым, не клеветивым, (не навадницам,) трезвенным, верным во всем.</verse>
				<verse number="12">Диакони да бывают единыя жены мужие, чада добре правяще и своя домы:</verse>
				<verse number="13">ибо служившии добре степень себе добр снискают и многое дерзновение в вере, яже о Христе Иисусе.</verse>
				<verse number="14">Сия пишу тебе, уповая приити к тебе скоро:</verse>
				<verse number="15">аще же замедлю, да увеси, како подобает в дому Божии жити, яже есть Церковь Бога жива, столп и утверждение истины.</verse>
				<verse number="16">И исповедуемо велия есть благочестия тайна: Бог явися во Плоти, оправдася в Дусе, показася ангелом, проповедан бысть во языцех, веровася в мире, вознесеся во славе.</verse>
			</chapter>
			<chapter number="4">
				<verse number="1">Дух же явственне глаголет, яко в последняя времена отступят нецыи от веры, внемлюще духовом лестчым и учением бесовским,</verse>
				<verse number="2">в лицемерии лжесловесник, сожженных своею совестию,</verse>
				<verse number="3">возбраняющих женитися, удалятися от брашен, яже Бог сотвори в снедение со блгодарением верным и познавшым истину.</verse>
				<verse number="4">Зане всякое создание Божие добро, и ничтоже отметно, со блгодарением приемлемо,</verse>
				<verse number="5">освящается бо словом Божиим и молитвою.</verse>
				<verse number="6">Сия вся сказуя братии, добр будеши служитель Иисуса Христа, питаемь словесы веры и добрым учением, емуже последовал еси.</verse>
				<verse number="7">Скверных же и бабиих басней отрицайся, обучай же себе ко благочистию:</verse>
				<verse number="8">телесное бо обучение вмале есть полезно, а благочистие на все полезно есть, обетование имеющее живота нынешняго и грядущаго.</verse>
				<verse number="9">Верно слово и всякаго приятия достойно.</verse>
				<verse number="10">На сие бо и труждаемся и поношаеми есмы, яко уповахом на Бога жива, иже есть спаситель всем человеком, паче же верным.</verse>
				<verse number="11">Завещавай сия и учи.</verse>
				<verse number="12">Никтоже о юности твоей да нерадит: но образ буди верным словом, житием, любовию, духом, верою, чистотою.</verse>
				<verse number="13">Дондеже прииду, внемли чтению, утешению, учению.</verse>
				<verse number="14">Не неради о своем даровании живущем в тебе, еже дано тебе бысть пророчеством с возложением рук священничества.</verse>
				<verse number="15">В сих поучайся, в сих пребывай, (в сих разумевай,) да преспеяние твое явлено будет во всех.</verse>
				<verse number="16">Внимай себе и учению и пребывай в них: сия бо творя, и сам спасешися и послушающии тебе.</verse>
			</chapter>
			<chapter number="5">
				<verse number="1">Старцу не твори пакости, но утешай якоже отца: юношы, якоже братию:</verse>
				<verse number="2">старицы, якоже матери: юныя, якоже сестры, со всякою чистотою.</verse>
				<verse number="3">Вдовицы чти сущыя истинныя вдовицы.</verse>
				<verse number="4">Аще же кая вдовица чада или внучата имать, да учатся прежде свой дом благочистиво устроити и взаем воздаяти родителем: сие бо есть благоугодно пред Богом.</verse>
				<verse number="5">А сущая истинная вдовица и уединена, уповает на Бога и пребывает в молитвах и молениих день и нощь:</verse>
				<verse number="6">питающаяся же пространно, жива умерла.</verse>
				<verse number="7">И сия завещавай, да непорочни будут.</verse>
				<verse number="8">Аще же кто о своих, паче же о присных не промышляет, веры отверглся есть и невернаго горший есть.</verse>
				<verse number="9">Вдовица же да причитается не менши лет шестидесятих, бывши единому мужу жена,</verse>
				<verse number="10">в делех добрых свидетелствуема, аще чада воспитала есть, аще святых нозе умы, аще странныя прият, аще скорбным утешение бысть, аще всякому делу благу последовала есть.</verse>
				<verse number="11">cных же вдовиц отрицайся: егда бо разсвирепеют о Христе, посягати хотят,</verse>
				<verse number="12">имущыя грех, яко первыя веры отвергошася:</verse>
				<verse number="13">купно же и праздны учатся обходити домы, не точию же праздны, но и блядивы и оплазивы, глаголющыя, яже не подобает.</verse>
				<verse number="14">Хощу убо юным вдовицам посягати, чада раждати, дом строити, ни едины же вины даяти противному хулы ради:</verse>
				<verse number="15">се бо некия развратишася вслед сатаны.</verse>
				<verse number="16">Аще кто верен или верна имать вдовицы, да довлит их, и да не тяготится Церковь, да сущих истинных вдовиц удоволит.</verse>
				<verse number="17">Прилежащии же добре пресвитери сугубыя чести да сподобляются: паче же труждающиися в слове и учении.</verse>
				<verse number="18">Глаголет бо писание: вола молотяща не обротиши: и: достоин делатель мзды своея.</verse>
				<verse number="19">На пресвитера хулы не приемли, разве при двою или триех свидетелех.</verse>
				<verse number="20">Согрешающих же пред всеми обличай, да и прочии страх имут.</verse>
				<verse number="21">Засвидетелствую пред Богом, и Господем Иисус Христом, и избранными (его) ангелы, да сия сохраниши без лицемерия, ничесоже творя по уклонению.</verse>
				<verse number="22">Руки скоро не возлагай ни на когоже, ниже приобщайся чужым грехом: себе чиста соблюдай.</verse>
				<verse number="23">Ктому не пий воды, но мало вина приемли, стомаха ради твоего и частых твоих недугов.</verse>
				<verse number="24">Неких (же) человек греси предявлени суть, предваряюще на суд: неким же и последствуют.</verse>
				<verse number="25">Такожде и добрая дела предявлена суть: и сущая инако, утаитися не могут.</verse>
			</chapter>
			<chapter number="6">
				<verse number="1">Елицы суть под игом раби, своих господий всякия чести да сподобляют, да имя Божие не хулится и учение.</verse>
				<verse number="2">Имущии же верных господий да не нерадят о них, понеже братия суть: но паче да работают, зане верни суть и возлюблени, иже благодать восприемлющии. Сия учи и моли.</verse>
				<verse number="3">Аще ли кто инако учит и не приступает к здравым словесем гда нашего Иисуса Христа и учению, еже по благоверию,</verse>
				<verse number="4">разгордеся, ничтоже ведый, но недугуяй о стязаниих и словопрениих, от нихже бывает зависть, рвение, хулы, непщевания лукава,</verse>
				<verse number="5">беседы злыя растленных человеков умом и лишенных истины, непщующих приобретение быти благочестие. Отступай от таковых.</verse>
				<verse number="6">Есть же снискание велие благочестие с доволством.</verse>
				<verse number="7">Ничтоже бо внесохом в мир сей: яве, яко ниже изнести что можем.</verse>
				<verse number="8">Имеюще же пищу и одеяние, сими доволни будем.</verse>
				<verse number="9">А хотящии богатитися впадают в напасти и сеть, и в похоти многи несмысленны и вреждающыя, яже погружают человеки во всегубителство и погибель:</verse>
				<verse number="10">корень бо всем злым сребролюбие есть, егоже нецыи желающе заблудиша от веры, и себе пригвоздиша болезнем многим.</verse>
				<verse number="11">Ты же, о, человече Божий, сих бегай: гони же правду, благочестие, веру, любовь, терпение, кротость:</verse>
				<verse number="12">подвизайся добрым подвигом веры, емлися за вечную жизнь, в нюже и зван был еси, и исповедал еси доброе исповедание пред многими свидетели.</verse>
				<verse number="13">Завещаваю ти пред Богом оживляющим всяческая, и Христом Иисусом свидетелствовавшим при понтийстем пилате доброе исповедание:</verse>
				<verse number="14">соблюсти тебе заповедь нескверну и незазорну, даже до явления Господа нашего Иисуса Христа,</verse>
				<verse number="15">еже во своя времена явит блаженный и един сильный, Царь царствующих и Господь господствующих,</verse>
				<verse number="16">един имеяй безсмертие и во свете живый неприступнем, егоже никтоже видел есть от человек, ниже видети может: емуже честь и держава вечная. Аминь.</verse>
				<verse number="17">Богатым в нынешнем веце запрещай не высокомудрствовати, ниже уповати на богатство погибающее, но на Бога жива, дающаго нам вся обилно в наслаждение:</verse>
				<verse number="18">благое делати, богатитися в делех добрых, благоподатливым быти, общителным,</verse>
				<verse number="19">сокровищующе себе основание добро в будущее, да приимут вечную жизнь.</verse>
				<verse number="20">о, тимофее, предание сохрани, уклоняяся скверных суесловий и прекословий лжеименнаго разума:</verse>
				<verse number="21">о немже нецыи хвалящеся, о вере погрешиша. Благодать с тобою. Аминь.</verse>
			</chapter>
		</book>
		<book number="55">
			<chapter number="1">
				<verse number="1">павел, апостол Иисус Христов волею Божиею, по обетованию жизни, яже о Христе Иисусе,</verse>
				<verse number="2">тимофею возлюбленному чаду: благодать, милость, мир от Бога Отца и Христа Иисуса Господа нашего.</verse>
				<verse number="3">Благодарю Бога, емуже служу от прародителей чистою совестию, яко непрестанную имам о тебе память в молитвах моих день и нощь,</verse>
				<verse number="4">желая видети тя, поминая слезы твоя, да радости исполнюся,</verse>
				<verse number="5">воспоминание приемля о сущей в тебе нелицемерней вере, яже вселися прежде в бабу твою лоиду и в матерь твою евникию: известен же есмь, яко и в тебе.</verse>
				<verse number="6">Еяже ради вины воспоминаю тебе возгревати дар Божий живущий в тебе возложением руку моею:</verse>
				<verse number="7">не бо даде нам Бог духа страха, но силы и любве и целомудрия.</verse>
				<verse number="8">Не постыдися убо страстию Господа нашего Иисуса Христа, ни мною юзником его: но спостражди благовествованию (Христову) по силе Бога,</verse>
				<verse number="9">спасшаго нас и призвавшаго званием святым, не по делом нашым, но по своему благоволению и благодати данней нам о Христе Иисусе прежде лет вечных,</verse>
				<verse number="10">явльшейся же ныне просвещением спасителя нашего Иисуса Христа, разрушившаго убо смерть и возсиявшаго жизнь и нетление благовествованием,</verse>
				<verse number="11">в неже поставлен бых аз проповедник и апостол и учитель языков.</verse>
				<verse number="12">Еяже ради вины и сия стражду: но не стыждуся. Вем бо, емуже веровах, и известихся, яко силен есть предание мое сохранити в день он.</verse>
				<verse number="13">Образ имей здравых словес, ихже от мене слышал еси, в вере и любви, яже о Христе Иисусе.</verse>
				<verse number="14">Доброе завещание соблюди духом святым живущим в нас.</verse>
				<verse number="15">Веси ли сие, яко отвратишася от мене вси, иже от асии, от нихже есть фигелл и ермоген.</verse>
				<verse number="16">Да даст (же) милость Господь онисифорову дому, яко многажды мя упокои и вериг моих не постыдеся,</verse>
				<verse number="17">но пришед в рим, тощнее взыска мя и обрете:</verse>
				<verse number="18">да даст ему Господь обрести милость от Господа в день он: и елико во ефесе послужи ми, добрее ты веси.</verse>
			</chapter>
			<chapter number="2">
				<verse number="1">Ты убо, чадо мое, возмогай во благодати, яже о Христе Иисусе,</verse>
				<verse number="2">и яже слышал еси от мене многими свидетели, сия предаждь верным человеком, иже доволни будут и иных научити.</verse>
				<verse number="3">Ты убо злопостражди яко добр воин Иисус Христов.</verse>
				<verse number="4">Никтоже (бо) воин бывая обязуется куплями житейскими, да воеводе угоден будет.</verse>
				<verse number="5">Аще же и постраждет кто, не венчается, аще не законно мучен будет.</verse>
				<verse number="6">Труждающемуся делателю прежде подобает от плода вкусити.</verse>
				<verse number="7">Разумей, яже глаголю: да даст убо тебе Господь разум о всем.</verse>
				<verse number="8">Поминай (Господа) Иисуса Христа воставшаго от мертвых, от семене давидова, по благовествованию моему,</verse>
				<verse number="9">в немже злостражду даже до уз, яко злодей: но слово Божие не вяжется.</verse>
				<verse number="10">Сего ради вся терплю избранных ради, да и тии спасение улучат еже о Христе Иисусе, со славою вечною.</verse>
				<verse number="11">Верно слово: аще бо с ним умрохом, то с ним и оживем:</verse>
				<verse number="12">аще терпим, с ним и воцаримся: аще отвержемся, и той отвержется нас:</verse>
				<verse number="13">аще не веруем, он верен пребывает: отрещися бо себе не может.</verse>
				<verse number="14">Сия воспоминай, засвидетелствуя пред Господем, не словопретися, ни на куюже потребу, на разорение слышащих.</verse>
				<verse number="15">Потщися себе искусна поставити пред Богом, делателя непостыдна, право правяща слово истины.</verse>
				<verse number="16">Скверных же тщегласий отметайся: наипаче бо преспеют в нечестие,</verse>
				<verse number="17">и слово их яко гаггрена жир обрящет: от нихже есть именей и филит,</verse>
				<verse number="18">иже о истине погрешиста, глаголюща, яко воскресение уже бысть: и возмущают некоторых веру.</verse>
				<verse number="19">Твердое убо основание Божие стоит, имущее печать сию: позна Господь сущыя своя, и: да отступит от неправды всяк именуяй имя Господне.</verse>
				<verse number="20">В велицем же дому не точию сосуди злати и сребряни суть, но и древяни и глиняни: и ови убо в честь, ови же не в честь.</verse>
				<verse number="21">Аще убо кто очистит себе от сих, будет сосуд в честь, освящен и благопотребен Владыце, на всякое дело благое уготован.</verse>
				<verse number="22">Похотей юных бегай, держися же правды, веры, любве, мира со всеми призывающими Господа от чистаго сердца.</verse>
				<verse number="23">Буих же и ненаказанных стязаний отрицайся, ведый, яко раждают свары:</verse>
				<verse number="24">рабу же Господню не подобает сваритися, но тиху быти ко всем, учителну, незлобиву,</verse>
				<verse number="25">с кротостию наказующу противныя, еда како даст им Бог покаяние в разум истины,</verse>
				<verse number="26">и возникнут от диаволския сети, живи уловлени от него в свою его волю.</verse>
			</chapter>
			<chapter number="3">
				<verse number="1">Сие же веждь, яко в последния дни настанут времена люта.</verse>
				<verse number="2">Будут бо человецы самолюбцы, сребролюбцы, величави, горди, хулницы, родителем противящиися, неблагодарни, неправедни, нелюбовни,</verse>
				<verse number="3">непримирителни, (продерзиви, возносливи, прелагатае,) клеветницы, невоздержницы, некротцы, неблаголюбцы,</verse>
				<verse number="4">предателе, нагли, напыщени, сластолюбцы паче нежели Боголюбцы,</verse>
				<verse number="5">имущии образ благочистия, силы же его отвергшиися. И сих отвращайся.</verse>
				<verse number="6">От сих бо суть поныряющии в домы и пленяющии женишца отягощенныя грехами, водимыя похотьми различными,</verse>
				<verse number="7">всегда учащяся и николиже в разум истины приити могущыя.</verse>
				<verse number="8">Якоже ианний и иамврий противистася моисею, такожде и сии противляются истине, человецы растленни умом (и) неискусни о вере.</verse>
				<verse number="9">Но не преуспеют более: безумие бо их явлено будет всем, якоже и онех бысть.</verse>
				<verse number="10">Ты же последовал еси моему учению, житию, привету, вере, долготерпению, любви, терпению,</verse>
				<verse number="11">изгнанием, страданием, якова ми быша во антиохии, (и) во иконии, (и) в листрех: якова изгнания приях, и от всех мя избавил есть Господь.</verse>
				<verse number="12">И вси же хотящии благочистно жити о Христе Иисусе, гоними будут:</verse>
				<verse number="13">лукавии же человецы и чародее преупеют на горшее, прельщающе и прельщаеми.</verse>
				<verse number="14">Ты же пребывай в нихже научен еси и яже вверена суть тебе, ведый, от кого научился еси:</verse>
				<verse number="15">и яко измлада священная писания умееши, могущая тя умудрити во спасение верою, яже о Христе Иисусе.</verse>
				<verse number="16">Всяко писание Богодухновенно и полезно (есть) ко учению, ко обличению, ко исправлению, к наказанию еже в правде,</verse>
				<verse number="17">да совершен будет Божий человек, на всякое дело благое уготован.</verse>
			</chapter>
			<chapter number="4">
				<verse number="1">Засвидетелствую убо аз пред Богом и Господем нашим Иисус Христом, хотящим судити живым и мертвым в явлении его и Царствии его:</verse>
				<verse number="2">проповедуй слово, настой благовременне и безвременне, обличи, запрети, умоли со всяким долготерпением и учением.</verse>
				<verse number="3">Будет бо время, егда здраваго учения не послушают, но по своих похотех изберут себе учители, чешеми слухом:</verse>
				<verse number="4">и от истины слух отвратят, и к баснем уклонятся.</verse>
				<verse number="5">Ты же трезвися о всем, злопостражди, дело сотвори благовестника, служение твое известно сотвори.</verse>
				<verse number="6">Аз бо уже жрен бываю, и время моего отшествия наста:</verse>
				<verse number="7">подвигом добрым подвизахся, течение скончах, веру соблюдох:</verse>
				<verse number="8">прочее убо соблюдается мне венец правды, егоже воздаст ми Господь в день он, праведный судия: не токмо же мне, но и всем возлюбльшым явление его.</verse>
				<verse number="9">Потщися скоро приити ко мне.</verse>
				<verse number="10">Димас бо мене остави, возлюбив нынешний век, и иде в солунь: крискент в галатию, тит в далматию: лука един есть со мною.</verse>
				<verse number="11">Марка поемь приведи с собою, есть бо ми благопотребен в службу.</verse>
				<verse number="12">Тихика же послах во ефес.</verse>
				<verse number="13">Фелон, егоже оставих в троаде у карпа, грядый принеси, и книги, паче же кожаныя.</verse>
				<verse number="14">Александр ковачь многа ми зла сотвори: да воздаст ему Господь по делом его:</verse>
				<verse number="15">от негоже и ты себе блюди, зело бо противится словесем нашым.</verse>
				<verse number="16">В первый мой ответ никтоже бысть со мною, но вси мя оставиша: да не вменится им.</verse>
				<verse number="17">Господь же мне предста и укрепи мя, да мною проповедание известно будет, и услышат вси языцы: и избавлен бых от уст львов.</verse>
				<verse number="18">И избавит мя Господь от всякаго дела лукава и спасет во Царствие свое небесное: емуже слава во веки веков. Аминь.</verse>
				<verse number="19">Целуй прискиллу и акилу и онисифоров дом.</verse>
				<verse number="20">Ераст оста в коринфе: трофима же оставих в милите боляща.</verse>
				<verse number="21">Потщися прежде зимы приити. Целует тя еввул и пуд, и лин и клавдиа и братия вся.</verse>
				<verse number="22">Господь Иисус Христос со духом твоим. Благодать с вами. Аминь.</verse>
			</chapter>
		</book>
		<book number="56">
			<chapter number="1">
				<verse number="1">павел, раб Божий, апостол же Иисус Христов, по вере избранных Божиих и разуму истины, яже по блгочистию,</verse>
				<verse number="2">о уповании жизни вечныя, юже обетова неложный Бог прежде лет вечных,</verse>
				<verse number="3">яви же во времена своя слово свое проповеданием, еже мне поручено бысть по повелению спасителя нашего Бога:</verse>
				<verse number="4">титу, присному чаду по общей вере: благодать, милость, мир от Бога оца и Господа Иисуса Христа спаса нашего.</verse>
				<verse number="5">Сего ради оставих тя в крите, да недокончанная исправиши и устроиши по всем градом пресвитеры, якоже тебе аз повелех:</verse>
				<verse number="6">аще кто есть непорочен, единыя жены муж, чада имый верна, не во укорении блуда, или непокорива.</verse>
				<verse number="7">Подобает бо епископу без порока быти, якоже Божию строителю: не себе угождающу, (не дерзу, не напрасливу,) не гневливу, не пиянице, не биице, не скверностяжательну,</verse>
				<verse number="8">но страннолюбиву, благолюбцу, целомудренну, праведну, преподобну, воздержателну,</verse>
				<verse number="9">держащемуся вернаго словесе по учению, да силен будет и утешати во здравем учении, и противящыяся обличати.</verse>
				<verse number="10">Суть бо мнози непокориви, суесловцы и умом прельщени, наипаче же сущии от обрезания,</verse>
				<verse number="11">ихже подобает уста заграждати: иже вся домы развращают, учаще яже не подобает, сквернаго ради прибытка.</verse>
				<verse number="12">Рече же некто от них, свой им пророк: критяне присно лживи, злии зверие, утробы праздныя.</verse>
				<verse number="13">Свидетельство сие истинно есть. еяже ради вины обличай их нещадно, да здрави будут в вере,</verse>
				<verse number="14">не внимающе иудейским баснем, ни заповедем человек отвращающихся от истины.</verse>
				<verse number="15">Вся убо чиста чистым: оскверненым же и неверным ничтоже чисто, но осквернися их и ум и совесть.</verse>
				<verse number="16">Бога исповедуют ведети, а делы отмещутся его, мерзцы суще и непокориви и на всякое дело благое неискусни.</verse>
			</chapter>
			<chapter number="2">
				<verse number="1">Ты же глаголи, яже подобает здравому учению:</verse>
				<verse number="2">старцем трезвенным быти, честным, целомудренным, здравствующым верою, любовию, терпением:</verse>
				<verse number="3">старицам такожде во украшении святолепным, не клеветивым, не вину многу порабощенным, доброучителным,</verse>
				<verse number="4">да уцеломудрят юныя, мужелюбицам быти, чадолюбицам,</verse>
				<verse number="5">целомудренным, чистым, домы добре правящым, благим, покаряющымся своим мужем, да не слово Божие хулится:</verse>
				<verse number="6">юношы такожде моли целомудрствовати.</verse>
				<verse number="7">О всем (же) сам себе подавая образ добрых дел, во учении независтное, честность, нетление,</verse>
				<verse number="8">слово здравое, незазорное. да противный посрамится, ничтоже имея глаголати о нас укорно.</verse>
				<verse number="9">Рабы, своим господем повиноватися, во всем благоугодным быти, не прекословным,</verse>
				<verse number="10">не крадущым, но веру всяку являющым благу. да учение спасителя нашего Бога украшают во всем.</verse>
				<verse number="11">Явися бо благодать Божия спасителная всем человеком,</verse>
				<verse number="12">наказующи нас, да отвергшеся нечестия и мирских похотей, целомудренно и праведно и благочестно поживем в нынешнем веце,</verse>
				<verse number="13">ждуще блаженнаго упования и явления славы великаго Бога и спаса нашего Иисуса Христа,</verse>
				<verse number="14">иже дал есть себе за ны, да избавит ны от всякаго беззакония и очестит себе люди избранны, ревнители добрым делом.</verse>
				<verse number="15">Сия глаголи, и моли, и обличай со всяким повелением. да никтоже тя преобидит.</verse>
			</chapter>
			<chapter number="3">
				<verse number="1">Воспоминай тем началствующым и владеющым повиноватися и покарятися, и ко всякому делу благу готовым быти:</verse>
				<verse number="2">ни единаго хулити, не сварливым быти, но тихим, всяку являющым кротость ко всем человеком.</verse>
				<verse number="3">Бехом бо иногда и мы несмысленни, и непокориви, и прельщени, работающе похотем и сластем различным, в злобе и зависти живуще, мерзцы (суще и) ненавидяще друг друга.</verse>
				<verse number="4">Егда же благодать и человеколюбие явися спаса нашего Бога,</verse>
				<verse number="5">не от дел праведных, ихже сотворихом мы, но по своей его милости, спасе нас банею пакибытия и обновления духа святаго,</verse>
				<verse number="6">егоже излия на нас обилно Иисус Христом, спасителем нашим,</verse>
				<verse number="7">да оправдившеся благодатию его, наследницы будем по упованию жизни вечныя.</verse>
				<verse number="8">(Чадо тите,) верно слово, и о сих хощу тя извещати, да пекутся добрым делом прилежати веровавшии Богу: сия суть полезна человеком и добра.</verse>
				<verse number="9">Буих же стязаний и родословий и рвений и сваров законных отступай: суть бо неполезны и суетны.</verse>
				<verse number="10">Еретика человека по первом и вторем наказании отрицайся,</verse>
				<verse number="11">ведый, яко развратися таковый, и согрешает, и есть самоосужден.</verse>
				<verse number="12">егда послю артему к тебе или тихика, потщися приити ко мне в никополь: тамо бо судих озимети.</verse>
				<verse number="13">Зину законника и аполлоса скоро предпосли, и да ничтоже им скудно будет.</verse>
				<verse number="14">Да учатся же и наши добрым делом прилежати в нужная требования, да не будут безплодни.</verse>
				<verse number="15">Целуют тя со мною сущии вси. Целуй любящыя ны в вере. Благодать со всеми вами. Аминь.</verse>
			</chapter>
		</book>
		<book number="57">
			<chapter number="1">
				<verse number="1">павел юзник Иисус Христов, и тимофей брат, филимону возлюбленному и споспешнику нашему,</verse>
				<verse number="2">и апфии сестре возлюбленнеи, и архиппу совоинственнику нашему, и домашней твоей Церкви:</verse>
				<verse number="3">благодать вам и мир от Бога Отца нашего, и Господа Иисуса Христа.</verse>
				<verse number="4">Благодарю Бога моего, всегда память о тебе творя в молитвах моих,</verse>
				<verse number="5">слышав любовь твою и веру, юже имаши ко Господу Иисусу и ко всем святым.</verse>
				<verse number="6">яко да общение твоея веры действенно будет в разуме всякаго блага, еже в вас, о Христе Иисусе.</verse>
				<verse number="7">Радость бо имам многу и утешение о любви твоей, яко утробы святых почиша тобою, брате.</verse>
				<verse number="8">Сего ради многое дерзновение имея во Христе повелевати тебе, еже потребно есть,</verse>
				<verse number="9">любве же ради паче молю, таков сый якоже павел старец, ныне же и узник Иисуса Христа:</verse>
				<verse number="10">молю тя о моем чаде, егоже родих во узах моих онисима,</verse>
				<verse number="11">иногда тебе непотребнаго, ныне же тебе и мне благопотребна, егоже возпослах тебе,</verse>
				<verse number="12">ты же его, сиречь мою утробу, приими.</verse>
				<verse number="13">Егоже аз хотех у себе держати, да вместо тебе послужит ми во узах благовествования:</verse>
				<verse number="14">без твоея же воли ничтоже восхотех сотворити, да не аки по нужди благое твое будет, но по воли.</verse>
				<verse number="15">Негли бо ради сего разлучися на час, да вечна того приимеши,</verse>
				<verse number="16">не ктому аки раба, но выше раба, брата возлюбленна, паче же мне, кольми же паче тебе, и по плоти и о Господе.</verse>
				<verse number="17">Аще убо имаши мене общника, приими сего якоже мене.</verse>
				<verse number="18">Аще же в чесом обиде тебе, или должен есть, мне сие вмени.</verse>
				<verse number="19">Аз павел написах рукою моею: аз воздам: да не реку тебе, яко и сам себе ми еси должен.</verse>
				<verse number="20">Ей, брате, аз да получу еже прошу у тебе о Господе: упокой мою утробу о Господе.</verse>
				<verse number="21">Надеявся на послушание твое написах тебе, ведый, яко и паче, еже глаголю, сотвориши.</verse>
				<verse number="22">Купно же и уготови ми обитель: уповаю бо, яко молитвами вашими дарован буду вам.</verse>
				<verse number="23">Целует тя епафрас, спленник мой о Христе Иисусе,</verse>
				<verse number="24">марко, аристарх, димас, лука, споспешницы мои.</verse>
				<verse number="25">Благодать Господа нашего Иисуса Христа со духом вашим. Аминь.</verse>
			</chapter>
		</book>
		<book number="58">
			<chapter number="1">
				<verse number="1">Многочастне и многообразне древле Бог глаголавый отцем во пророцех,</verse>
				<verse number="2">в последок дний сих глагола нам в Сыне, егоже положи наследника всем, имже и веки сотвори.</verse>
				<verse number="3">Иже сый сияние славы и образ ипостаси его, нося же всяческая глаголголом силы своея, собою очищение сотворив грехов наших, седе о десную престола величествия на высоких,</verse>
				<verse number="4">толико лучший быв ангелов, елико преславнее паче их наследствова имя.</verse>
				<verse number="5">Кому бо рече когда от ангел: Сын мой еси ты, аз днесь родих тя? И паки: аз буду ему во Отца, и той будет мне в Сына?</verse>
				<verse number="6">Егда же паки вводит первороднаго во вселенную, глаголет: и да поклонятся ему вси ангели Божии.</verse>
				<verse number="7">И ко ангелом убо глаголет: творяй ангелы своя духи и слуги своя огнь палящь.</verse>
				<verse number="8">К Сыну же: престол твой, Боже, в век века: жезл правости жезл Царствия твоего:</verse>
				<verse number="9">возлюбил еси правду и возненавидел еси беззаконие: сего ради помаза тя, Боже, Бог твой елеем радости паче причастник твоих.</verse>
				<verse number="10">И (паки): в начале ты, Господи, землю основал еси, и дела руку твоею суть небеса:</verse>
				<verse number="11">та погибнут, ты же пребываеши: и вся, якоже риза, обетшают,</verse>
				<verse number="12">и яко одежду свиеши их, и изменятся: ты же тойжде еси, и лета твоя не оскудеют.</verse>
				<verse number="13">Кому же от ангел рече когда: седи о десную мене, дондеже положу враги твоя подножие ног твоих?</verse>
				<verse number="14">Не вси ли суть служебнии дуси, в служение посылаеми за хотящих наследовати спасение?</verse>
			</chapter>
			<chapter number="2">
				<verse number="1">Сего ради подобает нам лишше внимати слышанным, да не когда отпадем.</verse>
				<verse number="2">Аще бо глаголанное ангелы слово бысть известно, и всяко преступление и ослушание праведное прият мздовоздаяние:</verse>
				<verse number="3">како мы убежим, о толицем нерадивше спасении, еже зачало приемь глаголатися от Господа, слышавшими в нас известися,</verse>
				<verse number="4">сосвидетелствующу Богу знаменьми же и чудесы, и различными силами, и духа святаго разделеньми, по своей ему воли?</verse>
				<verse number="5">Не ангелом бо покори Бог вселенную грядущую, о нейже глаголем:</verse>
				<verse number="6">засвидетелствова же негде некто, глаголя: что есть человек, яко помниши его? или сын человеческий, яко посещаеши и?</verse>
				<verse number="7">умалил еси его малым нечим от ангел: славою и честию венчал еси его и поставил еси его над делы руку твоею,</verse>
				<verse number="8">вся покорил еси под нозе его. Внегда же покорити ему всяческая, ничтоже остави ему непокорено. Ныне же не у видим ему всяческая покорена:</verse>
				<verse number="9">а умаленаго малым чим от ангел видим Иисуса, за приятие смерти славою и честию венчанна, яко да благодатию Божиею за всех вкусит смерти.</verse>
				<verse number="10">Подобаше бо ему, егоже ради всяческая и имже всяческая, приведшу многи сыны в славу, началника спасения их страданьми совершити.</verse>
				<verse number="11">И святяй бо и освящаемии, от единаго вси: еяже ради вины не стыдится братию нарицати их, глаголя:</verse>
				<verse number="12">возвещу имя твое братии моей, посреде церкве воспою тя.</verse>
				<verse number="13">И паки: аз буду надеяся нань. И паки: се, аз и дети, яже ми дал есть Бог.</verse>
				<verse number="14">Понеже убо дети приобщишася плоти и крови, и той приискренне приобщися техже, да смертию упразднит имущаго державу смерти, сиречь диавола,</verse>
				<verse number="15">и избавит сих, елицы страхом смерти чрез все житие повинни беша работе.</verse>
				<verse number="16">Не от ангел бо когда приемлет, но от семене авраамова приемлет:</verse>
				<verse number="17">отнюдуже должен бе по всему подобитися братии, да милостив будет и верен первосвященник в тех, яже к Богу, во еже очестити грехи людския.</verse>
				<verse number="18">В немже бо пострада, сам искушен быв, может и искушаемым помощи.</verse>
			</chapter>
			<chapter number="3">
				<verse number="1">Темже, братие святая, звания небеснаго причастницы, разумейте посланника и святителя исповедания нашего Иисуса Христа,</verse>
				<verse number="2">верна суща сотворшему его, якоже и моисей во всем дому его.</verse>
				<verse number="3">Множайшей бо славе сей паче моисеа сподобися, елико множайшую честь имать паче дому сотворивый его:</verse>
				<verse number="4">всяк бо дом созидается от некоего: а сотворивый всяческая Бог.</verse>
				<verse number="5">И моисей убо верен бе во всем дому его, якоже слуга, во свидетелство глаголатися имевшым:</verse>
				<verse number="6">Христос же якоже Сын в дому своем: егоже дом мы есмы, аще дерзновение и похвалу упования даже до конца известно удержим.</verse>
				<verse number="7">Темже, якоже глаголет дух святый, днесь, аще глас его услышите,</verse>
				<verse number="8">не ожесточите сердец ваших, якоже в прогневании, во дни искушения в пустыни,</verse>
				<verse number="9">идеже искусиша мя отцы ваши, искусиша мя и видеша дела моя четыредесять лет.</verse>
				<verse number="10">Сего ради негодовах рода того и рех: присно заблуждают сердцем, тии же не познаша путий моих:</verse>
				<verse number="11">яко кляхся во гневе моем, аще внидут в покой мой.</verse>
				<verse number="12">Блюдите, братие, да не когда будет в некоем от вас сердце лукаво, (исполнено) неверия, во еже отступити от Бога жива.</verse>
				<verse number="13">Но утешайте себе на всяк день дондеже днесь нарицается, да не ожесточится некто от вас лестию греховною:</verse>
				<verse number="14">причастницы бо быхом Христу, аще точию начаток состава даже до конца известен удержим:</verse>
				<verse number="15">внегда глаголет: днесь, аще глас его услышите, не ожесточите сердец ваших, якоже в прогневании.</verse>
				<verse number="16">Нецыи бо слышавше прогневаша, но не вси изшедшии из египта с моисеом.</verse>
				<verse number="17">Коих же негодова четыредесять лет? Не согрешивших ли, ихже кости падоша в пустыни?</verse>
				<verse number="18">Которым же клялся не внити в покоище его? Яве, яко противльшымся.</verse>
				<verse number="19">И видим, яко не возмогоша внити за неверствие.</verse>
			</chapter>
			<chapter number="4">
				<verse number="1">Да убоимся убо, да не когда оставлену обетованию внити в покой его, явится кто от вас лишився.</verse>
				<verse number="2">Ибо нам благовествовано есть, якоже и онем: но не пользова онех слово слуха, не растворенное верою слышавших.</verse>
				<verse number="3">Входим бо в покой веровавшии, якоже рече: яко кляхся во гневе моем, аще внидут в покой мой: аще и делом от сложения мира бывшым.</verse>
				<verse number="4">Рече бо негде о седмем сице: и почи Бог в день седмый от всех дел своих.</verse>
				<verse number="5">И в сем паки: аще внидут в покой мой.</verse>
				<verse number="6">Понеже убо лишени нецыи внити в него, и имже прежде благовествовано бе, не внидоша за непослушание:</verse>
				<verse number="7">паки некий уставляет день, днесь, в давиде глаголя, по толицех летех, якоже прежде глаголася: днесь, аще глас его услышите, не ожесточите сердец ваших.</verse>
				<verse number="8">Аще бо бы онех Иисус упокоил, не бы о инем дни глаголал по сих.</verse>
				<verse number="9">~бо оставлено есть (и еще) субботство людем Божиим:</verse>
				<verse number="10">вшедый бо в покой его, и той почи от дел своих, якоже от своих Бог.</verse>
				<verse number="11">Потщимся убо внити во оный покой, да не кто в ту же притчу противления впадет.</verse>
				<verse number="12">Живо бо слово Божие и действенно, и острейше паче всякаго меча обоюду остра, и проходящее даже до разделения души же и духа, членов же и мозгов, и судително помышлением и мыслем сердечным.</verse>
				<verse number="13">И несть тварь неявлена пред ним, вся же нага и объявлена пред очима его, к немуже нам слово.</verse>
				<verse number="14">Имуще убо архиереа велика, прошедшаго небеса, Иисуса Сына Божия, да держимся исповедания.</verse>
				<verse number="15">Не имамы бо архиереа не могуща спострадати немощем нашым, но искушена по всяческим по подобию, разве греха.</verse>
				<verse number="16">Да приступаем убо с дерзновением к престолу благодати, да приимем милость и благодать обрящем во благовременну помощь.</verse>
			</chapter>
			<chapter number="5">
				<verse number="1">Всяк бо первосвященник, от человек приемлемь, за человеки поставляется на службы яже к Богу, да приносит дары же и жертвы о гресех,</verse>
				<verse number="2">спострадати могий невежствующым и заблуждающым, понеже и той немощию обложен есть:</verse>
				<verse number="3">и сего ради должен есть якоже о людех, такожде и о себе приносити за грехи.</verse>
				<verse number="4">И никтоже сам себе приемлет честь, но званный от Бога, якоже и аарон.</verse>
				<verse number="5">Тако и Христос не себе прослави быти первосвященника, но глаголавый к нему: Сын мой еси ты, аз днесь родих тя:</verse>
				<verse number="6">якоже и инде глаголет: ты еси священник во век по чину мелхиседекову.</verse>
				<verse number="7">Иже во днех Плоти своея моления же и молитвы к могущему спасти его от смерти с воплем крепким и со слезами принес, и услышан быв от благоговеинства,</verse>
				<verse number="8">аще и Сын бяше, обаче навыче от сих, яже пострада, послушанию,</verse>
				<verse number="9">и совершився бысть всем послушающым его виновен спасения вечнаго,</verse>
				<verse number="10">наречен от Бога первосвященник по чину мелхиседекову.</verse>
				<verse number="11">О немже многое нам слово и неудобь сказаемое глаголати, понеже немощни бысте слухи.</verse>
				<verse number="12">Ибо, должни суще быти учителие лет ради, паки требуете учитися, кая писмена начала словес Божиих: и бысте требующе млека, а не крепкия пищи.</verse>
				<verse number="13">Всяк бо причащаяйся млека неискусен слова правды, младенец бо есть:</verse>
				<verse number="14">совершенных же есть твердая пища, имущих чувствия обучена долгим учением в разсуждение добра же и зла.</verse>
			</chapter>
			<chapter number="6">
				<verse number="1">Темже оставльше начала Христова слово, на совершение да ведемся, не паки основание покаяния полагающе от мертвых дел, и веры в Бога,</verse>
				<verse number="2">крещений учения, возложения же рук, воскресения же мертвых и суда вечнаго.</verse>
				<verse number="3">И сие сотворим, аще Бог повелит.</verse>
				<verse number="4">Невозможно бо просвещенных единою и вкусивших дара небеснаго, и причастников бывших духа святаго,</verse>
				<verse number="5">и добраго вкусивших Божия глаголгола и силы грядущаго века,</verse>
				<verse number="6">и отпадших, паки обновляти в покаяние, второе распинающих Сына Божия себе и обличающих.</verse>
				<verse number="7">Земля бо пившая сходящий на ню множицею дождь и раждающая былия добрая оным, имиже и делаема бывает, приемлет благословение от Бога:</verse>
				<verse number="8">а износящая терния и волчец непотребна есть и клятвы близ, еяже кончина в пожжение.</verse>
				<verse number="9">Надеемся же о вас, возлюбленнии, лучших и придержащихся спасения, аще и тако глаголем.</verse>
				<verse number="10">Не обидлив бо Бог, забыти дела вашего и труда любве, юже показасте во имя его, послуживше святым и служаще.</verse>
				<verse number="11">Желаем же, да кийждо вас являет тожде тщание ко извещению упования даже до конца,</verse>
				<verse number="12">да не лениви будете, но подражателе наследствующих обетования верою и долготерпением.</verse>
				<verse number="13">Аврааму бо обетовая Бог, понеже ни единем имяше болшим клятися, клятся собою,</verse>
				<verse number="14">глаголя: воистинну благословя благословлю тя и умножая умножу тя.</verse>
				<verse number="15">И тако долготерпев, получи обетование.</verse>
				<verse number="16">Человецы бо болшим кленутся, и всякому их прекословию кончина во извещение клятва (есть).</verse>
				<verse number="17">В немже лишше хотя Бог показати наследником обетования непреложное совета своего, ходатайствова клятвою:</verse>
				<verse number="18">да двема вещьми непреложными, в нихже невозможно солгати Богу, крепкое утешение имамы прибегшии ятися за предлежащее упование,</verse>
				<verse number="19">еже аки котву имамы души, тверду же и известну, и входящую во внутреннейшее завесы,</verse>
				<verse number="20">идеже предтеча о нас вниде Иисус, по чину мелхиседекову первосвященник быв во веки.</verse>
			</chapter>
			<chapter number="7">
				<verse number="1">Сей бо мелхиседек, Царь салимский, священник Бога вышняго, иже срете авраама возвращшася от сеча царей и благослови его,</verse>
				<verse number="2">емуже и десятину от всех отдели авраам, первее убо сказуется Царь правды, потом же Царь салимский, еже есть, Царь мира,</verse>
				<verse number="3">без отца, без матере, без причта рода, ни начала днем, ни животу конца имея, уподоблен же Сыну Божию, пребывает священник выну.</verse>
				<verse number="4">Видите же, елик сей, емуже и десятину дал есть авраам патриарх от избранных.</verse>
				<verse number="5">И приемлющии убо священство от сынов левиин заповедь имут одесятствовати люди по закону, сиречь, братию свою, аще и от чресл авраамовых изшедшую:</verse>
				<verse number="6">не причитаемый же родом к ним, одесятствова авраама и имущаго обетования благослови:</verse>
				<verse number="7">без всякаго же прекословия меншее от болшаго благословляется.</verse>
				<verse number="8">И зде убо десятины человецы умирающии приемлют: тамо же свидетелствуемый, яко жив есть.</verse>
				<verse number="9">И да сице реку, авраамом и левий, приемляй десятины, десятины дал есть:</verse>
				<verse number="10">еще бо в чреслех отчиих бяше, егда срете его мелхиседек.</verse>
				<verse number="11">Аще убо совершенство левитским священством было, людие бо на нем взаконени быша: кая еще потреба по чину мелхиседекову иному востати священнику, а не по чину ааронову глаголатися?</verse>
				<verse number="12">прелагаему бо священству, по нужди и закону пременение бывает.</verse>
				<verse number="13">О немже бо глаголются сия, колену иному причастися, от негоже никтоже приступи ко олтарю:</verse>
				<verse number="14">яве бо, яко от колена иудова возсия Господь наш, о немже колене моисей о священстве ничесоже глагола.</verse>
				<verse number="15">И лишше еще яве есть, яко по подобию мелхиседекову востает священник ин,</verse>
				<verse number="16">иже не по закону заповеди плотския бысть, но по силе живота неразрушаемаго.</verse>
				<verse number="17">Свидетелствует бо, яко ты еси священник во век по чину мелхиседекову.</verse>
				<verse number="18">Отлагание убо бывает прежде бывшия заповеди за немощное ея и неполезное:</verse>
				<verse number="19">ничтоже бо совершил закон: привведение же есть лучшему упованию, имже приближаемся к Богу.</verse>
				<verse number="20">И по елику не без клятвы:</verse>
				<verse number="21">они бо без клятвы священницы быша, сей же с клятвою чрез глаголющаго к нему: клятся Господь и не раскается: ты еси священник во век по чину мелхиседекову:</verse>
				<verse number="22">по толику лучшаго завета бысть испоручник Иисус.</verse>
				<verse number="23">И они множайши священницы быша, зане смертию возбранени суть пребывати:</verse>
				<verse number="24">сей же, занеже пребывает во веки, непреступное имать священство,</verse>
				<verse number="25">темже и спасти до конца может приходящих чрез него к Богу, всегда жив сый, во еже ходатайствовати о них.</verse>
				<verse number="26">Таков бо нам подобаше архиерей: преподобен, незлобив, безсквернен, отлучен от грешник и вышше небес бывый,</verse>
				<verse number="27">иже не имать по вся дни нужды, якоже первосвященницы, прежде о своих гресех жертвы приносити, потом же о людских: сие бо сотвори единою, себе принес.</verse>
				<verse number="28">Закон бо человеки поставляет первосвященники, имущыя немощь: слово же клятвенное, еже по законе, Сына во веки совершенна.</verse>
			</chapter>
			<chapter number="8">
				<verse number="1">Глава же о глаголемых: такова имамы первосвященника, иже седе о десную престола величествия на небесех,</verse>
				<verse number="2">святым служитель и скинии истинней, юже водрузи Господь, а не человек.</verse>
				<verse number="3">Всяк бо первосвященник, во еже приносити дары же и жертвы, поставляемь бывает: темже потреба имети что и сему, еже принесет.</verse>
				<verse number="4">Аще бы бо был на земли, не бы был священник, сущым священником приносящым по закону дары,</verse>
				<verse number="5">иже образу и стени служат небесных, якоже глаголано бысть моисею, хотящу сотворити скинию: виждь бо, рече, сотвориши вся по образу показанному ти на горе.</verse>
				<verse number="6">Ныне же лучшее улучи служение, по елику и лучшаго завета есть ходатай, иже на лучших обетованиих узаконися.</verse>
				<verse number="7">Аще бо бы первый он непорочен был, не бы второму искалося место.</verse>
				<verse number="8">Укоряя бо их глаголет: се, дние грядут, глаголет Господь, и совершу на дом израилев и на дом иудов завет нов,</verse>
				<verse number="9">не по завету, егоже сотворих отцем их в день, в оньже емшу ми их за руку, извести их от земли египетския: зане тии не пребыша в завете моем, и аз нерадих о них, глаголет Господь.</verse>
				<verse number="10">Яко сей завет, егоже завещаю дому израилеву по онех днех, глаголет Господь, дая законы моя в мысли их, и на сердцах их напишу их, и буду им Бог, и тии будут мне людие.</verse>
				<verse number="11">И не имать научити кийждо искренняго своего и кийждо брата своего, глаголя: познай Господа: яко вси уведят мя от мала даже и до велика их,</verse>
				<verse number="12">зане милостив буду неправдам их и грехов их и беззаконий их не имам помянути ктому.</verse>
				<verse number="13">Внегда же глаголет нов, обветши перваго: а обветшавающее и состаревающееся близ есть истления.</verse>
			</chapter>
			<chapter number="9">
				<verse number="1">Имеяше убо первая скиния оправдания службы, святое же людское:</verse>
				<verse number="2">скиния бо сооружена бысть первая, в нейже светилник и трапеза и предложение хлебов, яже глаголется святая.</verse>
				<verse number="3">По вторей же завесе скиния глаголемая святая святых,</verse>
				<verse number="4">злату имущи кадилницу и ковчег завета окован всюду златом, в немже стамна злата имущая манну, и жезл ааронов прозябший, и скрижали завета:</verse>
				<verse number="5">превышше же его херувими славы, осеняющии олтарь: о нихже не леть ныне глаголати подробну.</verse>
				<verse number="6">Сим же тако устроеным, в первую убо скинию выну вхождаху священницы, службы совершающе:</verse>
				<verse number="7">во вторую же единою в лето един архиерей, не без крове, юже приносит за себе и о людских невежествиих.</verse>
				<verse number="8">Сие являющу духу святому, яко не у явися святых путь, еще первей скинии имущей стояние.</verse>
				<verse number="9">Яже притча во время настоящее утвердися, в неже дарове и жертвы приносятся, не могущыя по совести совершити служащаго,</verse>
				<verse number="10">точию в брашнах и питиях, и различных омовениих, и оправданиих плоти, даже до времене исправления належащая.</verse>
				<verse number="11">Христос же пришед архиерей грядущих благ, болшею и совершеннейшею скиниею, нерукотворенною, сиречь, не сея твари,</verse>
				<verse number="12">ни кровию козлею ниже телчею, но своею кровию, вниде единою во святая, вечное искупление обретый.</verse>
				<verse number="13">Аще бо кровь козляя и телчая и пепел юнчий кропящий оскверненыя освящает к плотстей чистоте:</verse>
				<verse number="14">кольми паче кровь Христова, иже духом святым себе принесе непорочна Богу, очистит совесть нашу от мертвых дел, во еже служити нам Богу живу и истинну?</verse>
				<verse number="15">И сего ради новому завету ходатай есть, да смерти бывшей, во искупление преступлений бывших в первем завете, обетование вечнаго наследия приимут званнии.</verse>
				<verse number="16">Идеже бо завет, смерти нужно есть вноситися завещающаго,</verse>
				<verse number="17">завет бо в мертвых известен есть: понеже ничесоже может, егда жив есть завещаваяй.</verse>
				<verse number="18">Темже ни первый без крове обновлен бысть.</verse>
				<verse number="19">Реченней бо бывшей всяцей заповеди по закону от моисеа всем людем, приемь кровь козлюю и телчую, с водою и волною червленою и иссопом, самыя же тыя книги и вся люди покропи,</verse>
				<verse number="20">глаголя: сия кровь завета, егоже завеща к вам Бог.</verse>
				<verse number="21">И скинию же и вся сосуды служебныя кровию такожде покропи.</verse>
				<verse number="22">И отнюд кровию вся очищаются по закону, и без кровопролития не бывает оставление.</verse>
				<verse number="23">Нужда убо бяше образом небесных сими очищатися: самем же небесным лучшими жертвами, паче сих.</verse>
				<verse number="24">Не в рукотворенная бо святая вниде Христос, противообразная истинных, но в самое небо, ныне да явится лицу Божию о нас,</verse>
				<verse number="25">ниже да многажды приносит себе, якоже первосвященник входит во святая (святых) по вся лета с кровию чуждею:</verse>
				<verse number="26">понеже подобаше бы ему множицею страдати от сложения мира: ныне же единою в кончину веков, во отметание греха, жертвою своею явися.</verse>
				<verse number="27">И якоже лежит человеком единою умрети, потом же суд,</verse>
				<verse number="28">тако и Христос единою принесеся, во еже вознести многих грехи, второе без греха явится, ждущым его во спасение.</verse>
			</chapter>
			<chapter number="10">
				<verse number="1">Сень бо имый закон грядущих благ, (а) не самый образ вещей, на всякое лето темиже жертвами, ихже приносят выну, никогдаже может приступающих совершити.</verse>
				<verse number="2">Понеже престали бы быти приносимы, ни едину ктому имущым совесть о гресех служащым, единою очищенным.</verse>
				<verse number="3">Но в них воспоминание грехов на коеждо лето бывает,</verse>
				<verse number="4">невозможно бо крови юнчей и козлей отпущати грехи.</verse>
				<verse number="5">Темже входя в мир, глаголет: жертвы и приношения не восхотел еси, тело же совершил ми еси:</verse>
				<verse number="6">всесожжений и о гресе не благоволил еси.</verse>
				<verse number="7">Тогда рех: се, иду: в главизне книжней написася о мне, еже сотворити волю твою, Боже.</verse>
				<verse number="8">Выше глаголя: яко жертвы и приношения и всесожжений и о гресех не восхотел еси, ниже благоволил еси: яже по закону приносятся:</verse>
				<verse number="9">тогда рече: се, иду сотворити волю твою, Боже. Отемлет первое, да второе поставит.</verse>
				<verse number="10">О нейже воли освящени есмы принесением тела Иисус Христова единою.</verse>
				<verse number="11">И всяк убо священник стоит на всяк день служя и тыяжде множицею принося жертвы, яже никогдаже могут отяти грехов.</verse>
				<verse number="12">Он же едину о гресех принес жертву, всегда седит о десную Бога,</verse>
				<verse number="13">прочее ожидая, дондеже положатся врази его подножие ног его:</verse>
				<verse number="14">единем бо приношением совершил есть во веки освящаемых.</verse>
				<verse number="15">Свидетелствует же нам и дух святый, по реченному бо прежде:</verse>
				<verse number="16">сей завет, егоже завещаю к ним по днех онех, глаголет Господь, дая законы моя на сердца их, и в помышлениих их напишу их:</verse>
				<verse number="17">(таже глаголет Господь:) и грехов их и беззаконий их не имам помянути ктому.</verse>
				<verse number="18">А идеже отпущение сих, ктому несть приношения о гресех.</verse>
				<verse number="19">Имуще убо дерзновение, братие, входити во святая кровию Иисус Христовою, путем новым и живым,</verse>
				<verse number="20">егоже обновил есть нам завесою, сиречь Плотию своею,</verse>
				<verse number="21">и иереа велика над домом Божиим,</verse>
				<verse number="22">да приступаем со истинным сердцем во извещении веры, окроплени сердцы от совести лукавыя и измовени телесы водою чистою:</verse>
				<verse number="23">да держим исповедание упования неуклонное, верен бо есть обещавый:</verse>
				<verse number="24">и да разумееваем друг друга в поощрении любве и добрых дел,</verse>
				<verse number="25">не оставляюще собрания своего, якоже есть неким обычай, но (друг друга) подвизающе, и толико паче, елико видите приближающийся день (судный).</verse>
				<verse number="26">Волею бо согрешающым нам по приятии разума истины, ктому о гресех не обретается жертва,</verse>
				<verse number="27">страшно же некое чаяние суда и огня ревность, поясти хотящаго сопротивныя.</verse>
				<verse number="28">Отверглся кто закона моисеова, без милосердия при двоих или триех свидетелех умирает:</verse>
				<verse number="29">колико мните горшия сподобится муки, иже Сына Божия поправый, и кровь заветную скверну возмнив, еюже освятися, и духа благодати укоривый?</verse>
				<verse number="30">Вемы бо рекшаго: мне отмщение, аз воздам, глаголет Господь. И паки: яко судит Господь людем своим.</verse>
				<verse number="31">Страшно (есть) еже впасти в руце Бога живаго.</verse>
				<verse number="32">Воспоминайте же первыя дни вашя, в нихже просветившеся, многия страсти претерпесте страданий,</verse>
				<verse number="33">ово убо, поношеньми и скорбьми позор бывше, ово же, общницы бывше живущым тако:</verse>
				<verse number="34">ибо узам моим спострадасте и разграбление имений ваших с радостию приясте, ведяще имети себе имение на небесех пребывающее и лучшее.</verse>
				<verse number="35">Не отлагайте убо дерзновения вашего, еже имать мздовоздаяние велико.</verse>
				<verse number="36">Терпения бо имате потребу, да волю Божию сотворше, приимете обетование:</verse>
				<verse number="37">еще бо мало елико елико, грядый приидет и не укоснит.</verse>
				<verse number="38">А праведный от веры жив будет: и аще обинется, не благоволит душа моя о нем.</verse>
				<verse number="39">Мы же (братие) несмы обиновения в погибель, но веры в снабдение души.</verse>
			</chapter>
			<chapter number="11">
				<verse number="1">Есть же вера уповаемых извещение, вещей обличение невидимых.</verse>
				<verse number="2">В сей бо свидетелствовани быша древнии.</verse>
				<verse number="3">Верою разумеваем совершитися веком глаголголом Божиим, во еже от неявляемых видимым быти.</verse>
				<verse number="4">Верою множайшую жертву авель паче каина принесе Богу, еюже свидетелствован бысть быти праведник, свидетелствующу о дарех его Богу: и тою умерый еще глаголет.</verse>
				<verse number="5">Верою енох преложен бысть не видети смерти: и не обреташеся, зане преложи его Бог: прежде бо преложения его свидетелствован бысть, яко угоди Богу.</verse>
				<verse number="6">Без веры же невозможно угодити (Богу): веровати же подобает приходящему к Богу, яко есть, и взыскающым его мздовоздатель бывает.</verse>
				<verse number="7">Верою ответ приим ное о сих, яже не у виде, убоявся сотвори ковчег во спасение дому своего: еюже осуди (весь) мир, и правды, яже по вере, бысть наследник.</verse>
				<verse number="8">Верою зовом авраам послуша изыти на место, еже хотяше прияти в наследие, и изыде не ведый, камо грядет.</verse>
				<verse number="9">Верою прииде авраам на землю обетования, якоже на чужду, в кровы вселися со исааком и иаковом снаследникома обетования тогожде:</verse>
				<verse number="10">ждаше бо основания имущаго града, емуже художник и содетель Бог.</verse>
				<verse number="11">Верою и сама сарра неплоды силу во удержание семене прият и паче времене возраста роди, понеже верна непщева обетовавшаго.</verse>
				<verse number="12">Темже и от единаго родишася, да еще умерщвленнаго, якоже звезды небесныя множеством и яко песок вскрай моря безчисленный.</verse>
				<verse number="13">По вере умроша сии вси, не приемше обетований, но издалеча видевше я, и целовавше, и исповедавше, яко страннии и пришелцы суть на земли:</verse>
				<verse number="14">ибо таковая глаголющии являются, яко отечествия взыскуют.</verse>
				<verse number="15">И аще бы убо оно помнили, из негоже изыдоша, имели бы время возвратитися:</verse>
				<verse number="16">ныне же лучшаго желают, сиречь небеснаго: темже не стыдится сими Бог, Бог нарицатися их: уготова бо им град.</verse>
				<verse number="17">Верою приведе авраам исаака искушаемь, и единороднаго приношаше, обетования приемый,</verse>
				<verse number="18">к немуже глаголано бысть: яко о исааце наречется тебе семя:</verse>
				<verse number="19">помыслив, яко и из мертвых воскресити силен (есть) Бог, темже того и в притче прият.</verse>
				<verse number="20">Верою о грядущих благослови исаак иакова и исава.</verse>
				<verse number="21">Верою иаков умирая коегождо сына иосифова благослови и поклонися на верх жезла его.</verse>
				<verse number="22">Верою иосиф умирая о исхождении сынов израилевых памятствова и о костех своих заповеда.</verse>
				<verse number="23">Верою моисей родився сокровен бысть три месяцы от отец своих, зане видеша красно отроча и не убояшася повеления царева.</verse>
				<verse number="24">Верою моисей, велик быв, отвержеся нарицатися сын дщере фараоновы:</verse>
				<verse number="25">паче (же) изволи страдати с людьми Божиими, нежели имети временную греха сладость,</verse>
				<verse number="26">болшее богатство вменив египетских сокровищ поношение Христово: взираше бо на мздовоздаяние.</verse>
				<verse number="27">Верою остави египет, не убоявся ярости царевы: невидимаго бо яко видя, терпяше.</verse>
				<verse number="28">Верою сотвори пасху и пролитие крове, да не погубляяй перворожденная коснется их.</verse>
				<verse number="29">Верою преидоша чермное море аки по сусе земли: егоже искушение приемше египтяне истопишася.</verse>
				<verse number="30">Верою стены иерихонския падоша обхождением седмих дний.</verse>
				<verse number="31">Верою раав блудница не погибе с сопротивльшимися, приимши сходники с миром (и иным путем изведши).</verse>
				<verse number="32">И что еще глаголю? Не достанет бо ми повествующу времене о гедеоне, вараце же и сампсоне и иеффаи, о давиде же и самуиле, и о (других) пророцех,</verse>
				<verse number="33">иже верою победиша царствия, содеяша правду, получиша обетования, заградиша уста львов,</verse>
				<verse number="34">угасиша силу огненную, избегоша острея меча, возмогоша от немощи, быша крепцы во бранех, обратиша в бегство полки чуждих:</verse>
				<verse number="35">прияша жены от воскресения мертвых своих: инии же избиени быша, не приемше избавления, да лучшее воскресение улучат:</verse>
				<verse number="36">друзии же руганием и ранами искушение прияша, еще же и узами и темницею,</verse>
				<verse number="37">камением побиени быша, претрени быша, искушени быша, убийством меча умроша, проидоша в милотех (и) в козиях кожах, лишени, скорбяще, озлоблени:</verse>
				<verse number="38">ихже не бе достоин (весь) мир, в пустынех скитающеся и в горах и в вертепах и в пропастех земных.</verse>
				<verse number="39">И сии вси послушествани бывше верою, не прияша обетования,</verse>
				<verse number="40">Богу лучшее что о нас предзревшу, да не без нас совершенство приимут.</verse>
			</chapter>
			<chapter number="12">
				<verse number="1">Темже убо и мы, толик имуще облежащь нас облак свидетелей, гордость всяку отложше и удобь обстоятелный грех, терпением да течем на предлежащий нам подвиг,</verse>
				<verse number="2">взирающе на началника веры и совершителя Иисуса, иже вместо предлежащия ему радости претерпе крест, о срамоте нерадив, о десную же престола Божия седе.</verse>
				<verse number="3">Помыслите убо таковое пострадавшаго от грешник на себе прекословие, да не стужаете, душами своими ослабляеми.</verse>
				<verse number="4">Не у до крове стасте, противу греха подвизающеся,</verse>
				<verse number="5">и забысте утешение, еже вам яко сыном глаголет: сыне мой, не пренемогай наказанием Господним, ниже ослабей, от него обличаемь.</verse>
				<verse number="6">Егоже бо любит Господь, наказует: биет же всякаго сына, егоже приемлет.</verse>
				<verse number="7">Аще наказание терпите, якоже сыновом обретается вам Бог. Который бо есть сын, егоже не наказует отец?</verse>
				<verse number="8">Аще же без наказания есте, емуже причастницы быша вси, убо прелюбодейчищи есте, а не сынове.</verse>
				<verse number="9">К сим, плоти нашей отцы имехом наказатели, и срамляхомся: не много ли паче повинемся Отцу духовом, и живи будем?</verse>
				<verse number="10">Они бо в мало дний, якоже годе им бе, наказоваху нас: а сей на пользу, да причастимся святыни его.</verse>
				<verse number="11">Всякое бо наказание в настоящее время не мнится радость быти, но печаль: последи же плод мирен наученым тем воздает правды.</verse>
				<verse number="12">Темже ослабленныя руки и ослабленная колена исправите</verse>
				<verse number="13">и стези правы сотворите ногами вашими, да не хромое совратится, но паче да изцелеет.</verse>
				<verse number="14">Мир имейте и святыню со всеми, ихже кроме никтоже узрит Господа:</verse>
				<verse number="15">смотряюще, да не кто лишится благодати Божия: да не кий корень горести, выспрь прозябаяй, пакость сотворит, и тем осквернятся мнози:</verse>
				<verse number="16">да не кто блудодей, или сквернитель, якоже исав, иже за ядь едину отдал есть первородство свое.</verse>
				<verse number="17">Весте бо, яко и потом похотев наследовати благословение, отвержен бысть: покаяния бо места не обрете, аще и со слезами поискал его.</verse>
				<verse number="18">Не приступисте бо к горе осязаемей и разгоревшемуся огню, и облаку и сумраку, и буре</verse>
				<verse number="19">и трубному звуку, и гласу глаголгол, егоже слышавшии отрекошася, да не приложится им слово,</verse>
				<verse number="20">не терпяху бо повелевающаго: аще и зверь прикоснется горе, камением побиен будет:</verse>
				<verse number="21">и тако страшно бе видимое, моисей рече: пристрашен есмь и трепетен.</verse>
				<verse number="22">Но приступисте к сионстей горе и ко граду Бога живаго, Иерусалиму небесному и тмам ангелов,</verse>
				<verse number="23">торжеству и Церкви первородных на небесех написанных, и судии всех Богу и духом праведник совершенных,</verse>
				<verse number="24">и к ходатаю завета новаго Иисусу и крови кропления, лучше глаголющей, нежели авелева.</verse>
				<verse number="25">Блюдите (же), да не отречетеся глаголющаго. Аще бо не избежаша они отрекшиися пророчествующаго на земли, множае паче мы отрицающиися небеснаго,</verse>
				<verse number="26">егоже глас землю тогда поколеба, ныне же обетова, глаголя: еще единою аз потрясу не токмо землею, но и небом.</verse>
				<verse number="27">А еже еще единою, сказует колеблемых преложение, аки сотворенных, да пребудут, яже суть неподвижимая.</verse>
				<verse number="28">Темже Царство непоколебимо приемлюще, да имамы благодать, еюже служим благоугодно Богу с благоговением и страхом,</verse>
				<verse number="29">ибо Бог наш огнь поядаяй (есть).</verse>
			</chapter>
			<chapter number="13">
				<verse number="1">Братолюбие да пребывает:</verse>
				<verse number="2">страннолюбия не забывайте, тем бо не ведяще нецыи странноприяша ангелы.</verse>
				<verse number="3">Поминайте юзники, аки с ними связани: озлобляемыя, аки и сами суще в теле.</verse>
				<verse number="4">Честна женитва во всех и ложе нескверно: блудником же и прелюбодеем судит Бог.</verse>
				<verse number="5">Не сребролюбцы нравом, доволни сущими. Той бо рече: не имам тебе оставити, ниже имам от тебе отступити:</verse>
				<verse number="6">яко дерзающым нам глаголати: Господь мне помощник, и не убоюся: что сотворит мне человек?</verse>
				<verse number="7">Поминайте наставники вашя, иже глаголаша вам слово Божие: ихже взирающе на скончание жителства, подражайте вере (их).</verse>
				<verse number="8">Иисус Христос вчера и днесь тойже, и во веки.</verse>
				<verse number="9">В научения странна и различна не прилагайтеся: добро бо благодатию утверждати сердца, (а) не брашны, от нихже не прияша пользы ходившии в них.</verse>
				<verse number="10">Имамы (же) олтарь, от негоже не имут власти ясти служащии сени.</verse>
				<verse number="11">Ихже бо кровь животных вносится во святая за грехи первосвященником, сих телеса сжигаются вне стана:</verse>
				<verse number="12">темже Иисус, да освятит люди своею кровию, вне врат пострадати изволил.</verse>
				<verse number="13">Темже убо да исходим к нему вне стана, поношение его носяще:</verse>
				<verse number="14">не имамы бо зде пребывающаго града, но грядущаго взыскуем.</verse>
				<verse number="15">Тем убо приносим жертву хваления выну Богу, сиречь плод устен исповедающихся имени его.</verse>
				<verse number="16">Благотворения же и общения не забывайте: таковыми бо жертвами благоугождается Бог.</verse>
				<verse number="17">Повинуйтеся наставником вашым и покаряйтеся: тии бо бдят о душах ваших, яко слово воздати хотяще: да с радостию сие творят, а не воздыхающе, несть бо полезно вам сие.</verse>
				<verse number="18">Молитеся о нас: уповаем бо, яко добру совесть имамы, во всех добре хотяще жити.</verse>
				<verse number="19">Лишше же молю, сие творите, да вскоре устроюся вам.</verse>
				<verse number="20">Бог же мира, возведый из мертвых пастыря овцам великаго кровию завета вечнаго, Господа нашего Иисуса Христа,</verse>
				<verse number="21">да совершит вы во всяцем деле блазе, сотворити волю его, творя в вас благоугодное пред ним Иисус Христом: емуже слава во веки веков. Аминь.</verse>
				<verse number="22">Молю же вы, братие, приимите слово утешения: ибо вмале написав послах вам.</verse>
				<verse number="23">Знайте брата нашего отпущена тимофеа, с нимже, аще скорее приидет, узрю вас.</verse>
				<verse number="24">Целуйте вся наставники вашя и вся святыя. Целуют вы иже от италии сущии.</verse>
				<verse number="25">Благодать со всеми вами. Аминь.</verse>
			</chapter>
		</book>
		<book number="59">
			<chapter number="1">
				<verse number="1">Иаков, Богу и Господу Иисусу Христу раб, обеманадесяте коленома, иже в разсеянии, радоватися.</verse>
				<verse number="2">Всяку радость имейте, братие моя, егда во искушения впадаете различна,</verse>
				<verse number="3">ведяще, яко искушение вашея веры соделовает терпение:</verse>
				<verse number="4">терпение же дело совершенно да имать, яко да будете совершенни и всецели, ни в чемже лишени.</verse>
				<verse number="5">Аще же кто от вас лишен есть премудрости, да просит от дающаго Бога всем нелицеприемне и не поношающаго, и дастся ему.</verse>
				<verse number="6">Да просит же верою, ничтоже сумняся: сумняйся бо уподобися волнению морскому, ветры возметаему и развеваему.</verse>
				<verse number="7">Да не мнит бо человек он, яко приимет что от Бога.</verse>
				<verse number="8">Муж двоедушен неустроен во всех путех своих.</verse>
				<verse number="9">Да хвалится же брат смиренный в высоте своей,</verse>
				<verse number="10">богатый же во смирении своем, зане якоже цвет травный мимоидет:</verse>
				<verse number="11">возсия бо солнце со зноем, и изсуши траву, и цвет ея отпаде, и блголепие лица ея погибе: сице и богатый в хождении своем увядает.</verse>
				<verse number="12">Блажен муж, иже претерпит искушение: зане искусен быв, приимет венец жизни, егоже обеща Бог любящым его.</verse>
				<verse number="13">Никтоже искушаемь да глаголет, яко от Бога искушаемь есмь: Бог бо несть искуситель злым, не искушает же той ни когоже,</verse>
				<verse number="14">кийждо же искушается, от своея похоти влекомь и прельщаемь:</verse>
				<verse number="15">таже похоть заченши раждает грех, грех же содеян раждает смерть.</verse>
				<verse number="16">Не льститеся, братие моя возлюбленная:</verse>
				<verse number="17">всяко даяние благо и всяк дар совершен свыше есть, сходяй от Отца светов, у негоже несть пременение, или преложения стень.</verse>
				<verse number="18">Восхотев бо породи нас словом истины, во еже быти нам начаток некий созданием его.</verse>
				<verse number="19">Темже, братие моя возлюбленная, да будет всяк человек скор услышати и косен глаголати, косен во гнев,</verse>
				<verse number="20">гнев бо мужа, правды Божия не соделовает.</verse>
				<verse number="21">Сего ради отложше всяку скверну и избыток злобы, в кротости приимите всажденное слово, могущее спасти душы вашя.</verse>
				<verse number="22">Бывайте же творцы слова, а не точию слышатели, прельщающе себе самех.</verse>
				<verse number="23">Зане аще кто есть слышатель слова, а не творец, таковый уподобися мужу смотряющу лице бытия своего в зерцале:</verse>
				<verse number="24">усмотри бо себе и отиде, и абие забы, каков бе.</verse>
				<verse number="25">Приникий же в закон совершен свободы, и пребыв, сей не слышатель забытлив быв, но творец дела, сей блажен в делании своем будет.</verse>
				<verse number="26">Аще кто мнится верен быти в вас, и не обуздовает языка своего, но льстит сердце свое, сего суетна есть вера.</verse>
				<verse number="27">Вера бо чиста и нескверна пред Богом и Отцем сия есть, еже посещати сирых и вдовиц в скорбех их, (и) нескверна себе блюсти от мира.</verse>
			</chapter>
			<chapter number="2">
				<verse number="1">Братие моя, не на лица зряще имейте веру Господа нашего Иисуса Христа славы.</verse>
				<verse number="2">Аще бо внидет в сонмище ваше муж, злат перстень нося, в ризе светле, внидет же и нищь в худе одежди,</verse>
				<verse number="3">и воззрите на носящаго ризу светлу, и речете ему: ты сяди зде добре: и нищему речете: ты стани тамо, или сяди зде на подножии моем:</verse>
				<verse number="4">и не разсмотристе в себе, и бысте судии помышлений злых.</verse>
				<verse number="5">Слышите, братие моя возлюбленная, не Бог ли избра нищыя мира сего богаты в вере и наследники Царствия, еже обеща любящым его?</verse>
				<verse number="6">вы же укористе нищаго. Не богатии ли насилуют вам, и тии влекут вы на судища?</verse>
				<verse number="7">не тии ли хулят доброе имя нареченное на вас?</verse>
				<verse number="8">Аще убо закон совершаете царский, по писанию: возлюбиши искренняго своего якоже себе самаго, добре творите:</verse>
				<verse number="9">аще же на лица зрите, то грех содеваете, обличаеми от закона якоже преступницы.</verse>
				<verse number="10">Иже бо весь закон соблюдет, согрешит же во единем, бысть всем повинен.</verse>
				<verse number="11">Рекий бо: не прелюбы сотвориши, рекл есть и: не убиеши. Аще же не прелюбы сотвориши, убиеши же, был еси преступник закона.</verse>
				<verse number="12">Тако глаголите и тако творите, яко законом свободным имущии суд прияти.</verse>
				<verse number="13">Суд бо без милости не сотворшему милости: и хвалится милость на суде.</verse>
				<verse number="14">Кая польза, братие моя, аще веру глаголет кто имети, дел же не имать? еда может вера спасти его?</verse>
				<verse number="15">Аще же брат или сестра нага будета и лишена будета дневныя пищи,</verse>
				<verse number="16">речет же има кто от вас: идита с миром, грейтася и насыщайтася? не даст же има требования телеснаго: кая польза?</verse>
				<verse number="17">Такожде и вера, аще дел не имать, мертва есть о себе.</verse>
				<verse number="18">Но речет кто: ты веру имаши, аз же дела имам: покажи ми веру твою от дел твоих, и аз тебе покажу от дел моих веру мою.</verse>
				<verse number="19">Ты веруеши, яко Бог един есть: добре твориши: и беси веруют, и трепещут.</verse>
				<verse number="20">Хощеши же ли разумети, о, человече суетне, яко вера без дел мертва есть?</verse>
				<verse number="21">Авраам отец наш не от дел ли оправдася, вознес исаака сына своего на жертвенник?</verse>
				<verse number="22">Видиши ли, яко вера поспешествоваше делом его, и от дел совершися вера?</verse>
				<verse number="23">И совершися писание глаголющее: верова же авраам Богови, и вменися ему в правду, и друг Божий наречеся.</verse>
				<verse number="24">Зрите ли убо, яко от дел оправдается человек, а не от веры единыя?</verse>
				<verse number="25">Такожде же и раав блудница не от дел ли оправдася, приемши сходники и иным путем изведши их?</verse>
				<verse number="26">Якоже бо тело без духа мертво есть, тако и вера без дел мертва есть.</verse>
			</chapter>
			<chapter number="3">
				<verse number="1">Не мнози учителие бывайте, братие моя, ведяще, яко болшее осуждение приимем,</verse>
				<verse number="2">много бо согрешаем вси. Аще кто в слове не согрешает, сей совершен муж, силен обуздати и все тело.</verse>
				<verse number="3">Се бо и конем узды во уста влагаем, да повинуются нам, и все тело их обращаем:</verse>
				<verse number="4">се, и корабли велицы суще и от жестоких ветров заточаеми, обращаются малым кормилцем, аможе стремление правящаго хощет:</verse>
				<verse number="5">такожде же и язык мал уд есть, и вельми хвалится. Се мал огнь, и коль велики вещи сожигает.</verse>
				<verse number="6">И язык огнь, лепота неправды: сице и язык водворяется во удех наших, скверня все тело, и паля коло рождения нашего, и опаляяся от геенны:</verse>
				<verse number="7">всяко бо естество зверей же и птиц, гад же и рыб, укрощается и укротится естеством человеческим,</verse>
				<verse number="8">языка же никтоже может от человек укротити: не удержимо бо зло, исполнь яда смертоносна.</verse>
				<verse number="9">Тем благословляем Бога и Отца, и тем кленем человеки бывшыя по подобию Божию:</verse>
				<verse number="10">от техже уст исходит благословение и клятва. Не подобает, братие моя возлюбленная, сим тако бывати.</verse>
				<verse number="11">Еда ли источник от единаго устия источает сладкое и горькое?</verse>
				<verse number="12">Еда может, братие моя, смоковница маслины творити, или виноградная лоза смоквы? такожде ни един источник слану и сладку творит воду.</verse>
				<verse number="13">Кто премудр и худог в вас, да покажет от добраго жития дела своя в кротости и премудрости.</verse>
				<verse number="14">Аще же зависть горьку имате и рвение в сердцах ваших, не хвалитеся, ни лжите на истину:</verse>
				<verse number="15">несть сия премудрость свыше низходящи, но земна, душевна, бесовска:</verse>
				<verse number="16">идеже бо зависть и рвение, ту нестроение и всяка зла вещь.</verse>
				<verse number="17">А яже свыше премудрость, первее убо чиста есть, потом же мирна, кротка, благопокорлива, исполнь милости и плодов благих, несуменна и нелицемерна.</verse>
				<verse number="18">Плод же правды в мире сеется творящым мир.</verse>
			</chapter>
			<chapter number="4">
				<verse number="1">Откуду брани и свары в вас? не отсюду ли, от сластей ваших, воюющих во удех ваших?</verse>
				<verse number="2">Желаете, и не имате: убиваете и завидите, и не можете улучити: сваряетеся и борете, и не имате, зане не просите:</verse>
				<verse number="3">просите, и не приемлете, зане зле просите, да в сластех ваших иждивете.</verse>
				<verse number="4">Прелюбодее и прелюбодейцы, не весте ли, яко любы мира сего вражда Богу есть, иже бо восхощет друг быти миру, враг Божии бывает.</verse>
				<verse number="5">Или мните, яко всуе писание глаголет: к зависти желает дух, иже вселися в ны?</verse>
				<verse number="6">Болшую же дает благодать: темже глаголет: Господь гордым противится, смиренным же дает благодать.</verse>
				<verse number="7">Повинитеся убо Богу, противитеся же диаволу, и бежит от вас.</verse>
				<verse number="8">Приближитеся Богу, и приближится вам: очистите руце, грешницы, исправите сердца ваша, двоедушнии:</verse>
				<verse number="9">постраждите и слезите и плачитеся: смех ваш в плачь да обратится, и радость в сетование:</verse>
				<verse number="10">смиритеся пред Господем, и вознесет вы.</verse>
				<verse number="11">Не оклеветайте друг друга, братие: оклеветаяй бо брата, или осуждаяй брата своего, оклеветает закон и осуждает закон: аще же закон осуждаеши, неси творец закона, но судия.</verse>
				<verse number="12">Един есть законоположник и судия, могий спасти и погубити: ты же кто еси осуждаяй друга?</verse>
				<verse number="13">Слышите ныне, глаголющии: днесь или утре пойдем во он град, и сотворим ту лето едино, и куплю деем и приобретение:</verse>
				<verse number="14">иже не весте, что утре случится: кая бо жизнь ваша, пара бо есть, яже вмале является, потом же исчезает.</verse>
				<verse number="15">Вместо еже бы глаголати вам: аще Господь восхощет, и живи будем, и сотворим сие или оно:</verse>
				<verse number="16">ныне же хвалитеся в гордынех ваших: всяка хвала такова зла есть.</verse>
				<verse number="17">Ведущему убо добро творити, и не творящему, грех ему есть.</verse>
			</chapter>
			<chapter number="5">
				<verse number="1">Приидите ныне, богатии, плачитеся и рыдайте о лютых скорбех ваших грядущих на вы.</verse>
				<verse number="2">Богатство ваше изгни, и ризы вашя молие поядоша.</verse>
				<verse number="3">Злато ваше и сребро изоржаве, и ржа их в послушество на вас будет, и снесть плоти вашя аки огнь: егоже снискасте в последния дни.</verse>
				<verse number="4">Се, мзда делателей делавших нивы вашя, удержаная от вас, вопиет, и вопиения жавших во ушы Господа саваофа внидоша.</verse>
				<verse number="5">Возвеселистеся на земли, и насладистеся: упитасте сердца ваша аки в день заколения.</verse>
				<verse number="6">Осудисте, убисте праведнаго: не противится вам.</verse>
				<verse number="7">Долготерпите убо, братие моя, до пришествия Господня. Се земледелец ждет честнаго плода от земли, долготерпя о нем, дондеже приимет дождь ран и позден:</verse>
				<verse number="8">долготерпите убо и вы, утвердите сердца ваша, яко пришествие Господне приближися.</verse>
				<verse number="9">Не воздыхайте друг на друга, братие, да не осуждени будете: се, судия пред дверьми стоит.</verse>
				<verse number="10">Образ приимите, братие моя, злострадания и долготерпения пророки, иже глаголаша именем Господним.</verse>
				<verse number="11">Се, блажим терпящыя. Терпение иовле слышасте, и кончину Господню видесте, яко многомилостив есть Господь и щедр.</verse>
				<verse number="12">Прежде же всех, братие моя, не кленитеся ни небом, ни землею, ни иною коею клятвою: буди же вам еже ей, ей, и еже ни, ни: да не в лицемерие впадете.</verse>
				<verse number="13">Злостраждет ли кто в вас? да молитву деет: благодушствует ли кто? да поет.</verse>
				<verse number="14">Болит ли кто в вас, да призовет пресвитеры церковныя, и да молитву сотворят над ним, помазавше его елеем во имя Господне:</verse>
				<verse number="15">и молитва веры спасет болящаго, и воздвигнет его Господь: и аще грехи сотворил есть, отпустятся ему.</verse>
				<verse number="16">Исповедайте убо друг другу согрешения и молитеся друг за друга, яко да исцелеете: много бо может молитва праведнаго поспешествуема.</verse>
				<verse number="17">Илиа человек бе подобострастен нам, и молитвою помолися, да не будет дождь, и не одожди по земли лета три и месяц шесть:</verse>
				<verse number="18">и паки помолися, и небо дождь даде, и земля прозябе плод свой.</verse>
				<verse number="19">Братие, аще кто в вас заблудит от пути истины, и обратит кто его,</verse>
				<verse number="20">да весть, яко обративый грешника от заблуждения пути его спасет душу от смерти и покрыет множество грехов.</verse>
			</chapter>
		</book>
		<book number="60">
			<chapter number="1">
				<verse number="1">Петр, апостол Иисус Христов, избранным пришельцем разсеяния понта, галатии, каппадокии, асии и вифинии,</verse>
				<verse number="2">по прозрению Бога Отца, во святыни Духа, в послушание и кропление крове Иисус Христовы: благодать вам и мир да умножится.</verse>
				<verse number="3">Благословен Бог и Отец Господа нашего Иисуса Христа, иже по мнозей своей милости порождей нас во упование живо воскресением Иисус Христовым от мертвых,</verse>
				<verse number="4">в наследие нетленно и нескверно и неувядаемо, соблюдено на небесех вас ради,</verse>
				<verse number="5">иже силою Божиею соблюдаеми есте чрез веру, во спасение готовое явитися во время последнее.</verse>
				<verse number="6">О немже радуйтеся, мало ныне, аще лепо есть, прискорбни бывше в различных напастех:</verse>
				<verse number="7">да искушение вашея веры многочестнейше злата гибнуща, огнем же искушена, обрящется в похвалу и честь и славу, во откровении Иисус Христове,</verse>
				<verse number="8">егоже не видевше любите, и на негоже ныне не зряще, верующе же, радуетеся радостию неизглаголанною и прославленною,</verse>
				<verse number="9">приемлюще кончину вере вашей, спасение душам:</verse>
				<verse number="10">о немже спасении взыскаша и испыташа пророцы, иже о вашей благодати прорекоша,</verse>
				<verse number="11">испытающе, в каково или в кое время являше в них Дух Христов, прежде свидетельствуя о Христовых страстех, и о славах, яже по сих:</verse>
				<verse number="12">имже открыся, яко не им самем, но нам служаху сия, яже ныне возвестишася вам благовествовавшими вам Духом святым посланным с небесе, в няже желают ангели приникнути.</verse>
				<verse number="13">Темже, возлюбленнии, препоясавше чресла помышления вашего, трезвящеся, совершенне уповайте на приносимую вам благодать откровением Иисус Христовым.</verse>
				<verse number="14">Яко чада послушания, не преобразующеся первыми неведения вашего похотении,</verse>
				<verse number="15">но по звавшему вы святому, и сами святи во всем житии будите.</verse>
				<verse number="16">Зане писано есть: святи будите, яко аз свят есмь.</verse>
				<verse number="17">И аще Отца называете нелицемерно судяща комуждо по делу, со страхом жития вашего время жительствуйте,</verse>
				<verse number="18">ведяще, яко не истленным сребром или златом избавистеся от суетнаго вашего жития отцы преданнаго,</verse>
				<verse number="19">но честною кровию яко агнца непорочна и пречиста Христа,</verse>
				<verse number="20">предуведена убо прежде сложения мира, явльшася же в последняя лета вас ради,</verse>
				<verse number="21">иже его ради веруете в Бога воздвигшаго его из мертвых и славу ему давша, яко да вера ваша и упование будет на Бога.</verse>
				<verse number="22">Душы вашя очистивше в послушании истины Духом, в братолюбие нелицемерно, от чиста сердца друг друга любите прилежно,</verse>
				<verse number="23">порождени не от семене истленна, но неистленна, словом живаго Бога и пребывающа во веки.</verse>
				<verse number="24">Зане всяка плоть яко трава, и всяка слава человеча яко цвет травный: изсше трава, и цвет ея отпаде:</verse>
				<verse number="25">глаголгол же Господнь пребывает во веки. Се же есть глаголгол благовествованный в вас.</verse>
			</chapter>
			<chapter number="2">
				<verse number="1">Отложше убо всяку злобу и всяку лесть и лицемерие и зависть и вся клеветы,</verse>
				<verse number="2">яко новорождени младенцы, словесное и нелестное млеко возлюбите, яко да о нем возрастете во спасение:</verse>
				<verse number="3">понеже вкусисте, яко благ Господь.</verse>
				<verse number="4">К немуже приходяще, камени живу, от человек убо уничижену, от Бога же избрану, честну,</verse>
				<verse number="5">и сами яко камение живо зиждитеся во храм духовен, святителство свято, возносити жертвы духовны, благоприятны Богови Иисус Христом.</verse>
				<verse number="6">Зане писано есть в писании: се полагаю в сионе камень краеуголен, избран, честен: и веруяй вонь не постыдится.</verse>
				<verse number="7">Вам убо честь верующым, а противящымся камень, егоже небрегоша зиждущии, сей бысть во главу угла, и камень претыкания и камень соблазна:</verse>
				<verse number="8">о немже и претыкаются слову противляющиися, на неже и положени быша.</verse>
				<verse number="9">Вы же род избран, царское священие, язык свят, людие обновления, яко да добродетели возвестите из тмы вас призвавшаго в чудный свой свет:</verse>
				<verse number="10">иже иногда не людие, ныне же людие Божии: иже не помиловани, ныне же помиловани бысте.</verse>
				<verse number="11">Возлюбленнии, молю яко пришелцев и странников, огребатися от плотских похотей, яже воюют на душу,</verse>
				<verse number="12">житие ваше имуще добро во языцех, да о немже клевещут вас аки злодеев, от добрых дел видевше, прославят Бога в день посещения.</verse>
				<verse number="13">Повинитеся убо всякому человечу созданию Господа ради: аще царю, яко преобладающу:</verse>
				<verse number="14">аще ли же князем, яко от него посланным, во отмщение убо злодеем, в похвалу же благотворцем.</verse>
				<verse number="15">Яко тако есть воля Божия, благотворящым обуздовати безумных человек невежство:</verse>
				<verse number="16">яко свободни, а не яко прикровение имуще злобы свободу, но яко раби Божии.</verse>
				<verse number="17">Всех почитайте, братство возлюбите, Бога бойтеся, царя чтите.</verse>
				<verse number="18">Раби, повинуйтеся во всяцем страсе владыкам, не токмо благим и кротким, но и строптивым.</verse>
				<verse number="19">Се бо есть угодно пред Богом, аще совести ради Божия терпит кто скорби, стражда без правды.</verse>
				<verse number="20">Кая бо похвала, аще согрешающе мучими терпите? Но аще добро творяще и страждуще терпите, сие угодно пред Богом,</verse>
				<verse number="21">на сие бо и звани бысте: зане и Христос пострада по нас, нам оставль образ, да последуем стопам его:</verse>
				<verse number="22">иже греха не сотвори, ни обретеся лесть во устех его:</verse>
				<verse number="23">иже укаряемь противу не укаряше, стражда не прещаше, предаяше же судящему праведно:</verse>
				<verse number="24">иже грехи нашя сам вознесе на теле своем на древо, да от грех избывше, правдою поживем: егоже язвою изцелесте.</verse>
				<verse number="25">Бесте бо яко овцы заблуждшыя не имущя пастыря: но возвратистеся ныне к пастырю и посетителю душ ваших.</verse>
			</chapter>
			<chapter number="3">
				<verse number="1">Такожде же и жены, повинующяся своим мужем, да и аще нецыи не повинуются слову, женским житием без слова пленени будут,</verse>
				<verse number="2">видевше еже со страхом чисто житие ваше.</verse>
				<verse number="3">умже да будет не внешняя, плетения влас и обложения злата, или одеяния риз, лепота,</verse>
				<verse number="4">но потаеный сердца человек, в неистлении кроткаго и молчаливаго духа, еже есть пред Богом многоценно.</verse>
				<verse number="5">Тако бо иногда и святыя жены, уповающыя на Бога, украшаху себе, повинующяся своим мужем:</verse>
				<verse number="6">якоже сарра послушаше авраама, господина того зовущи: еяже бысте чада, благотворящя и не боящяся ни единаго страха.</verse>
				<verse number="7">Мужие такожде, вкупе живуще со своими женами по разуму, яко немощнейшу сосуду женскому воздающе честь, яко и снаследницы благодатныя жизни, во еже не прекращатися молитвам вашым.</verse>
				<verse number="8">Конец же, вси единомудрени будите, милостиви, братолюбцы, милосердни, благоутробни, мудролюбцы, смиреномудри:</verse>
				<verse number="9">не воздающе зла за зло, или досаждения за досаждение: супротивное же, благословяще, ведяще, яко на се звани бысте, да благословение наследите.</verse>
				<verse number="10">Хотяй бо живот любити и видети дни благи, да удержит язык свой от зла, и устне свои еже не глаголати льсти.</verse>
				<verse number="11">Да уклонится от зла, и да сотворит благо, да взыщет мира и да держится его:</verse>
				<verse number="12">зане очи Господни на праведныя, и ушы его в молитву их, лице же Господне на творящыя злая, еже потребити их от земли.</verse>
				<verse number="13">И кто озлобит вас, аще благому подобницы будете?</verse>
				<verse number="14">Но аще и страждете правды ради, блажени есте: страха же их не убойтеся, ниже смущайтеся.</verse>
				<verse number="15">Господа же Бога освятите в сердцах ваших: готови же присно ко ответу всякому вопрошающему вы словесе о вашем уповании, с кротостию и страхом:</verse>
				<verse number="16">совесть имуще благу, да о немже клевещут вас аки злодеев, постыдятся злословящии ваше благое о Христе житие.</verse>
				<verse number="17">Лучше бо есть благое творящым, аще хощет воля Божия, пострадати, нежели зло творящым:</verse>
				<verse number="18">зане и Христос единою о гресех наших пострада, праведник за неправедники, да приведет ны Богови, умерщвлен убо быв Плотию, ожив же Духом:</verse>
				<verse number="19">о немже и сущым в темнице духовом сошед проповеда,</verse>
				<verse number="20">противльшымся иногда, егда ожидаше Божие долготерпение, во дни ноевы, делаему ковчегу, в немже мало, сиречь осмь душ, спасошася от воды.</verse>
				<verse number="21">Егоже воображение ныне и нас спасает крещение, не плотския отложение скверны, но совести благи вопрошение у Бога, воскресением Иисус Христовым,</verse>
				<verse number="22">иже есть о десную Бога, возшед на небо, покоршымся ему ангелом и властем и силам.</verse>
			</chapter>
			<chapter number="4">
				<verse number="1">Христу убо пострадавшу за ны Плотию, и вы в ту же мысль вооружитеся: зане пострадавый плотию, преста от греха,</verse>
				<verse number="2">во еже не ктому человеческим похотем, но воли Божией прочее во плоти жити время.</verse>
				<verse number="3">Довлеет бо вам мимошедшее время жития, волю языческую творившым, хождшым в нечистотах, в похотех, в мужеложстве, в скотоложстве, в помыслех, в пиянстве, в козлогласованиих, в лихоимании и богомерзких идолослужениих:</verse>
				<verse number="4">о немже дивятся, не сходящымся вам в тоже блуда разлияние, хуляще:</verse>
				<verse number="5">иже воздадят слово готову сущему судити живым и мертвым.</verse>
				<verse number="6">На се бо и мертвым благовестися, да суд убо приимут по человеку плотию, поживут же по Бозе Духом.</verse>
				<verse number="7">Всем же кончина приближися. Уцеломудритеся убо и трезвитеся в молитвах.</verse>
				<verse number="8">Прежде же всех друг ко другу любовь прилежну имейте, зане любовь покрывает множество грехов.</verse>
				<verse number="9">Страннолюбцы друг ко другу, без роптании.</verse>
				<verse number="10">Кийждо якоже прият дарование, между себе сим служаще, яко добрии строителие различныя благодати Божия.</verse>
				<verse number="11">Аще кто глаголет, яко словеса Божия: аще кто служит, яко от крепости, юже подает Бог: да о всем славится Бог Иисус Христом, емуже есть слава и держава во веки веков. Аминь.</verse>
				<verse number="12">Возлюбленнии, не дивитеся еже в вас раждежению ко искушению вам бываему, яко чужду вам случающуся:</verse>
				<verse number="13">но понеже приобщаетеся Христовым страстем, радуйтеся, яко да и в явление славы его возрадуетеся веселящеся.</verse>
				<verse number="14">Аще укоряеми бываете о имени Христове, блажени есте яко славы и Божий Дух на вас почивает: онеми убо хулится, а вами прославляется.</verse>
				<verse number="15">Да не кто убо от вас постраждет яко убийца, или яко тать, или яко злодей, или яко чуждопосетитель:</verse>
				<verse number="16">аще ли же яко Христианин, да не стыдится, да прославляет же Бога в части сей.</verse>
				<verse number="17">Яко время начати суд от дому Божия: аще же прежде от вас, кая кончина противящымся Божию Евангелию?</verse>
				<verse number="18">И аще праведник едва спасется, нечестивый и грешный где явится?</verse>
				<verse number="19">Темже и страждущии по воли Божией, яко верну зиждителю да предадят душы своя во благотворении.</verse>
			</chapter>
			<chapter number="5">
				<verse number="1">Старцы иже в вас молю, яко старец сый и свидетель Христовым страстем, иже и хотящей славе явитися общник:</verse>
				<verse number="2">пасите еже в вас стадо Божие, посещающе не нуждею, но волею и по Бозе, ниже неправедными прибытки, но усердно,</verse>
				<verse number="3">ни яко обладающе причту, но образи бывайте стаду:</verse>
				<verse number="4">и явльшуся пастыреначальнику, приимете неувядаемый славы венец.</verse>
				<verse number="5">Такоже юнии, повинитеся старцем: вси же друг другу повинующеся, смиреномудрие стяжите, зане Бог гордым противится, смиренным же дает благодать.</verse>
				<verse number="6">Смиритеся убо под крепкую руку Божию, да вы вознесет во время:</verse>
				<verse number="7">всю печаль вашу возвергше нань, яко той печется о вас.</verse>
				<verse number="8">Трезвитеся, бодрствуйте, зане супостат ваш диавол, яко лев рыкая, ходит, иский кого поглотити:</verse>
				<verse number="9">емуже противитеся тверди верою, ведуще, яко теже страсти случаются вашему братству, еже в мире.</verse>
				<verse number="10">Бог же всякия благодати, призвавый вас в вечную свою славу о Христе Иисусе, мало пострадавшыя, той да совершит вы, да утвердит, да укрепит, да оснует.</verse>
				<verse number="11">Тому слава и держава во веки веков. Аминь.</verse>
				<verse number="12">Силуаном вам верным братом, яко непщую, вмале написах, моля и засвидетельствуя сей быти истинней благодати Божией, в нейже стоите.</verse>
				<verse number="13">Целует вы яже в вавилоне соизбранная, и марко сын мой.</verse>
				<verse number="14">Целуйте друг друга лобзанием любве. Мир вам всем о Христе Иисусе. Аминь.</verse>
			</chapter>
		</book>
		<book number="61">
			<chapter number="1">
				<verse number="1">Симон петр, раб и посланник Иисус Христов, равночистную с нами получившими веру в правде Бога нашего и спаса Иисуса Христа:</verse>
				<verse number="2">благодать вам и мир да умножится в познании Бога, и Христа Иисуса Господа нашего.</verse>
				<verse number="3">Яко вся нам Божественныя силы его, яже к животу и благочестию, подана разумом призвавшаго нас славою и добродетелию.</verse>
				<verse number="4">имиже честная нам и великая обетования даровашася, да сих ради будете Божественнаго причастницы естества, отбегше, яже в мире, похотныя тли:</verse>
				<verse number="5">и в самое же сие, тщание все привнесше, подадите в вере вашей добродетель, в добродетели же разум,</verse>
				<verse number="6">в разуме же воздержание, в воздержании же терпение, в терпении же благочестие,</verse>
				<verse number="7">во блгочестии же братолюбие, в братолюбии же любовь.</verse>
				<verse number="8">Сия бо сущая в вас и множащаяся, не праздных ниже безплодных сотворят вы в Господа нашего Иисуса Христа познание:</verse>
				<verse number="9">емуже бо несть сих, слеп есть, мжай, забвение приемь очищения древних своих грехов.</verse>
				<verse number="10">Темже паче, братие, потщитеся известно ваше звание и избрание творити: сия бо творяще, не имате согрешити никогдаже,</verse>
				<verse number="11">сице бо обилно приподастся вам вход в вечное Царство Господа нашего и спаса Иисуса Христа.</verse>
				<verse number="12">Сего ради не обленюся воспоминати присно вам о сих, аще и ведите, и утверждени есте в настоящей истине.</verse>
				<verse number="13">Праведно бо мню, донележе есмь в сем телеси, возставляти вас воспоминанием,</verse>
				<verse number="14">ведый, яко скоро есть отложение телесе моего, якоже и Господь наш Иисус Христос сказа мне.</verse>
				<verse number="15">Потщуся же и всегда имети вас по моем исходе память о сих творити.</verse>
				<verse number="16">Не ухищренным бо баснем последовавше сказахом вам силу и пришествие Господа нашего Иисуса Христа, но самовидцы бывше величествия онаго.</verse>
				<verse number="17">Прием бо от Бога Отца честь и славу, гласу пришедшу к нему от велелепныя славы. сей есть Сын мой возлюбленныи, о немже аз благоизволих.</verse>
				<verse number="18">И сей глас мы слышахом с небесе сшедшь, с ним суще на горе святей.</verse>
				<verse number="19">И имамы известнейшее пророческое слово: емуже внимающе якоже светилу сияющу в темнем месте, добре творите, дондеже день озарит, и денница возсияет в сердцах ваших,</verse>
				<verse number="20">сие прежде ведуще, яко всяко пророчество книжное по своему сказанию не бывает.</verse>
				<verse number="21">Ни бо волею бысть когда человеком пророчество, но от святаго Духа просвещаеми глаголаша святии Божии человецы.</verse>
			</chapter>
			<chapter number="2">
				<verse number="1">Быша же и лживии пророцы в людех, якоже и в вас будут лживии учителие, иже внесут ереси погибели, и искупльшаго их Владыки отметающеся, приводяще себе скору погибель.</verse>
				<verse number="2">И мнози последствуют их нечистотам, ихже ради путь истинный похулится.</verse>
				<verse number="3">И в преумножении льстивых словес вас уловят: ихже суд искони не коснит, и погибель их не дремлет.</verse>
				<verse number="4">Аще бо Бог аггелов согрешивших не пощаде, но пленицами мрака связав, предаде на суд мучимых блюсти:</verse>
				<verse number="5">и перваго мира не пощаде, но осмаго ноа правды проповедника сохрани, потоп миру нечествовавших наведе:</verse>
				<verse number="6">и грады содомския и гоморрския сжег, разорением осуди, образ хотящым нечествовати положив:</verse>
				<verse number="7">и праведнаго лота, обидима от беззаконных в нечистоте сожития, избави.</verse>
				<verse number="8">видением бо и слухом праведный, живый в них, день от дне душу праведну беззаконными делы мучаше:</verse>
				<verse number="9">весть Господь блгочистивыя от напасти избавляти, неправедники же на день судныи мучимы блюсти,</verse>
				<verse number="10">наипаче же вслед плотския похоти сквернения ходящыя и о господстве нерадящыя: продерзателе, себе угодницы, славы не трепещут хуляще:</verse>
				<verse number="11">идеже ангели крепостию и силою больши суще, не терпят на ся от Господа укоризнен суд.</verse>
				<verse number="12">Сии же, яко скоти животни естеством бывше в погибель и тлю, в нихже не разумеют хуляще, во истлении своем истлеют,</verse>
				<verse number="13">приемлюще мзду неправедну, сласть мняще вседневное насыщение, сквернители и порочницы, питающеся лестьми своими, ядуще с вами,</verse>
				<verse number="14">очи имуще исполнь блудодеяния и непрестаемаго греха, прельщающе душы неутверждены, сердце научено лихоимству имуще, клятвы чада:</verse>
				<verse number="15">оставльше правый путь заблудиша, последовавше пути валаама восорова, иже мзду неправедну возлюби,</verse>
				<verse number="16">обличение же име своего беззакония: подяремник безгласен, человеческим гласом провещавшь, возбрани пророка безумие.</verse>
				<verse number="17">Сии суть источницы безводни, облацы и мглы от ветр преносими, имже мрак темный во веки блюдется.</verse>
				<verse number="18">Прегордая бо суеты вещающе, прельщают в скверны плотския похоти, отбегающих всячески от них живущих во льсти,</verse>
				<verse number="19">свободу им обещавающе, сами раби суще тления: имже бо кто побежден бывает, сему и работен есть.</verse>
				<verse number="20">Аще бо отбегше скверн мира в разум Господа и спаса нашего Иисуса Христа, сими же паки сплетшеся побеждаеми бывают, быша им последняя горша первых.</verse>
				<verse number="21">Лучше бо бе им не познати пути правды, нежели познавшым возвратитися вспять от преданныя им святыя заповеди.</verse>
				<verse number="22">Случися бо им истинная притча: пес возвращься на свою блевотину, и: свиния, омывшися, в кал тинный.</verse>
			</chapter>
			<chapter number="3">
				<verse number="1">Сие уже, возлюбленнии, второе вам пишу послание, в нихже возбуждаю воспоминанием ваш чистый смысл,</verse>
				<verse number="2">помянути прежде реченныя глаголы от святых пророк, и апостол ваших заповедь Господа и спаса:</verse>
				<verse number="3">сие прежде ведяще, яко приидут в последния дни ругателе, по своих похотех ходяще</verse>
				<verse number="4">и глаголюще: где есть обетование пришествия его, отнележе бо отцы успоша, вся тако пребывают от начала создания.</verse>
				<verse number="5">Таится бо им сие хотящым, яко небеса беша исперва, и земля от воды и водою составлена, Божиим словом:</verse>
				<verse number="6">темже тогдашнии мир, водою потоплен быв, погибе.</verse>
				<verse number="7">А нынешняя небеса и земля темже словом сокровена суть, огню блюдома на день суда и погибели нечестивых человек.</verse>
				<verse number="8">Едино же сие да не утаится вас, возлюбленнии, яко един день пред Господем яко тысяща лет, и тысяща лет яко день един.</verse>
				<verse number="9">Не коснит Господь обетования, якоже нецыи коснение мнят: но долготерпит на нас, не хотя да кто погибнет, но да вси в покаяние приидут.</verse>
				<verse number="10">Приидет же день Господень яко тать в нощи, в оньже небеса убо с шумом мимо идут, стихии же сжигаемы разорятся, земля же и яже на ней дела сгорят.</verse>
				<verse number="11">Сим убо всем разоряемым, кацем подобает быти вам во святых пребываниих и благочестиих,</verse>
				<verse number="12">чающым и скорее быти желающым пришествия Божияго дне, егоже ради небеса жегома разорятся, и стихии опаляемы растаются?</verse>
				<verse number="13">Нова же небесе и новы земли по обетованию его чаем, в нихже правда живет.</verse>
				<verse number="14">Темже, возлюбленнии, сих чающе, потщитеся нескверни и непорочни тому обрестися в мире,</verse>
				<verse number="15">и Господа нашего долготерпение спасение непщуите, якоже и возлюбленный наш брат павел по данней ему премудрости написа вам,</verse>
				<verse number="16">якоже и во всех своих посланиих, глаголя в них о сих: в нихже суть неудобь разумна некая, яже ненаучени и неутверждени развращают, якоже и прочая писания, к своей погибели им.</verse>
				<verse number="17">Вы же убо, возлюбленнии, предведяще хранитеся, да не лестию беззаконных сведени бывше, отпадете своего утверждения.</verse>
				<verse number="18">но да растете во благодати и разуме Господа нашего и спаса Иисуса Христа. Тому слава и ныне и в день века. Аминь.</verse>
			</chapter>
		</book>
		<book number="62">
			<chapter number="1">
				<verse number="1">Еже бе исперва, еже слышахом, еже видехом очима нашима, еже узрехом, и руки нашя осязаша, о словеси животнем:</verse>
				<verse number="2">и живот явися, и видехом, и свидетелствуем, и возвещаем вам живот вечный, иже бе у Отца и явися нам:</verse>
				<verse number="3">еже видехом и слышахом, поведаем вам, да и вы общение имате с нами: общение же наше со Отцем и с Сыном его Иисусом Христом.</verse>
				<verse number="4">И сия пишем вам, да радость ваша будет исполнена.</verse>
				<verse number="5">И сие есть обетование, еже слышахом от него и поведаем вам, яко Бог свет есть, и тмы в нем несть ни единыя.</verse>
				<verse number="6">Аще речем, яко общение имамы с ним, и во тме ходим, лжем и не творим истины:</verse>
				<verse number="7">аще же во свете ходим, якоже сам той есть во свете, общение имамы друг ко другу, и кровь Иисуса Христа Сына его очищает нас от всякаго греха.</verse>
				<verse number="8">Аще речем, яко греха не имамы, себе прельщаем, и истины несть в нас.</verse>
				<verse number="9">Аще исповедаем грехи нашя, верен есть и праведен да оставит нам грехи нашя и очестит нас от всякия неправды.</verse>
				<verse number="10">Аще речем, яко не согрешихом, лжа творим его, и слово его несть в нас.</verse>
			</chapter>
			<chapter number="2">
				<verse number="1">Чадца моя, сия пишу вам, да не согрешаете: и аще кто согрешит, ходатая имамы ко Отцу, Иисуса Христа праведника:</verse>
				<verse number="2">и той очищение есть о гресех наших, не о наших же точию, но и о всего мира.</verse>
				<verse number="3">И о сем разумеем, яко познахом его, аще заповеди его соблюдаем.</verse>
				<verse number="4">Глаголяй, яко познах его, и заповеди его не соблюдает, ложь есть, и в сем истины несть:</verse>
				<verse number="5">а иже аще соблюдает слово его, поистинне в сем любы Божия совершенна есть: о сем разумеем, яко в нем есмы.</verse>
				<verse number="6">Глаголяй, в нем пребывати, должен есть, якоже он ходил есть, и сей такожде да ходит.</verse>
				<verse number="7">Возлюбленнии, не заповедь нову пишу вам, но заповедь ветху, юже иместе исперва. Заповедь ветха есть слово, еже слышасте исперва.</verse>
				<verse number="8">Паки заповедь нову пишу вам, еже есть поистинне в нем и в вас: яко тма мимоходит и свет истинный сей уже сияет.</verse>
				<verse number="9">Глаголяй себе во свете быти, а брата своего ненавидяй, во тме есть доселе.</verse>
				<verse number="10">Любяй брата своего во свете пребывает, и соблазна в нем несть.</verse>
				<verse number="11">А ненавидяй брата своего во тме есть, и во тме ходит, и не весть, камо идет, яко тма ослепи очи ему.</verse>
				<verse number="12">Пишу вам, чадца, яко оставляются вам греси имене его ради.</verse>
				<verse number="13">Пишу вам, отцы, яко познасте безначалнаго. Пишу вам, юноши, яко победисте лукаваго. Пишу вам, дети, яко познасте Отца.</verse>
				<verse number="14">Писах вам, отцы, яко познасте исконнаго: писах вам, юноши, яко крепцы есте, и слово Божие в вас пребывает, и победисте лукаваго.</verse>
				<verse number="15">Не любите мира, ни яже в мире: аще кто любит мир, несть любве Отчи в нем:</verse>
				<verse number="16">яко все, еже в мире, похоть плотская и похоть очима и гордость житейская, несть от Отца, но от мира сего есть.</verse>
				<verse number="17">И мир преходит, и похоть его, а творяй волю Божию пребывает во веки.</verse>
				<verse number="18">Дети, последняя година есть. И якоже слышасте, яко антихрист грядет, и ныне антихристи мнози быша, от сего разумеваем, яко последний час есть.</verse>
				<verse number="19">От нас изыдоша, но не беша от нас: аще бы от нас были, пребыли убо быша с нами: но да явятся, яко не суть вси от нас.</verse>
				<verse number="20">И вы помазание имате от святаго, и весте вся.</verse>
				<verse number="21">Не писах вам, яко не весте истины, но яко весте ю и яко всяка лжа от истины несть.</verse>
				<verse number="22">Кто есть лживый, точию отметаяйся, яко Иисус несть Христос? Сей есть антихрист, отметаяйся Отца и Сына.</verse>
				<verse number="23">Всяк отметаяйся Сына, ни Отца имать: а исповедаяй Сына, и Отца имать.</verse>
				<verse number="24">Вы убо еже слышасте исперва, в вас да пребывает: (и) аще в вас пребудет, еже исперва слышасте, и вы в Сыне и Отце пребудете.</verse>
				<verse number="25">И сие есть обетование, еже сам обеща нам, живот вечный.</verse>
				<verse number="26">Сия писах вам о льстящих вас.</verse>
				<verse number="27">И вы еже помазание приясте от него, в вас пребывает, и не требуете, да кто учит вы: но яко то само помазание учит вы о всем, и истинно есть, и несть ложно: и якоже научи вас, пребывайте в нем.</verse>
				<verse number="28">И ныне, чадца, пребывайте в нем, да егда явится, имамы дерзновение и не посрамимся от него в пришествии его.</verse>
				<verse number="29">Аще весте, яко праведник есть, разумейте, яко всяк творяй правду от него родися.</verse>
			</chapter>
			<chapter number="3">
				<verse number="1">Видите, какову любовь дал есть Отец нам, да чада Божия наречемся, и будем. Сего ради мир не знает нас, зане не позна его.</verse>
				<verse number="2">Возлюбленнии, ныне чада Божия есмы, и не у явися, что будем: вемы же, яко, егда явится, подобни ему будем, ибо узрим его, якоже есть.</verse>
				<verse number="3">И всяк имеяй надежду сию нань, очищает себе, якоже он чист есть.</verse>
				<verse number="4">Всяк творяй грех, и беззаконие творит: и грех есть беззаконие.</verse>
				<verse number="5">И весте, яко он явися, да грехи нашя возмет, и греха в нем несть.</verse>
				<verse number="6">Всяк, иже в нем пребывает, не согрешает: всяк согрешаяй не виде его, ни позна его.</verse>
				<verse number="7">Чадца, никтоже да льстит вас. Творяй правду праведник есть, якоже он праведен есть.</verse>
				<verse number="8">Творяй грех от диавола есть, яко исперва диавол согрешает. Сего ради явися Сын Божий да разрушит дела диаволя.</verse>
				<verse number="9">Всяк рожденный от Бога греха не творит, яко семя его в нем пребывает: и не может согрешати, яко от Бога рожден есть.</verse>
				<verse number="10">Сего ради явлена суть чада Божия и чада диаволя: всяк не творяй правды несть от Бога, и не любяй брата своего.</verse>
				<verse number="11">Яко се есть завещание, еже слышасте исперва, да любим друг друга,</verse>
				<verse number="12">не якоже каин от лукаваго бе и закла брата своего. И за кую вину закла его? Яко дела его лукава беша, а брата его праведна.</verse>
				<verse number="13">Не чудитеся, братие моя, аще ненавидит вас мир.</verse>
				<verse number="14">Мы вемы, яко преидохом от смерти в живот, яко любим братию: не любяй бо брата пребывает в смерти.</verse>
				<verse number="15">Всяк ненавидяй брата своего человекоубийца есть: и весте, яко всяк человекоубийца не имать живота вечнаго в себе пребывающа.</verse>
				<verse number="16">О сем познахом любовь, яко он по нас душу свою положи: и мы должни есмы по братии душы полагати.</verse>
				<verse number="17">Иже убо имать богатство мира сего, и видит брата своего требующа, и затворит утробу свою от него, како любы Божия пребывает в нем?</verse>
				<verse number="18">Чадца моя, не любим словом ниже языком, но делом и истиною.</verse>
				<verse number="19">И о сем разумеем, яко от истины есмы, и пред ним смиряем сердца наша:</verse>
				<verse number="20">зане аще зазирает нам сердце наше, яко болий есть Бог сердца нашего и весть вся.</verse>
				<verse number="21">Возлюбленнии, аще сердце наше не зазрит нам, дерзновение имамы к Богу,</verse>
				<verse number="22">и егоже аще просим, приемлем от него, яко заповеди его соблюдаем и угодная пред ним творим.</verse>
				<verse number="23">И сия есть заповедь его, да веруем во имя Сына его Иисуса Христа и любим друг друга, якоже дал есть заповедь нам.</verse>
				<verse number="24">И соблюдаяй заповеди его в нем пребывает, и той в нем. И о сем разумеем, яко пребывает в нас, от Духа, егоже дал есть нам.</verse>
			</chapter>
			<chapter number="4">
				<verse number="1">Возлюбленнии, не всякому духу веруйте, но искушайте духи, аще от Бога суть: яко мнози лжепророцы изыдоша в мир.</verse>
				<verse number="2">О сем познавайте Духа Божия и духа лестча: всяк дух, иже исповедует Иисуса Христа во Плоти пришедша, от Бога есть:</verse>
				<verse number="3">и всяк дух, иже не исповедует Иисуса Христа во Плоти пришедша, от Бога несть: и сей есть антихристов, егоже слышасте, яко грядет, и ныне в мире есть уже.</verse>
				<verse number="4">Вы от Бога есте, чадца, и победисте тех: яко болий есть иже в вас, нежели иже в мире.</verse>
				<verse number="5">Они от мира суть: сего ради от мира глаголют, и мир тех послушает.</verse>
				<verse number="6">Мы от Бога есмы: иже знает Бога, послушает нас, и иже несть от Бога, не послушает нас. О сем познаваем Духа истины и духа лестча.</verse>
				<verse number="7">Возлюбленнии, возлюбим друг друга, яко любы от Бога есть, и всяк любяй от Бога рожден есть, и знает Бога:</verse>
				<verse number="8">а не любяй не позна Бога, яко Бог любы есть.</verse>
				<verse number="9">О сем явися любы Божия в нас, яко Сына своего единороднаго посла Бог в мир, да живи будем им.</verse>
				<verse number="10">О сем есть любы, не яко мы возлюбихом Бога, но яко той возлюби нас, и посла Сына своего очищение о гресех наших.</verse>
				<verse number="11">Возлюбленнии, аще сице возлюбил есть нас Бог, и мы должни есмы друг друга любити.</verse>
				<verse number="12">Бога никтоже нигдеже виде. Аще друг друга любим, Бог в нас пребывает, и любы его совершенна есть в нас.</verse>
				<verse number="13">О сем разумеем, яко в нем пребываем, и той в нас, яко от Духа своего дал есть нам.</verse>
				<verse number="14">И мы видехом и свидетелствуем, яко Отец посла Сына спасителя миру.</verse>
				<verse number="15">Иже аще исповесть, яко Иисус есть Сын Божий, Бог в нем пребывает, и той в Бозе.</verse>
				<verse number="16">И мы познахом и веровахом любовь, юже имать Бог к нам. Бог любы есть, и пребываяй в любви в Бозе пребывает, и Бог в нем пребывает.</verse>
				<verse number="17">О сем совершается любы с нами, да дерзновение имамы в день судный, зане, якоже он есть, и мы есмы в мире сем.</verse>
				<verse number="18">Страха несть в любви, но совершенна любы вон изгоняет страх, яко страх муку имать: бояйся же не совершися в любви.</verse>
				<verse number="19">Мы любим его, яко той первее возлюбил есть нас.</verse>
				<verse number="20">Аще кто речет, яко люблю Бога, а брата своего ненавидит, ложь есть: ибо не любяй брата своего, егоже виде, Бога, егоже не виде, како может любити?</verse>
				<verse number="21">И сию заповедь имамы от него, да любяй Бога любит и брата своего.</verse>
			</chapter>
			<chapter number="5">
				<verse number="1">Всяк веруяй, яко Иисус есть Христос, от Бога рожден есть: и всяк любяй рождшаго любит и рожденнаго от него.</verse>
				<verse number="2">О сем вемы, яко любим чада Божия, егда Бога любим и заповеди его соблюдаем.</verse>
				<verse number="3">Сия бо есть любы Божия, да заповеди его соблюдаем: и заповеди его тяжки не суть.</verse>
				<verse number="4">Яко всяк рожденный от Бога побеждает мир: и сия есть победа, победившая мир, вера наша.</verse>
				<verse number="5">Кто есть побеждаяй мир, токмо веруяй, яко Иисус есть Сын Божий?</verse>
				<verse number="6">Сей есть пришедый водою и кровию и Духом, Иисус Христос, не водою точию, но водою и кровию: и Дух есть свидетелствуяй, яко Дух есть истина.</verse>
				<verse number="7">Яко трие суть свидетелствующии на небеси, Отец, слово и святый Дух: и сии три едино суть.</verse>
				<verse number="8">И трие суть свидетелствующии на земли, дух и вода и кровь: и трие во едино суть.</verse>
				<verse number="9">Аще свидетелство человеческое приемлем, свидетелство Божие более есть: яко сие есть свидетелство Божие, еже свидетелствова о Сыне своем.</verse>
				<verse number="10">Веруяй в Сына Божия имать свидетелство в себе: не веруяй Богови лжа сотворил есть его, яко не верова во свидетелство, еже свидетелствова Бог о Сыне своем.</verse>
				<verse number="11">И сие есть свидетелство, яко живот вечный дал есть нам Бог, и сей живот в Сыне его есть.</verse>
				<verse number="12">Имеяй Сына Божия имать живот: а не имеяй Сына Божия живота не имать.</verse>
				<verse number="13">Сия писах вам верующым во имя Сына Божия, да весте, яко живот вечный имате, и да веруете во имя Сына Божия.</verse>
				<verse number="14">И сие есть дерзновение, еже имамы к нему, яко аще чесо просим по воли его, послушает нас:</verse>
				<verse number="15">и аще вемы, яко послушает нас, еже аще просим, вемы, яко имамы прошения, ихже просихом от него.</verse>
				<verse number="16">Аще кто узрит брата своего согрешающа грех не к смерти, да просит, и даст ему живот, согрешающым не к смерти. Есть грех к смерти: не о том, глаголю, да молится.</verse>
				<verse number="17">Всяка неправда грех есть, и есть грех не к смерти.</verse>
				<verse number="18">Вемы, яко всяк рожденный от Бога не согрешает: но рожденный от Бога блюдет себе, и лукавый не прикасается ему.</verse>
				<verse number="19">Вемы, яко от Бога есмы, и мир весь во зле лежит.</verse>
				<verse number="20">Вемы же, яко Сын Божий прииде и дал есть нам (свет и) разум, да познаем Бога истиннаго и да будем во истиннем Сыне его Иисусе Христе: сей есть истинный Бог и живот вечный.</verse>
				<verse number="21">Чадца, храните себе от треб идолских. Аминь.</verse>
			</chapter>
		</book>
		<book number="63">
			<chapter number="1">
				<verse number="1">Старец избранней госпоже и чадом ея, ихже аз люблю воистинну, и не аз точию, но и вси разумевшии истину.</verse>
				<verse number="2">за истину пребывающую в нас, и с нами будет во веки.</verse>
				<verse number="3">да будет с вами благть, милость, мир от Бога Отца, и от Господа Иисуса Христа, Сына Отча, во истине и любви.</verse>
				<verse number="4">Возрадовахся зело, яко обретох от чад твоих ходящих во истине, якоже заповедь прияхом от Отца.</verse>
				<verse number="5">И ныне молю тя, госпоже, не яко заповедь пишу тебе нову, но юже имамы исперва, да любим друг друга.</verse>
				<verse number="6">И сия есть любы, да ходим по заповедем его. Сия есть заповедь, якоже слышасте исперва, да в ней ходите:</verse>
				<verse number="7">зане мнози лестцы внидоша в мир, не исповедающе Иисуса Христа пришедша во Плоти, сей есть льстец и антихрист.</verse>
				<verse number="8">Блюдите себе, да не погубите яже деласте добрая, но да мзду совершенну восприимете.</verse>
				<verse number="9">Всяк преступаяй и не пребываяй во учении Христове, Бога не имать: пребываяй же во учении Христове, сей и Отца и Сына имать.</verse>
				<verse number="10">Аще кто приходит к вам, и сего учения не приносит, не приемлите его в дом, и радоватися ему не глаголите.</verse>
				<verse number="11">глаголяи бо ему радоватися, сообщается делом его злым.</verse>
				<verse number="12">Многа имех писати вам, и не восхотех хартиею и чернилом, но надеюся приити к вам и усты ко устом глаголати, да радость ваша будет исполнена.</verse>
				<verse number="13">Целуют тя чада сестры твоея избранныя. Аминь.</verse>
			</chapter>
		</book>
		<book number="64">
			<chapter number="1">
				<verse number="1">Старец гаиеви возлюбленному, егоже аз люблю воистинну.</verse>
				<verse number="2">Возлюбленне, во всех молюся (о тебе) благоспеятися тебе и здравствовати, якоже благоспеется тебе душа.</verse>
				<verse number="3">Возрадовахся зело, пришедшым братиям и свидетельствующым твою истину, якоже ты во истине ходиши.</verse>
				<verse number="4">Болши сея не имам радости, да слышу моя чада во истине ходяща.</verse>
				<verse number="5">Возлюбленне, верно твориши, еже аще делаеши в братию и в странныя,</verse>
				<verse number="6">иже свидетельствоваша о твоей любви пред Царковию. ихже предпослав достойно Богу, добре твориши.</verse>
				<verse number="7">о имени бо его изыдоша, ничтоже приемлюще от язык.</verse>
				<verse number="8">Мы убо должни есмы приимати таковых, да поспешницы будем истине.</verse>
				<verse number="9">Писах Церкви: но первенстволюбец их диотреф не приемлет нас.</verse>
				<verse number="10">Сего ради, аще прииду, воспомяну его дела, яже творит, словесы лукавыми укоряя нас: и недоволен бывая о сих, ни сам приемлет братию, и хотящым возбраняет, и от Церкве изгонит.</verse>
				<verse number="11">Возлюбленне, не уподобляися злому, но благому. Благотворяй от Бога есть: а злотворяй не виде Бога.</verse>
				<verse number="12">Димитриеви свидетельствовася от всех и от самыя истины: и мы же свидетельствуем, и весте, яко свидетельство наше истинно есть.</verse>
				<verse number="13">Многа имех писати, но не хощу чернилом и тростию писати тебе,</verse>
				<verse number="14">уповаю же абие видети тя и усты ко устом глаголати.</verse>
				<verse number="15">Мир тебе. Целуют тя друзи: целуй други по имени. Аминь.</verse>
			</chapter>
		</book>
		<book number="65">
			<chapter number="1">
				<verse number="1">Иуда, Иисуса Христа раб, брат же иакова, сущым о Бозе Отце освященным, Иисус Христом соблюденным званным:</verse>
				<verse number="2">милость вам и мир и любы да умножится.</verse>
				<verse number="3">Возлюбленнии, всяко тщание творя писати вам о общем спасении вашем, нужду возимех писати вам, моля подвизатися о преданнеи вере святым единою.</verse>
				<verse number="4">Привнидоша бо нецыи человецы, древле предуставленнии на сие осуждение, нечестивии, Бога нашего благодать прелагающии в скверну, и единаго Владыки Бога и Господа нашего Иисуса Христа отметающиися.</verse>
				<verse number="5">Воспомянути же вам хощу, ведущым и вам единою сие, яко Господь люди от земли египетския спасе, последи неверовавшыя погуби:</verse>
				<verse number="6">аггелы же не соблюдшыя своего начальства, но оставльшыя свое жилище, на суд великаго дне узами вечными под мраком соблюде.</verse>
				<verse number="7">Якоже содома и гоморра и окрестнии их грады, подобным им образом преблудивше и ходивше вслед плоти иныя, предлежат в показание, огня вечнаго суд подемше,</verse>
				<verse number="8">такожде убо и сии, сония видяще, плоть убо сквернят, господства же отметаются, славы же хуляще (не трепещут).</verse>
				<verse number="9">Михаил же архангел, егда со диаволом разсуждая глаголаше о моисеове телеси, не смеяше суда навести хульна, но рече: да запретит тебе Господь.</verse>
				<verse number="10">Сии же, елика убо не ведят, хулят: елика же по естеству яко безсловесная животная ведят, в сих сквернятся.</verse>
				<verse number="11">Горе им. Яко в путь каинов поидоша, и в лесть валаамовы мзды устремишася, и в пререкании корреове погибоша.</verse>
				<verse number="12">Сии суть в любвах ваших сквернители, с вами ядуще, без боязни себе пасуще: облацы безводни, от ветр преносими: древеса есенна, безплодна, дважды умерша, искоренена.</verse>
				<verse number="13">волны свирепыя моря, воспеняющя своя стыдения: звезды прелестныя, имже мрак тьмы во веки блюдется.</verse>
				<verse number="14">Пророчествова же и о сих седмый от адама енох, глаголя: се приидет Господь во тьмах святых ангел своих,</verse>
				<verse number="15">сотворити суд о всех и изобличити всех нечестивых о всех делех нечестия их, имиже нечествоваша, и о всех жестоких словесех их, яже глаголаша нань грешницы нечестивии.</verse>
				<verse number="16">Сии суть ропотницы, укорители, (часть порочна,) в похотех своих ходяще нечестием и законопреступлением: и уста их глаголют прегордая: чудящеся лицам пользы ради.</verse>
				<verse number="17">Вы же, возлюбленнии, поминайте глаголы преждереченныя от апостол Господа нашего Иисуса Христа.</verse>
				<verse number="18">зане глаголаху вам, яко в последнее время будут ругатели, по своих похотех ходяще и нечестиих.</verse>
				<verse number="19">Сии суть отделяюще себе (от единости веры, и суть) телесни, Духа не имуще.</verse>
				<verse number="20">Вы же, возлюбленнии, стою вашею верою назидающе себе, Духом святым молящеся,</verse>
				<verse number="21">сами себе в любви Божиеи соблюдайте, ждуще милости Господа нашего Иисуса Христа, в жизнь вечную.</verse>
				<verse number="22">И овех убо милуйте разсуждающе.</verse>
				<verse number="23">овех же страхом спасайте, от огня восхищающе. обличайте же с боязнию, ненавидяще и яже от плоти оскверненую ризу.</verse>
				<verse number="24">Могущему же сохранити вы без греха и без скверны и поставити пред славою своею непорочных в радости,</verse>
				<verse number="25">единому премудрому Богу и спасу нашему, Иисусом Христом Господем нашим, слава и величие, держава и власть, прежде всего века, и ныне, и во вся веки. Аминь.</verse>
			</chapter>
		</book>
		<book number="66">
			<chapter number="1">
				<verse number="1">Апокалипсис Иисуса Христа, егоже даде ему Бог, показати рабом своим, имже подобает быти вскоре. И сказа, послав чрез ангела своего рабу своему иоанну,</verse>
				<verse number="2">иже свидетелствова слово Божие и свидетелство Иисус Христово, и елика виде.</verse>
				<verse number="3">Блажен чтый, и слышащии словеса пророчествия, и соблюдающии писаная в нем: время бо близ.</verse>
				<verse number="4">Иоанн седмим Церквам, яже суть во асии: благодать вам и мир от сущаго, и иже бе, и грядущаго, и от седми духов, иже пред престолом его суть,</verse>
				<verse number="5">и от Иисуса Христа, иже есть свидетель верный, первенец из мертвых и Князь царей земных: любящу ны и омывшу нас от грех наших кровию своею,</verse>
				<verse number="6">и сотворил есть нас цари и иереи Богу и Отцу своему, тому слава и держава во веки веков. Аминь.</verse>
				<verse number="7">Се, грядет со облаки, и узрит его всяко око и иже его прободоша, и плачь сотворят о нем вся колена земная. Ей, аминь.</verse>
				<verse number="8">Аз есмь алфа и омега, начаток и конец, глаголет Господь, сый, и иже бе, и грядый, вседержитель.</verse>
				<verse number="9">Аз иоанн, иже и брат ваш и общник в печали и во Царствии и в терпении Иисус Христове, бых во острове нарицаемем патмос за слово Божие и за свидетелство Иисус Христово.</verse>
				<verse number="10">Бых в дусе в день неделный, и слышах за собою глас велий яко трубы глаголющия: аз есмь алфа и омега, первый и последний:</verse>
				<verse number="11">и: яже видиши, напиши в книгу, и посли Церквам, яже суть во асии: во ефес и в смирну, в пергам и в фиатир, и в сардис и в филаделфию и в лаодикию.</verse>
				<verse number="12">И обратихся видети глас, иже глаголаше со мною: и обратився видех седмь светилник златых,</verse>
				<verse number="13">и посреде седми светилников подобна Сыну Человечу, облечена в подир и препоясана при сосцу поясом златым:</verse>
				<verse number="14">глава же его и власи белы аки ярина белая, якоже снег: и очи его яко пламень огнен:</verse>
				<verse number="15">и нозе его подобне халколивану, якоже в пещи разжженне: и глас его яко глас вод мног:</verse>
				<verse number="16">и держя в руце своей десней седмь звезд: и из уст его мечь обоюду остр изострен исходяй: и лице его якоже солнце сияет в силе своей.</verse>
				<verse number="17">И егда видех его, падох к ногама его яко мертв. И положи десницу свою на мне, глаголя ми: не бойся: аз есмь первый и последний</verse>
				<verse number="18">и живый: и бых мертв, и се, жив есмь во веки веков, аминь: и имам ключи ада и смерти.</verse>
				<verse number="19">Напиши убо, яже видел еси, и яже суть, и имже подобает быти по сем.</verse>
				<verse number="20">Таинство седми звезд, яже видел еси на деснице моей, и седмь светилник златых: седмь звезд ангели седми Церквей суть: и седмь светилников, яже видел еси, седмь Церквей суть.</verse>
			</chapter>
			<chapter number="2">
				<verse number="1">Ангелу ефесския Церкве напиши: тако глаголет держяй седмь звезд в деснице своей, ходяй посреде седми светилников златых:</verse>
				<verse number="2">вем твоя дела, и труд твой, и терпение твое, и яко не можеши носити злых, и искусил еси глаголющыяся быти апостолы, и не суть, и обрел еси их ложных:</verse>
				<verse number="3">и понесл еси, и терпение имаши, и за имя мое трудился еси и не изнемогл еси.</verse>
				<verse number="4">Но имам на тя, яко любовь твою первую оставил еси.</verse>
				<verse number="5">Помяни убо, откуду спал еси, и покайся, и первая дела сотвори: аще же ни, гряду тебе скоро и двигну светилник твой от места своего, аще не покаешися.</verse>
				<verse number="6">Но се имаши, яко ненавидиши дел николаитских, ихже и аз ненавижду.</verse>
				<verse number="7">Имеяй ухо да слышит, что дух глаголет Церквам: побеждающему дам ясти от древа животнаго, еже есть посреде рая Божия.</verse>
				<verse number="8">И ангелу Церкве смирнския напиши: тако глаголет первый и последний, иже бысть мертв, и (се,) жив есть:</verse>
				<verse number="9">вем твоя дела и скорбь и нищету, но богат еси, и хулы глаголющихся быти иудей, и не суть, но сонмище сатанино.</verse>
				<verse number="10">Не бойся ничесоже, яже имаши пострадати. Се, имать диавол всаждати от вас в темницы, да искуситеся: и имети будете скорбь до десяти дний. Буди верен даже до смерти, и дам ти венец живота.</verse>
				<verse number="11">Имеяй ухо слышати да слышит, что дух глаголет Церквам: побеждаяй не имать вредитися от смерти вторыя.</verse>
				<verse number="12">И ангелу пергамския Церкве напиши: тако глаголет имеяй мечь обоюду изощрен:</verse>
				<verse number="13">вем дела твоя, и где живеши, идеже престол сатанин: и держиши имя мое, и не отверглся еси веры моея и в (моя) дни, в няже антипас свидетель мой верный, иже убиен бысть в вас, идеже живет сатана.</verse>
				<verse number="14">Но имам на тя мало, яко имаши ту держащих учение валаамово, иже учаше валака положити соблазн пред сынми израилевыми, ясти жертвы идолския и любы творити.</verse>
				<verse number="15">Тако имаши и ты держащыя учение николаитско, егоже ненавижду.</verse>
				<verse number="16">Покайся: аще ли ни, прииду тебе скоро и брань сотворю с ними мечем уст моих.</verse>
				<verse number="17">Имеяй ухо слышати да слышит, что дух глаголет Церквам: побеждающему дам ясти от манны сокровенныя, и дам ему камень бел и на камени имя ново написано, егоже никтоже весть, токмо приемляй.</verse>
				<verse number="18">И ангелу фиатирския Церкве напиши: тако глаголет Сын Божий, имеяй очи свои яко пламень огнен, и нозе его подобне халколивану:</verse>
				<verse number="19">вем твоя дела и любовь, и службу и веру, и терпение твое и дела твоя, и последняя болша первых.</verse>
				<verse number="20">Но имам на тя мало, яко оставляеши жене иезавели, глаголющей себе быти пророчицу, учити и льстити моя рабы, любодействовати и снести жертву идолскую.</verse>
				<verse number="21">И дах ей время, да покается от любодейства своего, и не покаяся.</verse>
				<verse number="22">Се, аз полагаю ю на одре и любодеющыя с нею в скорбь велию, аще не покаются от дел своих:</verse>
				<verse number="23">и чада их умрут смертию: и уразумеют вся Церкви, яко аз есмь испытаяй сердца и утробы: и дам вам комуждо по делом вашым.</verse>
				<verse number="24">Вам же глаголю и прочым сущым в фиатире, иже не имут учения сего и иже не разумеют глубин сатаниных, якоже глаголют: не возложу на вы тяготы иныя:</verse>
				<verse number="25">токмо, еже имате, держите, дондеже прииду.</verse>
				<verse number="26">И побеждающему и соблюдающему дела моя до конца, дам ему власть на языцех,</verse>
				<verse number="27">и упасет я жезлом железным, яко сосуды скудельничи сокрушатся, якоже и аз приях от Отца моего:</verse>
				<verse number="28">и дам ему звезду утреннюю.</verse>
				<verse number="29">Имеяй ухо слышати да слышит, что дух глаголет Церквам.</verse>
			</chapter>
			<chapter number="3">
				<verse number="1">И ангелу сардийския Церкве напиши: тако глаголет имеяй седмь духов Божиих и седмь звезд: вем твоя дела, яко имя имаши яко жив, а мертв еси.</verse>
				<verse number="2">Буди бдя и утверждая прочая, имже умрети: не обретох бо дел твоих скончаных пред Богом (твоим).</verse>
				<verse number="3">Поминай убо, како приял еси и слышал еси, и соблюдай и покайся. Аще убо не бдиши, прииду на тя яко тать, и не имаши почути, в кий час прииду на тя.</verse>
				<verse number="4">Но имаши мало имен и в сардии, иже не оскверниша риз своих, и ходити имут со мною в белых, яко достойни суть.</verse>
				<verse number="5">Побеждаяй, той облечется в ризы белыя, и не имам отмыти имене его от книг животных, и исповем имя его пред Отцем моим и пред ангелы его.</verse>
				<verse number="6">Имеяй ухо да слышит, что дух глаголет Церквам.</verse>
				<verse number="7">И ангелу филаделфийския Церкве напиши: тако глаголет святый истинный, имеяй ключь давидов, отверзаяй, и никтоже затворит, затворяяй, и никтоже отверзет:</verse>
				<verse number="8">вем твоя дела: се, дах пред тобою двери отверсты, и никтоже может затворити их: яко малу имаши силу, и соблюл еси мое слово, и не отверглся еси имене моего.</verse>
				<verse number="9">Се, даю от сонмища сатанина глаголющыяся быти иудеи, и не суть, но лгут: се, сотворю их, да приидут и поклонятся пред ногама твоима, и уразумеют, яко аз возлюбих тя.</verse>
				<verse number="10">Яко соблюл еси слово терпения моего, и аз тя соблюду от годины искушения, хотящия приити на всю вселенную искусити живущыя на земли.</verse>
				<verse number="11">Се, гряду скоро: держи, еже имаши, да никтоже приимет венца твоего.</verse>
				<verse number="12">Побеждающаго сотворю столпа в Церкви Бога моего, и боле не имать изыти ктому: и напишу на нем имя Бога моего и имя града Бога моего, новаго Иерусалима, сходящаго с небес от Бога моего, и имя мое новое.</verse>
				<verse number="13">Имеяй ухо да слышит, что дух глаголет Церквам.</verse>
				<verse number="14">И ангелу лаодикийския Церкве напиши: тако глаголет аминь, свидетель верный и истинный, начаток создания Божия:</verse>
				<verse number="15">вем твоя дела, яко ни студен еси ни тепл: не да студен бы был ни тепл.</verse>
				<verse number="16">Тако, яко о‹уморен еси, и ни тепл ни студен, изблевати тя от уст моих имам.</verse>
				<verse number="17">Зане глаголеши, яко богат есмь и обогатихся и ничтоже требую: и не веси, яко ты еси окаянен и беден, и нищь и слеп и наг.</verse>
				<verse number="18">Совещаю тебе купити от мене злато разжжено огнем, да обогатишися, и одеяние бело, да облечешися, и да не явится срамота наготы твоея: и коллурием помажи очи твои, да видиши.</verse>
				<verse number="19">Аз, ихже аще люблю, обличаю и наказую. Ревнуй убо и покайся.</verse>
				<verse number="20">Се, стою при дверех и толку: аще кто услышит глас мой и отверзет двери, вниду к нему и вечеряю с ним, и той со мною.</verse>
				<verse number="21">Побеждающему дам сести со мною на престоле моем, якоже и аз победих и седох со Отцем моим на престоле его.</verse>
				<verse number="22">Имеяй ухо да слышит, что дух глаголет Церквам.</verse>
			</chapter>
			<chapter number="4">
				<verse number="1">По сих видех: и се, двери отверсты на небеси, и глас первый, егоже слышах яко трубу глаголющь со мною, глаголя: взыди семо, и покажу ти, емуже подобает быти по сих.</verse>
				<verse number="2">И абие бых в дусе: и се, престол стояше на небеси, и на престоле седящь:</verse>
				<verse number="3">и седяй бе подобен видением камени иаспису и сардинови: и (бе) дуга окрест престола подобна видением смарагдови.</verse>
				<verse number="4">И окрест престола престоли двадесять и четыри: и на престолех видех двадесять и четыри старцы седящыя, облечены в белыя ризы, и имяху венцы златы на главах своих.</verse>
				<verse number="5">И от престола исхождаху молния и громи и гласи: и седмь свещников огненных горящих пред престолом, иже суть седмь духов Божиих:</verse>
				<verse number="6">и пред престолом море сткляно, подобно кристаллу: и посреде престола и окрест престола четыри животна исполнена очес спреди и созади.</verse>
				<verse number="7">И животно первое подобно льву, и второе животно подобно телцу, и третие животно имущее лице яко человек, и четвертое животно подобно орлу летящу.</verse>
				<verse number="8">И животна четыри, едино коеждо их имеяху по шесть крил окрест, и внутрьуду исполнена очес: и покоя не имут день и нощь, глаголюще: свят, свят, свят Господь Бог вседержитель, иже бе и сый и грядый.</verse>
				<verse number="9">И егда даша животная славу и честь и благодарение седящему на престоле, живущему во веки веков,</verse>
				<verse number="10">падоша двадесять и четыри старцы пред седящим на престоле, и поклонишася живущему во веки веков, и положиша венцы своя пред престолом, глаголюще:</verse>
				<verse number="11">достоин еси, Господи, прияти славу и честь и силу, яко ты еси создал всяческая, и волею твоею суть, и сотворена.</verse>
			</chapter>
			<chapter number="5">
				<verse number="1">И видех в деснице седящаго на престоле книгу написану внутрьуду и внеуду, запечатану седмию печатию.</verse>
				<verse number="2">И видех ангела крепка проповедающа гласом великим: кто есть достоин разгнути книгу и разрешити печати ея?</verse>
				<verse number="3">И никтоже можаше ни на небеси, ни на земли, ниже под землею, разгнути книгу, ниже зрети ю.</verse>
				<verse number="4">И аз плакахся много, яко ни един обретеся достоин разгнути и прочести книгу, ниже зрети ю.</verse>
				<verse number="5">И един от старец глагола ми: не плачися: се, победил есть лев, иже сый от колена иудова, корень давидов, разгнути книгу и разрешити седмь печатей ея.</verse>
				<verse number="6">И видех, и се, посреде престола и четырех животных и посреде старец агнец стоящь яко заколен, имущь рогов седмь и очес седмь, еже есть седмь духов Божиих, посланных во всю землю.</verse>
				<verse number="7">И прииде и прият книгу от десницы седящаго на престоле.</verse>
				<verse number="8">И егда прият книгу, четыри животна и двадесять и четыри старцы падоша пред агнцем, имуще кийждо гусли и фиалы златы полны фимиама, иже суть молитвы святых:</verse>
				<verse number="9">и поют песнь нову, глаголюще: достоин еси прияти книгу и отверзти печати ея, яко заклался и искупил еси Богови нас кровию своею от всякаго колена и языка и людий и племен,</verse>
				<verse number="10">и сотворил еси нас Богови нашему цари и иереи: и воцаримся на земли.</verse>
				<verse number="11">И видех, и слышах глас ангелов многих окрест престола и животных и старец, и бе число их тысяща тысящами,</verse>
				<verse number="12">глаголюще гласом великим: достоин есть агнец заколенный прияти силу и богатство, и премудрость и крепость, и честь и славу и благословение.</verse>
				<verse number="13">И всяко создание, еже есть на небеси и на земли, и под землею и на мори яже суть, и сущая в них, вся слышах глаголющыя: седящему на престоле и агнцу благословение и честь, и слава и держава во веки веков.</verse>
				<verse number="14">И четыри животна глаголаху: аминь. И двадесять и четыри старцы падоша и поклонишася живущему во веки веков.</verse>
			</chapter>
			<chapter number="6">
				<verse number="1">И видех, егда отверзе агнец едину от седми печатей, и слышах единаго от четырех животных глаголюща якоже глас громный: гряди и виждь.</verse>
				<verse number="2">И видех, и се, конь бел, и седяй на нем имеяше лук, и дан бысть ему венец: и изыде побеждаяй, и да победит.</verse>
				<verse number="3">И егда отверзе печать вторую, слышах второе животно глаголющее: гряди и виждь.</verse>
				<verse number="4">И изыде другий конь рыжь: и седящему на нем дано бысть взяти мир от земли, и да убиют друг друга: и дан бысть ему мечь великий.</verse>
				<verse number="5">И егда отверзе третию печать, слышах третие животно глаголющее: гряди и виждь. И видех, и се, конь ворон, и седяй на нем имеяше мерило в руце своей.</verse>
				<verse number="6">И слышах глас посреде четырех животных глаголющий: мера пшеницы за динарь и три меры ячменя за динарь: и елеа и вина не вреди.</verse>
				<verse number="7">И егда отверзе четвертую печать, слышах глас четвертаго животна глаголющий: гряди и виждь.</verse>
				<verse number="8">И видех, и се, конь блед, и седяй на нем, имя ему смерть: и ад идяше вслед его: и дана бысть ему область на четвертей части земли убити оружием и гладом, и смертию и зверьми земными.</verse>
				<verse number="9">И егда отверзе пятую печать, видех под олтарем душы избиенных за слово Божие и за свидетелство, еже имеяху.</verse>
				<verse number="10">И возопиша гласом великим, глаголюще: доколе, Владыко святый и истинный, не судиши и не мстиши крове нашея от живущих на земли?</verse>
				<verse number="11">И даны быша коемуждо их ризы белы, и речено бысть им, да почиют еще время мало, дондеже скончаются и клеврети их и братия их, имущии избиени быти, якоже и тии.</verse>
				<verse number="12">И видех, егда отверзе шестую печать, и се, бысть трус велий, и солнце мрачно бысть яко вретище власяно, и луна бысть яко кровь:</verse>
				<verse number="13">и звезды небесныя падоша на землю, якоже смоковница отметает пупы своя, от ветра велика движима:</verse>
				<verse number="14">и небо отлучися яко свиток свиваемо, и всяка гора и остров от мест своих двигнушася:</verse>
				<verse number="15">и царие земстии и вельможи, и богатии и тысящницы и сильнии, и всяк раб и всяк свободь скрышася в пещерах и камении горстем,</verse>
				<verse number="16">и глаголаша горам и камению: падите на ны и покрыйте ны от лица седящаго на престоле и от гнева агнча:</verse>
				<verse number="17">яко прииде день великий гнева его, и кто может стати?</verse>
			</chapter>
			<chapter number="7">
				<verse number="1">И по сем видех четыри ангелы стоящыя на четырех углех земли, держащыя четыри ветры земския, да не дышет ветр на землю, ни на море, ни на всяко древо.</verse>
				<verse number="2">И видех инаго ангела восходяща от восхода солнца, имуща печать Бога живаго. И возопи гласом велиим к четырем ангелом, имже дано бысть вредити землю и море, глаголя:</verse>
				<verse number="3">не вредите ни земли, ни моря, ни древес, дондеже запечатлеем рабы Бога нашего на челех их.</verse>
				<verse number="4">И слышах число запечатленных: сто четыредесять четыри тысящи запечатленных от всякаго колена сынов израилевых.</verse>
				<verse number="5">От колена иудова дванадесять тысящ запечатленных: от колена рувимова дванадесять тысящ запечатленных: от колена гадова дванадесять тысящ запечатленных:</verse>
				<verse number="6">от колена асирова дванадесять тысящ запечатленных: от колена неффалимля дванадесять тысящ запечатленных: от колена манассиина дванадесять тысящ запечатленных:</verse>
				<verse number="7">от колена симеонова дванадесять тысящ запечатленных: от колена левиина дванадесять тысящ запечатленных: от колена иссахарова дванадесять тысящ запечатленных:</verse>
				<verse number="8">от колена завулоня дванадесять тысящ запечатленных: от колена иосифова дванадесять тысящ запечатленных: от колена вениаминова дванадесять тысящ запечатленных.</verse>
				<verse number="9">По сих видех, и се, народ мног, егоже изчести никтоже может, от всякаго языка и колена, и людий и племен, стояще пред престолом и пред агнцем, облечены в ризы белы, и финицы в руках их.</verse>
				<verse number="10">И возопиша гласом велиим, глаголюще: спасение седящему на престоле Богу нашему и агнцу.</verse>
				<verse number="11">И вси ангели стояху окрест престола и старец и четырех животных: и падоша на лицы пред престолом и поклонишася Богу,</verse>
				<verse number="12">глаголюще: аминь: благословение и слава, и премудрость и хвала, и честь и сила и крепость Богу нашему во веки веков. Аминь.</verse>
				<verse number="13">И отвеща един от старец, глаголя ми: сии облеченнии в ризы белыя кто суть и откуду приидоша?</verse>
				<verse number="14">И рех ему: господи, ты веси. И рече ми: сии суть, иже приидоша от скорби великия, и испраша ризы своя, и убелиша ризы своя в крови агнчи:</verse>
				<verse number="15">сего ради суть пред престолом Божиим и служат ему день и нощь в Церкви его, и седяй на престоле вселится в них:</verse>
				<verse number="16">не взалчут ктому, ниже вжаждут, не имать же пасти на них солнце, ниже всяк зной:</verse>
				<verse number="17">яко агнец, иже посреде престола, упасет я и наставит их на животныя источники вод, и отимет Бог всяку слезу от очию их.</verse>
			</chapter>
			<chapter number="8">
				<verse number="1">И егда отверзе седмую печать, бысть безмолвие на небеси яко пол часа.</verse>
				<verse number="2">И видех седмь ангелов, иже пред Богом стояху: и дано бысть им седмь труб.</verse>
				<verse number="3">И другий ангел прииде и ста пред олтарем, имеяй кадилницу злату: и даны быша ему фимиами мнози, да даст молитвам святых всех на олтарь златый сущий пред престолом.</verse>
				<verse number="4">И изыде дым кадилный молитвами святых от руки ангела пред Бога.</verse>
				<verse number="5">И взят ангел кадилницу, и наполни ю от огня сущаго на олтари, и положи на земли: и быша гласи и громи и блистания и трус.</verse>
				<verse number="6">И седмь ангел, иже имеяху седмь труб, уготовашася, да вострубят.</verse>
				<verse number="7">И первому ангелу вострубившу, бысть град и огнь, смешены с кровию, и падоша на землю: и третия часть древа погоре, и всяка трава злачная погоре.</verse>
				<verse number="8">И вторый ангел воструби, и яко гора велика огнем жегома ввержена бысть в море: и бысть третия часть моря кровь,</verse>
				<verse number="9">и умре третия часть созданий сущих в мори, имущих душы, и третия часть кораблей погибе.</verse>
				<verse number="10">И третий ангел воструби, и паде с небесе звезда велика, горящи яко свеща, и паде на третию часть рек и на источники водныя:</verse>
				<verse number="11">и имя звезде глаголется апсинфос: и бысть третия часть вод яко пелынь, и мнози от человек умроша от вод, яко горьки беша.</verse>
				<verse number="12">И четвертый ангел воструби, и уязвена бысть третия часть солнца и третия часть луны и третия часть звезд, да затмится третия часть их, и дне третия часть да не светит, и нощь такожде.</verse>
				<verse number="13">И видех и слышах единаго ангела паряща посреде небесе, глаголюща гласом великим: горе, горе, горе живущым на земли от прочих гласов трубных триех ангел хотящих трубити.</verse>
			</chapter>
			<chapter number="9">
				<verse number="1">И пятый ангел воструби, и видех звезду с небесе спадшу на землю: и дан бысть ей ключь студенца бездны:</verse>
				<verse number="2">и отверзе студенца бездны, и взыде дым от студенца яко дым пещи велики, и омерче солнце и воздух от дыма студеничнаго.</verse>
				<verse number="3">И от дыма изыдоша прузи на землю, и дана бысть им область, якоже имут область скорпии земныя.</verse>
				<verse number="4">И речено бысть им, да не вредят травы земныя, ни всякаго злака, ни всякаго древа, но человеки точию, иже не имут печати Божия на челех своих.</verse>
				<verse number="5">И дано бысть им, да не убиют их, но да муку приимут пять месяцей: и мучение их яко мучение скорпиево, егда усекнет человека.</verse>
				<verse number="6">И в тыя дни взыщут человецы смерти, и не обрящут ея: и вожделеют умрети, и убежит от них смерть.</verse>
				<verse number="7">И уподобления пругов подобна конем уготовленым на брань: и на главах их яко венцы уподоблени злату, и лица их яко лица человеческа:</verse>
				<verse number="8">и имеяху власы, яко власы женския, и зубы их, яко львов беша:</verse>
				<verse number="9">и имеяху броня, яко броня железны, и глас крил их, яко глас колесниц, егда кони мнози текут на брань:</verse>
				<verse number="10">и имеяху ошибы подобны скорпииным, и жала бяху во ошибех их: и дана бе область им вредити человеки пять месяц.</verse>
				<verse number="11">И имели над собою царя аггела бездны, емуже имя еврейски аваддон, а еллински аполлион.</verse>
				<verse number="12">Горе едино отиде: се, грядут еще два горя по сих.</verse>
				<verse number="13">И шестый ангел воструби, и слышах глас един от четырех рогов олтаря златаго сущаго пред Богом,</verse>
				<verse number="14">глаголющий шестому ангелу имеющу трубу: разреши четыри ангелы связаны при реце велицей евфрат.</verse>
				<verse number="15">И разрешени быша четыри ангели уготовани на час и день, и месяц и лето, да избиют третию часть человек.</verse>
				<verse number="16">И число воинов конных две тме тем: и слышах число их.</verse>
				<verse number="17">И тако видех в видении кони, и седящыя на них имущыя броня огненны и иакинфовы и жупелны: и главы конем (их) яко главы львом, и из уст их исхождаше огнь и дым и жупел.</verse>
				<verse number="18">И от триех язв сих погибе третия часть человеков, от огня и от дыма и от жупела, исходящих из уст их:</verse>
				<verse number="19">область бо коней во устех их бе, и ошиби их подобни змием, имуще главы и теми пакости деюще.</verse>
				<verse number="20">И прочии от человек, иже не вреждени быша язвами сими, ниже покаяшася от дел рук своих, да не поклонятся демоном, ни идолом златым и сребряным, и медяным и каменным и древяным, иже ни видети могут, ни слышати, ни ходити:</verse>
				<verse number="21">и не покаяшася от убийств своих, ни от волхвований своих, ниже от блуда своего, ниже от татьб своих.</verse>
			</chapter>
			<chapter number="10">
				<verse number="1">И видех инаго ангела крепка сходяща с небесе, оболчена во облак, и дуга над главою (его), и лице его яко солнце, и нозе его яко столпи огнени,</verse>
				<verse number="2">и имеяше в руце своей книгу разгибену: и постави ногу свою десную на мори, а шуюю на земли,</verse>
				<verse number="3">и возопи гласом великим, яко лев рыкая: и егда возгласи, глаголаша седмь громов гласы своя.</verse>
				<verse number="4">И егда возгласиша седмь громов гласы своя, хотех писати: и слышах глас с небесе глаголющь ми: запечатлей, яже глаголаша седмь громов, и сего не пиши.</verse>
				<verse number="5">И ангел, егоже видех стояща на мори и на земли, воздвиже руку свою на небо</verse>
				<verse number="6">и клятся живущим во веки веков, иже созда небо и яже на нем, и землю и яже на ней, и море и яже в нем, яко лета уже не будет:</verse>
				<verse number="7">но во дни гласа седмаго ангела, егда имать вострубити, тогда скончается тайна Божия, якоже благовести своими рабы пророки.</verse>
				<verse number="8">И глас его слышах с небесе паки глаголющь со мною, и глагола: иди и приими книжицу разгнутую в руце ангела стоящаго на мори и на земли.</verse>
				<verse number="9">И идох ко ангелу, глаголя ему: даждь ми книжицу. И рече ми: приими и снеждь ю: и горька будет во чреве твоем, но во устех ти сладка будет яко мед.</verse>
				<verse number="10">И приях книгу от руки ангела и снедох ю: и бе во устех моих яко мед сладка: и егда снедох ю, горька бяше во чреве моем.</verse>
				<verse number="11">И рече ми: подобает ти паки пророчествовати в людех и во племенех, и во языцех и в царех мнозех.</verse>
			</chapter>
			<chapter number="11">
				<verse number="1">И дана ми бысть трость подобна жезлу, глаголя: востани и измери церковь Божию и олтарь, и кланяющыяся в ней:</verse>
				<verse number="2">а двор сущий внутрь Церкве изнеси внеуду, ниже измери его, зане дан бысть языком: и град святый поперут четыредесять и два месяцы.</verse>
				<verse number="3">И дам обема свидетелема моима, и прорицати будут дний тысящу двесте и шестьдесят, оболчена во вретище.</verse>
				<verse number="4">Сии суть две маслицы и два свещника пред Богом земли стояща.</verse>
				<verse number="5">И иже им неправду сотворит, огнь исходит из уст их и пояст враги их: и иже восхощет обидети их, сему подобает убиену быти.</verse>
				<verse number="6">И сии имут область затворити небо, да не снидет дождь (на землю) во дни прорицания их, и область имут на водах, обращати я в кровь и поразити землю всякою язвою, елижды аще восхощут.</verse>
				<verse number="7">И егда скончают свидетелство свое, зверь, иже исходит от бездны, сотворит с ними брань и победит их и убиет я,</verse>
				<verse number="8">и трупы их оставит на стогнах града великаго, иже нарицается духовне содом и египет, идеже и Господь наш распят бысть.</verse>
				<verse number="9">И зрети имут от людий и племен, и от язык и колен, телеса их дни три и пол, и трупы их не оставят положити во гробех.</verse>
				<verse number="10">И живущии на земли возрадуются и возвеселятся о них, и дары послют друг ко другу, яко оба сия пророка мучиста живущыя на земли.</verse>
				<verse number="11">И по триех днех и пол, дух животен внидет в ня от Бога, и станут (оба) на ногах своих: и страх велий нападет на зрящих их.</verse>
				<verse number="12">И услышат глас велий с небесе, глаголющь им: взыдита семо. И взыдоста на небо на облацех, и видеша я врази их.</verse>
				<verse number="13">И в час той трус бысть велий, и десятая часть града паде, и погибе трусом имен человеческих седмь тысящ: и прочии пристрашни быша и даша славу Богу небесному.</verse>
				<verse number="14">Горе второе отиде: се, горе третие грядет скоро.</verse>
				<verse number="15">И седмый ангел воструби, и быша гласи велицы на небесех, глаголюще: бысть Царство мира Господа нашего и Христа его, и воцарится во веки веков.</verse>
				<verse number="16">И двадесять и четыри старцы, пред Богом седящии на престолех своих, падоша на лица своя и поклонишася Богу,</verse>
				<verse number="17">глаголюще: хвалим тя, Господи Боже вседержителю, иже сый и бе и грядый, яко приял еси силу твою великую и воцарился еси:</verse>
				<verse number="18">и языцы прогневашася: и прииде гнев твой, и время мертвым суд прияти, и дати мзду рабом твоим пророком и святым и боящымся имене твоего, малым и великим, и растлити посмраждшыя землю.</verse>
				<verse number="19">И отверзеся храм Божий на небеси, и явися кивот завета его в храме его: и быша блистания и гласи, и громи и трус, и град велик.</verse>
			</chapter>
			<chapter number="12">
				<verse number="1">И знамение велие явися на небеси: жена облечена в солнце, и луна под ногама ея, и на главе ея венец от звезд двоюнадесяте:</verse>
				<verse number="2">и во чреве имущи, вопиет болящи и страждущи родити.</verse>
				<verse number="3">И явися ино знамение на небеси: и се, змий велик чермен, имея глав седмь и рогов десять, и на главах его седмь венец:</verse>
				<verse number="4">и хобот его отторже третию часть звезд небесных и положи я в землю. И змий стояше пред женою хотящею родити, да, егда родит, снесть чадо ея.</verse>
				<verse number="5">И роди сына мужеска, иже имать упасти вся языки жезлом железным: и восхищено бысть чадо ея к Богу и престолу его.</verse>
				<verse number="6">А жена бежа в пустыню, идеже име место уготовано от Бога, да тамо питается дний тысящу двесте шестьдесят.</verse>
				<verse number="7">И бысть брань на небеси: михаил и ангели его брань сотвориша со змием, и змий брася и аггели его,</verse>
				<verse number="8">и не возмогоша, и места не обретеся им ктому на небеси.</verse>
				<verse number="9">И вложен бысть змий великий, змий древний, нарицаемый диавол и сатана, льстяй вселенную всю, и вложен бысть на землю, и аггели его с ним низвержени быша.</verse>
				<verse number="10">И слышах глас велий на небеси, глаголющь: ныне бысть спасение и сила и Царство Бога нашего и область Христа его, яко низложен бысть клеветник братии нашея, оклевещая их пред Богом нашим день и нощь.</verse>
				<verse number="11">И тии победиша его кровию агнчею и словом свидетелства своего, и не возлюбиша душ своих даже до смерти.</verse>
				<verse number="12">Сего ради веселитеся, небеса и живущии на них. Горе живущым на земли и мори, яко сниде диавол к вам, имея ярость великую, ведый, яко время мало имать.</verse>
				<verse number="13">И егда виде змий, яко низложен бысть на землю, гоняше жену, яже роди мужеска.</verse>
				<verse number="14">И дана быша жене два крила орла великаго, да парит в пустыню в место свое, идеже препитана бяше ту время и времен и пол времене, от лица змиина.</verse>
				<verse number="15">И испусти змий за женою из уст своих воду яко реку, да ю в реце потопит.</verse>
				<verse number="16">И поможе земля жене, и отверзе земля уста своя, и пожре реку, юже изведе змий от уст своих.</verse>
				<verse number="17">И разгневася змий на жену и иде сотворити брань со оставшим семенем ея, иже соблюдают заповеди Божия и имеют свидетелство Иисус Христово.</verse>
			</chapter>
			<chapter number="13">
				<verse number="1">И стах на песце морстем: и видех из моря зверя исходяща, имуща глав седмь и рогов десять, и на розех его венец десять, а на главах его имена хулна.</verse>
				<verse number="2">Зверь, егоже видех, бе подобен рыси, и нозе ему яко медведи, и уста его яко уста львова: и даде ему змий силу свою и престол свой и область великую.</verse>
				<verse number="3">И видех едину от глав его яко заколену в смерть, и язва смерти его изцеле. И чудися вся земля вслед зверя, и поклонишася змию, иже даде область зверю,</verse>
				<verse number="4">и поклонишася зверю, глаголюще: кто подобен зверю и кто может ратоватися с ним?</verse>
				<verse number="5">И дана быша ему уста глаголюща велика и хулна, и дана бысть ему область творити месяц четыредесять два.</verse>
				<verse number="6">И отверзе уста своя в хуление к Богу, хулити имя его и селение его и живущыя на небеси.</verse>
				<verse number="7">И дано бысть ему брань творити со святыми и победити я: и дана бысть ему область на всяцем колене (людий) и на языцех и племенех.</verse>
				<verse number="8">И поклонятся ему вси живущии на земли, имже не написана суть имена в книгах животных агнца заколенаго от сложения мира.</verse>
				<verse number="9">Аще кто имать ухо, да слышит.</verse>
				<verse number="10">Иже аще в пленение ведет, в пленение пойдет: аще кто оружием убиет, подобает ему оружием убиену быти. Зде есть терпение и вера святых.</verse>
				<verse number="11">И видех инаго зверя восходящаго от земли, и имеяше рога два, подобна агнчым, и глаголаше яко змий.</verse>
				<verse number="12">И власть перваго зверя всю творяше пред ним: и творяше землю и вся живущыя на ней поклонитися первому зверю, емуже изцелена бысть язва смертная:</verse>
				<verse number="13">и сотвори чудеса велика, да и огнь сотворит сходити с небесе на землю пред человеки.</verse>
				<verse number="14">И льстит живущыя на земли, ради знамений, яже дана быша ему пред зверем творити, глаголя живущым на земли, сотворити образ зверю, иже имать язву оружную и жив бысть.</verse>
				<verse number="15">И дано бысть ему дати дух образу зверину, да проглаголет икона зверина и сотворит, да иже аще не поклонятся образу звериному, убиени будут.</verse>
				<verse number="16">И сотворит вся малыя и великия, богатыя и убогия, свободныя и работныя, да даст им начертание на десней руце их или на челех их,</verse>
				<verse number="17">да никтоже возможет ни купити, ни продати, токмо кто имать начертание, или имя зверя, или число имене его.</verse>
				<verse number="18">Зде мудрость есть. Иже имать ум, да почтет число зверино: число бо человеческо есть, и число его шесть сот шестьдесят шесть.</verse>
			</chapter>
			<chapter number="14">
				<verse number="1">И видех, и се, агнец стояше на горе сионстей, и с ним сто и четыредесять и четыри тысящы, имуще имя Отца его написано на челех своих.</verse>
				<verse number="2">И слышах глас с небесе, яко глас вод многих и яко глас грома велика: и глас слышах гудец гудущих в гусли своя</verse>
				<verse number="3">и поющих яко песнь нову пред престолом и пред четыри животными и старцы: и никтоже можаше навыкнути песни, токмо сии сто и четыредесять и четыри тысящы искуплени от земли.</verse>
				<verse number="4">Сии суть, иже с женами не осквернишася, зане девственницы суть: сии последуют агнцу, аможе аще пойдет. Сии суть куплени от людий первенцы Богу и агнцу,</verse>
				<verse number="5">и во устех их не обретеся лесть: без порока бо суть пред престолом Божиим.</verse>
				<verse number="6">И видех инаго ангела паряща посреде небесе, имущаго Евангелие вечно благовестити живущым на земли и всякому племени и языку, и колену и людем,</verse>
				<verse number="7">глаголюща гласом великим: убойтеся Бога и дадите ему славу, яко прииде час суда его, и поклонитеся сотворшему небо и землю, и море и источники водныя.</verse>
				<verse number="8">И ин ангел вслед иде, глаголя: паде, паде вавилон град великий, зане от вина ярости любодеяния своего напои вся языки.</verse>
				<verse number="9">И третий ангел вслед его иде, глаголя гласом великим: иже аще кто покланяется зверю и иконе его и приемлет начертание на челе своем или на руце своей,</verse>
				<verse number="10">и той имать пити от вина ярости Божия, вина нерастворена в чаши гнева его, и будет мучен огнем и жупелом пред ангелы святыми и пред агнцем:</verse>
				<verse number="11">и дым мучения их во веки веков восходит, и не имут покоя день и нощь покланяющиися зверю и образу его и приемлющии начертание имене его.</verse>
				<verse number="12">Зде есть терпение святых, иже соблюдают заповеди Божия и веру Иисусову.</verse>
				<verse number="13">И слышах глас с небесе, глаголющь ми: напиши: блажени мертвии, умирающии о Господе отныне. Ей, глаголет дух, да почиют от трудов своих: дела бо их ходят вслед с ними.</verse>
				<verse number="14">И видех, и се, облак светел, и на облаце седяй подобен Сыну Человеческому, имея на главе своей венец злат, и в руце его серп остр.</verse>
				<verse number="15">И ин ангел изыде из храма, вопия велиим гласом седящему на облаце: посли серп твой и жни, яко прииде час пожати, зане изсше трава земная.</verse>
				<verse number="16">И положи седяй на облаце серп свой на землю, и пожата бысть земля.</verse>
				<verse number="17">И ин ангел изыде из церкве сущия на небеси, имый и той серп остр.</verse>
				<verse number="18">И ин ангел изыде от олтаря, имый область на огни, и возопи кличем великим ко имущему серп острый, глаголя: посли серп твой острый и о‹емли грозды винограда земнаго, яко созреша уже гроздие ея.</verse>
				<verse number="19">И положи ангел серп свой на земли, и обере виноград земский и вложи в точило великия ярости Божия.</verse>
				<verse number="20">И испрано бысть точило вне града, и изыде кровь от точила даже до узд конских, от стадий тысяща и шесть сот.</verse>
			</chapter>
			<chapter number="15">
				<verse number="1">И видех ино знамение на небеси велие и чудно, седмь ангел имущих седмь язв последних, зане в тех скончается ярость Божия.</verse>
				<verse number="2">И видех яко море сткляно смешено со огнем, и победившыя зверя и образ его, и начертание его и число имене его, стоящыя на мори стклянем, имущыя гусли Божия:</verse>
				<verse number="3">и пояху песнь моисеа раба Божия и песнь агнчу, глаголюще: велия и дивна дела твоя, Господи Боже вседержителю: праведни и истинни путие твои, Царю святых:</verse>
				<verse number="4">кто не убоится тебе, Господи, и прославит имя твое? яко един преподобен еси, яко вси языцы приидут и поклонятся пред тобою: яко оправдания твоя явишася.</verse>
				<verse number="5">И по сих видех, и се, отверзеся храм скинии свидения на небеси:</verse>
				<verse number="6">и изыдоша седмь ангел из храма, иже имеяху седмь язв, облечени в ризы льняны чисты и светлы, и препоясани на персех поясы златыми.</verse>
				<verse number="7">И едино от четырех животных даде седмим ангелом седмь фиал златых, исполненых ярости Бога живущаго во веки веков.</verse>
				<verse number="8">И наполнися храм дыма от славы Божия и от силы его, и никтоже можаше внити во храм, дондеже скончаются седмь язв седмих ангел.</verse>
			</chapter>
			<chapter number="16">
				<verse number="1">И слышах глас велий от храма глаголющь седмим ангелом: идите и излийте седмь фиал ярости Божия на землю.</verse>
				<verse number="2">И иде первый ангел и излия фиал свой на землю: и бысть гной зол и лют на человецех имущих начертание зверино и кланяющихся иконе его.</verse>
				<verse number="3">И вторый ангел излия фиал свой в море: и бысть кровь яко мертвеца, и всяка душа жива умре в мори.</verse>
				<verse number="4">И третий ангел излия фиал свой на реки и на источники водныя: и бысть кровь.</verse>
				<verse number="5">И слышах ангела воднаго глаголюща: праведен еси, Господи, сый и иже бе, и преподобн, яко сия судил еси:</verse>
				<verse number="6">зане кровь святых и пророк излияша, и кровь им дал еси пити: достойни бо суть.</verse>
				<verse number="7">И слышах другаго от олтаря глаголюща: ей, Господи Боже вседержителю, истинни и прави суди твои.</verse>
				<verse number="8">И четвертый ангел излия фиал свой на солнце: и дано бысть ему опаляти человеки огнем.</verse>
				<verse number="9">И опалишася человецы зноем великим, и хулиша имя Божие, иже имать область на язвах сих, и не покаяшася дати ему славы.</verse>
				<verse number="10">И пятый ангел излия фиал свой на престол зверин: и бысть царство его омрачено, и жваху языки своя от болезни,</verse>
				<verse number="11">и хулиша Бога небеснаго от болезни и от язв своих, и не покаяшася от дел своих.</verse>
				<verse number="12">И шестый ангел излия фиал свой на реку велику евфрат: и изсяче вода ея, да уготовится путь царем сущым от восток солнечных.</verse>
				<verse number="13">И видех из уст змия и из уст зверя и из уст лжаго пророка духи три нечистыя, яко жабы исходящыя:</verse>
				<verse number="14">суть бо дуси демонстии творяще знамения, иже исходят к царем всея вселенныя, собрати я на брань в день той великий Бога вседержителя.</verse>
				<verse number="15">Се, гряду яко тать: блажен бдяй и блюдый ризы своя, да не наг ходит и узрят срамоту его.</verse>
				<verse number="16">И собра их на место нарицаемое еврейски армагеддон.</verse>
				<verse number="17">И седмый ангел излия фиал свой на воздух: и изыде глас велий от храма небесе от престола, глаголя: бысть.</verse>
				<verse number="18">И быша блистания и громи и гласи, и бысть трус велик, яков николиже бысть, отнележе быша человецы на земли, толик трус, тако велий.</verse>
				<verse number="19">И бысть град велик в три части, и гради язычестии падоша, и вавилон великий помяновен бысть пред Богом, дати ему чашу вина ярости гнева своего.</verse>
				<verse number="20">И всяк остров бежа, и горы не обретошася:</verse>
				<verse number="21">и град велик, яко талантес, сниде с небесе на человеки: и хулиша человецы Бога от язвы градныя, яко велия есть язва его зело.</verse>
			</chapter>
			<chapter number="17">
				<verse number="1">И прииде един от седми ангел имущих седмь фиал, и глагола со мною, глаголя ми: прииди, да покажу ти суд любодейцы великия, седящия на водах многих:</verse>
				<verse number="2">с неюже любодеяша царие земстии, и упишася живущии на земли от вина любодеяния ея.</verse>
				<verse number="3">И веде мя в пусто место духом: и видех жену седящу на звери червлене, исполненем имен хулных, иже имеяше глав седмь и рогов десять.</verse>
				<verse number="4">И жена бе облечена в порфиру и червленицу, и позлащена златом и камением драгим и бисером, имущи чашу злату в руце своей полну мерзости и скверн любодеяния ея:</verse>
				<verse number="5">и на челе ея написано имя: тайна, вавилон великий, мати любодейцам и мерзостем земским.</verse>
				<verse number="6">И видех жену пияну кровьми святых и кровьми свидетелей Иисусовых, и дивихся, видев ю, дивом великим.</verse>
				<verse number="7">И рече ми ангел: что дивишися? аз ти реку тайну жены (сея) и зверя носящаго ю, седмь глав имуща и рогов десять.</verse>
				<verse number="8">Зверь, егоже видел еси, бе, и несть, и имать взыти от бездны, и в пагубу пойдет: и удивятся живущии на земли, имже имена не написана суть в книгу животную от сложения мира, видяще, яко зверь бе, и несть, и преста.</verse>
				<verse number="9">Зде ум, иже имать мудрость. Седмь глав горы суть седмь, идеже жена седит на них,</verse>
				<verse number="10">и царие седмь суть: пять их пало, и един есть, (а) другий еще не прииде: и егда приидет, мало ему есть пребыти.</verse>
				<verse number="11">И зверь, иже бе и несть, и той осмый есть, и от седмих есть, и в пагубу идет.</verse>
				<verse number="12">И десять рогов, яже видел еси, десять царей суть, иже царства еще не прияша, но область яко царие на един час приимут со зверем.</verse>
				<verse number="13">Сии едину волю имут, и силу и область свою зверю дадут:</verse>
				<verse number="14">сии со агнцем брань сотворят, и агнец победит я, яко Господь господем есть и Царь царем: и сущии с ним званнии и избраннии и верни.</verse>
				<verse number="15">И глагола ми: воды, яже еси видел, идеже любодейца седит, людие и народи суть, и племена и языцы.</verse>
				<verse number="16">И десять рогов, яже видел еси на звери, сии любодейцу возненавидят, и запустевшу сотворят ю и нагу, и плоть ея снедят, и сожгут ю огнем:</verse>
				<verse number="17">Бог бо дал есть в сердца их, сотворити волю его, и сотворити едину волю, и дати царство свое зверю, дондеже скончаются глаголголы Божии.</verse>
				<verse number="18">И жена, юже видел еси, град есть великий, иже имать царство над цари земными.</verse>
			</chapter>
			<chapter number="18">
				<verse number="1">И по сих видех ина ангела сходяща с небесе, имуща область велию: и земля просветися от славы его.</verse>
				<verse number="2">И возопи в крепости, гласом велиим глаголя: паде, паде вавилон великий, и бысть жилище бесом и хранитель всякому духу нечисту, и хранилище всех птиц нечистых и ненавидимых: яко от вина ярости любодеяния своего напои вся языки,</verse>
				<verse number="3">и царие земстии с нею любы деяша, и купцы земстии от силы пищи ея разбогатеша.</verse>
				<verse number="4">И слышах глас ин с небесе, глаголющь: изыдите из нея, людие мои, да не причаститеся грехом ея и от язв ея да не вредитеся:</verse>
				<verse number="5">яко прилепишася греси ея даже до небесе, и помяну Бог неправды ея.</verse>
				<verse number="6">Воздадите ей, яко и та воздаде вам, и усугубите ей сугубо по делом ея: чашею, еюже черпа (вам), черплите ей сугубо.</verse>
				<verse number="7">Елико прославися и разсвирепе, толико дадите ей мук и рыданий: яко в сердцы своем глаголет, (яко) сежу царицею, и вдова несмь, и рыдания не имам видети.</verse>
				<verse number="8">Сего ради во един день приидут язвы ей, смерть и плачь и глад, и огнем сожжена будет, яко крепок Господь Бог судяй ей.</verse>
				<verse number="9">И возрыдают и восплачутся ея царие земстии, любы деявшии с нею и разсвирепевшии, егда узрят дым запаления ея,</verse>
				<verse number="10">издалеча стояще за страх мук ея, глаголюще: горе, горе, град великий вавилон, град крепкий, яко во един час прииде суд твой.</verse>
				<verse number="11">И купцы земстии возрыдают и восплачутся о нем, яко бремен их никтоже купует ктому,</verse>
				<verse number="12">бремен злата и сребра, и камения драгаго и бисера, и висса и порфиры, и шелка и червени, и всякаго древа фиинна, и всякаго сосуда из кости слоновыя, и всякаго сосуда от древа честнаго, и медяна и железна и мраморна,</verse>
				<verse number="13">и корицы и фимиама, и мира и ливана, и вина и елеа, и семидала и пшеницы, и скота и овец, и коней и колесниц, и телес и душ человеческих.</verse>
				<verse number="14">И овощи похотей души твоея отидоша от тебе, и вся тучная и светлая отидоша от тебе, и ктому не имаши обрести их.</verse>
				<verse number="15">Купцы сими обогащшеся от нея, издалеча станут за страх мучения ея, рыдающе и плачущеся,</verse>
				<verse number="16">и глаголюще: горе, горе, град великий, облеченный виссом и порфирою и червленицею, и позлащеный златом и камением драгим и бисером</verse>
				<verse number="17">яко во един час погибе толико богатство. И всяк кормчий, и всяк плаваяй в кораблех, и всяк елик в мори делаяй, издалеча сташа,</verse>
				<verse number="18">и вопияху, видяще дым раждежения его, глаголюще: кий подобен граду великому?</verse>
				<verse number="19">И положиша персть на главах своих, и возопиша плачущеся и рыдающе, глаголюще: горе, горе, град великий, в немже обогатишася вси имущии корабли в мори, от чести его: яко единем часом запусте.</verse>
				<verse number="20">Веселися о сем, небо, и святии апостоли и пророцы, яко суди Бог суд ваш от него.</verse>
				<verse number="21">И взят един ангел крепок камень велик яко жернов и верже в море, глаголя: тако стремлением ввержен будет вавилон град великий, и не имать обрестися ктому:</verse>
				<verse number="22">и глас гудец и мусикий, и пискателей и труб не имать слышатися ктому в тебе: и всяк хитрец всякия хитрости не обрящется ктому в тебе, и шум жерновный не будет слышан в тебе:</verse>
				<verse number="23">и свет светилника не имать светити в тебе ктому, и глас жениха и невесты не имать слышан быти в тебе ктому: яко купцы твои беша вельможи земстии, яко волхвовании твоими прельщени быша вси языцы.</verse>
				<verse number="24">И в нем кровь пророческа и святых обретеся и всех избиенных на земли.</verse>
			</chapter>
			<chapter number="19">
				<verse number="1">И по сих слышах глас велий народа многа на небеси, глаголющаго: аллилуиа: спасение и слава, и честь и сила Господу нашему,</verse>
				<verse number="2">яко истинни и прави суди его: яко судил есть любодейцу велику, яже посмради землю любодеянием своим, и отмстил кровь рабов своих от руки ея.</verse>
				<verse number="3">И второе реша: аллилуиа. И дым ея восхождаше во веки веков.</verse>
				<verse number="4">И падоша двадесять и четыри старцы и четыри животна и поклонишася Богови седящему на престоле, глаголюще: аминь, аллилуиа.</verse>
				<verse number="5">И глас изыде от престола глаголющь: пойте Богу нашему, вси раби его и боящиися его, и малии и велицыи.</verse>
				<verse number="6">И слышах яко глас народа многа, и яко глас вод многих, и яко глас громов крепких, глаголющих: аллилуиа, яко воцарися Господь Бог вседержитель:</verse>
				<verse number="7">радуимся и веселимся, и дадим славу ему: яко прииде брак агнчий, и жена его уготовила есть себе.</verse>
				<verse number="8">И дано бысть ей облещися в виссон чист и светел: виссон бо оправдания святых есть.</verse>
				<verse number="9">И глагола ми: напиши: блажени званнии на вечерю брака агнча. И глагола ми: сия словеса истинна Божия суть.</verse>
				<verse number="10">И пад пред ногама его, поклонихся ему: и глагола ми: виждь, ни: клеврет ти есмь и братий твоих имущих свидетелство Иисусово: Богу поклонися: свидетелство бо Иисусово есть дух пророчествия.</verse>
				<verse number="11">И видех небо отверсто, и се, конь бел, и седяй на нем верен и истинен, и правосудный и воинственный:</verse>
				<verse number="12">очи же ему (еста) яко пламень огнен, и на главе его венцы мнози: имый имя написано, еже никтоже весть, токмо он сам:</verse>
				<verse number="13">и облечен в ризу червлену кровию. И нарицается имя его слово Божие.</verse>
				<verse number="14">И воинства небесная идяху вслед его на конех белых, облечени в виссон бел и чист.</verse>
				<verse number="15">И из уст его изыде оружие остро, да тем избиет языки: и той упасет я жезлом железным, и той перет точило вина ярости и гнева Божия вседержителева.</verse>
				<verse number="16">И имать на ризе и на стегне своем имя написано: Царь царем и Господь господем.</verse>
				<verse number="17">И видех единаго ангела стояща на солнце: и возопи гласом велиим, глаголя всем птицам парящым посреде небесе: приидите и соберитеся на вечерю великую Божию,</verse>
				<verse number="18">да снесте плоти царей и плоти крепких и плоти тысящников, и плоти коней и седящих на них, и плоти всех свободных и рабов, и малых и великих.</verse>
				<verse number="19">И видех зверя и цари земныя и вои их собраны сотворити брань с седящим на кони и с воинствы его.</verse>
				<verse number="20">И ят бысть зверь и с ним лживый пророк, сотворивый знамения пред ним, имиже прельсти приемшыя начертание зверино и покланяющыяся иконе его: жива ввержена быста оба в езеро огненное горящее жупелом:</verse>
				<verse number="21">а прочии убиени быша оружием седящаго на кони, изшедшим из уст его: и вся птицы насытишася от плотей их.</verse>
			</chapter>
			<chapter number="20">
				<verse number="1">И видех ангела сходяща с небесе, имеюща ключь бездны и уже велико в руце своей:</verse>
				<verse number="2">и ят змия, змия древняго, иже есть диавол и сатана, и связа и на тысящу лет,</verse>
				<verse number="3">и в бездну затвори его, и заключи его, и запечатле над ним, да не прельстит ктому языки, дондеже скончается тысяща лет: и по сих подобает ему отрешену быти на мало время.</verse>
				<verse number="4">И видех престолы и седящыя на них, и суд дан бысть им: и душы растесаных за свидетелство Иисусово и за слово Божие, иже не поклонишася зверю, ни иконе его, и не прияша начертания на челех своих и на руце своей. И ожиша и воцаришася со Христом тысящу лет:</verse>
				<verse number="5">прочии же мертвецы не ожиша, дондеже скончается тысяща лет. Се воскресение первое.</verse>
				<verse number="6">Блажен и свят, иже имать часть в воскресении первем: на нихже смерть вторая не имать области, но будут иерее Богу и Христу и воцарятся с ним тысящу лет.</verse>
				<verse number="7">И егда скончается тысяща лет, разрешен будет сатана от темницы своея и изыдет прельстити языки сущыя на четырех углех земли, гога и магога, собрати их на брань, ихже число яко песок морский.</verse>
				<verse number="8">И взыдоша на широту земли и обыдоша святых стан и град возлюбленный.</verse>
				<verse number="9">И сниде огнь от Бога с небесе и пояде я:</verse>
				<verse number="10">и диавол льстяй их ввержен будет в езеро огненно и жупелно, идеже зверь и лживый пророк: и мучени будут день и нощь во веки веков.</verse>
				<verse number="11">И видех престол велик бел и седящаго на нем, егоже от лица бежа небо и земля, и место не обретеся им.</verse>
				<verse number="12">И видех мертвецы малыя и великия стоящя пред Богом, и книги разгнушася: и ина книга отверзеся, яже есть животная: и суд прияша мертвецы от написаных в книгах, по делом их.</verse>
				<verse number="13">И даде море мертвецы своя, и смерть и ад даста своя мертвецы: и суд прияша по делом своим,</verse>
				<verse number="14">и смерть и ад ввержена быста в езеро огненное. И се есть вторая смерть.</verse>
				<verse number="15">И иже не обретеся в книзе животней написан, ввержен будет в езеро огненное.</verse>
			</chapter>
			<chapter number="21">
				<verse number="1">И видех небо ново и землю нову: первое бо небо и земля первая преидоста, и моря несть ктому.</verse>
				<verse number="2">И аз иоанн видех град святый, Иерусалим нов сходящь от Бога с небесе, приготован яко невесту украшену мужу своему.</verse>
				<verse number="3">И слышах глас велий с небесе, глаголющь: се, скиния Божия с человеки, и вселится с ними: и тии людие его будут, и сам Бог будет с ними Бог их:</verse>
				<verse number="4">и отимет Бог всяку слезу от очию их, и смерти не будет ктому: ни плача, ни вопля, ни болезни не будет ктому, яко первая мимоидоша.</verse>
				<verse number="5">И рече седяй на престоле: се, нова вся творю. И глагола ми: напиши, яко сия словеса истинна и верна суть.</verse>
				<verse number="6">И рече ми: совершишася. Аз есмь алфа и омега, начаток и конец: аз жаждущему дам от источника воды животныя туне.</verse>
				<verse number="7">Побеждаяй наследит вся, и буду ему Бог, и той будет мне в сына.</verse>
				<verse number="8">Страшливым же и неверным, и скверным и убийцам, и блуд творящым и чары творящым, идоложерцем и всем лживым, часть им в езере горящем огнем и жупелом, еже есть смерть вторая.</verse>
				<verse number="9">И прииде ко мне един от седми ангел, имущих седмь фиал исполненых седмих язв последних, и рече ко мне, глаголя: гряди, покажу ти невесту агнчу жену.</verse>
				<verse number="10">И веде мя духом на гору велику и высоку и показа ми град великий, святый Иерусалим низходящь с небесе от Бога,</verse>
				<verse number="11">имущь славу Божию: и светило его подобно камени драгому, яко камени иаспису кристаловидну:</verse>
				<verse number="12">имущь стену велику и высоку, имущь врат дванадесять, и на вратех ангелов дванадесять и имена написана, яже суть имена дванадесятим коленом сынов израилевых:</verse>
				<verse number="13">от востока врата троя и от севера врата троя, от юга врата троя и от запада врата троя.</verse>
				<verse number="14">И стена града имеяше оснований дванадесять, и на них имен дванадесять апостолов агнчих.</verse>
				<verse number="15">И глаголяй со мною имеяше трость злату, да измерит град и врата его и стены его.</verse>
				<verse number="16">И град на четыри углы стоит, и долгота его толика есть, елика же и широта. И измери град тростию на стадий дванадесять тысящ: долгота и широта и высота его равна суть.</verse>
				<verse number="17">И размери стену его во сто и четыридесять и четыри лакти, в меру человеческу, яже есть ангела.</verse>
				<verse number="18">И бе создание стены его иаспис: и град злато чисто, подобен стклу чисту.</verse>
				<verse number="19">И основания стены града всяким драгим камением украшена бяху: основание первое иаспис, второе сапфир, третие халкидон, четвертое смарагд,</verse>
				<verse number="20">пятое сардоникс, шестое сардий, седмое хрисолиф, осмое вирилл, девятое топазий, десятое хрисопрас, первоенадесять иакинф, второенадесять амефист.</verse>
				<verse number="21">И дванадесять врат дванадесять бисеров: едина каяждо врата беша от единаго бисера. И стогны града злато чисто, яко сткло пресветло.</verse>
				<verse number="22">И храма не видех в нем: Господь бо Бог вседержитель храм ему есть, и агнец.</verse>
				<verse number="23">И град не требуя солнца и луны, да светят в нем, слава бо Божия просвети его, и светилник его агнец.</verse>
				<verse number="24">И языцы спасени во свете его пойдут, и царие земстии принесут славу и честь свою в него.</verse>
				<verse number="25">И врата его не имут затворитися во дни: нощи бо не будет ту.</verse>
				<verse number="26">И принесут славу и честь языков в него:</verse>
				<verse number="27">и не имать в него внити всяко скверно, и творяй мерзость и лжу, но токмо написаныя в книгах животных агнца.</verse>
			</chapter>
			<chapter number="22">
				<verse number="1">И показа ми чисту реку воды животныя, светлу яко кристалл, исходящу от престола Божия и агнча.</verse>
				<verse number="2">Посреде стогны его и по обаполы реки древо животное, еже творит плодов дванадесяте, на кийждо месяц воздая плод свой: и листвие древа во изцеление языком.</verse>
				<verse number="3">И всяка анафема не будет ктому: и престол Божий и агнечь будет в нем, и раби его послужат ему,</verse>
				<verse number="4">и узрят лице его, и имя его на челех их.</verse>
				<verse number="5">И нощи не будет тамо, и не потребуют света от светилника, ни света солнечнаго, яко Господь Бог просвещает я: и воцарятся во веки веков.</verse>
				<verse number="6">И рече ми: сия словеса верна и истинна: и Господь Бог святых пророк посла ангела своего показати рабом своим, имже подобает быти вскоре.</verse>
				<verse number="7">Се, гряду скоро: блажен соблюдаяй словеса пророчества книги сея.</verse>
				<verse number="8">И аз иоанн видех сия и слышах. И егда слышах и видех, падох поклонитися на ногу ангела показующаго ми сие:</verse>
				<verse number="9">и глагола ми: виждь, ни: клеврет бо твой есмь и братии твоея пророков и соблюдающих словеса книги сея: Богу поклонися.</verse>
				<verse number="10">И глагола ми: не запечатлей словес пророчествия книги сея: яко время близ есть.</verse>
				<verse number="11">Обидяй да обидит еще, и скверный да осквернится еще: и праведный правду да творит еще: и святый да святится еще.</verse>
				<verse number="12">И се, гряду скоро, и мзда моя со мною, воздати коемуждо по делом его.</verse>
				<verse number="13">Аз есмь алфа и омега, начаток и конец, первый и последний.</verse>
				<verse number="14">Блажени творящии заповеди его, да будет область им на древо животное, и враты внидут во град.</verse>
				<verse number="15">Вне же пси и чародее, и любодее и убийцы, и идолослужителе и всяк любяй и творяй лжу.</verse>
				<verse number="16">Аз Иисус послах ангела моего засвидетелствовати вам сия в церквах. Аз есмь корень и род давидов, и звезда утренняя и денница.</verse>
				<verse number="17">И Дух и невеста глаголют: прииди, и слышяй да глаголет: прииди. И жаждяй да приидет, и хотяй да приимет воду животную туне.</verse>
				<verse number="18">Сосвидетелствую бо всякому слышащему словеса пророчества книги сея: аще кто приложит к сим, наложит Бог на него язв написанных в книзе сей:</verse>
				<verse number="19">и аще кто отимет от словес книги пророчествия сего, отимет Бог часть его от книги животныя, и от града святаго, и написанных в книзе сей.</verse>
				<verse number="20">Глаголет свидетелствуяй сия: ей, гряду скоро: аминь. Ей, гряди Господи Иисусе.</verse>
				<verse number="21">Благодать Господа нашего Иисуса Христа со всеми вами. Аминь.</verse>
			</chapter>
		</book>
	</testament>
</bible>