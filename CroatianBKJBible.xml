<?xml version="1.0" encoding="UTF-8"?>
<bible translation="Croatian BKJ 2011 (Biblija kralja Jakova)" status="Copyright © 2011, UDRUGA STABLO ŽIVOTA" link="https://www.bible.com/bible/1444/JHN.7.BKJ">
	<testament name="New">
		<book number="40">
			<chapter number="1">
				<verse number="1">Knjiga rodoslovlja Isusa Krista, sina Davidova, sina Abrahamova.</verse>
				<verse number="2">Abraham je rodio Izaka; a Izak je rodio Jakova; a Jakov je rodio Judu i njegovu braću.</verse>
				<verse number="3">A Juda je s Tamarom rodio Faresa i Zaraha; a Fares je rodio Esroma; a Esrom je rodio Arama;</verse>
				<verse number="4">a Aram je rodio Aminadaba; a Aminadab je rodio Naasona; a Naason je rodio Salmona;</verse>
				<verse number="5">a Salmon je s Rahabom rodio Boaza; a Boaz je s Rutom rodio Obeda; a Obed je rodio Jišaja;</verse>
				<verse number="6">a Jišaj je rodio Davida, kralja; a David, kralj s bivšom je ženom Urijinom rodio Salomona;</verse>
				<verse number="7">a Salomon je rodio Roboama; a Roboam je rodio Abiju; a Abija je rodio Asu;</verse>
				<verse number="8">a Asa je rodio Jozafata; a Jozafat je rodio Jorama; a Joram je rodio Osiju;</verse>
				<verse number="9">a Osija je rodio Joatama; a Joatam je rodio Ahaza; a Ahaz je rodio Ezekiju;</verse>
				<verse number="10">a Ezekija je rodio Manasiju; a Manasija je rodio Amona; a Amon je rodio Josiju;</verse>
				<verse number="11">a Josija je rodio Jehonija i njegovu braću u vrijeme progonstva u Babilonu.</verse>
				<verse number="12">A nakon što su bili prognani u Babilon, Jehonija je rodio Salatiela; a Salatiel je rodio Zorobabela;</verse>
				<verse number="13">a Zorobabel je rodio Abijuda; a Abijud je rodio Elijakima; a Elijakim je rodio Azora;</verse>
				<verse number="14">a Azor je rodio Sadoka; Sadok je rodio Ahima; a Ahim je rodio Elijuda;</verse>
				<verse number="15">a Elijud je rodio Eleazara; a Eleazar je rodio Matana; a Matan je rodio Jakova;</verse>
				<verse number="16">a Jakov je rodio Josipa, muža Marije od koje se rodio Isus, koji je nazvan Krist.</verse>
				<verse number="17">Tako je svih naraštaja od Abrahama do Davida bilo četrnaest naraštaja; i od Davida do progonstva u Babilon četrnaest naraštaja; i od progonstva u Babilon do Krista četrnaest naraštaja.</verse>
				<verse number="18">A rođenje Isusa Krista bilo je ovako. Kad je njegova majka Marija bila zaručena s Josipom, prije nego što su se oni sastali, našla se trudna po Duhu Svetome.</verse>
				<verse number="19">Tada Josip, muž njezin, budući pravedan, nije ju htio javno osramotiti pa ju je naumio potajno otpustiti.</verse>
				<verse number="20">Ali dok je on o tome razmišljao, gle, anđeo mu se Gospodnji pojavio u snu govoreći: “Josipe, sine Davidov, ne boj se uzeti k sebi Mariju, ženu svoju, jer što je začeto u njoj od Duha je Svetoga.</verse>
				<verse number="21">A ona će roditi sina i ti ćeš ga nazvati imenom ISUS, jer će on spasiti narod svoj od grijeha njegovih.”</verse>
				<verse number="22">A sve se to dogodilo da bi se ispunilo što je Gospodin rekao po proroku, govoreći:</verse>
				<verse number="23">“Gle, djevica će začeti i roditi sina i nazvat će ga imenom Emanuel!”, što je prevedeno: Bog s nama.</verse>
				<verse number="24">Onda se Josip probudio iz sna, učinio kako mu je anđeo Gospodnji zapovjedio i uzeo k sebi svoju ženu;</verse>
				<verse number="25">i nije ju upoznao sve dok nije rodila svoga prvorođenog sina, te ga nazvao imenom ISUS.</verse>
			</chapter>
			<chapter number="2">
				<verse number="1">A kad se Isus rodio u Betlehemu judejskom u dane kralja Heroda, gle, stigli su mudraci s istoka u Jeruzalem,</verse>
				<verse number="2">govoreći: “Gdje je taj kralj Židova koji se rodio? Jer smo vidjeli njegovu zvijezdu na istoku i došli smo mu iskazati štovanje.”</verse>
				<verse number="3">Kad je to čuo kralj Herod, uznemirio se, i sav Jeruzalem s njime.</verse>
				<verse number="4">I kad je okupio sve glavare svećeničke i pismoznance narodne, ispitivao ih je gdje bi se trebao roditi Krist.</verse>
				<verse number="5">A oni su mu rekli: “U Betlehemu judejskom, jer je prorok zapisao ovako:</verse>
				<verse number="6">‘A ti, Betleheme, zemljo Judina, nipošto nisi najmanji među kneževima Judinim, jer iz tebe će izići Vladar koji će vladati mojim narodom, Izraelom.’ “</verse>
				<verse number="7">Tada je Herod, pošto je potajno dozvao mudrace, pomno od njih istražio vrijeme kad se pojavila zvijezda,</verse>
				<verse number="8">te ih poslao u Betlehem i rekao: “Idite i pomno se raspitajte za malo dijete; a čim ga nađete, obavijestite me da bih i ja došao iskazati mu štovanje.”</verse>
				<verse number="9">Pošto su oni saslušali kralja, otišli su. I gle, zvijezda koju su vidjeli na istoku išla je pred njima sve dok nije stigla i zaustavila se nad mjestom gdje je bilo malo dijete.</verse>
				<verse number="10">Kad su ugledali zvijezdu, obradovali su se jako velikom radošću.</verse>
				<verse number="11">I kad su ušli u kuću, ugledali su malo dijete s Marijom, majkom njegovom, te pali ničice i iskazali mu štovanje. A kad su otvorili svoje riznice, prinijeli su mu darove: zlato i tamjan i smirnu.</verse>
				<verse number="12">I upozoreni od Boga u snu da se ne vraćaju Herodu, otišli su u svoju zemlju drugim putem.</verse>
				<verse number="13">A kad su oni otišli, gle, anđeo se Gospodnji pojavio Josipu u snu govoreći: “Ustani, uzmi malo dijete i majku njegovu pa bježi u Egipat i ostani ondje dok ti ne javim, jer će Herod tražiti malo dijete da ga ubije.”</verse>
				<verse number="14">Kad je ustao, uzeo je malo dijete i njegovu majku noću i otišao u Egipat,</verse>
				<verse number="15">te ostao ondje do Herodove smrti; da bi se ispunilo što je Gospodin rekao po proroku, govoreći: “Iz Egipta sam dozvao Sina svoga.”</verse>
				<verse number="16">Tada se Herod, kad je vidio da su ga mudraci izigrali, jako razgnjevio i poslao da se u Betlehemu i po svoj njegovoj okolici ubiju sva djeca od dvije godine naniže, prema vremenu što ga je pomno ispitao od mudraca.</verse>
				<verse number="17">Tada se ispunilo što je rekao prorok Jeremija govoreći:</verse>
				<verse number="18">“U Rami se čuo glas: jadikovanje, i oplakivanje i tugovanje silno; Rahaela oplakuje djecu svoju, i neće se utješiti jer ih više nema.”</verse>
				<verse number="19">Ali čim je Herod umro, gle, anđeo se Gospodnji pojavio u snu Josipu u Egiptu</verse>
				<verse number="20">govoreći: “Ustani, uzmi malo dijete i majku njegovu te pođi u zemlju Izraelovu, jer su pomrli oni koji su tražili život malog djeteta.”</verse>
				<verse number="21">I on je ustao, uzeo malo dijete i majku njegovu te došao u zemlju Izraelovu.</verse>
				<verse number="22">Ali kad je čuo da Arhelaj vlada Judejom umjesto svoga oca Heroda, bojao se poći onamo; nego se, upozoren od Boga u snu, povukao u područja Galileje,</verse>
				<verse number="23">te došao i nastanio se u gradu zvanom Nazaret; da se ispuni što je rečeno po prorocima: “Bit će nazvan Nazarećanin.”</verse>
			</chapter>
			<chapter number="3">
				<verse number="1">U one je dane došao Ivan Krstitelj, propovijedajući u Judejskoj pustinji,</verse>
				<verse number="2">i govoreći: “Pokajte se, jer je kraljevstvo nebesko blizu!”</verse>
				<verse number="3">Jer ovo je onaj o kome je rekao prorok Izaija govoreći: “Glas jednoga vapi u pustinji: ‘Pripremite put Gospodnji, poravnajte staze njegove!’ “</verse>
				<verse number="4">A sâm Ivan imao je odjeću od devine dlake i kožni pojas oko svojih bokova; a hrana mu je bila skakavci i divlji med.</verse>
				<verse number="5">Tada je k njemu izlazio Jeruzalem i sva Judeja, i sva okolica Jordana,</verse>
				<verse number="6">priznavajući grijehe svoje, i on ih je krstio u Jordanu.</verse>
				<verse number="7">A kad je ugledao mnoge farizeje i saduceje gdje mu dolaze na krštenje, rekao im je: “O naraštaju zmija otrovnica! Tko li vas je upozorio da bježite od gnjeva što dolazi?</verse>
				<verse number="8">Rodite dakle plodove dostojne pokajanja.</verse>
				<verse number="9">I ne pomišljajte u sebi reći: ‘Imamo oca Abrahama,’ jer vam kažem da Bog iz ovoga kamenja može podići djecu Abrahamu.</verse>
				<verse number="10">A već je i sjekira položena na korijen stablima. Stoga se svako stablo koje ne rađa dobar plod siječe i u oganj baca.</verse>
				<verse number="11">Ja vas, zapravo, krstim vodom s obzirom na pokajanje, ali onaj koji poslije mene dolazi moćniji je od mene, ja mu nisam dostojan obuću ponijeti. On će vas krstiti Svetim Duhom i ognjem.</verse>
				<verse number="12">Vijača mu u ruci njegovoj te će pročistiti gumno svoje i skupiti žito svoje u žitnicu, a pljevu će spaliti ognjem neugasivim.”</verse>
				<verse number="13">Tada je Isus došao iz Galileje na Jordan k Ivanu da ga ovaj krsti.</verse>
				<verse number="14">Ali ga je Ivan sprečavao govoreći: “Ti trebaš mene krstiti, a ti dolaziš k meni?”</verse>
				<verse number="15">A Isus mu je odgovorivši rekao: “Pusti sada, jer nam tako dolikuje ispuniti svu pravednost.” Tada mu je dopustio.</verse>
				<verse number="16">A kad je Isus bio kršten, odmah je izašao iz vode. I gle, otvorila su mu se nebesa te je ugledao Duha Božjega gdje silazi poput goluba i spušta se na njega.</verse>
				<verse number="17">I gle, glas s neba progovara: “Ovo je moj ljubljeni Sin, u njemu sam potpuno zadovoljan!”</verse>
			</chapter>
			<chapter number="4">
				<verse number="1">Tada je Duh odveo Isusa u pustinju da ga Đavao iskuša.</verse>
				<verse number="2">I pošto je postio četrdeset dana i četrdeset noći, napokon je ogladnio.</verse>
				<verse number="3">I kad mu se napasnik približio, rekao je: “Ako si Sin Božji, zapovijedi da ovo kamenje postane kruh!”</verse>
				<verse number="4">A on je odgovorivši rekao: “Zapisano je: ‘Ne živi čovjek samo od kruha, nego od svake riječi koja izlazi iz Božjih usta.’ “</verse>
				<verse number="5">Onda ga je Đavao odveo u Sveti grad i postavio ga na vrh Hrama</verse>
				<verse number="6">pa mu rekao: “Ako si Sin Božji, baci se dolje! Jer je zapisano: ‘Anđelima će svojim zapovjediti radi tebe i oni će te na rukama nositi da ne bi možda nogom svojom udario o kamen.’ “</verse>
				<verse number="7">Isus mu je rekao: “Još je zapisano: ‘Ne iskušavaj Gospodina, Boga svojega!’ “</verse>
				<verse number="8">Nadalje, Đavao ga je odveo na vrlo visoku goru i pokazao mu sva svjetska kraljevstva i slavu njihovu,</verse>
				<verse number="9">te mu rekao: “Sve ću ti ovo dati ako padneš ničice i iskažeš mi štovanje!”</verse>
				<verse number="10">Nato mu je Isus rekao: “Odlazi, Sotono! Jer je zapisano: ‘Gospodina, Boga svoga, štuj i njemu jedinom služi!’ “</verse>
				<verse number="11">Tada ga je Đavao napustio, i gle, anđeli su došli i posluživali ga.</verse>
				<verse number="12">A kad je Isus čuo da je Ivan bačen u tamnicu, otišao je u Galileju;</verse>
				<verse number="13">i kad je napustio Nazaret, došao je i nastanio se u Kapernaumu, koji je na morskoj obali, na međama Zebulunovim i Neftalijevim,</verse>
				<verse number="14">da se ispuni što je rekao prorok Izaija, govoreći:</verse>
				<verse number="15">“Zemlja Zebulunova i zemlja Neftalijeva, put prema moru, s one strane Jordana, Galileja poganska;</verse>
				<verse number="16">narod koji je sjedio u tami, vidio je svjetlost veliku; i onima koji su prebivali u predjelu i sjeni smrtnoj, svjetlost je osvanula.”</verse>
				<verse number="17">Od tada je Isus počeo propovijedati i govoriti: “Pokajte se, jer je kraljevstvo nebesko blizu!”</verse>
				<verse number="18">I prolazeći uz Galilejsko more, Isus je ugledao dva brata: Šimuna zvanog Petar i Andriju, brata njegova, gdje bacaju mrežu u more, jer su bili ribari.</verse>
				<verse number="19">I rekao im je: “Slijedite me, i učinit ću vas ribarima ljudi!”</verse>
				<verse number="20">A oni su odmah ostavili svoje mreže i počeli ga slijediti.</verse>
				<verse number="21">I odlazeći odande, ugledao je druga dva brata: Jakova Zebedejeva i njegova brata Ivana gdje su sa Zebedejem, ocem svojim, u lađi krpali svoje mreže. I njih je pozvao,</verse>
				<verse number="22">a oni su odmah ostavili lađu i oca svojega i počeli ga slijediti.</verse>
				<verse number="23">I obilazio je Isus cijelu Galileju poučavajući u njihovim sinagogama i propovijedajući evanđelje o kraljevstvu te je ozdravljao svaku bolest i svaku nemoć među ljudima.</verse>
				<verse number="24">I glas o njemu proširio se po svoj Siriji, pa su mu donosili sve bolesnike koji su bili zarobljeni svakojakim bolestima i mukama, i opsjednute đavlima, i mjesečare, i uzete, a on ih je ozdravio.</verse>
				<verse number="25">I slijedilo ga je silno mnoštvo naroda iz Galileje, i iz Dekapola, i iz Jeruzalema, i iz Judeje i iz područja s one strane Jordana.</verse>
			</chapter>
			<chapter number="5">
				<verse number="1">I kad je ugledao mnoštvo, popeo se na goru. A kad je sjeo, prišli su mu njegovi učenici,</verse>
				<verse number="2">i on je otvorio svoja usta te ih poučavao govoreći:</verse>
				<verse number="3">“Blaženi siromašni duhom, jer njihovo je kraljevstvo nebesko!</verse>
				<verse number="4">Blaženi koji tuguju, jer će biti utješeni!</verse>
				<verse number="5">Blaženi krotki, jer će baštiniti zemlju!</verse>
				<verse number="6">Blaženi koji gladuju i žeđaju za pravednošću, jer će biti nasićeni!</verse>
				<verse number="7">Blaženi milosrdni, jer će zadobiti milosrđe!</verse>
				<verse number="8">Blaženi čisti u srcu, jer će Boga gledati!</verse>
				<verse number="9">Blaženi mirotvorci, jer će se zvati djecom Božjom!</verse>
				<verse number="10">Blaženi oni koji su progonjeni radi pravednosti, jer je njihovo kraljevstvo nebesko!</verse>
				<verse number="11">Blaženi ste kad vas budu grdili i progonili i, radi mene, protiv vas lažno govorili svakojako zlo!</verse>
				<verse number="12">Radujete se i veselite, jer je velika vaša nagrada u nebu! Jer su tako progonili proroke koji su bili prije vas!</verse>
				<verse number="13">Vi ste sol zemlji. Ali ako sol izgubi svoj okus, čime će se ona osoliti? Onda nije ni za što, nego da se baci van i da je ljudi gaze.</verse>
				<verse number="14">Vi ste svjetlost svijetu. Grad koji leži na gori ne može se sakriti.</verse>
				<verse number="15">Niti se upali svijeća da se stavi pod mjericu, nego na svijećnjak te svijetli svima u kući.</verse>
				<verse number="16">Neka vaša svjetlost tako svijetli pred ljudima, da bi vidjeli vaša dobra djela, i neka proslavlja Oca vašega koji je u nebu.</verse>
				<verse number="17">Ne mislite da sam došao poništiti Zakon ili Proroke. Nisam ih došao poništiti, nego ispuniti.</verse>
				<verse number="18">Jer uistinu vam kažem, dok nebo i zemlja ne prođu, nipošto neće nestati ni jedna jota ili neka točkica iz Zakona, dok se sve ne ispuni.</verse>
				<verse number="19">Zato svaki koji prekrši jednu od ovih najmanjih zapovijedi i tako pouči ljude, najmanjim će se nazvati u kraljevstvu nebeskome; ali svaki koji ih bude izvršavao i poučavao, taj će se velikim nazvati u kraljevstvu nebeskom.</verse>
				<verse number="20">Jer vam kažem da, ako vaša pravednost ne nadmašuje pravednost pismoznanaca i farizeja, nipošto nećete ući u kraljevstvo nebesko.</verse>
				<verse number="21">Čuli ste da su govorili oni iz davnina: ‘Ne ubij!’ i ‘Svaki koji ubije, bit će u opasnosti od suda!’</verse>
				<verse number="22">Ali ja vam kažem da će svaki koji se bez razloga ljuti na svoga brata biti u opasnosti od suda! I svaki koji kaže bratu: ‘Rhaka!’, bit će u opasnosti od Vijeća. A svaki koji kaže: ‘Luđače!’, bit će u opasnosti od pakla ognjenog.</verse>
				<verse number="23">Stoga ako doneseš svoj dar do žrtvenika, i ondje se sjetiš da tvoj brat ima nešto protiv tebe,</verse>
				<verse number="24">ostavi svoj dar ondje pred žrtvenikom pa idi; najprije se izmiri s bratom svojim, i tada dođi te prinesi svoj dar.</verse>
				<verse number="25">Brzo se nagodi sa svojim protivnikom dok si još s njim na putu, da te protivnik ne bi slučajno predao sucu, a sudac te predao službeniku, pa da ne budeš bačen u tamnicu.</verse>
				<verse number="26">Uistinu ti kažem, nećeš nipošto izaći odande sve dok ne isplatiš do posljednjeg novčića.</verse>
				<verse number="27">Čuli ste da su govorili oni iz davnina: ‘Ne čini preljuba!’</verse>
				<verse number="28">Ali ja vam kažem da svaki koji pogleda ženu žudeći za njom, već je s njom učinio preljub u svom srcu.</verse>
				<verse number="29">A ako te tvoje desno oko sablažnjava, iskopaj ga i baci od sebe, jer ti je bolje da propadne jedan od tvojih udova nego da cijelo tvoje tijelo bude bačeno u pakao.</verse>
				<verse number="30">I ako te desnica tvoja sablažnjava, odsijeci je i baci od sebe, jer ti je bolje da propadne jedan od tvojih udova nego da cijelo tvoje tijelo bude bačeno u pakao.</verse>
				<verse number="31">Rečeno je: ‘Svaki koji otpusti svoju ženu, neka joj uruči otpusnicu.’</verse>
				<verse number="32">Ali ja vam kažem da svaki koji otpusti svoju ženu, osim zbog bludništva, navodi je da počini preljub; i svaki koji se oženi raspuštenicom, čini preljub.</verse>
				<verse number="33">Još ste čuli da su rekli oni iz davnina: ‘Ne zaklinji se krivo, nego izvrši Gospodinu svoju zakletvu!’</verse>
				<verse number="34">Ali ja vam kažem: Ne kunite se nikako! Ni nebom, jer je prijestolje Božje;</verse>
				<verse number="35">ni zemljom, jer je podnožje nogama njegovim; ni Jeruzalemom, jer je grad velikoga Kralja!</verse>
				<verse number="36">Ni glavom se svojom ne kuni, jer ne možeš ni jednu vlas učiniti bijelom ili crnom.</verse>
				<verse number="37">Nego, neka vaše sporazumijevanje bude: ‘Da, da! Ne, ne!’ A sve što je od toga više, dolazi od zla.</verse>
				<verse number="38">Čuli ste da je rečeno: ‘Oko za oko i zub za zub!’</verse>
				<verse number="39">Ali ja vam kažem, ne odupirite se zlu! Nego, svakome koji te udari po tvom desnom obrazu, okreni mu i drugi.</verse>
				<verse number="40">I ako se netko hoće suditi s tobom i oduzeti tvoju košulju, prepusti mu i ogrtač.</verse>
				<verse number="41">I tko te prisili ići jednu milju, idi s njim dvije.</verse>
				<verse number="42">Podaj onome koji te zamoli, i ne okreni se od onoga koji želi od tebe pozajmiti.</verse>
				<verse number="43">Čuli ste da je rečeno: ‘Ljubi bližnjega svoga, a mrzi neprijatelja svoga!’</verse>
				<verse number="44">Ali ja vam kažem: Ljubite svoje neprijatelje, blagoslivljajte one koji vas proklinju, činite dobro onima koji vas mrze, i molite za one koji vas zlostavljaju i progone vas,</verse>
				<verse number="45">da biste bili djeca svoga Oca koji je u nebu, jer on čini da sunce njegovo izlazi nad zlima i dobrima, i šalje kišu pravednima i nepravednima.</verse>
				<verse number="46">Jer ako ljubite one koji vas ljube, kakvu nagradu imate? Ne čine li to isto i poreznici?</verse>
				<verse number="47">I ako pozdravljate samo svoju braću, što odviše činite? Ne čine li to isto i poreznici?</verse>
				<verse number="48">Vi, dakle, budite savršeni kao što je savršen Otac vaš koji je u nebu!</verse>
			</chapter>
			<chapter number="6">
				<verse number="1">Pazite da svoj milodar ne dajete pred ljudima, da bi vas oni vidjeli; inače nemate nagrade od svoga Oca koji je u nebu.</verse>
				<verse number="2">Stoga kada daješ milodar, ne trubi pred sobom, kako to čine licemjeri u sinagogama i na ulicama da bi ih ljudi slavili. Uistinu vam kažem: Oni imaju svoju nagradu.</verse>
				<verse number="3">Nego kad ti daješ milodar, neka ne zna tvoja ljevica što čini tvoja desnica,</verse>
				<verse number="4">kako bi tvoj milodar bio u tajnosti; i Otac tvoj, koji vidi u tajnosti, on sâm će te javno nagraditi!</verse>
				<verse number="5">A kad moliš, ne budi kao licemjeri; jer oni vole moliti stojeći u sinagogama i na raskrižjima ulica, da bi ih ljudi vidjeli. Uistinu vam kažem: Oni su primili svoju nagradu.</verse>
				<verse number="6">A ti kad moliš, uđi u svoju skrovitu sobicu, i pošto si zatvorio vrata svoja, moli se svome Ocu koji je u tajnosti; i tvoj Otac koji vidi u tajnosti, javno će te nagraditi!</verse>
				<verse number="7">Ali kad molite, ne koristite isprazna ponavljanja kao Pogani, jer oni misle da će zbog svojih mnogih riječi biti uslišani.</verse>
				<verse number="8">Zato ne budite poput njih jer Otac vaš zna što trebate i prije negoli ga vi zamolite.</verse>
				<verse number="9">Vi, dakle, molite ovako: Oče naš, koji si u nebu, neka se sveti ime tvoje!</verse>
				<verse number="10">Dođi kraljevstvo tvoje! Neka bude volja tvoja na zemlji kako je u nebu!</verse>
				<verse number="11">Kruh naš svagdašnji daj nam danas!</verse>
				<verse number="12">I oprosti nam dugove naše, kako i mi opraštamo dužnicima svojim!</verse>
				<verse number="13">I ne uvedi nas u iskušenje, nego nas izbavi od zla! Jer je tvoje kraljevstvo, i moć, i slava zauvijek! Amen.</verse>
				<verse number="14">Jer ako vi opraštate ljudima njihove prijestupe, oprostit će i vama Otac vaš nebeski.</verse>
				<verse number="15">Ali ako vi ne opraštate ljudima njihove prijestupe, ni Otac vaš neće oprostiti vaše prijestupe.</verse>
				<verse number="16">Nadalje, kad postite, ne budite tmurna izgleda kao licemjeri; jer oni izobličuju lica svoja kako bi pokazali ljudima da poste. Uistinu vam kažem: Oni su primili svoju nagradu.</verse>
				<verse number="17">A ti, kad postiš, pomaži svoju glavu i umij lice svoje,</verse>
				<verse number="18">kako ne bi pokazao ljudima da postiš, nego Ocu svome koji je u tajnosti; i Otac tvoj koji vidi u tajnosti, javno će te nagraditi!</verse>
				<verse number="19">Ne nakupljajte sebi blaga na zemlji, gdje ga moljac i hrđa kvare i gdje lopovi provaljuju i kradu;</verse>
				<verse number="20">nego nakupljajte sebi blago na nebu, gdje ga moljac i hrđa ne kvare i gdje lopovi ne provaljuju niti kradu.</verse>
				<verse number="21">Jer gdje vam je blago, ondje će vam i srce biti.</verse>
				<verse number="22">Oko je svjetiljka tijelu; stoga ako je tvoje oko zdravo, cijelo će ti tijelo biti puno svjetla.</verse>
				<verse number="23">Ali ako je tvoje oko zlo, cijelo će ti tijelo biti puno tame. Stoga ako svjetlost koja je u tebi bude tama, kako li je tada velika ta tama!</verse>
				<verse number="24">Nitko ne može služiti dvojici gospodara; jer, ili će jednoga mrziti, a drugoga ljubiti; ili će se jednoga držati, a drugoga prezirati. Ne možete služiti Bogu i mamonu.</verse>
				<verse number="25">Zato vam kažem: Ne budite zabrinuti za svoj život, što ćete jesti ili što ćete piti; niti za svoje tijelo, što ćete odjenuti. Nije li život više od jela, i tijelo od odjeće?</verse>
				<verse number="26">Pogledajte ptice nebeske! Jer one ne siju, niti žanju, niti skupljaju u žitnice; ipak ih vaš nebeski Otac hrani. Niste li vi mnogo vredniji od njih?</verse>
				<verse number="27">Tko od vas može brinući se pridodati svome uzrastu i za jedan lakat?</verse>
				<verse number="28">I zašto ste zabrinuti za odjeću? Promotrite poljske ljiljane kako rastu; ne muče se niti predu;</verse>
				<verse number="29">a ipak vam kažem da se čak ni Salomon u svoj slavi svojoj nije odjenuo kao jedan od njih.</verse>
				<verse number="30">Stoga ako Bog tako odijeva travu poljsku, koja danas jest, a sutra se u peć baca, neće li mnogo više vas, o malovjerni?</verse>
				<verse number="31">Ne budite zato zabrinuti govoreći: ‘Što ćemo jesti?’ ili ‘Što ćemo piti?’ ili ‘Što ćemo odjenuti?’</verse>
				<verse number="32">Jer sve to traže Pogani; jer zna Otac vaš nebeski da vam je sve ovo potrebno.</verse>
				<verse number="33">Nego, tražite najprije kraljevstvo Božje i pravednost njegovu, a sve će vam se ovo pridodati.</verse>
				<verse number="34">Zato ne budite zabrinuti za sutra; jer će se sutra samo brinuti za sebe. Dosta je svakom danu zla njegova.</verse>
			</chapter>
			<chapter number="7">
				<verse number="1">Ne sudite, da ne budete osuđeni!</verse>
				<verse number="2">Jer sudom kojim sudite bit ćete suđeni; i mjerom kojom mjerite, vama će se mjeriti.</verse>
				<verse number="3">A zašto gledaš trun što je u oku brata tvoga, ali ne opažaš brvno u oku svome?</verse>
				<verse number="4">Ili, kako možeš reći bratu svome: ‘Dopusti da ti izvadim trun iz oka’, a gle, brvno je u oku tvome?</verse>
				<verse number="5">Licemjeru, izvadi najprije brvno iz oka svoga, i tada ćeš jasno vidjeti izvaditi trun iz oka brata svojega!</verse>
				<verse number="6">Ne dajte psima ono što je sveto, i ne bacajte bisere svoje pred svinje, da ih ne pogaze svojim nogama pa da se ne okrenu i rastrgaju vas.</verse>
				<verse number="7">Molite, i dat će vam se; tražite, i naći ćete; kucajte, i otvorit će vam se!</verse>
				<verse number="8">Jer svaki koji moli, prima; i tko traži, nalazi; i onomu koji kuca, otvorit će se.</verse>
				<verse number="9">Ili, tko je od vas takav čovjek da će svom sinu, ako ga zamoli kruha, dati kamen?</verse>
				<verse number="10">Ili ako zamoli ribu, hoće li mu dati zmiju?</verse>
				<verse number="11">Prema tome, ako vi, premda ste zli, znate davati dobre darove djeci svojoj, koliko li će više Otac vaš koji je u nebu dati dobra onima koji ga mole!</verse>
				<verse number="12">Stoga sve što god želite da ljudi čine vama, činite tako i vi njima: jer je to Zakon i Proroci.</verse>
				<verse number="13">Uđite na uska vrata; jer su široka vrata, i prostran put koji vodi u propast, i mnogo ih je koji na njih ulaze.</verse>
				<verse number="14">Jer su uska vrata i tijesan je put što vodi u život, i malo ih je koji ga nalaze!</verse>
				<verse number="15">Čuvajte se lažnih proroka koji dolaze k vama u ovčjoj odjeći, a iznutra su grabežljivi vuci!</verse>
				<verse number="16">Prepoznat ćete ih po njihovim plodovima. Zar se grožđe bere s trnja ili smokve s čička?</verse>
				<verse number="17">Tako svako dobro stablo rađa dobar plod, a loše stablo rađa zao plod.</verse>
				<verse number="18">Dobro stablo ne može roditi zao plod, niti loše stablo može roditi dobar plod.</verse>
				<verse number="19">Svako stablo koje ne rađa dobar plod siječe se i u oganj baca.</verse>
				<verse number="20">Prema tome, prepoznat ćete ih po njihovim plodovima.</verse>
				<verse number="21">Neće svaki koji mi govori: ‘Gospodine, Gospodine!’ ući u kraljevstvo nebesko, nego onaj koji izvršava volju Oca mojega koji je u nebu.</verse>
				<verse number="22">Mnogi će mi reći u onaj dan: ‘Gospodine, Gospodine! Nismo li u ime tvoje prorokovali, i u ime tvoje đavle izgonili, i u ime tvoje mnoga čudesna djela činili?</verse>
				<verse number="23">A tada ću im ja izjaviti: ‘Nikada vas nisam poznavao. Idite od mene, vi koji činite bezakonje!’</verse>
				<verse number="24">Stoga, svaki koji sluša ove moje besjede i izvršava ih, usporedit ću ga s mudrim čovjekom koji je sagradio svoju kuću na stijeni.</verse>
				<verse number="25">I spustila se kiša, i došle su bujice, i zapuhali vjetrovi i udarili na tu kuću, a ona se nije srušila, jer je bila utemeljena na stijeni.</verse>
				<verse number="26">A svaki koji sluša ove moje besjede, a ne izvršava ih, usporedit će se s ludim čovjekom koji je sagradio svoju kuću na pijesku.</verse>
				<verse number="27">I spustila se kiša, i došle su bujice, i zapuhali vjetrovi i udarili na tu kuću te se srušila. I njezina je ruševina bila velika.</verse>
				<verse number="28">I dogodilo se da su ljudi, kad je Isus završio ove besjede, ostali zapanjeni njegovim naukom,</verse>
				<verse number="29">jer ih je poučavao kao onaj koji ima vlast, a ne kao pismoznanci.</verse>
			</chapter>
			<chapter number="8">
				<verse number="1">Kad je on sišao s gore, slijedilo ga je veliko mnoštvo.</verse>
				<verse number="2">I gle, došao je neki gubavac te mu iskazao štovanje govoreći: “Gospodine, ako hoćeš, možeš me očistiti!”</verse>
				<verse number="3">A Isus je ispružio ruku i dotaknuo ga, govoreći: “Hoću, budi čist!” I odmah se očistio od svoje gube.</verse>
				<verse number="4">Tada mu je Isus rekao: “Pazi, nikome ne govori, nego idi, pokaži se svećeniku i prinesi dar kojega je zapovjedio Mojsije, njima za svjedočanstvo.”</verse>
				<verse number="5">A kad je Isus ušao u Kapernaum, prišao mu je neki satnik, zaklinjući ga</verse>
				<verse number="6">i govoreći: “Gospodine, moj sluga leži kod kuće uzet, strašno se muči!”</verse>
				<verse number="7">A Isus mu je rekao: “Doći ću i ozdraviti ga!”</verse>
				<verse number="8">Satnik je odgovorivši rekao: “Gospodine, nisam dostojan da uđeš pod moj krov, nego samo reci riječ i moj će sluga ozdraviti.</verse>
				<verse number="9">Jer ja sam čovjek pod vlašću, imam vojnike pod sobom, i kažem ovome: ‘Idi!’, i on ode; i drugome: ‘Dođi’, i on dođe, a svome sluzi: ‘Učini to!’, i on to učini.”</verse>
				<verse number="10">Kad je Isus to čuo, začudio se i rekao onima koji su ga slijedili: “Uistinu vam kažem, ni u Izraelu nisam našao tako veliku vjeru!</verse>
				<verse number="11">A ja vam kažem da će mnogi doći s istoka i zapada i sjesti s Abrahamom, i Izakom, i Jakovom u kraljevstvu nebeskom;</verse>
				<verse number="12">ali će sinovi kraljevstva biti izbačeni u tamu krajnju; ondje će biti plač i škrgut zubi.”</verse>
				<verse number="13">A Isus je rekao satniku: “Idi, i neka ti bude kako si vjerovao!” I njegov je sluga ozdravio u taj isti čas.</verse>
				<verse number="14">I kad je Isus došao u Petrovu kuću, ugledao je njegovu punicu kako leži bolesna od groznice.</verse>
				<verse number="15">I dotaknuo joj je ruku, i groznica ju je ostavila, te je ustala i posluživala ih.</verse>
				<verse number="16">Kad je došla večer, doveli su mu mnoge opsjednute đavlima; i on je izgnao duhove svojom riječju i ozdravio sve bolesnike:</verse>
				<verse number="17">da bi se ispunilo što je rekao prorok Izaija, govoreći: “On je sâm uzeo naše nemoći i ponio naše bolesti.”</verse>
				<verse number="18">A kad je Isus vidio veliko mnoštvo oko sebe, zapovjedio je da se ode na drugu stranu.</verse>
				<verse number="19">Tada mu je pristupio jedan pismoznanac i rekao mu: “Učitelju, slijedit ću te kamo god pođeš!”</verse>
				<verse number="20">A Isus mu je odgovorio: “Lisice imaju jazbine i ptice nebeske gnijezda, a Sin čovječji nema gdje glavu nasloniti.”</verse>
				<verse number="21">A drugi mu je od njegovih učenika rekao: “Gospodine, dopusti mi da najprije odem i pokopam svoga oca.”</verse>
				<verse number="22">Ali mu je Isus odgovorio: “Slijedi me, i pusti neka mrtvaci pokapaju svoje mrtvace.”</verse>
				<verse number="23">A kad je ušao u lađu, njegovi su ga učenici slijedili.</verse>
				<verse number="24">I gle, podigla se velika oluja na moru tako da su lađu prekrili valovi; a on je spavao.</verse>
				<verse number="25">I njegovi su mu učenici prišli te ga probudili, govoreći: “Gospodine, spasi nas, ginemo!”</verse>
				<verse number="26">A on im je rekao: “Zašto ste plašljivi, malovjerni!” Onda je ustao, zaprijetio vjetrovima i moru, te je nastala velika tišina.</verse>
				<verse number="27">A ljudi su se čudili govoreći: “Kakav je to čovjek da ga čak vjetrovi i more slušaju?”</verse>
				<verse number="28">A kad je došao na drugu stranu, u gergesenski kraj, srela su ga dvojica opsjednuta đavlima; izlazili su iz grobova, vrlo nasilni, tako da nitko nije mogao proći onim putem.</verse>
				<verse number="29">I gle, vrištali su govoreći: “Što mi imamo s tobom, Isuse, Sine Božji? Jesi li došao ovamo mučiti nas prije vremena?”</verse>
				<verse number="30">A nedaleko od njih paslo je veliko krdo svinja.</verse>
				<verse number="31">I đavli su ga preklinjali govoreći: “Ako nas istjeraš, dopusti nam otići u ono krdo svinja!”</verse>
				<verse number="32">A on im je rekao: “Idite!” I čim su izašli, otišli su u krdo svinja. I gle, cijelo je krdo svinja silovito pojurilo niz obronak u more, i uginulo u vodama.</verse>
				<verse number="33">A oni što su ih pasli, pobjegli su i otišli u grad te sve ispričali, i ono što se dogodilo onima koji su bili opsjednuti đavlima.</verse>
				<verse number="34">I gle, cijeli je grad izašao u susret Isusu; a kad su ga ugledali, zaklinjali su ga da ode iz njihovih krajeva.</verse>
			</chapter>
			<chapter number="9">
				<verse number="1">A on je ušao u lađu, prešao na drugu stranu i došao u svoj grad.</verse>
				<verse number="2">I gle, donijeli su mu uzetog čovjeka koji je ležao na postelji. A kad je Isus vidio njihovu vjeru, rekao je uzetome: “Sine, budi hrabar, oprošteni su ti grijesi!”</verse>
				<verse number="3">I gle, neki su od pismoznanaca rekli u sebi: “Ovaj huli!”</verse>
				<verse number="4">A Isus je, znajući njihove misli, rekao: “Zašto vi smišljate zlo u svojim srcima?</verse>
				<verse number="5">Jer što je lakše reći: ‘Oprošteni su ti grijesi’, ili reći: ‘Ustani i hodaj’?</verse>
				<verse number="6">Ali tako da biste znali da Sin čovječji ima vlast na zemlji opraštati grijehe!” Tada je rekao uzetome: “Ustani, podigni svoju postelju i pođi svojoj kući!”</verse>
				<verse number="7">I ustao je te otišao svojoj kući.</verse>
				<verse number="8">A kad je mnoštvo to vidjelo, čudilo se i slavilo Boga koji je takvu vlast dao ljudima.</verse>
				<verse number="9">I kad je Isus odlazio odande, ugledao je čovjeka zvanog Matej gdje sjedi u poreznom uredu pa mu rekao: “Slijedi me!” I on je ustao te ga počeo slijediti.</verse>
				<verse number="10">I dogodilo se, dok je Isus u kući sjedio pri jelu, gle, mnogi su poreznici i grešnici došli i sjeli s njim i njegovim učenicima.</verse>
				<verse number="11">A kad su to vidjeli farizeji, rekli su njegovim učenicima: “Zašto vaš Učitelj jede s poreznicima i grešnicima?”</verse>
				<verse number="12">Ali kad je Isus to čuo, rekao im je: “Ne treba zdravima liječnik, nego bolesnima.</verse>
				<verse number="13">Nego idite i naučite što znači: ‘Milosrđe hoću, a ne žrtvu’, jer nisam došao zvati pravednike na pokajanje, nego grešnike.”</verse>
				<verse number="14">Tada su k njemu došli Ivanovi učenici, govoreći: “Zašto mi i farizeji često postimo, a tvoji učenici ne poste?”</verse>
				<verse number="15">A Isus im je odgovorio: “Mogu li djeca u svadbenoj odaji tugovati dok je s njima mladenac? Ali doći će dani kada će se mladenac uzeti od njih, i tada će postiti!</verse>
				<verse number="16">Nitko ne stavlja zakrpu od novog platna na staru odjeću, jer ta zakrpa razvuče odjeću pa nastane još gori raspor.</verse>
				<verse number="17">Niti se ulijeva novo vino u stare mjehove; inače se mjehovi raspuknu i vino se prolije, a mjehovi propadnu; nego se novo vino ulijeva u nove mjehove pa se oboje sačuva.”</verse>
				<verse number="18">Dok im je to govorio, gle, došao je neki glavar te mu iskazao štovanje govoreći: “Moja kći je upravo umrla, ali dođi i položi svoju ruku na nju, i oživjet će.”</verse>
				<verse number="19">Nato je Isus ustao i pošao za njim, i s njim njegovi učenici.</verse>
				<verse number="20">I gle, došla je iza njega neka žena koja je dvanaest godina bolovala od krvarenja pa se dotakla ruba njegove odjeće,</verse>
				<verse number="21">jer je u sebi rekla: “Ako se samo dotaknem njegove odjeće, ozdravit ću.”</verse>
				<verse number="22">Ali se Isus okrenuo i kad ju je spazio, rekao je: “Kćeri, budi hrabra, vjera te tvoja ozdravila!” I žena je od tog časa ozdravila.</verse>
				<verse number="23">A kad je Isus ušao u glavarevu kuću i ugledao svirače i ljude kako buče,</verse>
				<verse number="24">rekao im je: “Odstupite, djevojčica nije umrla, nego spava!” A oni su ga ismijavali.</verse>
				<verse number="25">A kad su ljude istjerali, on je ušao te ju uhvatio za ruku, i djevojčica je ustala.</verse>
				<verse number="26">I glas se o tome proširio po cijelom onom području.</verse>
				<verse number="27">A kad je Isus odlazio odande, slijedila su ga dva slijepca vičući i govoreći: “Sine Davidov, smiluj nam se!”</verse>
				<verse number="28">A kad je ušao u kuću, slijepci su mu prišli i Isus ih je upitao: “Vjerujete li da to mogu učiniti?” Oni su mu odgovorili: “Da, Gospodine!”</verse>
				<verse number="29">Tada se dotaknuo njihovih očiju govoreći: “Neka vam bude po vašoj vjeri!”</verse>
				<verse number="30">I oči su im se otvorile; i Isus ih je strogo upozorio govoreći: “Pazite da nitko ne dozna!”</verse>
				<verse number="31">Ali su oni, pošto su otišli, proširili glas o njemu po svom onom kraju.</verse>
				<verse number="32">Dok su oni izlazili, gle, doveli su mu nijema čovjeka, opsjednuta đavlom.</verse>
				<verse number="33">A kad je đavao bio istjeran, nijemi je progovorio, a mnoštvo se čudilo govoreći: “Nikada se takvo što nije vidjelo u Izraelu!”</verse>
				<verse number="34">Ali su farizeji rekli: “On izgoni đavle pomoću kneza đavolskog!”</verse>
				<verse number="35">I obilazio je Isus sve gradove i sela, poučavajući u njihovim sinagogama i propovijedajući evanđelje o kraljevstvu i ozdravljajući svaku bolest i svaku nemoć u narodu.</verse>
				<verse number="36">Ali kad je vidio mnoštvo, sažalio se nad njima jer su bili klonuli i raspršeni, kao ovce bez pastira.</verse>
				<verse number="37">Tada je svojim učenicima rekao: “Žetva je doista velika, a radnika je malo.</verse>
				<verse number="38">Zato molite Gospodara žetve da bi poslao radnike u svoju žetvu!”</verse>
			</chapter>
			<chapter number="10">
				<verse number="1">I kad je dozvao k sebi svojih dvanaest učenika, dao im je vlast nad nečistim duhovima da ih izgone, i da liječe svaku bolest i svaku nemoć.</verse>
				<verse number="2">A ovo su imena dvanaestorice apostola: prvi Šimun koji je nazvan Petar, i Andrija, njegov brat; Jakov Zebedejev i Ivan, njegov brat;</verse>
				<verse number="3">Filip i Bartolomej; Toma i Matej, poreznik; Jakov Alfejev, i Lebej koji je nazvan Tadej;</verse>
				<verse number="4">Šimun Kananićanin i Juda Iskariotski, koji ga je i izdao.</verse>
				<verse number="5">Ovu je dvanaestoricu Isus poslao i zapovjedio im govoreći: “Ne idite na put Pogana, i u grad samarijski ne ulazite;</verse>
				<verse number="6">nego radije pođite k izgubljenim ovcama doma Izraelova.</verse>
				<verse number="7">I kako idete, propovijedajte govoreći: ‘Približilo se kraljevstvo nebesko!’</verse>
				<verse number="8">Ozdravljajte bolesne, čistite gubave, uskrsavajte mrtve, izgonite đavle. Besplatno ste primili, besplatno dajte!</verse>
				<verse number="9">Ne pribavljajte ni zlata, ni srebra, ni mjedi u svoje novčanike,</verse>
				<verse number="10">ni torbe za put, ni dviju košulja, ni obuće, ni štapa, jer radnik je dostojan svoje prehrane.</verse>
				<verse number="11">I u koji god grad ili selo uđete, ispitajte tko je u njemu dostojan, i ostanite ondje dok ne odete.</verse>
				<verse number="12">I kad ulazite u kuću, pozdravite je,</verse>
				<verse number="13">pa ako ta kuća bude dostojna, neka vaš mir dođe na nju; ali ako ne bude dostojna, neka se vaš mir vrati k vama.</verse>
				<verse number="14">A ako vas tko ne primi, niti posluša vaših riječi, kad odlazite iz te kuće ili grada, otresite prašinu sa svojih nogu.</verse>
				<verse number="15">Uistinu vam kažem: ‘Podnošljivije će biti zemlji Sodome i Gomore u Dan suda negoli tome gradu!’</verse>
				<verse number="16">Evo, šaljem vas kao ovce među vukove; stoga budite mudri kao zmije i bezazleni kao golubovi!</verse>
				<verse number="17">Ali čuvajte se ljudi jer će vas predavati vijećima i u svojim će vas sinagogama bičevati.</verse>
				<verse number="18">I vodit će vas pred upravitelje i kraljeve radi mene za svjedočanstvo protiv njih i Pogana.</verse>
				<verse number="19">Ali kad vas predaju, ne budite zabrinuti kako ili što ćete govoriti jer će vam se u taj isti čas dati što ćete govoriti.</verse>
				<verse number="20">Jer niste vi koji to govorite, nego Duh Oca vašega govori u vama!</verse>
				<verse number="21">I brat će brata predavati na smrt i otac dijete; i djeca će ustati protiv roditelja i prouzročiti im da budu smaknuti.</verse>
				<verse number="22">I svi će vas zamrziti radi imena mojega, ali tko izdrži do kraja, bit će spašen.</verse>
				<verse number="23">A kad vas budu progonili u ovome gradu, bježite u drugi. Jer uistinu vam kažem, nećete proći gradove Izraelove dok ne dođe Sin čovječji.</verse>
				<verse number="24">Nije učenik nad učiteljem, niti sluga nad svojim gospodarom.</verse>
				<verse number="25">Dosta je učeniku da bude kao njegov učitelj, i sluzi kao njegov gospodar. Ako su domaćina nazvali Beelzebulom, koliko će više njegove ukućane.</verse>
				<verse number="26">Zato ih se ne bojte, jer nema ništa skriveno što se neće otkriti i tajno što se neće doznati.</verse>
				<verse number="27">Što vam kažem u tami, govorite to na svjetlu; i što na uho čujete, propovijedajte to na krovovima.</verse>
				<verse number="28">I ne bojte se onih koji ubijaju tijelo, ali dušu ne mogu ubiti; nego se radije bojte onoga koji može pogubiti i dušu i tijelo u paklu.</verse>
				<verse number="29">Ne prodaju li se dva vrapčića za novčić? A nijedan od njih neće pasti na zemlju bez Oca vašega.</verse>
				<verse number="30">Ali vama su i vlasi na glavi sve izbrojene.</verse>
				<verse number="31">Zato se ne bojte! Vi vrijedite više od mnogo vrabaca.</verse>
				<verse number="32">Prema tome, svaki koji mene prizna pred ljudima, priznat ću i ja njega pred Ocem svojim koji je u nebu.</verse>
				<verse number="33">A tko se mene odriče pred ljudima, odreći ću se i ja njega pred Ocem svojim koji je u nebu.</verse>
				<verse number="34">Ne mislite da sam došao donijeti mir na zemlju; nisam došao donijeti mir, nego mač.</verse>
				<verse number="35">Jer sam došao posvađati čovjeka sa ocem njegovim, i kćer sa majkom njezinom i snahu sa svekrvom njezinom.</verse>
				<verse number="36">I neprijatelji će čovjeku biti njegovi vlastiti ukućani.</verse>
				<verse number="37">Tko voli oca ili majku više nego mene, nije mene dostojan; i tko voli sina ili kćer više nego mene, nije mene dostojan.</verse>
				<verse number="38">I tko ne uzme svoj križ i ne slijedi me, nije mene dostojan.</verse>
				<verse number="39">Tko nađe svoj život, izgubit će ga; a tko izgubi svoj život radi mene, naći će ga.</verse>
				<verse number="40">Tko vas prima, mene prima; a tko prima mene, prima onoga koji me je poslao.</verse>
				<verse number="41">Tko prima proroka u ime proročko, nagradu će proročku primiti; i tko prima pravednika u ime pravedničko, nagradu će pravedničku primiti.</verse>
				<verse number="42">I ako tko napoji jednoga od ovih malenih samo čašom hladne vode u ime učeničko, uistinu vam kažem, nipošto neće izgubiti svoju nagradu.</verse>
			</chapter>
			<chapter number="11">
				<verse number="1">I dogodilo se, kad je Isus završio zapovijedati dvanaestorici svojih učenika, da je otišao odande naučavati i propovijedati po njihovim gradovima.</verse>
				<verse number="2">A kad je Ivan u tamnici čuo za Kristova djela, poslao je dvojicu svojih učenika</verse>
				<verse number="3">da ga upitaju: “Jesi li ti onaj koji treba doći ili da očekujemo drugoga?”</verse>
				<verse number="4">Isus im je odgovorivši rekao: “Idite i javite Ivanu što čujete i vidite:</verse>
				<verse number="5">Slijepi vide, i hromi hodaju, gubavi se čiste, i gluhi čuju, mrtvi ustaju, i siromasima se propovijeda evanđelje.</verse>
				<verse number="6">I blažen je onaj koji se ne sablazni o mene.”</verse>
				<verse number="7">A pošto su oni otišli, Isus je počeo govoriti mnoštvu o Ivanu: “Što ste izašli u pustinju vidjeti? Trsku koju njiše vjetar?</verse>
				<verse number="8">Nego što ste izašli vidjeti? Čovjeka odjevena u meku odjeću? Gle, oni što nose meku odjeću u kraljevskim su dvorima.</verse>
				<verse number="9">Nego što ste izašli vidjeti? Proroka? Da, kažem vam, i više nego proroka.</verse>
				<verse number="10">Jer to je onaj o kome je zapisano: ‘Evo, šaljem svoga glasnika pred licem tvojim koji će pripremiti put tvoj pred tobom.’</verse>
				<verse number="11">Uistinu vam kažem, među rođenima od žene nije ustao veći od Ivana Krstitelja; ipak, najmanji u kraljevstvu nebeskom veći je od njega!</verse>
				<verse number="12">A od dana Ivana Krstitelja do sada kraljevstvo nebesko podnosi nasilje, i nasilni ga uzimaju silom.</verse>
				<verse number="13">Jer svi su proroci i Zakon prorokovali do Ivana.</verse>
				<verse number="14">I ako hoćete prihvatiti, taj je Ilija koji treba doći.</verse>
				<verse number="15">Tko ima uši da čuje, neka čuje.</verse>
				<verse number="16">Ali s kim ću usporediti ovaj naraštaj? Sličan je djeci koja sjede na trgovima i dovikuju svojim prijateljima,</verse>
				<verse number="17">i govore: ‘Svirali smo vam, i niste plesali, jadikovali smo vam, i niste tugovali.</verse>
				<verse number="18">Jer je došao Ivan koji niti jede niti pije, a oni govore: ‘Ima đavla!’</verse>
				<verse number="19">Došao je Sin čovječji koji jede i pije, a oni govore: ‘Gle čovjeka proždrljivca i vinopije, prijatelja poreznika i grešnika!’ Ali mudrost se opravdala djecom svojom.</verse>
				<verse number="20">Tada je počeo prekoravati gradove u kojima se dogodilo najviše njegovih silnih djela, jer se nisu pokajali:</verse>
				<verse number="21">“Jao tebi, Korazine! Jao tebi, Betsaido! Jer da su se u Tiru i Sidonu dogodila silna djela koja su se dogodila u vama, odavno bi se pokajali u kostrijeti i pepelu.</verse>
				<verse number="22">Ali ja vam kažem: Tiru i Sidonu bit će podnošljivije na Dan suda nego vama.</verse>
				<verse number="23">I ti, Kapernaume, koji si se do neba uzvisio, do pakla ćeš se strovaliti! Jer da su se u Sodomi dogodila silna djela koja su se u tebi dogodila, ostala bi do danas.</verse>
				<verse number="24">Ali ja vam kažem da će zemlji sodomskoj biti podnošljivije na Dan suda nego tebi.”</verse>
				<verse number="25">U to je vrijeme Isus progovorio te rekao: “Hvalim te Oče, Gospodaru neba i zemlje, što si ovo sakrio od mudrih i pametnih, a otkrio to nejačadi.</verse>
				<verse number="26">Da, Oče, jer je to bilo zadovoljstvo pred tobom.</verse>
				<verse number="27">Sve mi je predao moj Otac, i nitko ne poznaje Sina, osim Oca; niti tko poznaje Oca, osim Sina, i onoga kome Sin hoće otkriti.</verse>
				<verse number="28">Dođite k meni svi koji ste izmoreni i opterećeni, i ja ću vas odmoriti.</verse>
				<verse number="29">Uzmite moj jaram na sebe i učite od mene jer sam krotka i ponizna srca, i naći ćete odmor dušama svojim;</verse>
				<verse number="30">jer jaram je moj ugodan i breme je moje lako.”</verse>
			</chapter>
			<chapter number="12">
				<verse number="1">U ono vrijeme prolazio je Isus na Šabat kroz usjeve, a njegovi su učenici ogladnjeli te počeli trgati klasje i jesti.</verse>
				<verse number="2">A kad su farizeji to vidjeli, rekli su mu: “Gle, učenici tvoji čine ono što nije zakonom dopušteno činiti na Šabat.”</verse>
				<verse number="3">A on ih je upitao: “Niste li čitali što je David učinio kad je ogladnio on i oni koji su bili s njim?</verse>
				<verse number="4">Kako je ušao u kuću Božju i pojeo prineseni kruhove, što nije bilo zakonom dopušteno jesti njemu, niti onima koji su bili s njim, nego samo svećenicima?</verse>
				<verse number="5">Ili, zar niste čitali u Zakonu kako u dane Šabata svećenici u Hramu oskvrnjuju Šabat, a nedužni su?</verse>
				<verse number="6">A ja vam kažem da je ovdje jedan veći od Hrama!</verse>
				<verse number="7">A da ste znali što znači: ‘Hoću milosrđe, a ne žrtvu’, ne biste osudili nedužne.</verse>
				<verse number="8">Jer je Sin čovječji Gospodar i Šabata.”</verse>
				<verse number="9">A kad je otišao odande, došao je u njihovu sinagogu,</verse>
				<verse number="10">i gle, ondje je bio čovjek koji je imao usahlu ruku. I upitali su ga govoreći: “Je li zakonom dopušteno na Šabat liječiti?”, kako bi ga mogli optužiti.</verse>
				<verse number="11">A on im je odgovorio: “Tko je među vama takav čovjek koji ima jednu ovcu, te ako ona na Šabat upadne u jamu, da je ne bi prihvatio i izvadio?</verse>
				<verse number="12">Koliko je onda čovjek vredniji od ovce! Stoga je zakonom dopušteno na Šabat činiti dobro.”</verse>
				<verse number="13">Tada je rekao čovjeku: “Ispruži svoju ruku!” I ispružio ju je te se obnovila i bila zdrava kao druga.</verse>
				<verse number="14">Onda su farizeji izašli i održali vijećanje protiv njega, kako bi ga pogubili.</verse>
				<verse number="15">Ali kad je Isus to doznao, udaljio se odande, a veliko ga je mnoštvo slijedilo i sve ih je ozdravio.</verse>
				<verse number="16">I upozorio ih je da ga ne razglašuju,</verse>
				<verse number="17">da bi se ispunilo što je rekao prorok Izaija, govoreći:</verse>
				<verse number="18">“Evo, moga sluge, koga sam izabrao, ljubljeni moj, u kome je moja duša potpuno zadovoljna. Stavit ću duha svoga na njega, i on će naviještati sud Poganima.</verse>
				<verse number="19">Neće se prepirati ni vikati, niti će tko po ulicama čuti njegov glas.</verse>
				<verse number="20">Trsku stučenu neće prelomiti i tinjajući stijenj neće ugasiti, sve dok sud ne izvede do pobjede.</verse>
				<verse number="21">I u njegovo ime uzdat će se Pogani.”</verse>
				<verse number="22">Tada su mu doveli jednog opsjednutog đavlom, slijepog i nijemog, i on ga je ozdravio, tako da je slijepi i nijemi i progovorio i progledao.</verse>
				<verse number="23">I svi su ljudi bili zadivljeni te su govorili: “Nije li ovaj Davidov Sin?”</verse>
				<verse number="24">Ali kad su farizeji to čuli, rekli su: “Ovaj ne izgoni đavle osim po Beelzebulu, knezu đavolskom.”</verse>
				<verse number="25">A Isus je znao njihove misli te im rekao: “Svako kraljevstvo razdijeljeno između sebe opustjet će, i svaki grad ili kuća razdijeljena između sebe neće opstati.</verse>
				<verse number="26">I ako Sotona Sotonu izgoni, on je razdijeljen između sebe. Kako će onda opstati njegovo kraljevstvo?</verse>
				<verse number="27">A ako ja po Beelzebulu izgonim đavle, po kome ih izgone vaša djeca? Zato će vam oni biti suci.</verse>
				<verse number="28">Ali ako ja po Duhu Božjem izgonim đavle, tada je k vama došlo kraljevstvo Božje.</verse>
				<verse number="29">Ili kako netko može ući u kuću jakoga i oplijeniti njegova dobra ako najprije jakoga ne sveže? I tada će oplijeniti njegovu kuću.</verse>
				<verse number="30">Tko nije sa mnom, protiv mene je; i tko ne skuplja sa mnom, rasipa.</verse>
				<verse number="31">Zbog toga vam kažem: Svaki grijeh i hula oprostit će se ljudima, ali hula protiv Svetoga Duha neće se oprostiti ljudima.</verse>
				<verse number="32">I tko govori riječ protiv Sina čovječjega, bit će mu oprošteno, ali tko govori protiv Duha Svetoga, neće mu se oprostiti ni na ovom svijetu ni u svijetu koji dolazi.</verse>
				<verse number="33">Ili uzgojite dobro stablo i njegov je plod dobar, ili uzgojite zlo stablo i njegov je plod zao; jer se stablo po plodu poznaje.</verse>
				<verse number="34">O naraštaju zmija otrovnica! Kako možete govoriti dobro kad ste zli? Jer usta govore iz obilja srca.</verse>
				<verse number="35">Dobar čovjek iz dobre riznice srca iznosi dobro, a zao čovjek iz zle riznice iznosi zlo.</verse>
				<verse number="36">Ali ja vam kažem da će za svaku nekorisnu riječ koju ljudi izgovore dati račun na Dan suda.</verse>
				<verse number="37">Jer prema svojim riječima bit ćeš opravdan i prema svojim riječima bit ćeš osuđen.”</verse>
				<verse number="38">Tada su neki od pismoznanaca i farizeja odgovorili govoreći: “Učitelju, htjeli bismo od tebe vidjeti znak!”</verse>
				<verse number="39">A on im je odgovorivši rekao: “Zli i preljubnički naraštaj traži znak, ali mu se neće dati znak osim znaka proroka Jone.</verse>
				<verse number="40">Jer kao što je Jona bio tri dana i tri noći u kitovoj utrobi, tako će Sin čovječji biti tri dana i tri noći u srcu zemlje.</verse>
				<verse number="41">Ljudi Ninivljani ustat će na sudu s ovim naraštajem i osuditi ga, jer su se pokajali na Jonino propovijedanje, a gle, ovdje je veći od Jone!</verse>
				<verse number="42">Kraljica Juga ustat će na sudu s ovim naraštajem i osuditi ga, jer je s krajeva zemlje došla čuti mudrost Salomonovu, a gle, ovdje je veći od Salomona!</verse>
				<verse number="43">Kad nečisti duh izađe iz čovjeka, prolazi kroz bezvodna mjesta tražeći spokoja, i ne nalazi.</verse>
				<verse number="44">Tada kaže: ‘Vratit ću se u svoju kuću odakle sam izašao!’ I kad dođe, nađe je praznu, pometenu i ukrašenu.</verse>
				<verse number="45">Tada ode i uzme sa sobom sedam drugih duhova, gorih od sebe, pa uđu i nastane se ondje. I posljednje je stanje toga čovjeka gore od prvoga. Tako će biti i ovom zlom naraštaju.”</verse>
				<verse number="46">Dok je on još govorio ljudima, gle, majka i braća njegova stajali su vani, želeći s njim razgovarati.</verse>
				<verse number="47">Onda mu je netko rekao: “Evo, tvoja majka i tvoja braća stoje vani i žele razgovarati s tobom.”</verse>
				<verse number="48">A on je odgovorivši rekao onome koji mu je to govorio: “Tko je moja majka? I tko su moja braća?”</verse>
				<verse number="49">Onda je ispružio svoju ruku prema svojim učenicima i rekao: “Evo majke moje i braće moje!</verse>
				<verse number="50">Jer svaki koji izvršava volju Oca mojega koji je u nebu, taj je moj brat i sestra i majka.”</verse>
			</chapter>
			<chapter number="13">
				<verse number="1">I stoga dana Isus je izašao iz kuće i sjeo uz more.</verse>
				<verse number="2">I veliko se mnoštvo skupilo oko njega, tako da je ušao u lađu i sjeo, a sve je ono mnoštvo stajalo na obali.</verse>
				<verse number="3">Tada im je mnogo toga govorio u usporedbama, govoreći: “Gle, izašao je sijač sijati.</verse>
				<verse number="4">I dok je sijao, poneko je sjeme palo pokraj puta, i došle su ptice te ga pozobale.</verse>
				<verse number="5">Neko je palo na kamenita mjesta, gdje nije imalo mnogo zemlje, te je odmah niknulo, jer nije imalo duboke zemlje.</verse>
				<verse number="6">A kad se sunce podiglo, izgorjelo je; i jer nije imalo korijena, osušilo se.</verse>
				<verse number="7">A neko je palo među trnje i trnje je naraslo te ga ugušilo.</verse>
				<verse number="8">A drugo je palo na dobru zemlju i rodilo plod: neko stostruk, neko šezdesetostruk, neko tridesetostruk.</verse>
				<verse number="9">Tko ima uši da čuje, neka čuje!”</verse>
				<verse number="10">Tada su mu prišli učenici i rekli mu: “Zašto im govoriš u usporedbama?”</verse>
				<verse number="11">A on im je odgovorivši rekao: “Zato što je vama dano upoznati tajne kraljevstva nebeskog, ali njima nije dano.</verse>
				<verse number="12">Jer tko ima, njemu će se dati te će imati preobilje, a tko nema, oduzet će mu se i ono što ima.</verse>
				<verse number="13">Zbog toga im govorim u usporedbama jer gledajući ne vide i slušajući ne čuju niti razumiju.</verse>
				<verse number="14">I na njima se ispunilo proročanstvo Izaije, koji govori: ‘Slušanjem ćete čuti, a nećete razumjeti; i gledajući gledat ćete, a nećete uvidjeti!</verse>
				<verse number="15">Jer se usalilo srce ovoga naroda pa ušima svojim slabo čuju i oči su svoje zatvorili: da svojim očima ne vide, i svojim ušima ne čuju, i svojim srcem ne razumiju, i ne obrate se, i ja ih ne ozdravim.’</verse>
				<verse number="16">Ali su blažene oči vaše jer vide i uši vaše jer čuju.</verse>
				<verse number="17">Jer vam uistinu kažem da su mnogi proroci i pravednici željeli vidjeti što vi vidite, i nisu vidjeli, i čuti što vi čujete, i nisu čuli.</verse>
				<verse number="18">Vi dakle poslušajte usporedbu o sijaču.</verse>
				<verse number="19">Kad tko sluša Riječ o kraljevstvu, a ne razumije, tada dolazi Zli i otima što je posijano u njegovom srcu. To je onaj kome je sjeme posijano pokraj puta.</verse>
				<verse number="20">A onaj koji je posijan na kamenitim mjestima, to je onaj koji sluša Riječ i odmah je primi s radošću,</verse>
				<verse number="21">ali nema u sebi korijena, nego traje za neko vrijeme; jer kad nastane nevolja ili progonstvo zbog Riječi, odmah se sablazni.</verse>
				<verse number="22">A onaj kome je sjeme posijano među trnje, to je onaj koji sluša Riječ, ali briga ovoga svijeta i varljivost bogatstva uguše Riječ, te postaje besplodan.</verse>
				<verse number="23">Ali onaj kome je sjeme posijano na dobroj zemlji jest onaj koji sluša Riječ i razumije; taj onda donosi plod i rađa: jedan stostruko, jedan šezdesetostruko, jedan tridesetostruko.”</verse>
				<verse number="24">Drugu im je usporedbu iznio govoreći: “Kraljevstvo je nebesko slično čovjeku koji je posijao dobro sjeme na svojoj njivi.</verse>
				<verse number="25">Ali dok su ljudi spavali, došao je njegov neprijatelj i posijao kukolj između pšenice pa otišao.</verse>
				<verse number="26">A kad je usjev uzrastao i rodio plod, tada se pojavio i kukolj.</verse>
				<verse number="27">Kad su sluge došle domaćinu, upitale su ga: “Gospodaru, nisi li ti posijao dobro sjeme na svojoj njivi? Odakle onda ima kukolja?”</verse>
				<verse number="28">Odgovorio im je: ‘Neprijatelj je to učinio!’ Sluge su ga upitale: ‘Hoćeš li, dakle, da odemo i saberemo ga?’</verse>
				<verse number="29">A on im je odgovorio: ‘Ne, da ne biste, sabirajući kukolj, iščupali s njim i pšenicu.</verse>
				<verse number="30">Pustite neka oboje raste zajedno do žetve. A u vrijeme žetve reći ću žeteocima: ‘Pokupite najprije kukolj i svežite ga u snopove da se spali, a pšenicu skupite u moju žitnicu.’ “</verse>
				<verse number="31">Drugu im je usporedbu iznio govoreći: “Kraljevstvo je Božje kao gorušično sjeme koje je čovjek uzeo i posijao na svoju njivu.</verse>
				<verse number="32">Ono je zacijelo najmanje od svega sjemenja, ali kad naraste, najveće je među biljem i postane stablo, tako da dolaze ptice nebeske i gnijezde se po njegovim granama.”</verse>
				<verse number="33">Drugu im je usporedbu ispričao: “Kraljevstvo je nebesko kao kvasac koji je žena uzela i umijesila u tri mjere brašna dok se sve nije ukvasalo.”</verse>
				<verse number="34">Sve je to Isus govorio mnoštvu u usporedbama i nije im govorio bez usporedaba;</verse>
				<verse number="35">da bi se ispunilo što je rekao prorok, govoreći: “Otvorit ću svoja usta u usporedbama, iznijet ću što je bilo skriveno od utemeljenja svijeta.”</verse>
				<verse number="36">Tada je Isus otpustio mnoštvo i ušao u kuću. I prišli su mu njegovi učenici govoreći: “Objasni nam usporedbu o kukolju na njivi?”</verse>
				<verse number="37">On im je odgovorivši rekao: “Onaj koji sije dobro sjeme jest Sin čovječji.</verse>
				<verse number="38">Njiva je svijet; dobro sjeme jesu djeca kraljevstva, a kukolj su djeca Zloga.</verse>
				<verse number="39">Neprijatelj koji ih je posijao jest Đavao; žetva je kraj svijeta, a žeteoci su anđeli.</verse>
				<verse number="40">Kao što se dakle kukolj sabire i spaljuje u ognju, tako će biti na kraju ovog svijeta.</verse>
				<verse number="41">Sin čovječji poslat će svoje anđele, i oni će sabrati iz njegovog kraljevstva sve sablazni i one koji čine bezakonje,</verse>
				<verse number="42">te će ih baciti u peć ognjenu; ondje će biti plač i škrgut zubi.</verse>
				<verse number="43">Tada će pravednici zasjati kao sunce u kraljevstvu svoga Oca. Tko ima uši da čuje, neka čuje!</verse>
				<verse number="44">Nadalje, kraljevstvo je nebesko slično blagu skrivenu u polju, koje čovjek, kad ga pronađe, sakrije, te radostan zbog toga ode i proda sve što ima i kupi onu njivu.</verse>
				<verse number="45">Nadalje, kraljevstvo je nebesko slično čovjeku trgovcu koji traži krasno biserje;</verse>
				<verse number="46">kad je pronašao jedan skupocjen biser, otišao je te prodao sve što je imao i kupio ga.</verse>
				<verse number="47">Nadalje, kraljevstvo je nebesko slično mreži, koja je bačena u more, i skupila od svake vrste;</verse>
				<verse number="48">koju su, kad se napunila, izvukli na obalu i sjeli te sabrali dobre u posude, a loše izbacili van.</verse>
				<verse number="49">Tako će biti na kraju svijeta: izaći će anđeli i odijeliti zle od pravednih,</verse>
				<verse number="50">te će ih baciti u peć ognjenu; ondje će biti plač i škrgut zubi.”</verse>
				<verse number="51">Isus ih je upitao: “Jeste li sve ovo razumjeli?” Oni su mu odgovorili: “Da, Gospodine!”</verse>
				<verse number="52">Nato im je rekao: “Stoga je svaki pismoznanac, podučen o kraljevstvu nebeskom, sličan čovjeku domaćinu koji iz svoje riznice iznosi novo i staro.”</verse>
				<verse number="53">I dogodilo se, kad je Isus dovršio ove usporedbe, da je otišao odande.</verse>
				<verse number="54">A kad je došao u svoj zavičaj, poučavao ih je u njihovoj sinagogi, tako da su se zapanjili i govorili: “Odakle ovomu ta mudrost i ta silna djela?</verse>
				<verse number="55">Nije li ovaj tesarov sin? Ne zove li se njegova majka Marija, a braća njegova Jakov, i Josija, i Šimun i Juda?</verse>
				<verse number="56">I sestre njegove, nisu li sve među nama? Odakle mu onda sve ovo?”</verse>
				<verse number="57">I sablažnjavali su se nad njim. Ali im je Isus rekao: “Prorok nije bez časti, osim u svom zavičaju i u svojoj kući.”</verse>
				<verse number="58">I nije učinio ondje mnogo silnih djela zbog njihove nevjere.</verse>
			</chapter>
			<chapter number="14">
				<verse number="1">U ono je vrijeme Herod tetrarh čuo glas o Isusu</verse>
				<verse number="2">pa je rekao svojim slugama: “To je Ivan Krstitelj! Uskrsnuo je od mrtvih i zato moćne sile djeluju u njemu.”</verse>
				<verse number="3">Jer Herod je uhitio Ivana te ga svezao i bacio u tamnicu radi Herodijade, žene svoga brata Filipa;</verse>
				<verse number="4">jer mu je Ivan rekao: “Nije ti zakonom dopušteno imati je!”</verse>
				<verse number="5">A kad ga je htio ubiti, bojao se mnoštva jer su ga držali za proroka.</verse>
				<verse number="6">Ali kad se slavio Herodov rođendan, Herodijadina je kći plesala pred njima i ugodila Herodu.</verse>
				<verse number="7">Zato joj je uz zakletvu obećao dati što god zamoli.</verse>
				<verse number="8">A ona je, unaprijed upućena od svoje majke, rekla: “Daj mi ovdje na pladnju glavu Ivana Krstitelja.”</verse>
				<verse number="9">Nato se kralj ražalostio, ali zbog zakletve i onih koji su s njim bili pri jelu, zapovjedio je da joj se preda.</verse>
				<verse number="10">Zatim je poslao da se Ivanu odrubi glava u tamnici,</verse>
				<verse number="11">i njegovu glavu donijeli na pladnju pa je predali djevojci, a ona ju je odnijela svojoj majci.</verse>
				<verse number="12">Onda su došli njegovi učenici, uzeli tijelo i pokopali ga, te otišli i izvijestili Isusa.</verse>
				<verse number="13">Kad je Isus to čuo, povukao se odande lađom na pusto mjesto, nasamo. A kad je narod to čuo, slijedio ga je pješice iz gradova.</verse>
				<verse number="14">Tada je Isus izašao, ugledao veliko mnoštvo, te se sažalio nad njima i ozdravio im bolesnike.</verse>
				<verse number="15">A kad se spustila večer, prišli su mu njegovi učenici govoreći: “Ovo je pusto mjesto i već je kasno; otpusti mnoštvo da mogu ići u sela i kupiti sebi namirnice.”</verse>
				<verse number="16">A Isus im je rekao: “Ne trebaju otići; vi im dajte jesti.”</verse>
				<verse number="17">A oni su mu rekli: “Imamo ovdje samo pet kruhova i dvije ribe.”</verse>
				<verse number="18">Tada je on rekao: “Donesite mi ih ovamo!”</verse>
				<verse number="19">I zapovjedio je mnoštvu da sjedne na travu, pa je uzeo pet kruhova i dvije ribe, pogledao u nebo, blagoslovio te razlomio i dao kruhove učenicima, a učenici mnoštvu.</verse>
				<verse number="20">I svi su jeli i nasitili se, a od preostalih ulomaka skupili su dvanaest punih košara.</verse>
				<verse number="21">A onih što su jeli bilo je oko pet tisuća muškaraca, pored žena i djece.</verse>
				<verse number="22">I odmah je Isus primorao svoje učenike da uđu u lađu i odu pred njim na drugu stranu, dok je on otpuštao mnoštvo.</verse>
				<verse number="23">I kad je otpustio mnoštvo, popeo se na goru, nasamo, da se moli. A kad se spustila večer bio je tamo sâm.</verse>
				<verse number="24">Ali je lađa već bila nasred mora, bacana valovima, jer je vjetar bio suprotan.</verse>
				<verse number="25">A za četvrte noćne straže Isus je pošao k njima hodajući po moru.</verse>
				<verse number="26">A kad su ga učenici ugledali kako hoda po moru, uznemirili su se, govoreći: “To je duh!” I od straha su vrisnuli.</verse>
				<verse number="27">Ali im je Isus odmah progovorio te rekao: “Ohrabrite se, ja sam! Ne bojte se!”</verse>
				<verse number="28">A Petar mu je odgovorivši rekao: “Gospodine, ako si ti, naredi mi da dođem k tebi po vodi.”</verse>
				<verse number="29">A on je rekao: “Dođi!” I kad je Petar izašao iz lađe, hodao je po vodi da dođe k Isusu.</verse>
				<verse number="30">Ali kad je ugledao žestok vjetar, uplašio se i pošto je počeo tonuti, povikao je govoreći: “Gospodine, spasi me!”</verse>
				<verse number="31">A Isus je odmah pružio ruku i uhvatio ga pa mu rekao: “O malovjerni, zašto si posumnjao?”</verse>
				<verse number="32">I čim su ušli u lađu, vjetar je prestao.</verse>
				<verse number="33">Nato su se oni u lađi primakli te mu iskazali štovanje govoreći: “Doista, ti si Sin Božji!”</verse>
				<verse number="34">I kad su preplovili, došli su u genezaretski kraj.</verse>
				<verse number="35">A čim su ga ljudi iz onog mjesta prepoznali, razglasili su po svoj onoj okolici i donosili mu sve bolesnike,</verse>
				<verse number="36">te ga zaklinjali da se samo dotaknu ruba njegove odjeće. I svi koji su se dotaknuli, potpuno su ozdravili.</verse>
			</chapter>
			<chapter number="15">
				<verse number="1">Tada su pristupili k Isusu pismoznanci i farizeji iz Jeruzalema govoreći:</verse>
				<verse number="2">“Zašto tvoji učenici krše predaju starih? Jer ne peru svoje ruke kad jedu kruh!”</verse>
				<verse number="3">A on im je odgovorio rekavši: “Zašto i vi kršite Božju zapovijed svojom predajom?</verse>
				<verse number="4">Jer Bog je zapovjedio govoreći: ‘Poštuj svoga oca i majku!’ i ‘Tko prokune oca ili majku, neka skonča smrću!’</verse>
				<verse number="5">Ali vi govorite: Tko ocu ili majci kaže: ‘Ono što bi ti od mene moglo koristiti, to je dar’;</verse>
				<verse number="6">pa ne mora poštovati svoga oca ili svoju majku. Tako ste ukinuli Božju zapovijed svojom predajom.</verse>
				<verse number="7">Licemjeri! Dobro je o vama prorokovao Izaija, govoreći:</verse>
				<verse number="8">‘Ovaj mi narod pristupa svojim ustima i usnama me poštuje, ali je srce njegovo daleko od mene.</verse>
				<verse number="9">I uzalud me štuju naučavajući kao nauke zapovijedi ljudske.’ “</verse>
				<verse number="10">Tada je dozvao mnoštvo pa im rekao: “Slušajte i razumijte!</verse>
				<verse number="11">Ništa što ulazi u usta ne onečišćuje čovjeka, nego što iz usta izlazi, to onečišćuje čovjeka.”</verse>
				<verse number="12">Zatim su došli njegovi učenici i rekli mu: “Znaš li da su se farizeji sablaznili kad su čuli ove riječi?”</verse>
				<verse number="13">A on je odgovorivši rekao: “Svaka sadnica koju nije zasadio moj Otac nebeski, iskorijenit će se.</verse>
				<verse number="14">Pustite ih! Oni su slijepe vođe slijepaca. A ako slijepac slijepca vodi, obojica će u jamu pasti.”</verse>
				<verse number="15">Nato je Petar odgovorio upitavši ga: “Objasni nam tu usporedbu?”</verse>
				<verse number="16">A Isus je rekao: “Zar i vi još ne razumijete?</verse>
				<verse number="17">Zar još ne shvaćate da sve što ulazi u usta ide u trbuh, te se izbacuje u zahod?</verse>
				<verse number="18">Ali ono što iz usta izlazi, iz srca proizlazi, i to onečišćuje čovjeka.</verse>
				<verse number="19">Jer iz srca proizlaze zle misli, ubojstva, preljubi, bludništva, krađe, lažna svjedočanstva, hule.</verse>
				<verse number="20">To je ono što onečišćuje čovjeka; a jesti neopranih ruku ne onečišćuje čovjeka.”</verse>
				<verse number="21">Tada je Isus otišao odande i povukao se u područja Tira i Sidona.</verse>
				<verse number="22">I gle, došla je žena, Kanaanka, iz onih krajeva i zavapila je k njemu govoreći: “Smiluj mi se, Gospodine, Sine Davidov! Moja je kći teško izmučena đavlom!”</verse>
				<verse number="23">Ali joj on nije odgovorio ni riječi. Nato su njegovi učenici prišli i preklinjali ga govoreći: “Otpusti je jer viče za nama!”</verse>
				<verse number="24">A on im je odgovorivši rekao: “Nisam poslan drugima, već samo k izgubljenim ovcama doma Izraelova!”</verse>
				<verse number="25">Tada je ona prišla te mu iskazivala štovanje govoreći: “Gospodine, pomozi mi!”</verse>
				<verse number="26">Ali on je odgovorio rekavši: “Nije dolično uzeti kruh djeci i baciti ga psićima.”</verse>
				<verse number="27">A ona je rekla: “Istina, Gospodine! Ali i psići jedu mrvice što padaju sa stola njihovih gospodara.”</verse>
				<verse number="28">Nato joj je Isus odgovorivši rekao: “O ženo, velika je tvoja vjera! Neka ti bude kako želiš.” I njezina je kći ozdravila od toga časa.</verse>
				<verse number="29">A Isus je otišao odande i došao do Galilejskog mora; i popeo se na goru te ondje sjeo.</verse>
				<verse number="30">I pristupilo mu je veliko mnoštvo imajući uz sebe hrome, slijepe, nijeme, kljaste i mnoge druge; i položili su ih do Isusovih nogu, a on ih je ozdravio,</verse>
				<verse number="31">tako da se mnoštvo divilo kad su vidjeli kako nijemi govore, kljasti ozdravljaju, hromi hodaju, a slijepi gledaju, te su slavili Boga Izraelova.</verse>
				<verse number="32">Tada je Isus dozvao svoje učenike i rekao: “Žao mi je mnoštva, jer su već tri dana sa mnom i nemaju što jesti, a ne želim ih otpustiti gladne da ne klonu na putu.”</verse>
				<verse number="33">A njegovi su mu učenici rekli: “Odakle nam u pustinji toliko kruha da nahranimo tako veliko mnoštvo?”</verse>
				<verse number="34">A Isus ih je upitao: “Koliko kruhova imate?” A oni su odgovorili: “Sedam, i nekoliko ribica.”</verse>
				<verse number="35">I zapovjedio je mnoštvu da sjednu na zemlju.</verse>
				<verse number="36">Onda je uzeo sedam kruhova i ribe te zahvalio, razlomio ih i dao svojim učenicima, a učenici mnoštvu.</verse>
				<verse number="37">I svi su jeli i nasitili se, a od ulomaka što je preostalo podigli su sedam punih košara.</verse>
				<verse number="38">A onih što su jeli bilo je četiri tisuće muškaraca, pored žena i djece.</verse>
				<verse number="39">Tada je otpustio mnoštvo i ušao u lađu te došao u područja Magdale.</verse>
			</chapter>
			<chapter number="16">
				<verse number="1">Zatim su došli farizeji i saduceji te, iskušavajući ga, zatražili da im pokaže znak s neba.</verse>
				<verse number="2">On im je odgovorio rekavši: “Kad je večer, govorite: ‘Bit će lijepo vrijeme’, jer se nebo rumeni.</verse>
				<verse number="3">A ujutro: ‘Danas će biti olujno vrijeme’, jer se nebo rumeni i tmuri. O, licemjeri! Lice neba znate razabrati, a znakove vremena ne možete?’</verse>
				<verse number="4">Zao i preljubnički naraštaj traži znak; a neće mu se dati znak osim znaka proroka Jone.” Onda ih je ostavio i otišao.</verse>
				<verse number="5">I njegovi su učenici stigli na drugu stranu, a zaboravili su uzeti kruha.</verse>
				<verse number="6">Tada im je Isus rekao: “Pazite i čuvajte se kvasca farizejskog i saducejskog!”</verse>
				<verse number="7">A oni su raspravljali među sobom govoreći: “ To je zato što nismo uzeli kruha.”</verse>
				<verse number="8">Kad je Isus to zapazio, rekao im je: “O, malovjerni, zašto među sobom raspravljate što niste ponijeli kruha?</verse>
				<verse number="9">Zar još ne razumijete, niti se sjećate onih pet kruhova na pet tisuća, i koliko ste košara sa sobom uzeli?</verse>
				<verse number="10">Ni onih sedam kruhova na četiri tisuće, i koliko ste košara sa sobom uzeli?</verse>
				<verse number="11">Kako ne razumijete da vam nisam govorio o kruhu: ‘Čuvajte se kvasca farizejskog i saducejskog?’ “</verse>
				<verse number="12">Tada su razumjeli kako im nije rekao da se čuvaju krušnoga kvasca, nego nauka farizejskog i saducejskog.</verse>
				<verse number="13">Kad je Isus došao u područja Cezareje Filipove, upitao je svoje učenike govoreći: “Što za mene, Sina čovječjega, govore ljudi, tko sam ja?”</verse>
				<verse number="14">A oni su odgovorili: “Neki govore da si Ivan Krstitelj, neki da si Ilija, a drugi da si Jeremija ili jedan od proroka.”</verse>
				<verse number="15">On ih je upitao: “Ali što vi kažete, tko sam ja?”</verse>
				<verse number="16">A Šimun Petar je odgovorio rekavši: “Ti si Krist, Sin Boga živoga.”</verse>
				<verse number="17">A Isus mu je odgovorio rekavši: “Blažen si, Šimune Barjona, jer ti to nije objavilo tijelo i krv, nego Otac moj koji je u nebu.</verse>
				<verse number="18">A i ja tebi kažem: “Ti si Petar, a na ovoj ću stijeni sagraditi crkvu svoju i vrata pakla neće je nadvladati.</verse>
				<verse number="19">I tebi ću dati ključeve kraljevstva nebeskog, i sve što svežeš na zemlji, bit će svezano u nebu; i sve što odriješiš na zemlji, bit će odriješeno u nebu.”</verse>
				<verse number="20">Tada je upozorio svoje učenike da nikome ne govore da je on, Isus, taj Krist.</verse>
				<verse number="21">Od tog vremena Isus je počeo obrazlagati svojim učenicima kako mora poći u Jeruzalem i mnogo pretrpjeti od starješina i glavara svećeničkih i pismoznanaca, i biti ubijen i treći dan biti uskrsnut.</verse>
				<verse number="22">Tada ga je Petar odveo ustranu te ga počeo koriti govoreći: “Daleko to od tebe, Gospodine! To se tebi nipošto neće dogoditi!”</verse>
				<verse number="23">Ali se on okrenuo i rekao Petru: “Odlazi od mene, Sotono! Ti si mi sablazan, jer ti niti ne naslućuješ što je Božje, nego samo što je ljudsko.”</verse>
				<verse number="24">Tada je Isus rekao svojim učenicima: “Hoće li tko ići za mnom, neka se odrekne samoga sebe i uzme svoj križ i neka me slijedi.</verse>
				<verse number="25">Jer tko hoće život svoj spasiti, izgubit će ga, a tko svoj život radi mene izgubi, naći će ga.</verse>
				<verse number="26">Jer što koristi čovjeku ako sav svijet zadobije, a dušu svoju izgubi? Ili, što će čovjek dati u zamjenu za svoju dušu?</verse>
				<verse number="27">Jer će Sin čovječji doći u slavi Oca svoga s anđelima svojim, i tada će svakoga nagraditi po njegovim djelima.</verse>
				<verse number="28">Uistinu vam kažem: Ima nekih ovdje nazočnih koji neće okusiti smrti dok ne vide Sina čovječjega gdje dolazi sa svojim kraljevstvom.”</verse>
			</chapter>
			<chapter number="17">
				<verse number="1">Nakon šest dana Isus je uzeo Petra, Jakova i njegova brata Ivana te ih poveo na visoku goru, nasamo.</verse>
				<verse number="2">I preobrazio se pred njima i lice je njegovo zasjalo kao sunce, a njegova je odjeća postala bijela kao svjetlost.</verse>
				<verse number="3">I, gle, pojavili su im se Mojsije i Ilija pa su s njim razgovarali.</verse>
				<verse number="4">Tada je Petar progovorio te rekao Isusu: “Gospodine, dobro nam je biti ovdje; ako hoćeš, napravimo ovdje tri šatora: jedan tebi i jedan Mojsiju i jedan Iliji.</verse>
				<verse number="5">Dok je on još govorio, gle, sjajan ih je oblak zasjenio, i evo, glas je iz oblaka progovorio: “Ovo je Sin moj ljubljeni, u kome sam potpuno zadovoljan. Njega slušajte!”</verse>
				<verse number="6">A kad su učenici to čuli, pali su na svoje lice i jako se uplašili.</verse>
				<verse number="7">A Isus im je prišao, dotaknuo ih i rekao: “Ustanite i ne bojte se!”</verse>
				<verse number="8">A kad su podigli svoje oči, nisu vidjeli nikoga, već samo Isusa.</verse>
				<verse number="9">I dok su silazili s gore, Isus im je naložio govoreći: “Nikome ne govorite o viđenju dok Sin čovječji ne uskrsne iz mrtvih!”</verse>
				<verse number="10">A njegovi su ga učenici pitali govoreći: “Zašto onda pismoznanci kažu da najprije mora doći Ilija?”</verse>
				<verse number="11">A Isus im je odgovorio rekavši: “Ilija će doista najprije doći i sve obnoviti.</verse>
				<verse number="12">Ali kažem vam da je Ilija već došao, a oni ga nisu prepoznali, već su mu učinili sve što su željeli. Tako će i Sin čovječji pretrpjeti od njih.”</verse>
				<verse number="13">Tada su učenici razumjeli da im je govorio o Ivanu Krstitelju.</verse>
				<verse number="14">A kad su došli k mnoštvu, pristupio mu je neki čovjek i pao pred njim na koljena govoreći:</verse>
				<verse number="15">“Gospodine, smiluj se mom sinu jer je mjesečar i jako trpi; jer često pada u vatru i često u vodu.</verse>
				<verse number="16">I doveo sam ga tvojim učenicima i nisu ga mogli izliječiti.</verse>
				<verse number="17">Tada je Isus odgovorio rekavši: “O, nevjerni i izopačeni naraštaju, dokle ću biti s vama? Dokle ću vas podnositi? Dovedite mi ga ovamo!”</verse>
				<verse number="18">I zaprijetio je Isus đavlu te je izašao iz njega, i dječak je ozdravio od toga časa.</verse>
				<verse number="19">Tada su učenici prišli Isusu nasamo i upitali: ”Zašto ga mi nismo mogli istjerati?”</verse>
				<verse number="20">A Isus im je rekao: “Zbog vaše nevjere. Jer uistinu vam kažem, ako imate vjere kao sjeme gorušično, reći ćete ovoj gori: ‘Premjesti se odavde onamo!’ i premjestit će se; i ništa vam neće biti nemoguće.</verse>
				<verse number="21">Ali ova vrsta ne izlazi osim pomoću molitve i posta.”</verse>
				<verse number="22">A dok su boravili u Galileji, Isus im je rekao: “Sin čovječji bit će predan u ruke ljudima;</verse>
				<verse number="23">i ubit će ga, i treći će dan uskrsnuti.” Nato su se jako ražalostili.</verse>
				<verse number="24">A kad su došli u Kapernaum, pristupili su Petru oni koji ubiru porez i upitali: “Plaća li vaš učitelj porez?”</verse>
				<verse number="25">Odgovorio je: “Da!” A kad je ušao u kuću, Isus ga je preduhitrio pitajući: “Što ti misliš, Šimune, od koga kraljevi zemaljski ubiru carinu ili porez? Od svoje djece ili od tuđe?”</verse>
				<verse number="26">Petar mu je odgovorio: “Od tuđe.” Isus mu je rekao: “Prema tome, djeca su oslobođena.”</verse>
				<verse number="27">Ali da ih ne sablaznimo, pođi do mora, baci udicu i uzmi prvu ribu koju izvučeš; i kad joj otvoriš usta, naći ćeš novčić; uzmi ga pa im daj za mene i za sebe.”</verse>
			</chapter>
			<chapter number="18">
				<verse number="1">U taj su čas učenici pristupili k Isusu pitajući: “Tko je najveći u kraljevstvu nebeskom?”</verse>
				<verse number="2">A Isus je dozvao k sebi malo dijete i postavio ga usred njih</verse>
				<verse number="3">te rekao: “Uistinu vam kažem, ako se ne obratite i ne postanete kao mala djeca, nećete ući u kraljevstvo nebesko.</verse>
				<verse number="4">Tko se dakle ponizi kao ovo malo dijete, taj je najveći u kraljevstvu nebeskom.</verse>
				<verse number="5">I svaki koji primi jedno takvo malo dijete u moje ime, mene prima.</verse>
				<verse number="6">A tko sablazni jednoga od ovih malenih koji vjeruju u mene, bilo bi mu bolje da mu se mlinski kamen objesi oko vrata i da potone u dubinu morsku.</verse>
				<verse number="7">Jao svijetu zbog sablazni! Jer sablazni neizbježno dolaze, ali jao onom čovjeku po kome sablazan dolazi!</verse>
				<verse number="8">Stoga ako te ruka tvoja ili noga tvoja sablažnjava, odsijeci je i baci od sebe; bolje ti je ući u život hromu ili kljastu nego s dvjema rukama ili s dvjema nogama biti bačen u vječni oganj.</verse>
				<verse number="9">I ako te oko tvoje sablažnjava, iskopaj ga i baci od sebe; bolje ti je ući u život s jednim okom nego s dva oka biti bačen u pakao ognjeni.</verse>
				<verse number="10">Pazite da ne prezrete jednog od ovih malenih, jer vam kažem da njihovi anđeli u nebu stalno gledaju lice Oca moga koji je u nebu.</verse>
				<verse number="11">Jer je Sin čovječji došao spasiti ono što je izgubljeno.</verse>
				<verse number="12">Što vi mislite? Ako neki čovjek ima sto ovaca i jedna od njih zaluta, neće li ostaviti onih devedeset i devet pa ići po gorama i tražiti onu koja je zalutala?</verse>
				<verse number="13">I ako se dogodi da je nađe, uistinu vam kažem: raduje se više zbog nje, nego zbog onih devedeset i devet koje nisu zalutale.</verse>
				<verse number="14">Tako nije ni volja Oca vašega koji je u nebu da propadne ijedan od ovih malenih.</verse>
				<verse number="15">Štoviše, ako tvoj brat pogriješi protiv tebe, idi i ukaži mu na pogrešku, da ostane samo između tebe i njega; ako te posluša, zadobio si brata.</verse>
				<verse number="16">Ali ako te ne posluša, uzmi sa sobom još jednoga ili dvojicu, da se po svjedočenju dvojice ili trojice svjedoka utvrdi svaka riječ.</verse>
				<verse number="17">Ako i njih ne posluša, reci crkvi. Ako i crkvu ne posluša, neka ti bude kao poganin i poreznik.</verse>
				<verse number="18">Uistinu vam kažem, sve što svežete na zemlji, bit će svezano u nebu; i sve što odriješite na zemlji, bit će odriješeno u nebu.</verse>
				<verse number="19">Nadalje vam kažem da, ako se dvojica od vas na zemlji slože u vezi bilo čega što zamole, bit će im učinjeno od moga Oca koji je u nebu.</verse>
				<verse number="20">Jer gdje su dvoje ili troje okupljeni u moje ime, ondje sam ja među njima.”</verse>
				<verse number="21">Tada mu je prišao Petar i upitao: “Gospodine, kako često može brat moj sagriješiti protiv mene pa da mu ja oprostim? Do sedam puta?”</verse>
				<verse number="22">Isus mu je odgovorio: “Ne kažem ti do sedam puta, nego do sedamdeset puta sedam.”</verse>
				<verse number="23">“Stoga kraljevstvo nebesko sliči nekom kralju koji je htio srediti račun sa svojim slugama.</verse>
				<verse number="24">I kad je počeo obračunavati, doveli su mu jednoga koji mu je dugovao deset tisuća talenata.</verse>
				<verse number="25">Ali kako nije imao čime platiti, gospodar je njegov zapovjedio da se proda on i njegova žena i djeca, i sve što je imao, te se naplati.</verse>
				<verse number="26">Stoga je sluga pao te mu iskazao štovanje govoreći: ‘Gospodaru, imaj strpljenja sa mnom i sve ću ti isplatiti.’</verse>
				<verse number="27">Tada se gospodar toga sluge sažalio, pustio ga i oprostio mu dug.</verse>
				<verse number="28">A taj je isti sluga izašao, našao jednog od svojih sudruga slugu koji mu je dugovao sto dinara, te ga pograbio i davio ga govoreći: ‘Isplati mi što si dužan!’</verse>
				<verse number="29">A njegov mu je sudrug sluga pao do nogu i zaklinjao ga govoreći: ‘Imaj strpljenja sa mnom i sve ću ti isplatiti.’</verse>
				<verse number="30">Ali on nije htio, nego je otišao i bacio ga u tamnicu sve dok ne isplati dug.</verse>
				<verse number="31">A kad su njegovi sudrugovi sluge vidjeli što se dogodilo, bili su jako ožalošćeni pa su otišli i javili svom gospodaru sve što se dogodilo.</verse>
				<verse number="32">Tada mu je njegov gospodar, pošto ga je pozvao, rekao: ‘Zli slugo! Oprostio sam ti sav onaj dug jer si me zamolio;</verse>
				<verse number="33">nisi li se i ti trebao smilovati svome sudrugu slugi kao što sam se i ja tebi smilovao?’</verse>
				<verse number="34">I njegov se gospodar razgnjevio te ga predao mučiteljima sve dok ne isplati sve što mu je dugovao.</verse>
				<verse number="35">Tako će i moj Otac nebeski učiniti vama ako ne oprostite od srca svojih svaki svome bratu njegove prijestupe.</verse>
			</chapter>
			<chapter number="19">
				<verse number="1">I dogodilo se da je Isus, kad je završio ove besjede, otišao iz Galileje i došao u područja Judeje s one strane Jordana.</verse>
				<verse number="2">A slijedilo ga je veliko mnoštvo, i on ih je ondje ozdravio.</verse>
				<verse number="3">Pristupili su mu i farizeji iskušavajući ga i govoreći mu: “Je li zakonom dopušteno čovjeku otpustiti svoju ženu iz bilo kojeg razloga?”</verse>
				<verse number="4">A on je odgovorio rekavši im: “Niste li čitali da onaj koji ih je stvorio u početku, stvorio ih je muško i žensko</verse>
				<verse number="5">i rekao: ‘Stoga će čovjek napustiti oca i majku i prionuti uza svoju ženu; i njih dvoje bit će jedno tijelo’?</verse>
				<verse number="6">Tako više nisu dvoje, nego jedno tijelo. Prema tome, što je Bog sjedinio, čovjek neka ne rastavlja!”</verse>
				<verse number="7">Upitali su ga: “Zašto je onda Mojsije zapovjedio dati ispravu o razvodu pa je otpustiti?”</verse>
				<verse number="8">Odgovorio im je: “Mojsije vam je zbog tvrdoće vašeg srca dopustio otpuštati žene vaše, ali od početka nije bilo tako.</verse>
				<verse number="9">A ja vam kažem: Svaki koji otpusti svoju ženu, osim zbog bludništva, i oženi se drugom, čini preljub. I tko se oženi otpuštenom, čini preljub.”</verse>
				<verse number="10">Njegovi su mu učenici rekli: “Ako je takav slučaj s čovjekom i ženom njegovom, onda nije dobro oženiti se.”</verse>
				<verse number="11">A on im je rekao: “Ne prihvaćaju svi ovu besjedu osim onih kojima je dano.</verse>
				<verse number="12">Jer ima eunuha koji su tako rođeni od majčine utrobe; ima i eunuha koje su ljudi uškopili; a ima eunuha koji su sami sebe uškopili radi kraljevstva nebeskog. Tko to može prihvatiti, neka prihvati.”</verse>
				<verse number="13">Tada su mu doveli dječicu da na njih položi ruke i pomoli se; a učenici su ih korili.</verse>
				<verse number="14">Ali je Isus rekao: “Pustite dječicu i ne branite im da dođu k meni, jer takvih je kraljevstvo nebesko!”</verse>
				<verse number="15">Onda je položio ruke na njih i otišao odande.</verse>
				<verse number="16">I, gle, jedan je došao i upitao ga: “Učitelju dobri, kakvo dobro djelo moram učiniti da bih imao život vječni?”</verse>
				<verse number="17">A on mu je odgovorio: “Zašto me nazivaš dobrim? Nitko nije dobar osim jednoga, to jest, Boga! Ali ako hoćeš ući u život, drži zapovijedi.”</verse>
				<verse number="18">Upitao ga je: “Koje?” Isus je odgovorio: “Ne ubij! Ne počini preljuba! Ne ukradi! Ne svjedoči lažno!</verse>
				<verse number="19">Poštuj oca svoga i majku; i ljubi bližnjega svoga kao samoga sebe!”</verse>
				<verse number="20">Mladić mu je rekao: “Sve sam to držao od svoje mladosti. Što mi još nedostaje?”</verse>
				<verse number="21">Isus mu je rekao: “Ako hoćeš biti savršen, idi, prodaj što imaš i daj siromasima, pa ćeš imati blago u nebu; onda dođi i slijedi me.”</verse>
				<verse number="22">A kad je mladić čuo tu besjedu, otišao je žalostan, jer je imao veliki imetak.</verse>
				<verse number="23">Tada je Isus rekao svojim učenicima: “Uistinu vam kažem da će bogataš teško ući u kraljevstvo nebesko.</verse>
				<verse number="24">I ponovo vam kažem: Lakše je devi proći kroz ušicu igle negoli bogatašu ući u kraljevstvo Božje.”</verse>
				<verse number="25">Kad su njegovi učenici to čuli, silno su se začudili govoreći: “Tko se onda može spasiti?”</verse>
				<verse number="26">A Isus ih je pogledao te im rekao: “Ljudima je to nemoguće, ali s Bogom je sve moguće!”</verse>
				<verse number="27">Nato je Petar odgovorio rekavši mu: “Gle, mi smo sve napustili i počeli te slijediti. Što ćemo zbog toga imati?”</verse>
				<verse number="28">A Isus im je rekao: “Uistinu vam kažem da ćete vi koji me slijedite u preporodu, kad Sin čovječji sjedne na prijestolje svoje slave, i vi sjediti na dvanaest prijestolja i suditi dvanaest plemena Izraelovih.</verse>
				<verse number="29">I svaki koji napusti kuće, ili braću, ili sestre, ili oca, ili majku, ili ženu, ili djecu, ili zemlje, radi imena mojega, stostruko će primiti i baštiniti život vječni.</verse>
				<verse number="30">Ali će mnogi prvi biti posljednji, a posljednji prvi.”</verse>
			</chapter>
			<chapter number="20">
				<verse number="1">“Jer kraljevstvo je nebesko slično čovjeku, domaćinu, koji je rano ujutro izašao unajmiti radnike za svoj vinograd.</verse>
				<verse number="2">I pošto se pogodio s radnicima po dinar na dan, poslao ih je u svoj vinograd.</verse>
				<verse number="3">Onda je izašao oko trećeg sata i spazio druge gdje stoje besposleni na trgu;</verse>
				<verse number="4">te im rekao: ‘Idite i vi u vinograd i što bude pravo, dat ću vam.’ I oni su otišli.</verse>
				<verse number="5">Ponovo je izašao oko šestog i devetog sata i učinio isto.</verse>
				<verse number="6">Izašao je i oko jedanaestog sata i našao druge gdje stoje besposleni te ih upitao: ‘Zašto stojite ovdje cijeli dan besposleni?’</verse>
				<verse number="7">Odgovorili su mu: ‘Jer nas nitko nije unajmio.’ Rekao im je: “Idite i vi u vinograd i što bude pravo, primit ćete.’</verse>
				<verse number="8">A kad se spustila večer, gospodar vinograda je rekao svojem upravitelju: ‘Pozovi radnike i daj im nadnicu, počevši od posljednjih sve do prvih.’</verse>
				<verse number="9">I kad su došli oni koji su bili unajmljeni oko jedanaestog sata, primili su svaki po dinar.</verse>
				<verse number="10">A kad su došli prvi, pretpostavili su da će primiti više, ali su i oni primili svaki po dinar.</verse>
				<verse number="11">I kad su primili, mrmljali su protiv domaćina,</verse>
				<verse number="12">govoreći: ‘Ovi posljednji radili su samo jedan sat, i ti si ih izjednačio s nama koji smo podnijeli teret i žegu dana.’</verse>
				<verse number="13">A on je odgovorio jednom od njih rekavši: ‘Prijatelju, ja ti ne činim nepravdu! Nisi li se sa mnom pogodio po dinar?</verse>
				<verse number="14">Uzmi svoje i idi, a ja hoću ovom posljednjem dati kao i tebi.</verse>
				<verse number="15">Nije li mi zakonom dopušteno sa svojim činiti što hoću? Je li oko tvoje zlo zato što sam ja dobar?’</verse>
				<verse number="16">Tako će posljednji biti prvi, a prvi posljednji; jer je mnogo zvanih, ali malo izabranih.”</verse>
				<verse number="17">A Isus je, uzlazeći u Jeruzalem, uzeo nasamo dvanaestoricu učenika te im na putu rekao:</verse>
				<verse number="18">“Gle, uzlazimo u Jeruzalem i Sin čovječji bit će predan glavarima svećeničkim i pismoznancima, pa će ga na smrt osuditi,</verse>
				<verse number="19">i predat će ga Poganima da ga izruguju, i izbičuju i razapnu; a treći će dan uskrsnuti.”</verse>
				<verse number="20">Tada mu je prišla majka Zebedejeve djece sa svojim sinovima, iskazujući mu štovanje i zahtijevajući nešto od njega.</verse>
				<verse number="21">A on ju je upitao: “Što hoćeš?” Odgovorila mu je: “Odobri da ova moja dva sina sjednu, jedan tebi zdesna, a drugi slijeva, u tvome kraljevstvu.”</verse>
				<verse number="22">A Isus je odgovorio rekavši: “Ne znate što molite. Možete li piti čašu koju ću ja piti i krstiti se krštenjem kojim sam ja kršten?” Rekli su mu: “Možemo!”</verse>
				<verse number="23">A on im je rekao: “Čašu ćete moju doista piti i krstiti se krštenjem kojim sam ja kršten, ali sjesti meni zdesna i slijeva nije moje dati, nego će se to dati onima kojima je pripremio Otac moj.”</verse>
				<verse number="24">A kad su to čula desetorica, razljutili su se na ovu dvojicu braće.</verse>
				<verse number="25">Ali Isus ih je pozvao i rekao: “Znate da vladari Pogana nad njima gospodare i velikaši nad njima vladaju.</verse>
				<verse number="26">Ali ne smije tako biti među vama! Nego onaj koji hoće biti velik među vama, neka vam bude poslužitelj.</verse>
				<verse number="27">I onaj koji hoće biti prvi među vama, neka vam bude sluga.</verse>
				<verse number="28">Kao što ni Sin čovječji nije došao da mu poslužuju, nego da on poslužuje i život svoj preda kao otkupninu za mnoge.</verse>
				<verse number="29">I dok su izlazili iz Jerihona, slijedilo ga je veliko mnoštvo.</verse>
				<verse number="30">I gle, dva su slijepca sjedila pokraj puta. Kad su čuli da Isus prolazi, povikali su govoreći: “Smiluj nam se Gospodine, Sine Davidov!”</verse>
				<verse number="31">A mnoštvo ih je korilo da ušute, ali su oni još jače vikali govoreći: “Smiluj nam se, Gospodine, Sine Davidov!”</verse>
				<verse number="32">Nato se Isus zaustavio, pozvao ih i rekao: “Što hoćete da vam učinim?”</verse>
				<verse number="33">Rekli su mu: “Gospodine, da nam se otvore oči!”</verse>
				<verse number="34">I sažalio se Isus nad njima, dotaknuo im oči i odmah su im oči progledale, te su ga počeli slijediti.</verse>
			</chapter>
			<chapter number="21">
				<verse number="1">I kad su se približili Jeruzalemu i došli u Betfagu, kod Maslinske gore, tada je poslao Isus dvojicu učenika</verse>
				<verse number="2">govoreći im: “Idite u selo što je pred vama i odmah ćete naći privezanu magaricu i s njom magare. Odvežite ih i dovedite k meni.</verse>
				<verse number="3">A ako vam tko što kaže, recite: ‘Gospodinu trebaju’, i odmah će ih poslati.”</verse>
				<verse number="4">A sve se to dogodilo kako bi se ispunilo što je rečeno po proroku, govoreći:</verse>
				<verse number="5">“Recite kćeri sionskoj: ‘Gle, kralj tvoj dolazi k tebi, krotak, i sjedi na magarici i mladunčetu magaričinu.’”</verse>
				<verse number="6">I učenici su otišli te učinili kako im je Isus zapovjedio.</verse>
				<verse number="7">Doveli su magaricu i magare te stavili na njih svoju odjeću, i posjeli ga na nju.</verse>
				<verse number="8">A veliko je mnoštvo prostiralo svoju odjeću po putu; drugi su rezali grane sa stabala i prostirali ih po putu.</verse>
				<verse number="9">A mnoštvo koje je išlo ispred i oni koji su ga slijedili klicali su govoreći: “Hosana sinu Davidovu! Blagoslovljen onaj koji dolazi u ime Gospodnje! Hosana u najvišoj visini!”</verse>
				<verse number="10">I kad je ušao u Jeruzalem, cijeli se grad pokrenuo govoreći: “Tko je ovaj?”</verse>
				<verse number="11">A mnoštvo je govorilo: “To je Isus, prorok iz Nazareta galilejskoga.”</verse>
				<verse number="12">Tada je Isus ušao u Hram Božji i istjerao sve koji su prodavali i kupovali u Hramu. I prevrnuo je stolove mjenjačima novca i sjedala prodavačima golubova,</verse>
				<verse number="13">te im rekao: “Zapisano je: ‘Dom će se moj zvati Dom molitve’, a vi ste od njega načinili špilju razbojničku.”</verse>
				<verse number="14">Onda su mu u Hramu prišli slijepi i hromi, i on ih je ozdravio.</verse>
				<verse number="15">A kad su glavari svećenički i pismoznanci vidjeli čudesa koja je učinio i djecu kako viču u Hramu i govore: “Hosana Sinu Davidovu!”, jako su se razljutili,</verse>
				<verse number="16">pa mu rekli: “Čuješ li što ovi govore?” Nato im je Isus odgovorio: “Da! Zar niste nikad čitali: ‘Iz usta malenih i dojenčadi upotpunio si hvalu’?”</verse>
				<verse number="17">I ostavio ih je i otišao iz grada u Betaniju te prenoćio ondje.</verse>
				<verse number="18">A ujutro, kad se vraćao u grad, ogladnio je.</verse>
				<verse number="19">I kad je ugledao smokvu na putu, prišao joj je i nije na njoj ništa našao osim samo lišća, te joj rekao: “Neka na tebi više ne bude ploda zauvijek!” I smokva se odmah osušila.</verse>
				<verse number="20">A kad su učenici to vidjeli, čudili su se govoreći: “Kako se smokva odmah osušila!”</verse>
				<verse number="21">Isus im je odgovorio rekavši: “Uistinu vam kažem, ako imate vjere i ne sumnjate, činit ćete ne samo to što se dogodilo sa smokvom, nego ako i ovoj gori kažete: ‘Pomakni se i baci se u more!’, to će se dogoditi.</verse>
				<verse number="22">I sve što zamolite u molitvi vjerujući, primit ćete.”</verse>
				<verse number="23">A kad je došao u Hram, dok je poučavao, pristupili su mu glavari svećenički i starješine narodne i upitali: “Kojom vlašću to činiš? I tko ti je dao tu vlast?”</verse>
				<verse number="24">A Isus je odgovorio rekavši im: “I ja ću vas upitati jednu stvar, ako mi na to odgovorite, i ja ću vama reći kojom vlašću ovo činim:</verse>
				<verse number="25">Krštenje Ivanovo, odakle je bilo? Od neba ili od ljudi?” A oni su raspravljali među sobom govoreći: “Ako kažemo: ‘Od neba’, reći će nam: ‘Zašto mu onda niste povjerovali?’</verse>
				<verse number="26">A ako kažemo: ‘Od ljudi’, bojimo se naroda; jer svi Ivana smatraju prorokom.”</verse>
				<verse number="27">Onda su odgovorili Isusu rekavši: “Ne možemo reći.” A on im je rekao: “Ni ja vama neću reći kojom vlašću ovo činim.</verse>
				<verse number="28">A što vi mislite? Jedan je čovjek imao dva sina, te prišao prvome i rekao: ‘Sine, idi danas u moj vinograd raditi!’</verse>
				<verse number="29">On je odgovorio rekavši: ‘Neću!’, ali se poslije pokajao i otišao.</verse>
				<verse number="30">Onda je prišao drugome i rekao isto tako. A on je odgovorio rekavši: ‘Ja idem, gospodaru!’, i nije otišao.</verse>
				<verse number="31">Koji je od te dvojice izvršio očevu volju?” Oni su mu odgovorili: “Prvi!” Isus im je rekao: “Uistinu vam kažem da će poreznici i bludnice ući u kraljevstvo Božje prije vas!</verse>
				<verse number="32">Jer je Ivan došao k vama putem pravde i niste mu povjerovali, a povjerovali su mu poreznici i bludnice. A vi, pošto ste to vidjeli, niste se poslije pokajali da biste mu povjerovali.”</verse>
				<verse number="33">Čujte i drugu usporedbu! Bio jedan domaćin koji je posadio vinograd, i ogradio ga ogradom, i iskopao u njemu tijesak, i sagradio kulu pa ga iznajmio vinogradarima i otputovao u daleku zemlju.</verse>
				<verse number="34">A kad se približilo vrijeme berbe, poslao je svoje sluge vinogradarima da bi preuzeli njegove plodove.</verse>
				<verse number="35">A vinogradari su pograbili njegove sluge, jednoga istukli, a drugoga ubili, a još jednoga kamenovali.</verse>
				<verse number="36">Ponovo je poslao druge sluge, brojnije od prvih; i njima su učinili isto tako.</verse>
				<verse number="37">A na kraju je poslao k njima sina svoga govoreći: ‘Poštovat će moga sina.’</verse>
				<verse number="38">Ali kad su vinogradari ugledali sina, rekli su među sobom: ‘Ovo je baštinik! Hajdemo ga ubiti i domognimo se njegove baštine!’</verse>
				<verse number="39">I pograbili su ga, te ga izbacili iz vinograda i ubili.</verse>
				<verse number="40">Kada dakle dođe gospodar vinograda, što će učiniti tim vinogradarima?”</verse>
				<verse number="41">Rekli su mu: “Nemilosrdno će pogubiti te zločince i vinograd iznajmiti drugim vinogradarima koji će mu predavati plodove u svoje vrijeme.”</verse>
				<verse number="42">Isus im je rekao: “Zar nikada niste čitali u Pismima: ‘Kamen koji su graditelji odbacili, taj je postao ugaoni zaglavnjak. To je Gospodnje djelo i čudesno je u našim očima’!</verse>
				<verse number="43">Zato vam kažem: Kraljevstvo Božje oduzet će se od vas i dati narodu koji rađa njegove plodove.</verse>
				<verse number="44">I tko padne na taj kamen, razbit će se; a na koga on padne, smrvit će ga u prah.”</verse>
				<verse number="45">A kad su glavari svećenički i farizeji čuli njegove usporedbe, shvatili su da je govorio o njima.</verse>
				<verse number="46">Ali kad su ga nastojali uhititi, bojali su se mnoštva jer ga je držalo za proroka.</verse>
			</chapter>
			<chapter number="22">
				<verse number="1">I Isus im je odgovorio i ponovo progovorio u usporedbama te rekao:</verse>
				<verse number="2">“Kraljevstvo nebesko sliči nekom kralju koji je pripremio svadbu svome sinu.</verse>
				<verse number="3">I poslao je svoje sluge da pozovu uzvanike na svadbu, a oni nisu htjeli doći.</verse>
				<verse number="4">Ponovo je poslao druge sluge govoreći: ‘Recite uzvanicima: Evo, ručak sam svoj pripremio, poklana su moja goveda i tovljenici i sve je spremno. Dođite na svadbu!’</verse>
				<verse number="5">Ali oni nisu marili te su otišli: jedan na svoju njivu, drugi za svojom trgovinom.</verse>
				<verse number="6">A ostali su uhvatili sluge njegove, zlostavljali ih i ubili.</verse>
				<verse number="7">A kad je taj kralj to čuo, razgnjevio se te poslao svoje vojske, pogubio one ubojice i spalio njihov grad.</verse>
				<verse number="8">Tada je rekao svojim slugama: ‘Svadba je spremna, ali uzvanici nisu bili dostojni.</verse>
				<verse number="9">Idite stoga na glavne puteve i pozovite na svadbu sve koje nađete.</verse>
				<verse number="10">Tako su te sluge izašle na glavne puteve i skupile sve koje su našli, i zle i dobre; i svadba se napunila gostima.</verse>
				<verse number="11">A kad je kralj ušao pogledati goste, opazio je ondje čovjeka koji nije odjenuo svadbenu odjeću,</verse>
				<verse number="12">pa ga upitao: ‘Prijatelju, kako si ušao ovamo, a nemaš svadbene odjeće?’ A on je zanijemio.</verse>
				<verse number="13">Tada je kralj rekao slugama: ‘Svežite mu ruke i noge, odvedite ga i bacite u krajnju tamu; ondje će biti plač i škrgut zubi.’</verse>
				<verse number="14">Jer je mnogo zvanih, ali je malo izabranih.”</verse>
				<verse number="15">Zatim su farizeji otišli i održali vijećanje kako bi ga uhvatili u riječi.</verse>
				<verse number="16">I poslali su mu svoje učenike s herodovcima govoreći: “Učitelju, mi znamo da si istinit i učiš Božjem putu u istini i ne mariš ni za koga jer ne gledaš na vanjštinu ljudsku.</verse>
				<verse number="17">Reci nam, stoga, što ti misliš; je li zakonom dopušteno dati porez Cezaru ili nije?”</verse>
				<verse number="18">A Isus je prozreo njihovu opakost i rekao: “Zašto me iskušavate, licemjeri?</verse>
				<verse number="19">Pokažite mi porezni novac!” I donijeli su mu dinar.</verse>
				<verse number="20">A on ih je upitao: “Čiji je ovo lik i natpis?”</verse>
				<verse number="21">Odgovorili su mu: “Cezarov!” Tada im je rekao: “Dajte stoga cezaru što je cezarovo, a Bogu što je Božje.”</verse>
				<verse number="22">Kad su čuli te riječi, začudili su se te ga ostavili i otišli.</verse>
				<verse number="23">Istog su mu dana pristupili saduceji, koji kažu da nema uskrsnuća, i upitali ga</verse>
				<verse number="24">govoreći: “Učitelju, Mojsije je rekao: ‘Ako tko umre bez djece, neka brat njegov oženi njegovu ženu i podigne sjeme svome bratu!’</verse>
				<verse number="25">A bilo je kod nas sedmero braće. I prvi se oženio i umro bez potomstva i ostavio svoju ženu svome bratu.</verse>
				<verse number="26">Isto tako i drugi, i treći, sve do sedmoga.</verse>
				<verse number="27">A nakon svih umrla je i žena.</verse>
				<verse number="28">Dakle, po uskrsnuću, kojemu će od te sedmorice biti žena? Jer su je svi imali.”</verse>
				<verse number="29">Isus im je odgovorio rekavši: “Varate se, ne znajući Pisma ni snage Božje.</verse>
				<verse number="30">Jer po uskrsnuću niti se žene niti udaju, nego su kao anđeli Božji u nebu.</verse>
				<verse number="31">A što se tiče uskrsnuća mrtvih, niste li čitali ono što vam je Bog rekao govoreći:</verse>
				<verse number="32">‘Ja sam Bog Abrahamov, i Bog Izakov, i Bog Jakovljev’? Bog nije Bog mrtvih, nego živih!”</verse>
				<verse number="33">A kad je mnoštvo to čulo, zapanjilo se njegovim naukom.</verse>
				<verse number="34">Ali kad su farizeji čuli da je ušutkao saduceje, okupili su se zajedno.</verse>
				<verse number="35">Tada ga je jedan od njih, zakonoznanac, upitao iskušavajući ga i govoreći:</verse>
				<verse number="36">“Učitelju, koja je najveća zapovijed u Zakonu?”</verse>
				<verse number="37">Isus mu je rekao: “Ljubi Gospodina Boga svoga svim srcem svojim, i svom dušom svojom i svim umom svojim.</verse>
				<verse number="38">To je prva i najveća zapovijed.</verse>
				<verse number="39">A druga je njoj slična: ‘Ljubi bližnjega svoga kao samoga sebe.’</verse>
				<verse number="40">O tim dvjema zapovijedima visi sav Zakon i Proroci.”</verse>
				<verse number="41">Dok su farizeji bili okupljeni, Isus ih je upitao,</verse>
				<verse number="42">govoreći: “Što mislite o Kristu? Čiji je on sin?” Odgovorili su mu: “Davidov.”</verse>
				<verse number="43">Upitao ih je: “Kako ga onda David u duhu naziva Gospodinom, govoreći:</verse>
				<verse number="44">‘GOSPOD je rekao mome Gospodinu: Sjedni mi zdesna dok ne položim tvoje neprijatelje za podnožje nogama tvojim’?</verse>
				<verse number="45">Ako je, dakle, David njega nazvao Gospodinom, kako je on njegov sin?”</verse>
				<verse number="46">I nitko mu nije mogao odgovoriti ni riječ, niti se od toga dana itko usudio pitati ga bilo što.</verse>
			</chapter>
			<chapter number="23">
				<verse number="1">Tada je Isus progovorio mnoštvu i svojim učenicima</verse>
				<verse number="2">rekavši: “Pismoznanci i farizeji sjede na Mojsijevoj stolici.</verse>
				<verse number="3">Sve dakle što vam kažu da držite, to držite i činite, ali ne činite po njihovim djelima, jer govore a ne čine;</verse>
				<verse number="4">jer vežu teške i tegobne terete te ih stavljaju na ramena ljudima, a sami ih ne žele ni jednim od svojih prstiju pomaknuti.</verse>
				<verse number="5">A sva svoja djela čine da bi ih ljudi vidjeli. Proširuju zapise svoje, i povećavaju rubove svoje odjeće.</verse>
				<verse number="6">I vole počasna mjesta na gozbama i prva sjedala u sinagogama,</verse>
				<verse number="7">i pozdrave na trgovima i da ih ljudi nazivaju ‘Rabbi! Rabbi!’.</verse>
				<verse number="8">Ali vi se ne nazivajte ‘Rabbi’, jer jedan je vaš Učitelj, Krist, a vi ste svi braća.</verse>
				<verse number="9">I nikoga na zemlji ne nazivajte svojim ocem, jer jedan je vaš Otac koji je u nebu.</verse>
				<verse number="10">Niti se nazivajte učiteljima, jer jedan je vaš Učitelj, Krist.</verse>
				<verse number="11">A najveći među vama neka vam bude sluga.</verse>
				<verse number="12">I tko sebe uzvisuje, bit će ponižen, a tko se ponizi, bit će uzvišen.</verse>
				<verse number="13">Ali jao vama, pismoznanci i farizeji! Licemjeri! Jer vi zatvarate kraljevstvo nebesko pred ljudima; jer ni vi sami ne ulazite, niti onima koji ulaze ne dopuštate ući.</verse>
				<verse number="14">Jao vama, pismoznanci i farizeji! Licemjeri! Jer vi proždirete kuće udovica i, pretvarajući se, dugo molite; zbog toga ćete primiti veću osudu.</verse>
				<verse number="15">Jao vama, pismoznanci i farizeji! Licemjeri! Jer vi obilazite morem i kopnom da pridobijete jednog prozelita, a kad je to postao, učinite ga djetetom pakla dvaput gorim od sebe.</verse>
				<verse number="16">Jao vama, slijepi vodiči koji govorite: ‘Tko se zakune Hramom, to nije ništa; ali tko se zakune hramskim zlatom, dužnik je!</verse>
				<verse number="17">Ludi ste i slijepi! Jer što je veće, zlato ili Hram koji posvećuje to zlato?</verse>
				<verse number="18">I, ‘tko se zakune žrtvenikom, to nije ništa; ali tko se zakune darom što je na njemu, kriv je!’</verse>
				<verse number="19">Ludi ste i slijepi! Jer što je veće, dar ili žrtvenik koji posvećuje taj dar?</verse>
				<verse number="20">Zato tko se dakle zakune žrtvenikom, kune se njime i svime što je na njemu.</verse>
				<verse number="21">I tko se zakune Hramom, kune se njime i onim koji u njemu prebiva.</verse>
				<verse number="22">I tko se zakune nebom, kune se prijestoljem Božjim i onim koji sjedi na njemu.</verse>
				<verse number="23">Jao vama, pismoznanci i farizeji! Licemjeri! Jer vi dajete desetinu od metvice i kopra i kumina, a izostavili ste ono najvažnije u Zakonu: pravdu, milosrđe i vjeru. To ste trebali činiti, a ono ne ostaviti neučinjenim.</verse>
				<verse number="24">Slijepi vodiči, koji cijedite mušicu, a gutate devu!</verse>
				<verse number="25">Jao vama, pismoznanci i farizeji! Licemjeri! Jer vi čistite vanjštinu čaše i pladnja, a iznutra su pune grabeža i razuzdanosti.</verse>
				<verse number="26">Farizeju slijepi! Očisti najprije ono što je unutar čaše i pladnja da im i izvana bude čisto.</verse>
				<verse number="27">Jao vama, pismoznanci i farizeji! Licemjeri! Jer vi sličite obijeljenim grobovima koji izvana doista izgledaju prekrasno, ali su iznutra puni mrtvačkih kostiju i svakojake nečistoće.</verse>
				<verse number="28">Tako i vi izvana izgledate ljudima pravedni, ali ste iznutra puni licemjerja i bezakonja.</verse>
				<verse number="29">Jao vama, pismoznanci i farizeji! Licemjeri! Jer vi gradite grobove prorocima i ukrašavate grobnice pravednicima,</verse>
				<verse number="30">i govorite: ‘Da smo živjeli u dane svojih očeva, ne bismo bili sudionici u prolijevanju krvi proroka.’</verse>
				<verse number="31">Stoga sami svjedočite da ste djeca onih koji su ubijali proroke.</verse>
				<verse number="32">Dopunite i vi mjeru svojih očeva!</verse>
				<verse number="33">Zmije, naraštaju otrovnica! Kako ćete izbjeći osudu pakla?</verse>
				<verse number="34">Zbog toga, evo, ja šaljem k vama proroke i mudrace i pismoznance; i neke od njih ćete ubiti i razapeti, a neke od njih bičevati u svojim sinagogama i progoniti od grada do grada,</verse>
				<verse number="35">tako da na vas dođe sva pravedna krv prolivena na zemlji: od krvi pravednoga Abela sve do krvi Zaharije, sina Barahijina, koga ste ubili između Hrama i žrtvenika.</verse>
				<verse number="36">Uistinu vam kažem, sve će to doći na ovaj naraštaj!</verse>
				<verse number="37">O Jeruzaleme, Jeruzaleme, koji ubijaš proroke i kamenuješ one koji su k tebi poslani! Koliko sam puta htio okupiti tvoju djecu, kao što kvočka okuplja svoje piliće pod krila svoja, a vi niste htjeli.</verse>
				<verse number="38">Evo, kuća vam je vaša napuštena, pusta.</verse>
				<verse number="39">Jer vam kažem: Odsada me nećete vidjeti dok ne kažete: ‘Blagoslovljen je onaj koji dolazi u ime Gospodnje!’ “</verse>
			</chapter>
			<chapter number="24">
				<verse number="1">Onda je Isus izašao, udaljio se od Hrama, a njegovi su mu učenici prišli pokazujući mu hramske građevine.</verse>
				<verse number="2">A Isus im je rekao: “Zar ne vidite sve ovo? Uistinu vam kažem, ovdje neće ostati ni kamen na kamenu koji se neće porušiti.”</verse>
				<verse number="3">I kad je sjedio na Maslinskoj gori, prišli su mu učenici nasamo govoreći: “Reci nam, kada će to biti i koji je znak tvog dolaska i svršetka svijeta?”</verse>
				<verse number="4">A Isus im je odgovorio rekavši: “Pazite da vas tko ne zavede!</verse>
				<verse number="5">Jer će mnogi doći u moje ime, govoreći: ‘Ja sam Krist’, i mnoge će zavesti.</verse>
				<verse number="6">A čut ćete za ratove i za glasine o ratovima. Pazite, ne uznemirujte se! Jer se sve to mora dogoditi, ali to još nije svršetak;</verse>
				<verse number="7">jer će ustati narod protiv naroda i kraljevstvo protiv kraljevstva; i bit će gladi i pošasti i potresa po raznim mjestima.</verse>
				<verse number="8">Sve je to samo početak jada.</verse>
				<verse number="9">Tada će vas predavati na muke i ubijati vas; i svi će vas narodi zamrziti zbog moga imena.</verse>
				<verse number="10">I tada će se mnogi sablazniti, te će izdavati jedan drugoga i mrziti jedan drugoga.</verse>
				<verse number="11">I ustat će mnogi lažni proroci i mnoge će zavesti.</verse>
				<verse number="12">I zato što će se bezakonje umnožiti, ljubav će mnogih ohladnjeti;</verse>
				<verse number="13">ali tko izdrži do svršetka, taj će biti spašen.</verse>
				<verse number="14">I ovo će se evanđelje kraljevstva propovijedati po svemu svijetu za svjedočanstvo svim narodima, i tada će doći svršetak.</verse>
				<verse number="15">Kad dakle vidite gnusobu pustoši, što je rečeno po proroku Danijelu, da stoji na svetome mjestu (tko čita, neka razumije):</verse>
				<verse number="16">tada, koji budu u Judeji, neka bježe u gore.</verse>
				<verse number="17">Neka onaj koji je na krovu ne silazi uzeti što iz kuće svoje;</verse>
				<verse number="18">ni onaj koji je u polju neka se ne vraća natrag uzeti svoje odjeće.</verse>
				<verse number="19">A jao trudnicama i dojiljama u one dane!</verse>
				<verse number="20">Ali se molite da vaš bijeg ne bude u zimi niti na Šabat.</verse>
				<verse number="21">Jer će tada biti velika nevolja kakve nije bilo od početka svijeta sve do sada, niti će je ikada biti.</verse>
				<verse number="22">I osim ako se ne bi skratili oni dani, ne bi se spasilo nijedno tijelo; ali radi izabranih skratit će se oni dani.</verse>
				<verse number="23">Ako vam tada tko kaže: ‘Evo, ovdje je Krist!’ ili ‘Ondje je!’, ne vjerujte!</verse>
				<verse number="24">Jer će ustati lažni kristi i lažni proroci te će pokazati velike znakove i čudesa, tako da, ako je moguće, zavedu i izabrane.</verse>
				<verse number="25">Evo, rekao sam vam unaprijed.</verse>
				<verse number="26">Prema tome, ako vam kažu: ‘Evo, u pustinji je!’, ne izlazite; ‘Evo, u skrivenim je odajama!’, ne vjerujte!</verse>
				<verse number="27">Jer kao što munja izlazi od istoka i bljesne sve do zapada, tako će biti i dolazak Sina čovječjega.</verse>
				<verse number="28">Jer gdje god je mrtvo tijelo, ondje će se okupljati orlovi.</verse>
				<verse number="29">Odmah nakon nevolje onih dana, sunce će potamnjeti, i mjesec neće davati svoje svjetlosti, i zvijezde će s neba padati i sile će se nebeske uzdrmati.</verse>
				<verse number="30">I tada će se pojaviti znak Sina čovječjega na nebu; i tada će proplakati sva plemena zemaljska, i vidjet će Sina čovječjega kako dolazi na oblacima nebeskim sa snagom i velikom slavom.</verse>
				<verse number="31">Onda će poslati svoje anđele s jakim zvukom trube i oni će skupiti njegove izabrane od četiri vjetra, s jednoga kraja neba do drugoga.</verse>
				<verse number="32">A od smokve naučite usporedbu. Kad joj grana već omekša i potjera lišće, znate da je ljeto blizu.</verse>
				<verse number="33">Tako i vi, kad ugledate sve ovo, znajte da je blizu, pred vratima.</verse>
				<verse number="34">Uistinu vam kažem: Ovaj naraštaj neće proći dok se sve to ne ispuni.</verse>
				<verse number="35">Nebo će i zemlja proći, ali riječi moje neće proći.</verse>
				<verse number="36">Ali o onom danu i času nitko ne zna, ni anđeli nebeski, nego samo moj Otac.</verse>
				<verse number="37">I kao što je bilo za dana Noinih, tako će biti i kod dolaska Sina čovječjega.</verse>
				<verse number="38">Jer kao što su u one dane, prije potopa, jeli i pili, ženili se i udavali, sve do dana kad je Noa ušao u arku,</verse>
				<verse number="39">i nisu ništa znali sve dok nije došao potop i sve odnio, tako će biti i kod dolaska Sina čovječjega.</verse>
				<verse number="40">Tada će dvojica biti u polju; jedan će se uzeti, drugi ostaviti.</verse>
				<verse number="41">Dvije žene će mljeti u mlinu; jedna će se uzeti, a druga ostaviti.</verse>
				<verse number="42">Zato bdijte, jer ne znate u koji čas vaš Gospodin dolazi.</verse>
				<verse number="43">Ali znajte ovo, kad bi domaćin znao u koju će noćnu stražu doći lopov, bdio bi i ne bi dopustio da mu prokopa kuću.</verse>
				<verse number="44">Zbog toga i vi budite spremni, jer Sin čovječji dolazi u čas kad ne mislite.</verse>
				<verse number="45">Tko li je onda vjerni i mudri sluga kojega je njegov gospodar postavio nad svojim ukućanima da im daje hranu u pravo vrijeme?</verse>
				<verse number="46">Blažen je onaj sluga koga će njegov gospodar, kad dođe, naći da tako čini.</verse>
				<verse number="47">Uistinu vam kažem da će ga postaviti nad svim svojim posjedima.</verse>
				<verse number="48">Ali ako taj zli sluga kaže u svom srcu: ‘Moj gospodar odugovlači svoj dolazak’,</verse>
				<verse number="49">te počne tući svoje sudrugove sluge, i jesti i piti s pijanicama,</verse>
				<verse number="50">doći će gospodar toga sluge u dan kad ga ne očekuje i u čas kojeg nije svjestan,</verse>
				<verse number="51">i rasjeći će ga i dodijeliti mu udio s licemjerima; ondje će biti plač i škrgut zubi.</verse>
			</chapter>
			<chapter number="25">
				<verse number="1">Tada će kraljevstvo nebesko biti poput deset djevica, koje su uzele svoje svjetiljke i izašle u susret mladencu.</verse>
				<verse number="2">I pet je od njih bilo mudrih, a pet ludih.</verse>
				<verse number="3">One lude su uzele svoje svjetiljke, a nisu uzele sa sobom ulja,</verse>
				<verse number="4">a mudre su u svojim posudama zajedno sa svojim svjetiljkama uzele ulja.</verse>
				<verse number="5">Ali pošto je mladenac zakasnio, sve su zadrijemale i zaspale.</verse>
				<verse number="6">A u ponoć je nastala vika: ‘Evo, mladenac dolazi! Izađite mu u susret!’</verse>
				<verse number="7">Tada su ustale sve one djevice i uredile svoje svjetiljke.</verse>
				<verse number="8">A lude su rekle mudrima: ‘Dajte nam od svoga ulja, jer nam se svjetiljke gase!’</verse>
				<verse number="9">Ali su mudre odgovorile govoreći: ‘ Nipošto! Ne bi bilo dovoljno za nas i vas; nego radije pođite k onima koji prodaju i kupite za sebe!’</verse>
				<verse number="10">A dok su one otišle kupiti, došao je mladenac. I one koje su bile spremne, ušle su s njim na svadbu; i vrata su se zatvorila.</verse>
				<verse number="11">Poslije su došle i ostale djevice govoreći: ‘Gospodine! Gospodine! Otvori nam!’</verse>
				<verse number="12">Ali je on odgovorivši rekao: ‘Uistinu vam kažem, ne poznajem vas!’</verse>
				<verse number="13">Zato bdijte, jer ne znate ni dana ni časa u koji dolazi Sin čovječji!</verse>
				<verse number="14">Jer kraljevstvo je nebesko kao kad čovjek putuje u daleku zemlju, dozove svoje sluge i preda im svoj posjed.</verse>
				<verse number="15">I jednome je dao pet talenata, drugome dva, a trećemu jedan: svakome po njegovoj sposobnosti. I odmah je otputovao.</verse>
				<verse number="16">Onda je onaj koji je primio pet talenata otišao i trgovao s njima, te zaradio drugih pet talenata.</verse>
				<verse number="17">Isto tako i onaj koji je primio dva; i on je stekao druga dva.</verse>
				<verse number="18">Ali onaj koji je primio jedan, otišao je, zakopao ga u zemlju i sakrio novac svoga gospodara.</verse>
				<verse number="19">Nakon dugo vremena dolazi gospodar tih slugu i s njima sređuje račun.</verse>
				<verse number="20">Onda je onaj koji je primio pet talenata pristupio i donio drugih pet talenata, govoreći: ‘Gospodaru, predao si mi pet talenata, evo, stekao sam uz njih još pet talenata.’</verse>
				<verse number="21">Njegov mu je gospodar rekao: ‘Izvrsno, slugo dobri i vjerni! Nad malim si bio vjeran, postavit ću te da vladaš nad mnogim! Uđi u radost gospodara svoga.’</verse>
				<verse number="22">Pristupio mu je i onaj koji je primio dva talenta i rekao: ‘Gospodaru, predao si mi dva talenta, evo, stekao sam uz njih druga dva talenta.</verse>
				<verse number="23">: Njegov mu je gospodar rekao: ‘Izvrsno, slugo dobri i vjerni! Nad malim si bio vjeran, postavit ću te da vladaš nad mnogim! Uđi u radost gospodara svoga.’</verse>
				<verse number="24">Tada je pristupio onaj koji je primio jedan talenat i rekao: ‘Gospodaru, znao sam da si ti tvrd čovjek, žanješ gdje nisi sijao i skupljaš gdje nisi vijao;</verse>
				<verse number="25">pa sam se uplašio, otišao i sakrio tvoj talenat u zemlju. Evo ti što je tvoje!’</verse>
				<verse number="26">Njegov je gospodar odgovorio rekavši mu: ‘Zli i lijeni slugo! Znao si da žanjem gdje nisam sijao i skupljam gdje nisam vijao;</verse>
				<verse number="27">zato si trebao uložiti moj novac kod mjenjača i ja bih pri svom povratku primio svoje s kamatom!</verse>
				<verse number="28">Uzmite stoga od njega talenat i dajte onome koji ima deset talenata!</verse>
				<verse number="29">Jer svakome koji ima dat će se pa će obilovati; a od onoga koji nema oduzet će se i ono što ima.</verse>
				<verse number="30">A beskorisnoga slugu izbacite u tamu krajnju; tamo će biti plač i škrgut zubi.</verse>
				<verse number="31">Kad Sin čovječji dođe u svojoj slavi i svi sveti anđeli s njime, tada će sjesti na prijestolje svoje slave.</verse>
				<verse number="32">I pred njim će se okupiti svi narodi, a on će ih odvojiti jedne od drugih kao što pastir odvaja ovce od jaraca,</verse>
				<verse number="33">te će postaviti ovce sebi zdesna, a jarce slijeva.</verse>
				<verse number="34">Tada će Kralj reći onima sebi zdesna: ‘Dođite, blagoslovljeni od Oca mojega! Baštinite kraljevstvo pripremljeno za vas od utemeljenja svijeta!</verse>
				<verse number="35">Jer sam bio gladan, i dali ste mi jesti; bio sam žedan, i dali ste mi piti; bio sam stranac, i primili ste me;</verse>
				<verse number="36">gol, i obukli ste me; bio sam bolestan, i posjetili ste me; bio sam u tamnici, i došli ste k meni.</verse>
				<verse number="37">Nato će mu pravednici odgovoriti govoreći: ‘Gospodaru, kada smo te vidjeli gladnog i nahranili te, ili žednog i dali ti piti?</verse>
				<verse number="38">Kada smo te vidjeli kao stranca i primili te? Ili golog i obukli te?</verse>
				<verse number="39">I kada smo te vidjeli bolesnog ili u tamnici i došli k tebi?</verse>
				<verse number="40">A Kralj će odgovoriti te im reći: ‘Uistinu vam kažem, ono što ste učinili jednomu od ove moje najmanje braće, meni ste učinili!’</verse>
				<verse number="41">Tada će reći i onima slijeva: ‘Odlazite od mene, prokleti, u oganj vječni, pripremljen za Đavla i njegove anđele!</verse>
				<verse number="42">Jer bio sam gladan, a niste mi dali jesti; bio sam žedan, a niste mi dali piti;</verse>
				<verse number="43">bio sam stranac, a niste me primili; gol, a niste me odjenuli; bolestan i u tamnici, a niste me posjetili!’</verse>
				<verse number="44">Nato će i oni njemu odgovoriti govoreći: ‘Gospodine, kada smo te vidjeli gladnog ili žednog, ili stranca, ili golog, ili bolesnog, ili u tamnici, i nismo te poslužili?’</verse>
				<verse number="45">Tada će im on odgovoriti govoreći: ‘Uistinu vam kažem, ono što niste učinili jednome od ovih najmanjih, niste ni meni učinili!’</verse>
				<verse number="46">I ovi će otići u kaznu vječnu, a pravednici u život vječni.”</verse>
			</chapter>
			<chapter number="26">
				<verse number="1">I dogodilo se, kad je Isus dovršio sve te besjede, da je rekao svojim učenicima:</verse>
				<verse number="2">“Znate da je za dva dana svetkovina Pashe, i Sin se čovječji predaje da bude razapet.”</verse>
				<verse number="3">Tada su se sabrali glavari svećenički, i pismoznanci i starješine narodne u dvoru velikog svećenika koji se zvao Kaifa,</verse>
				<verse number="4">i posavjetovali se kako bi Isusa lukavstvom uhvatili i ubili.</verse>
				<verse number="5">Ali su rekli: ‘Ne na svetkovinu da ne nastane pobuna u narodu.’</verse>
				<verse number="6">A kad je Isus bio u Betaniji, u kući Šimuna gubavca,</verse>
				<verse number="7">prišla mu je neka žena, imajući alabastrenu posudu sa skupocjenom pomasti, te ju je dok je sjedio pri jelu, izlila na njegovu glavu.</verse>
				<verse number="8">A kad su to vidjeli njegovi učenici, razljutili su se govoreći: “Čemu ovo rasipanje?</verse>
				<verse number="9">Jer se ova pomast mogla skupo prodati i dati siromasima.”</verse>
				<verse number="10">Kad je Isus to doznao, rekao im je: “Zašto uznemirujete tu ženu? Jer je dobro djelo učinila na meni.</verse>
				<verse number="11">Jer siromahe imate uvijek uz sebe, ali mene nemate uvijek.</verse>
				<verse number="12">Jer time što je izlila ovu pomast na moje tijelo, učinila je to za moj ukop.</verse>
				<verse number="13">Uistinu vam kažem, gdje god se bude propovijedalo ovo evanđelje, po svemu svijetu, govorit će se i ovo što je ona učinila, njoj na spomen.</verse>
				<verse number="14">Tada je jedan od dvanaestorice, zvan Juda Iskariotski, otišao glavarima svećeničkim</verse>
				<verse number="15">i rekao im: “Što ćete mi dati, pa ću vam ga predati?” A oni su ugovorili s njim trideset srebrnjaka.</verse>
				<verse number="16">I otada je tražio priliku da bi ga izdao.</verse>
				<verse number="17">A prvoga dana Beskvasnih kruhova prišli su učenici k Isusu govoreći mu: “Gdje hoćeš da ti pripremimo kako bi jeo Pashu?”</verse>
				<verse number="18">A on je rekao: “Idite u grad k tome i tome te mu recite: ‘Učitelj kaže: Moje je vrijeme blizu, u kući tvojoj ću svetkovati Pashu sa svojim učenicima.’ “</verse>
				<verse number="19">I učenici su učinili kako im je odredio Isus te su pripremili Pashu.</verse>
				<verse number="20">A kad se spustila večer, sjedio je s dvanaestoricom.</verse>
				<verse number="21">I dok su jeli, rekao je: “Uistinu vam kažem, jedan će me od vas izdati.”</verse>
				<verse number="22">A oni su se silno ražalostili pa ga je svaki od njih počeo zapitkivati: “Gospodine, nisam li ja?”</verse>
				<verse number="23">A on je odgovorio rekavši: “Onaj koji umoči sa mnom ruku u zdjelu, taj će me izdati.</verse>
				<verse number="24">Sin čovječji odlazi kao što je o njemu zapisano, ali jao onome čovjeku koji izdaje Sina čovječjega; bolje bi bilo tom čovjeku da se nije rodio.”</verse>
				<verse number="25">Nato je Juda, koji ga je izdao, progovorio te upitao: “Rabbi, nisam li ja?” On mu je odgovorio: “Ti si to rekao.”</verse>
				<verse number="26">A dok su oni jeli, Isus je uzeo kruh i blagoslovio ga, razlomio i dao učenicima te rekao: “Uzmite, jedite; ovo je moje tijelo.</verse>
				<verse number="27">Onda je uzeo čašu i zahvalio te im pružio govoreći: “Pijte iz nje svi!</verse>
				<verse number="28">Jer ovo je krv moja, krv Novoga zavjeta koja se za mnoge prolijeva za oslobođenje od grijeha.</verse>
				<verse number="29">I kažem vam, odsada nipošto neću piti od ovog trsova roda sve do onoga dana kad ću ga piti novoga s vama u kraljevstvu Oca svojega.”</verse>
				<verse number="30">A kad su otpjevali hvalospjev, otišli su na Maslinsku goru.</verse>
				<verse number="31">Tada im je Isus rekao: “Svi ćete se vi ove noći o mene sablazniti, jer je zapisano: ‘Udarit ću pastira, i ovce iz stada će se razbježati.’</verse>
				<verse number="32">Ali nakon što uskrsnem, ići ću pred vama u Galileju.”</verse>
				<verse number="33">Petar mu je odgovorio rekavši: “Ako se svi sablazne zbog tebe, ja se neću nikada sablazniti!”</verse>
				<verse number="34">Isus mu je rekao: “Uistinu ti kažem da ćeš me ove noći, prije nego pijetao zakukuriče, triput zanijekati!”</verse>
				<verse number="35">Petar mu je rekao: “Bude li mi trebalo i umrijeti s tobom, neću te zanijekati.” Tako su govorili i svi učenici.</verse>
				<verse number="36">Tada je Isus došao s njima na mjesto zvano Getsemani pa rekao učenicima: “Sjednite tu dok ja ne odem onamo pomoliti se.”</verse>
				<verse number="37">I sa sobom je poveo Petra i oba sina Zebedejeva, te je počeo žalovati i biti jako potišten.</verse>
				<verse number="38">Tada im je rekao: “Duša mi je vrlo žalosna, sve do smrti. Ostanite ovdje i bdijte sa mnom!”</verse>
				<verse number="39">I otišao je malo dalje, pao na lice svoje te molio govoreći: “Oče moj, ako je moguće, neka me mimoiđe ova čaša; ali ne kako ja hoću, nego kako ti hoćeš!”</verse>
				<verse number="40">Onda je došao k učenicima i našao ih pozaspale pa je rekao Petru: “Što, niste li mogli jedan sat probdjeti sa mnom?”</verse>
				<verse number="41">Bdijte i molite da ne uđete u iskušenje! Duh je, doista, spreman, ali je tijelo slabo.”</verse>
				<verse number="42">Ponovo je, po drugi put, otišao i pomolio se govoreći: “Oče moj, ako nije moguće da me mimoiđe ova čaša da je ne pijem, neka bude volja tvoja!”</verse>
				<verse number="43">I ponovo je došao k njima te ih našao pozaspale, jer su im oči bile otežale.</verse>
				<verse number="44">Onda ih je ostavio, ponovo otišao i pomolio se po treći put govoreći iste riječi.</verse>
				<verse number="45">Tada je došao k svojim učenicima i rekao im: “Još spavate i počivate; evo, približio se čas i Sin čovječji predaje se u ruke grešnika!</verse>
				<verse number="46">Ustanite, hajdemo! Evo, izdajnik se moj približio!”</verse>
				<verse number="47">I dok je još govorio, gle, došao je Juda, jedan od dvanaestorice, i s njim veliko mnoštvo s mačevima i toljagama, poslano od glavara svećeničkih i starješina narodnih.</verse>
				<verse number="48">A izdajnik im je dao znak govoreći: “Koga poljubim, to je on; zgrabite ga!”</verse>
				<verse number="49">I odmah je prišao k Isusu i rekao: “Zdravo, učitelju!” I poljubio ga.</verse>
				<verse number="50">A Isus ga je upitao: “Prijatelju, zbog čega si došao?” Uto su pristupili te položili ruke na Isusa i uhvatili ga.</verse>
				<verse number="51">I gle, jedan od onih što su bili s Isusom pružio je ruku, izvukao svoj mač i udario slugu velikog svećenika te mu odsjekao uho.</verse>
				<verse number="52">Nato mu je Isus rekao: “Vrati mač svoj na njegovo mjesto, jer svi koji se mača laćaju od mača će i poginuti.</verse>
				<verse number="53">Misliš li da ne mogu sada zamoliti svoga Oca i on će mi odmah dati više od dvanaest legija anđela?</verse>
				<verse number="54">Ali kako bi se onda ispunila Pisma, da tako mora biti?”</verse>
				<verse number="55">U taj čas Isus je rekao mnoštvu: “Izašli ste s mačevima i toljagama kao na razbojnika da me uhvatite? Sjedio sam s vama svaki dan poučavajući u Hramu, i niste me uhvatili.</verse>
				<verse number="56">No sve se ovo dogodilo da bi se ispunila Pisma proroka.” Tada su ga napustili svi učenici i pobjegli.</verse>
				<verse number="57">A oni što su uhvatili Isusa odveli su ga k velikom svećeniku Kaifi, gdje su se okupili pismoznanci i starješine.</verse>
				<verse number="58">A Petar ga je slijedio izdaleka sve do dvora velikog svećenika, pa je ušao i sjeo sa slugama da vidi kraj.</verse>
				<verse number="59">Zatim su glavari svećenički i starješine i cijelo Vijeće tražili lažno svjedočanstvo protiv Isusa kako bi ga ubili,</verse>
				<verse number="60">ali nisu našli. Premda su pristupili mnogi lažni svjedoci, nisu našli ništa. Na kraju su pristupila dva lažna svjedoka</verse>
				<verse number="61">i rekla: “Ovaj je govorio: ‘Mogu porušiti Hram Božji i za tri dana ga sagraditi.’ “</verse>
				<verse number="62">A veliki je svećenik ustao i upitao ga: “Ništa ne odgovaraš? Što to ovi svjedoče protiv tebe?</verse>
				<verse number="63">Ali je Isus šutio. Onda mu je veliki svećenik progovorio te rekao: “Zaklinjem te živim Bogom da nam kažeš jesi li ti Krist, Sin Božji?”</verse>
				<verse number="64">Isus mu je odgovorio: “Ti si to rekao! Ipak, kažem vam, odsad ćete vidjeti Sina čovječjega gdje sjedi zdesna Moćnoga i dolazi na oblacima nebeskim.”</verse>
				<verse number="65">Tada je veliki svećenik razderao svoju odjeću govoreći: “Pohulio je! Što nam još trebaju svjedoci? Evo, sada ste čuli njegovu hulu!</verse>
				<verse number="66">Što vi mislite?” Oni su odgovorivši rekli: “Zaslužuje smrt!”</verse>
				<verse number="67">Tada su mu pljuvali u lice i udarali ga, a drugi su ga pljuskali,</verse>
				<verse number="68">govoreći: “Proreci nam, Kriste, tko te udario?”</verse>
				<verse number="69">A Petar je sjedio vani u dvoru; i prišla mu je neka sluškinja govoreći: “I ti si bio s Isusom Galilejcem!”</verse>
				<verse number="70">Ali je on pred svima zanijekao govoreći: “Ne znam što govoriš!”</verse>
				<verse number="71">A kad je izašao u predvorje, opazila ga je druga sluškinja i rekla onima koji su bili tamo: “I ovaj je bio s Isusom Nazarećaninom.”</verse>
				<verse number="72">I ponovo je zanijekao, uz zakletvu: “Ne znam toga čovjeka!”</verse>
				<verse number="73">A malo kasnije prišli su oni što su stajali ondje i rekli Petru: “Doista, i ti si jedan od njih, jer te odaje tvoj govor.”</verse>
				<verse number="74">Tada se počeo kleti i zaklinjati: “Ne znam toga čovjeka!” I odmah je pijetao zakukurikao.</verse>
				<verse number="75">I Petar se sjetio riječi koju mu je Isus rekao: “Prije nego pijetao zakukuriče, triput ćeš me zanijekati.” Onda je izašao i gorko zaplakao.</verse>
			</chapter>
			<chapter number="27">
				<verse number="1">Kad je osvanulo jutro, svi glavari svećenički i narodne starješine održali su vijećanje protiv Isusa da ga pogube.</verse>
				<verse number="2">I pošto su ga svezali, odveli su ga i predali upravitelju Ponciju Pilatu.</verse>
				<verse number="3">Tada se Juda, koji ga je izdao, kad je vidio da je osuđen, kajao i vratio trideset srebrnjaka glavarima svećeničkim i starješinama,</verse>
				<verse number="4">govoreći: “Sagriješio sam što sam izdao krv nedužnu!” A oni su rekli: “Što nas je za to briga? Ti vidi što ćeš!”</verse>
				<verse number="5">Tada je bacio srebrnjake u Hram, udaljio se, otišao i objesio se.</verse>
				<verse number="6">A glavari su svećenički uzeli srebrnjake i rekli: “Nije zakonom dopušteno staviti ih u hramsku riznicu jer su cijena za krv.”</verse>
				<verse number="7">Zatim su održali vijećanje te su za njih kupili lončarevu njivu za ukop stranaca.</verse>
				<verse number="8">Stoga se ta njiva sve do dana današnjega naziva “Krvava njiva”.</verse>
				<verse number="9">Tada se ispunilo što je rekao prorok Jeremija, govoreći: “I uzeli su trideset srebrnjaka, cijenu procijenjenoga koga su procijenili sinovi Izraelovi;</verse>
				<verse number="10">te su ih dali za lončarevu njivu, kako mi je naredio Gospodin.”</verse>
				<verse number="11">A Isus je stao pred upravitelja; i upravitelj ga je upitao govoreći: “Jesi li ti kralj Židova?” A Isus mu je odgovorio: “Ti kažeš!”</verse>
				<verse number="12">I dok su ga optuživali glavari svećenički i starješine, ništa nije odgovarao.</verse>
				<verse number="13">Tada ga je Pilat upitao: “Zar ne čuješ koliko toga svjedoče protiv tebe?”</verse>
				<verse number="14">A on mu nije odgovorio ni na jednu riječ, tako da se upravitelj jako čudio.</verse>
				<verse number="15">A na svetkovinu je upravitelj običavao osloboditi narodu jednog zatvorenika, kojega bi htjeli.</verse>
				<verse number="16">A imali su tada poznatog zatvorenika, zvanog Baraba.</verse>
				<verse number="17">Stoga, kad su se okupili, Pilat ih je upitao: “Koga hoćete da vam pustim: Barabu ili Isusa koji je nazvan Krist?”</verse>
				<verse number="18">Jer je znao da su ga predali iz zavisti.</verse>
				<verse number="19">Dok je on sjedio na sudačkoj stolici, poručila mu je njegova žena govoreći: “Nemoj imati ništa s tim pravednikom, jer sam danas u snu mnogo pretrpjela zbog njega.”</verse>
				<verse number="20">Ali su glavari svećenički i starješine nagovorili mnoštvo da traže Barabu, a Isusa pogube.</verse>
				<verse number="21">Upravitelj im je odgovorio rekavši: “Kojega od ove dvojice hoćete da vam pustim?” A oni su rekli: “Barabu!”</verse>
				<verse number="22">Pilat ih je upitao: “Što ću onda učiniti s Isusom koji je nazvan Krist?” Svi su mu odgovorili: “Neka se razapne!”</verse>
				<verse number="23">A upravitelj je upitao: “Zašto, kakvo je zlo učinio?” Ali oni su još jače vikali govoreći: “Neka se razapne!”</verse>
				<verse number="24">Kad je Pilat vidio da ništa ne postiže, nego nastaje još veći metež, uzeo je vodu i oprao svoje ruke pred mnoštvom, govoreći: “Nevin sam od krvi ovog pravednika! Vi vidite što ćete.”</verse>
				<verse number="25">Nato je sav narod odgovorio rekavši: “Krv njegova na nas i na našu djecu!”</verse>
				<verse number="26">Tada im je pustio Barabu, i pošto je izbičevao Isusa, predao ga je da se razapne.</verse>
				<verse number="27">Zatim su upraviteljevi vojnici uveli Isusa u javnu sudnicu i okupili oko njega cijelu četu.</verse>
				<verse number="28">Onda su ga svukli i zaogrnuli ga grimiznim plaštem.</verse>
				<verse number="29">I pošto su ispleli vijenac od trnja, stavili su mu ga na glavu, a trsku u njegovu desnicu te se pred njim klanjali i rugali mu se govoreći: “Zdravo, kralju Židova!”</verse>
				<verse number="30">I pljuvali su po njemu i uzeli trsku pa ga udarali po glavi.</verse>
				<verse number="31">Nakon što su mu se narugali, skinuli su mu plašt i obukli mu njegovu odjeću, pa ga odveli da ga razapnu.</verse>
				<verse number="32">I dok su izlazili, našli su nekog čovjeka iz Cirene, imenom Šimun; njega su prisilili da mu nosi križ.</verse>
				<verse number="33">A kad su došli na mjesto zvano Golgota, što znači ‘mjesto lubanje’,</verse>
				<verse number="34">dali su mu piti ocat pomiješan sa žuči; a kad je to okusio, nije htio piti.</verse>
				<verse number="35">Zatim su ga razapeli i razdijelili njegovu odjeću pošto su bacili ždrijeb; da bi se ispunilo što je rečeno po proroku: “Razdijelili su odjeću moju među sobom, a za moje ruho bacili su ždrijeb.”</verse>
				<verse number="36">Onda su sjeli i ondje ga čuvali.</verse>
				<verse number="37">A iznad njegove glave stavili su mu napisanu optužnicu: OVO JE ISUS, KRALJ ŽIDOVA.</verse>
				<verse number="38">Tada su s njim bila razapeta dva razbojnika: jedan zdesna, a drugi slijeva.</verse>
				<verse number="39">A koji su prolazili, grdili su ga, mahali svojim glavama</verse>
				<verse number="40">i govorili: “Ti koji rušiš Hram i gradiš ga za tri dana, spasi sam sebe! Ako si Sin Božji, siđi s križa!”</verse>
				<verse number="41">Jednako su mu se rugali i glavari svećenički s pismoznancima i starješinama, govoreći:</verse>
				<verse number="42">“Druge je spasio, sebe ne može spasiti! Ako je kralj Izraelov, neka sada siđe s križa pa ćemo mu vjerovati!</verse>
				<verse number="43">Uzdao se u Boga; neka ga sada izbavi, ako ga hoće, jer je rekao: ‘Ja sam Sin Božji!’ “</verse>
				<verse number="44">A predbacivali su mu i razbojnici koji su bili razapeti s njim.</verse>
				<verse number="45">I od šestoga sata nastala je tama po svoj zemlji sve do devetoga sata.</verse>
				<verse number="46">A oko devetoga sata Isus je povikao jakim glasom govoreći: “Eli, Eli, lama sabahtani?”, to jest: “Bože moj, Bože moj, zašto si me napustio?”</verse>
				<verse number="47">Neki od onih što su stajali ondje, kad su to čuli, rekli su: “Ovaj doziva Iliju!”</verse>
				<verse number="48">A jedan je od njih odmah otrčao i uzeo spužvu, pa je natopio octom i nataknuo na trsku te mu dao piti.</verse>
				<verse number="49">Ostali su govorili: “Pusti da vidimo hoće li ga Ilija doći spasiti!”</verse>
				<verse number="50">A Isus je ponovo povikao jakim glasom i ispustio duh.</verse>
				<verse number="51">I gle, hramski se zastor razderao nadvoje, od vrha do dna; i zemlja se potresla, a stijene su se raspucale;</verse>
				<verse number="52">i otvorili su se grobovi i uskrsla su mnoga tijela usnulih svetih,</verse>
				<verse number="53">te su, nakon njegova uskrsnuća, izašli iz grobova, ušli u Sveti grad i pokazali se mnogima.</verse>
				<verse number="54">A kad su satnik i oni što su s njim čuvali Isusa vidjeli potres i što se dogodilo, jako su se uplašili govoreći: “Doista, ovaj je bio Sin Božji!”</verse>
				<verse number="55">A bile su ondje i promatrale izdaleka mnoge žene koje su iz Galileje slijedile Isusa i posluživale ga.</verse>
				<verse number="56">Među njima je bila Marija Magdalena i Marija, majka Jakova i Josije, i majka djece Zebedejeve.</verse>
				<verse number="57">A kad se spustila večer, došao je bogati čovjek iz Arimateje, imenom Josip, koji je i sam bio Isusov učenik.</verse>
				<verse number="58">On je otišao k Pilatu i zaprosio za Isusovo tijelo. Tada je Pilat zapovjedio da mu se tijelo preda.</verse>
				<verse number="59">I Josip je uzeo tijelo, povio ga u čisto laneno platno</verse>
				<verse number="60">i položio ga u svoju novu grobnicu, koju je isklesao u stijeni, pa je dokotrljao veliki kamen na vrata grobnice i otišao.</verse>
				<verse number="61">A ondje je bila Marija Magdalena i druga Marija; sjedile su nasuprot grobnici.</verse>
				<verse number="62">A sutradan, to jest nakon dana Pripreme, skupili su se glavari svećenički i farizeji kod Pilata,</verse>
				<verse number="63">govoreći: “Gospodaru, sjetili smo se da je onaj varalica još za života rekao: ‘Nakon tri dana uskrsnut ću!’</verse>
				<verse number="64">Zato zapovijedi da se grobnica osigura sve do trećega dana, da ne bi noću došli njegovi učenici, ukrali ga i rekli narodu: ‘Uskrsnuo je od mrtvih!’ Tako će posljednja zabluda biti gora od prve.”</verse>
				<verse number="65">Pilat im je rekao: “Imate stražu! Idite i osigurajte kako znate!”</verse>
				<verse number="66">Zatim su otišli i osigurali grobnicu: zapečatili su kamen i postavili stražu.</verse>
			</chapter>
			<chapter number="28">
				<verse number="1">Po završetku Šabata, u svanuće prvog dana u tjednu, došla je Marija Magdalena i druga Marija pogledati grobnicu.</verse>
				<verse number="2">I gle, nastao je jak potres, jer je anđeo Gospodnji sišao s neba, primakao se, otkotrljao kamen s vrata i sjeo na njega.</verse>
				<verse number="3">Izgled mu je bio poput munje, a odjeća njegova bijela kao snijeg.</verse>
				<verse number="4">A od straha pred njim zadrhtali su čuvari i postali kao mrtvi.</verse>
				<verse number="5">Tada je anđeo progovorio te rekao ženama: “Vi se ne bojte! Jer znam da tražite Isusa koji je bio razapet.</verse>
				<verse number="6">Nije ovdje, jer je uskrsnuo kao što je rekao. Dođite pogledati mjesto gdje je Gospodin ležao,</verse>
				<verse number="7">te žurno pođite i recite njegovim učenicima da je uskrsnuo od mrtvih. I evo, ide pred vama u Galileju; ondje ćete ga vidjeti. Evo, rekao sam vam.”</verse>
				<verse number="8">Onda su žurno otišle iz grobnice sa strahom i velikom radošću i otrčale javiti njegovim učenicima.</verse>
				<verse number="9">I dok su išle javiti njegovim učenicima, gle, Isus ih je susreo, govoreći: “Zdravo!” A one su prišle te mu obujmile noge i iskazale mu štovanje.</verse>
				<verse number="10">Tada im je Isus rekao: “Ne bojte se! Idite, javite braći mojoj da pođu u Galileju, i ondje će me vidjeti!”</verse>
				<verse number="11">I dok su one odlazile, gle, neki su od onih stražara došli u grad i javili glavarima svećeničkim sve što se dogodilo.</verse>
				<verse number="12">A kad su se ovi sastali sa starješinama i održali vijećanje, dali su vojnicima mnogo novaca,</verse>
				<verse number="13">govoreći: “Recite: ‘Njegovi su učenici došli noću i ukrali ga dok smo mi spavali.’</verse>
				<verse number="14">A ako to dočuje upravitelj, mi ćemo ga uvjeriti te učiniti da vi budete bez brige.”</verse>
				<verse number="15">Tako su oni uzeli novac i učinili kao što su bili poučeni; i to se pričanje proširilo među Židovima sve do dana današnjega.</verse>
				<verse number="16">Zatim je jedanaest učenika otišlo u Galileju na goru, kamo im je Isus odredio.</verse>
				<verse number="17">A kad su ga ugledali, iskazali su mu štovanje; ali su neki posumnjali.</verse>
				<verse number="18">Tada im je Isus prišao te im progovorio te rekao: “Dana mi je sva vlast u nebu i na zemlji!</verse>
				<verse number="19">Zato idite i poučite sve narode krsteći ih u ime Oca i Sina i Duha Svetoga,</verse>
				<verse number="20">učeći ih držati sve što sam vam zapovjedio! I evo, ja sam s vama uvijek do svršetka svijeta.” Amen.</verse>
			</chapter>
		</book>
		<book number="41">
			<chapter number="1">
				<verse number="1">Početak evanđelja Isusa Krista, Sina Božjega,</verse>
				<verse number="2">kao što je zapisano u prorocima: “Evo, šaljem glasnika svoga pred licem tvojim koji će pripremiti put tvoj pred tobom.</verse>
				<verse number="3">Glas jednoga viče u pustinji: ‘Pripremite put Gospodnji, poravnajte staze njegove!’ “</verse>
				<verse number="4">Ivan je krštavao u pustinji i propovijedao krštenje pokajanja s obzirom na oslobođenje od grijeha.</verse>
				<verse number="5">I k njemu je izlazila sva judejska zemlja i Jeruzalemci, priznavajući svoje grijehe, a on ih je sve krštavao u rijeci Jordanu.</verse>
				<verse number="6">A Ivan je bio odjeven u devinu dlaku i s kožnim pojasom oko svojih bokova; i hranio se skakavcima i divljim medom.</verse>
				<verse number="7">I propovijedao je govoreći: “Nakon mene dolazi jedan moćniji od mene; ja nisam dostojan sagnuti se i odriješiti mu remen na obući.</verse>
				<verse number="8">Ja sam vas doista krstio vodom, a on će vas krstiti Duhom Svetim.”</verse>
				<verse number="9">I u one se dane dogodilo da je Isus došao iz Nazareta galilejskoga te ga je Ivan krstio u Jordanu.</verse>
				<verse number="10">I odmah je, izlazeći iz vode, opazio otvorena nebesa i Duha gdje poput goluba silazi na njega.</verse>
				<verse number="11">I došao je glas s neba: “Ti si Sin moj ljubljeni, u kome sam potpuno zadovoljan!”</verse>
				<verse number="12">I odmah ga je Duh odveo u pustinju.</verse>
				<verse number="13">I četrdeset je dana bio ondje u pustinji iskušavan od Sotone; i bio je s divljim zvijerima, a anđeli su ga posluživali.</verse>
				<verse number="14">A nakon što je Ivan bio predan u tamnicu, Isus je došao u Galileju propovijedajući evanđelje o kraljevstvu Božjem,</verse>
				<verse number="15">i govoreći: “Vrijeme se ispunilo i kraljevstvo se Božje približilo! Pokajte se i vjerujte evanđelju!”</verse>
				<verse number="16">A hodajući uz Galilejsko more, ugledao je Šimuna i njegovog brata Andriju kako bacaju mreže u more, jer su bili ribari.</verse>
				<verse number="17">I Isus im je rekao: “Pođite za mnom i učinit ću da vi postanete ribari ljudi!”</verse>
				<verse number="18">I odmah su napustili svoje mreže i počeli ga slijediti.</verse>
				<verse number="19">A kad je otišao malo dalje odande, ugledao je Jakova, sina Zebedejeva, i njegova brata Ivana; i oni su bili u lađi i krpali svoje mreže.</verse>
				<verse number="20">I odmah ih je pozvao, pa su napustili svoga oca Zebedeja koji je bio u lađi s nadničarima i otišli za njim.</verse>
				<verse number="21">Onda su ušli u Kapernaum. I odmah je na Šabat ušao u sinagogu i poučavao.</verse>
				<verse number="22">I bili su zapanjeni njegovim naukom, jer ih je poučavao kao onaj koji ima vlast, a ne kao pismoznanci.</verse>
				<verse number="23">A ondje je u njihovoj sinagogi bio čovjek s nečistim duhom; i povikao je</verse>
				<verse number="24">govoreći: “Pusti nas, što mi imamo s tobom, Isuse Nazarećanine? Došao si nas uništiti? Znam te tko si: Sveti Božji!”</verse>
				<verse number="25">A Isus ga je ukorio govoreći: “Ušuti i izađi iz njega!”</verse>
				<verse number="26">I nečisti duh ga je potresao i povikao jakim glasom te izašao iz njega.</verse>
				<verse number="27">I svi su se zadivili tako da su se pitali među sobom govoreći: “Što je ovo? Kakav je to novi nauk? Jer s vlašću zapovijeda i nečistim duhovima, i pokoravaju mu se.</verse>
				<verse number="28">I odmah se glas o njemu raširio po svoj okolici galilejskoj.</verse>
				<verse number="29">I odmah, čim su izašli iz sinagoge, ušli su s Jakovom i Ivanom u kuću Šimunovu i Andrijinu.</verse>
				<verse number="30">A Šimunova je punica ležala u groznici, i odmah su mu rekli za nju.</verse>
				<verse number="31">Onda je prišao, uzeo je za ruku te je podigao; i odmah ju je napustila groznica pa ih je posluživala.</verse>
				<verse number="32">A uvečer, kad je zašlo sunce, donosili su mu sve bolesne i opsjednute đavlima.</verse>
				<verse number="33">I sav se grad okupio pred vratima.</verse>
				<verse number="34">I on je ozdravio mnoge koji su bolovali od raznih bolesti i mnoge je đavle izgnao; i nije dopustio đavlima govoriti, jer su ga znali.</verse>
				<verse number="35">A ujutro je ustao vrlo rano, izašao i otišao na samotno mjesto i ondje se molio.</verse>
				<verse number="36">A Šimun i oni koji su bili s njim pošli su ga tražiti.</verse>
				<verse number="37">I kad su ga našli, rekli su mu: “Svi te traže.”</verse>
				<verse number="38">A on im je rekao: “Pođimo u obližnje gradove da i ondje propovijedam, jer sam radi toga došao.”</verse>
				<verse number="39">I propovijedao je u njihovim sinagogama po svoj Galileji i izgonio đavle.</verse>
				<verse number="40">Tada mu je došao neki gubavac te je, zaklinjući ga i klečeći pred njim, govorio: “Ako hoćeš, možeš me očistiti!”</verse>
				<verse number="41">A Isus je, pošto se sažalio, pružio ruku, dotaknuo ga i rekao mu: “Hoću, budi čist!”</verse>
				<verse number="42">I čim je on to rekao, guba je odmah otišla s njega, te se očistio.</verse>
				<verse number="43">Tada mu je strogo naložio i odmah ga otposlao</verse>
				<verse number="44">te mu rekao: “Pazi, nikome ništa ne govori, nego idi, pokaži se svećeniku i prinesi za svoje očišćenje ono što je zapovjedio Mojsije, njima za svjedočanstvo.”</verse>
				<verse number="45">Ali je on izašao i počeo uvelike objavljivati i razglašavati taj događaj, tako da Isus više nije mogao javno ući u grad, nego je ostao vani na pustim mjestima. I dolazili su k njemu sa svih strana.</verse>
			</chapter>
			<chapter number="2">
				<verse number="1">A nakon nekoliko dana opet je ušao u Kapernaum. I pročulo se da je u kući.</verse>
				<verse number="2">I odmah su se okupili mnogi, tako da više nije bilo mjesta ni pred vratima, i on im je propovijedao Riječ.</verse>
				<verse number="3">Tada su došli k njemu noseći uzetoga; nosila su ga četvorica.</verse>
				<verse number="4">I kako mu se zbog mnoštva nisu mogli približiti, raskrili su krov na mjestu gdje je bio; i pošto su ga prokopali, spustili su postelju na kojoj je uzeti ležao.</verse>
				<verse number="5">Kad je Isus vidio njihovu vjeru, rekao je uzetome: “Sine, opraštaju ti se grijesi!”</verse>
				<verse number="6">A ondje su sjedili neki pismoznanci i promišljali u svojim srcima:</verse>
				<verse number="7">“Zašto ovaj govori takve hule? Tko može opraštati grijehe osim Boga jedinoga?”</verse>
				<verse number="8">I odmah, pošto je Isus prozreo svojim duhom da tako promišljaju u sebi, rekao im je: “Zašto promišljate to u svojim srcima?</verse>
				<verse number="9">Što je lakše reći uzetome: ‘Opraštaju ti se grijesi’, ili reći: ‘Ustani, i uzmi svoju postelju i hodaj’?</verse>
				<verse number="10">Ali tako da biste znali da Sin čovječji ima vlast na zemlji opraštati grijehe”, (govori uzetome)</verse>
				<verse number="11">“Tebi kažem! Ustani, i uzmi svoju postelju i idi svojoj kući!”</verse>
				<verse number="12">I odmah je ustao, uzeo svoju postelju i izašao pred svima, tako da su svi bili zadivljeni i slavili Boga govoreći: “Nikada takvo što nismo vidjeli!”</verse>
				<verse number="13">Zatim je ponovo izašao k moru, i sve ono mnoštvo dolazilo je k njemu, pa ih je poučavao.</verse>
				<verse number="14">I prolazeći, ugledao je Levija Alfejeva gdje sjedi u poreznom uredu te mu rekao: “Slijedi me!” I on je ustao te ga počeo slijediti.</verse>
				<verse number="15">I dogodilo se da su s Isusom i njegovim učenicima, dok je on bio pri jelu u njegovoj kući, sjedili i mnogi poreznici i grešnici; doista ih je bilo mnogo i slijedili su ga.</verse>
				<verse number="16">A kad su ga pismoznanci i farizeji vidjeli kako jede s poreznicima i grešnicima, rekli su njegovim učenicima: “Kako to da on jede i pije s poreznicima i grešnicima?”</verse>
				<verse number="17">Kad je Isus to čuo, rekao im je: “Ne trebaju zdravi liječnika, nego bolesni. Nisam došao zvati pravednike, nego grešnike na pokajanje.”</verse>
				<verse number="18">A učenici su Ivanovi i farizejski običavali postiti, pa su došli k njemu i pitali: “Zašto učenici Ivanovi i farizejski poste, a tvoji učenici ne poste?”</verse>
				<verse number="19">Nato im je Isus rekao: “Mogu li djeca u svadbenoj odaji postiti dok je mladenac s njima? Sve dok imaju mladenca uz sebe, ne mogu postiti.</verse>
				<verse number="20">Ali, doći će dani kad će se mladenac uzeti od njih, i tada će u one dane postiti.</verse>
				<verse number="21">I nitko ne prišiva zakrpu od novog platna na staru odjeću; inače nova zakrpa razvuče staru pa nastane još gori raspor.</verse>
				<verse number="22">I nitko ne ulijeva mlado vino u stare mjehove; inače mlado vino raspukne mjehove i vino se prolije te mjehovi propadnu. Nego se mlado vino mora ulijevati u nove mjehove!”</verse>
				<verse number="23">I dogodilo se da je on na Šabat prolazio kroz žitna polja, a njegovi su učenici počeli putem trgati klasje.</verse>
				<verse number="24">A farizeji su mu rekli: “Gle, zašto na Šabat čine što nije zakonom dopušteno?”</verse>
				<verse number="25">Nato im je on rekao: “Niste li nikada čitali što je učinio David kad je bio u potrebi te ogladnio, on i oni koji su bili s njim?</verse>
				<verse number="26">Kako je u dane Abijatara, velikog svećenika, ušao u kuću Božju i pojeo prinesene kruhove koje nije zakonom dopušteno jesti, osim svećenicima, te dao i onima koji su bili s njim?”</verse>
				<verse number="27">Tada im je rekao: “Šabat je stvoren radi čovjeka, a ne čovjek radi Šabata.</verse>
				<verse number="28">Zato je Sin čovječji gospodar i Šabata.”</verse>
			</chapter>
			<chapter number="3">
				<verse number="1">Zatim je ponovo ušao u sinagogu. A ondje je bio čovjek koji je imao usahlu ruku.</verse>
				<verse number="2">I pazili su na njega hoće li ga ozdraviti na Šabat, da bi ga mogli optužiti.</verse>
				<verse number="3">Tada je rekao čovjeku s usahlom rukom: “Stani ispred!”</verse>
				<verse number="4">A njih je upitao: “Je li zakonom dopušteno na Šabat činiti dobro ili činiti zlo, život spasiti ili ubiti?” A oni su šutjeli.</verse>
				<verse number="5">I dok ih je gnjevno gledao unaokolo, ražalošćen zbog tvrdoće njihovih srca, rekao je tom čovjeku: “Ispruži svoju ruku!” I on ju je ispružio; i ruka mu se obnovila, zdrava kao ona druga.</verse>
				<verse number="6">A farizeji su izašli i odmah s herodovcima održali vijećanje protiv njega kako bi ga uništili.</verse>
				<verse number="7">Ali se Isus sa svojim učenicima povukao prema moru; a slijedilo ga je veliko mnoštvo iz Galileje i iz Judeje,</verse>
				<verse number="8">i iz Jeruzalema, i iz Idumeje, i s one strane Jordana, i oni oko Tira i Sidona. Veliko je mnoštvo, kad je čulo koliko je silnih djela učinio, došlo k njemu.</verse>
				<verse number="9">Tada je rekao svojim učenicima da mu se zbog mnoštva pripremi lađica, kako ga ne bi naguravali;</verse>
				<verse number="10">jer je mnoge ozdravio tako da su svi koji su imali muke navaljivali da ga se dotaknu.</verse>
				<verse number="11">A kad su ga vidjeli nečisti duhovi, padali su pred njim i vikali govoreći: “Ti si Sin Božji!”</verse>
				<verse number="12">A on im je strogo naložio da ga ne razglašuju.</verse>
				<verse number="13">Zatim se popeo na goru i dozvao k sebi one koje je on htio. I oni su došli k njemu.</verse>
				<verse number="14">I odredio je dvanaestoricu da budu s njime i da ih pošalje propovijedati,</verse>
				<verse number="15">i da imaju vlast ozdravljati od bolesti i izgoniti đavle.</verse>
				<verse number="16">I postavio je Šimuna imenom Petar,</verse>
				<verse number="17">i Jakova Zebedejeva, i Ivana, brata Jakovljeva, te ih nazvao Boanerges, to jest Sinovi groma,</verse>
				<verse number="18">i Andriju i Filipa, i Bartolomeja i Mateja, i Tomu i Jakova Alfejeva, i Tadeja i Šimuna Kananićana,</verse>
				<verse number="19">i Judu Iskariotskoga koji ga je i izdao. Onda su ušli u kuću,</verse>
				<verse number="20">a mnoštvo se ponovo okupilo tako da nisu mogli ni kruha jesti.</verse>
				<verse number="21">A kad su to čuli njegovi, izašli su uhvatiti ga, jer su govorili: “Izvan sebe je!”</verse>
				<verse number="22">A pismoznanci, koji su došli iz Jeruzalema, rekli su: “Ima Beelzebuba!” i: “Po knezu đavolskom izgoni đavle!”</verse>
				<verse number="23">Onda ih je dozvao k sebi te im govorio u usporedbama: “Kako može Sotona izgoniti Sotonu?</verse>
				<verse number="24">I kad se neko kraljevstvo samo protiv sebe razdijeli, to kraljevstvo ne može opstati.</verse>
				<verse number="25">I kad se neka kuća sama protiv sebe razdijeli, ta kuća ne može opstati.</verse>
				<verse number="26">Ako li je Sotona sam protiv sebe ustao i razdijelio se, ne može opstati, već se bliži svršetku.</verse>
				<verse number="27">Nitko ne može ući u kuću jakoga i oplijeniti njegova dobra, ako prije ne sveže jakoga; i tada će oplijeniti kuću njegovu.</verse>
				<verse number="28">Uistinu vam kažem, svi će se grijesi oprostiti sinovima ljudskim i hule koliko god hulili,</verse>
				<verse number="29">ali tko pohuli na Duha Svetoga, nema oproštenja nikada, nego je u opasnosti od vječne osude.”</verse>
				<verse number="30">Jer su govorili: “Ima nečistog duha!”</verse>
				<verse number="31">Došli su tada braća i majka njegova te su, stojeći vani, poslali k njemu da ga pozovu.</verse>
				<verse number="32">A mnoštvo je sjedilo oko njega pa su mu rekli: “Evo vani majke tvoje i braće tvoje, traže te!”</verse>
				<verse number="33">Nato im je odgovorio rekavši: “Tko je moja majka, ili moja braća?”</verse>
				<verse number="34">I pogledao je unaokolo na one koji su sjedili oko njega i rekao: “Evo majke moje i braće moje!</verse>
				<verse number="35">Jer svaki koji izvršava volju Božju, taj je moj brat i moja sestra i majka.”</verse>
			</chapter>
			<chapter number="4">
				<verse number="1">Zatim je ponovo je počeo poučavati pokraj mora. I pred njim se skupilo veliko mnoštvo, tako da je ušao u lađu i sjeo, na moru, a sve je ono mnoštvo bilo uz more na kopnu.</verse>
				<verse number="2">Tada ih je poučavao mnogočemu u usporedbama i u svome im nauku govorio:</verse>
				<verse number="3">“Poslušajte! Gle, izađe sijač sijati.</verse>
				<verse number="4">I dogodilo se, dok je sijao, da je poneko sjeme palo pokraj puta, te su došle ptice nebeske i pozobale ga.</verse>
				<verse number="5">A drugo je palo na kamenito tlo, gdje nije imalo mnogo zemlje, i odmah je izniknulo jer nije imalo duboke zemlje.</verse>
				<verse number="6">Ali kad se sunce podiglo, izgorjelo je i, jer nije imalo korijena, osušilo se.</verse>
				<verse number="7">A drugo je palo među trnje, i trnje je naraslo i ugušilo ga, pa nije donijelo plod.</verse>
				<verse number="8">A drugo je palo na dobru zemlju i donijelo plod; poraslo je i umnožilo se te urodilo: jedno tridesetostruko, a jedno šezdesetostruko, a jedno stostruko.”</verse>
				<verse number="9">Onda im je rekao: “Tko ima uši da čuje, neka čuje!”</verse>
				<verse number="10">A kad je bio sâm, oni koji su bili oko njega s Dvanaestoricom upitali su ga o toj usporedbi.</verse>
				<verse number="11">I on im je odgovorio: “Vama je dano znati otajstvo Božjeg kraljevstva, ali onima koji su vani sve biva u usporedbama:</verse>
				<verse number="12">da gledajući vide, a ne uvide; i slušajući čuju, a ne razumiju; da se ne obrate i grijesi im se ne oproste.”</verse>
				<verse number="13">Tada im je rekao: “Zar ne shvaćate ovu usporedbu? Kako ćete onda razumjeti sve ostale usporedbe?</verse>
				<verse number="14">Sijač sije Riječ;</verse>
				<verse number="15">a ovo su oni pokraj puta, gdje je Riječ posijana; a kad oni čuju, odmah dolazi Sotona i otima Riječ što je posijana u njihovim srcima.</verse>
				<verse number="16">A ovi su kao oni koji su posijani na kamenitom tlu; koji, kad čuju Riječ, odmah je s radošću prime,</verse>
				<verse number="17">ali nemaju u sebi korijena, nego traju samo neko vrijeme; zatim, kad nastane nevolja ili progonstvo radi Riječi, odmah se sablazne.</verse>
				<verse number="18">A ovi koji su među trnje posijani slušaju Riječ,</verse>
				<verse number="19">ali brige ovog svijeta, i prevarljivost bogatstva, i požude za svime ostalim ulaze, uguše Riječ te postaje besplodna.</verse>
				<verse number="20">A ovi posijani na dobru zemlju jesu oni koji slušaju Riječ i prihvaćaju je te rađaju plod: neki tridesetostruko, neki šezdesetostruko, a neki stostruko.”</verse>
				<verse number="21">Onda im je rekao: “Donosi li se svijeća da bi se stavila pod mjericu ili pod postelju, a ne da bi se stavila na svijećnjak?</verse>
				<verse number="22">Jer nema ništa skriveno što se ne bi očitovalo, niti je što bilo tajno osim da bi izašlo na vidjelo.</verse>
				<verse number="23">Ako tko ima uši da čuje, neka čuje!”</verse>
				<verse number="24">I rekao im je: “Pazite što slušate! Mjerom kojom mjerite vama će se mjeriti, i vama koji slušate, nadodat će se.</verse>
				<verse number="25">Jer tko ima, dat će mu se, a tko nema, oduzet će mu se i ono što ima.”</verse>
				<verse number="26">I govorio je: “Takvo je kraljevstvo Božje, kao kad čovjek baci sjeme u zemlju;</verse>
				<verse number="27">i spava pa ustaje, noću i danju, a sjeme klija i raste, ni sâm ne zna kako;</verse>
				<verse number="28">jer zemlja sama po sebi rađa plod: prvo stabljiku, zatim klas, potom puno zrno u klasu.</verse>
				<verse number="29">A kad plod sazrije, odmah postavlja srp, jer je stigla žetva.”</verse>
				<verse number="30">I govorio je: “Čemu sliči kraljevstvo Božje? Ili s kojom ćemo ga usporedbom usporediti?</verse>
				<verse number="31">Ono je kao zrno gorušice koje je, kad se posije u zemlju, manje od svega sjemenja što je na zemlji;</verse>
				<verse number="32">ali kad je posijano, naraste i postaje veće od svega bilja te potjera velike grane, tako da se ptice nebeske mogu gnijezditi pod sjenom njegovom.”</verse>
				<verse number="33">I mnogim takvim usporedbama govorio im je Riječ, koliko su mogli slušati,</verse>
				<verse number="34">i bez usporedbe nije im govorio; a nasamo je svojim učenicima sve protumačio.</verse>
				<verse number="35">A istog im je dana, kad se večer spustila, rekao: “Prijeđimo na drugu stranu!”</verse>
				<verse number="36">I kad su raspustili mnoštvo, poveli su ga sa sobom kako je već bio u lađi. A bilo je ondje s njime i drugih lađica.</verse>
				<verse number="37">Onda se podigao silan olujni vjetar, i valovi su udarali u lađu, tako da se već napunila.</verse>
				<verse number="38">A on je bio na krmi i spavao na jastuku. Tada su ga probudili i rekli mu: “Učitelju! Zar ti ne mariš što ginemo?”</verse>
				<verse number="39">I on je ustao, ukorio vjetar i rekao moru: “Utihni! Smiri se!” I vjetar je prestao pa je nastala velika tišina.</verse>
				<verse number="40">Onda im je rekao: “Zašto ste tako strašljivi? Kako nemate vjere?”</verse>
				<verse number="41">I jako su se preplašili te govorili jedan drugome: “Tko li je ovaj da mu se i vjetar i more pokoravaju?”</verse>
			</chapter>
			<chapter number="5">
				<verse number="1">Tada su došli na drugu stranu mora u gadarenski kraj.</verse>
				<verse number="2">I kad je izašao iz lađe, odmah mu je iz grobnica izašao u susret neki čovjek s nečistim duhom,</verse>
				<verse number="3">koji je imao prebivalište u grobnicama. I nitko ga nije mogao svezati, čak ni lancima;</verse>
				<verse number="4">jer je često bio vezan okovima i lancima, ali je pokidao lance i potrgao okove i nitko ga nije mogao ukrotiti.</verse>
				<verse number="5">I neprestano je, noću i danju, bio po brdima i po grobnicama; vrištao je i sâm sebe rezao kamenjem.</verse>
				<verse number="6">Ali kad je izdaleka opazio Isusa, dotrčao je i iskazao mu štovanje</verse>
				<verse number="7">te je povikao jakim glasom i rekao: “Što ja imam s tobom, Isuse, Sine Boga Svevišnjega? Preklinjem te Bogom, ne muči me!”</verse>
				<verse number="8">Jer mu je rekao: “Izađi, nečisti duše, iz ovog čovjeka!”</verse>
				<verse number="9">Tada ga je upitao: “Kako ti je ime?” A on je odgovorio rekavši: “Ime mi je Legija, jer nas je puno.”</verse>
				<verse number="10">I preklinjao ga je mnogo da ih ne istjera iz tog kraja.</verse>
				<verse number="11">A ondje je blizu brda paslo veliko krdo svinja.</verse>
				<verse number="12">I svi su ga đavli preklinjali govoreći: “Pošalji nas u svinje da u njih uđemo!”</verse>
				<verse number="13">I odmah im je Isus dopustio. I nečisti su duhovi izašli i ušli u svinje, i krdo se, a bilo je oko dvije tisuće svinja, sjurilo niz padinu u more te se podavilo u moru.</verse>
				<verse number="14">A oni koji su pasli svinje, pobjegli su i razglasili to po gradu i po zaseocima. I ljudi su izašli vidjeti ono što se dogodilo.</verse>
				<verse number="15">Tada su došli k Isusu i vidjeli onoga koji je bio opsjednut đavlom i imao Legiju gdje sjedi već odjeven i zdrave pameti; i prestrašili su se.</verse>
				<verse number="16">A koji su to vidjeli, ispričali su im što se dogodilo s onim koji je bio opsjednut đavlom, i u vezi onih svinja.</verse>
				<verse number="17">I počeli su ga moliti da ode iz njihovih područja.</verse>
				<verse number="18">A kad je ulazio u lađu, onaj koji je bio opsjednut đavlom molio ga je da bude s njim,</verse>
				<verse number="19">ali mu Isus nije dopustio, već mu je rekao: “Pođi svojoj kući, k svojima i javi im koliko ti je toga Gospodin učinio i smilovao ti se!”</verse>
				<verse number="20">I on je otišao te počeo razglašavati u Dekapolu koliko toga mu je Isus učinio; i svi su se čudili.</verse>
				<verse number="21">I kad je Isus ponovo prešao lađom na onu stranu, skupilo se k njemu mnogo naroda; a bio je pokraj mora.</verse>
				<verse number="22">I, gle, došao je jedan od nadstojnika sinagoge, imenom Jair; i kad ga je ugledao, pao je do njegovih nogu,</verse>
				<verse number="23">te ga silno zaklinjao govoreći: “Moja kćerkica je na samrti! Molim te, dođi, položi ruke svoje na nju da ozdravi i poživi!”</verse>
				<verse number="24">Tada je Isus pošao s njim, a slijedilo ga je mnogo naroda i naguravalo ga.</verse>
				<verse number="25">A neka žena, koja je dvanaest godina bolovala od izljeva krvi</verse>
				<verse number="26">i mnogo propatila od brojnih liječnika te potrošila sve što je imala, i nije joj ništa koristilo, nego je još pošlo nagore,</verse>
				<verse number="27">kad je čula za Isusa, došla je u mnoštvo odostraga i dotakla se njegove odjeće.</verse>
				<verse number="28">Jer je govorila: “Dotaknem li se samo njegove odjeće, ozdravit ću!”</verse>
				<verse number="29">I odmah je presahnuo izvor njezine krvi, pa je osjetila u tijelu da je ozdravila od te muke.</verse>
				<verse number="30">A Isus je odmah znao u sebi da je iz njega izašla snaga te se okrenuo prema mnoštvu i upitao: “Tko se dotaknuo moje odjeće?”</verse>
				<verse number="31">A učenici su mu rekli: “Vidiš kako te mnoštvo nagurava, a ti pitaš: ‘Tko me se dotaknuo?’ “</verse>
				<verse number="32">Tada je pogledao unaokolo kako bi vidio onu koja je to učinila.</verse>
				<verse number="33">A žena je, znajući što se u njoj dogodilo, bojeći se i drhteći došla i pala pred njega te mu ispričala svu istinu.</verse>
				<verse number="34">A on joj je rekao: “Kćeri, vjera te je tvoja ozdravila, idi u miru i budi zdrava od svoje muke!”</verse>
				<verse number="35">Dok je on još govorio, došli su neki iz doma nadstojnika sinagoge govoreći: “Tvoja kćer je umrla! Zašto dalje uznemiruješ Učitelja?”</verse>
				<verse number="36">Čim je Isus čuo riječ što je bila izgovorena, rekao je nadstojniku sinagoge: “Ne boj se! Samo vjeruj!”</verse>
				<verse number="37">I nije dopustio nikome da ga slijedi, osim Petru, Jakovu i Ivanu, bratu Jakovljevu.</verse>
				<verse number="38">Tada je došao do kuće nadstojnika sinagoge i ugledao metež i one što su plakali i silno naricali.</verse>
				<verse number="39">I kad je ušao, rekao im je: “Zašto bučite i plačete? Djevojčica nije umrla, nego spava!”</verse>
				<verse number="40">Nato su mu se podsmjehivali. Ali ih je on sve istjerao, uzeo oca i majku djevojčice i one koji su bili s njim, te je ušao tamo gdje je ležala djevojčica.</verse>
				<verse number="41">Onda je uzeo djevojčicu za ruku te joj rekao: “Talita kumi!”, što je prevedeno: “Djevojčice, tebi govorim, ustani!”</verse>
				<verse number="42">I djevojčica je odmah ustala i hodala budući da je imala dvanaest godina. I zapanjili su se u velikom čuđenju.</verse>
				<verse number="43">A on im je strogo naložio da to nitko ne dozna, i zapovjedio da joj daju jesti.</verse>
			</chapter>
			<chapter number="6">
				<verse number="1">Zatim je izašao odande i došao u svoj zavičaj; a njegovi su ga učenici slijedili.</verse>
				<verse number="2">A kad je došao Šabat, počeo je poučavati u sinagogi. I mnogi koji su ga slušali bili su zapanjeni govoreći: “Odakle to ovome? I kakva li mu je mudrost dana, da se i takva silna djela događaju po njegovim rukama?</verse>
				<verse number="3">Nije li ovo tesar, sin Marijin, brat Jakovljev, i Josijin i Judin i Šimunov? Nisu li mu i sestre ovdje među nama?” I sablažnjavali su se o njega.</verse>
				<verse number="4">A Isus im je rekao: “Prorok nije bez časti, osim u svom zavičaju i među svojom rodbinom i u svojoj kući.</verse>
				<verse number="5">I nije mogao ondje učiniti nijedno silno djelo, osim što je na nekoliko bolesnika položio ruke i ozdravio ih.</verse>
				<verse number="6">I čudio se zbog njihove nevjere. I obilazio je okolnim selima poučavajući.</verse>
				<verse number="7">Tada je pozvao Dvanaestoricu i počeo ih slati dvojicu po dvojicu te im dao vlast nad nečistim duhovima.</verse>
				<verse number="8">I zapovjedio im je da ne uzimaju na put ništa, već samo štap: ni torbe, ni kruha, ni novca u novčaniku,</verse>
				<verse number="9">nego neka obuju sandale; i neka ne nose dvije košulje.</verse>
				<verse number="10">Onda im je rekao: “U koju god kuću uđete, ostanite ondje sve dok odande ne odete.</verse>
				<verse number="11">A oni koji vas ne prime i ne slušaju, kad odlazite odande, otresite prašinu ispod svojih nogu, za svjedočanstvo protiv njih. Uistinu vam kažem, podnošljivije će biti Sodomi i Gomori u Dan suda nego li tome gradu.”</verse>
				<verse number="12">Zatim su otišli i propovijedali da se ljudi trebaju pokajati.</verse>
				<verse number="13">I mnoge su đavle izgonili, i mnoge bolesne mazali uljem i ozdravljali ih.</verse>
				<verse number="14">I kralj Herod je čuo o njemu, jer mu se ime razglasilo, pa je rekao: “To je Ivan Krstitelj, uskrsnuo je od mrtvih i zbog toga se silna djela očituju po njemu.”</verse>
				<verse number="15">Jedni su rekli: “To je Ilija!”, a drugi su rekli: “To je prorok, ili kao jedan od proroka!”</verse>
				<verse number="16">A kad je Herod to čuo, rekao je: “To je Ivan kome sam ja odrubio glavu. On je uskrsnuo od mrtvih.”</verse>
				<verse number="17">Jer je sâm Herod poslao uhititi Ivana te ga svezao u tamnici zbog Herodijade, žene svoga brata Filipa, jer se njome oženio.</verse>
				<verse number="18">Jer je Ivan rekao Herodu: “Nije ti zakonom dopušteno imati ženu brata svojega!”</verse>
				<verse number="19">Zato je Herodijada bila u zavadi s njim i htjela ga ubiti, ali nije mogla</verse>
				<verse number="20">jer se Herod bojao Ivana, znajući da je on čovjek pravedan i svet, pa ga je štitio; a kad je slušao njega, on je činio mnogo toga, i slušao ga je rado.</verse>
				<verse number="21">I došao je pogodan dan kad je Herod za svoj rođendan priredio večeru svojim velikašima, visokim zapovjednicima i najuglednijima u Galileji.</verse>
				<verse number="22">Tada je kći spomenute Herodijade ušla i plesala i ugodila Herodu i onima koji su sjedili s njim. Kralj je rekao djevojci: “Zamoli od mene što god zaželiš i dat ću ti!”</verse>
				<verse number="23">I zakleo joj se: “Što god me zamoliš dat ću ti, sve i do pola moga kraljevstva.”</verse>
				<verse number="24">A ona je izašla i upitala svoju majku: “Što da zamolim?” A ona je odgovorila: “Glavu Ivana Krstitelja!”</verse>
				<verse number="25">I odmah je žurno ušla kralju i zamolila govoreći: “Želim da mi trenutno daš na pladnju glavu Ivana Krstitelja!”</verse>
				<verse number="26">I kralj se jako ražalostio, ali zbog zakletve i onih koji su sjedili s njim, nije ju htio odbiti.</verse>
				<verse number="27">I odmah je poslao krvnika, te zapovjedio da se donese njegova glava. I ovaj je otišao i odrubio mu glavu u tamnici</verse>
				<verse number="28">te donio njegovu glavu na pladnju i dao je djevojci, a djevojka ju je dala svojoj majci.</verse>
				<verse number="29">A kad su to čuli njegovi učenici, došli su i uzeli njegovo mrtvo tijelo te ga položili u grob.</verse>
				<verse number="30">Tada su se apostoli skupili kod Isusa i obavijestili ga o svemu: i što su učinili i što su poučavali.</verse>
				<verse number="31">A on im je rekao: “Pođite vi sami u osamu, na pusto mjesto, i otpočinite malo!” Jer su mnogi dolazili i odlazili pa više nisu imali vremena ni jesti.</verse>
				<verse number="32">I otplovili su lađom na pusto mjesto, nasamo.</verse>
				<verse number="33">A ljudi su ih vidjeli gdje odlaze, i mnogi su ga prepoznali, pa su pješice iz svih gradova pohrlili onamo, te ih pretekli i skupili se kod njega.</verse>
				<verse number="34">A kad je Isus izašao, ugledao je mnogo ljudi te se sažalio se nad njima, jer su bili kao ovce bez pastira; i počeo ih je poučavati mnogočemu.</verse>
				<verse number="35">A kad je već bio kasni sat, prišli su mu učenici i rekli: “Pusto je mjesto i već je kasni sat.</verse>
				<verse number="36">Raspusti ih neka pođu u okolne zaseoke i sela te kupe sebi kruha, jer nemaju što jesti.”</verse>
				<verse number="37">On im je odgovorio rekavši: “Dajte im vi jesti!” A oni su ga upitali: “Da idemo kupiti kruha za dvjesto dinara i damo im jesti?”</verse>
				<verse number="38">A on im je rekao: “Koliko kruhova imate? Idite i vidite!” A kad su doznali, rekli su: “Pet, i dvije ribe.”</verse>
				<verse number="39">Onda im je zapovjedio da sve, po skupinama, posjednu na zelenu travu.</verse>
				<verse number="40">I posjedali su u redove po sto i po pedeset.</verse>
				<verse number="41">A kad je uzeo pet kruhova i one dvije ribe, pogledao je u nebo, blagoslovio i razlomio kruhove te dao svojim učenicima da stave pred njih. I one dvije ribe je razdijelio svima.</verse>
				<verse number="42">I svi su jeli i nasitili se.</verse>
				<verse number="43">I nakupili su dvanaest punih košara ulomaka; a tako i od riba.</verse>
				<verse number="44">A onih što su jeli od kruhova bilo je oko pet tisuća muškaraca.</verse>
				<verse number="45">I odmah je primorao svoje učenike da uđu u lađu i odu naprijed na drugu stranu prema Betsaidi, dok je on raspuštao narod.</verse>
				<verse number="46">I pošto ih je raspustio, otišao je u goru moliti.</verse>
				<verse number="47">A kad se spustila večer, lađa je bila nasred mora, a on sâm na kopnu.</verse>
				<verse number="48">I vidio ih je kako se muče veslajući, jer im je bio protivan vjetar, te je oko četvrte noćne straže došao k njima hodajući po moru. I htio ih je mimoići,</verse>
				<verse number="49">a oni, kad su ga vidjeli gdje hoda po moru, pomislili su da je duh te počeli vikati;</verse>
				<verse number="50">jer su ga svi vidjeli i uznemirili se. A on im je odmah progovorio te rekao: “Budite hrabri, ja sam! Ne bojte se!”</verse>
				<verse number="51">Zatim se popeo k njima u lađu, i vjetar je utihnuo. A oni su se jako, preko mjere, u sebi zadivili i začudili;</verse>
				<verse number="52">jer nisu razmotrili čudo s kruhovima, nego su im srca bila otvrdnuta.</verse>
				<verse number="53">A kad su prešli na drugu stranu, došli su u zemlju Genezareta i pristali uz obalu.</verse>
				<verse number="54">I čim su izašli iz lađe, odmah su ga prepoznali,</verse>
				<verse number="55">te su pretrčali sav onaj kraj i počeli donositi na posteljama bolesnike tamo gdje su čuli da je on.</verse>
				<verse number="56">I kamo god bi ulazio u sela, ili gradove, ili zaseoke, po ulicama su postavljali bolesnike i zaklinjali ga da se dotaknu makar samo ruba njegove odjeće. I koji su ga dotaknuli, ozdravili su.</verse>
			</chapter>
			<chapter number="7">
				<verse number="1">Zatim su se skupili kod njega farizeji i neki od pismoznanaca koji su došli iz Jeruzalema,</verse>
				<verse number="2">i kad su vidjeli neke od njegovih učenika gdje jedu kruh nečistih, to jest neopranih ruku, okrivili su ih.</verse>
				<verse number="3">Jer farizeji i svi Židovi ne jedu ništa ako prije ne operu ruke, držeći se predaje starih.</verse>
				<verse number="4">I s tržnice ne jedu ako se ne operu. I još je mnogo drugoga što su prihvatili te drže: pranje čaša, i lonaca, mjedenog posuđa i stolova.</verse>
				<verse number="5">Tada su ga farizeji i pismoznanci upitali: “Zašto se tvoji učenici ne ponašaju po predaji starih, nego jedu kruh neopranih ruku?”</verse>
				<verse number="6">On je odgovorio rekavši im: “Dobro je prorokovao Izaija o vama, licemjeri; kao što je zapisano: ‘Ovaj me narod usnama poštuje, a srce je njihovo daleko od mene.</verse>
				<verse number="7">Ali me uzalud štuju poučavajući kao nauke zapovijedi ljudske.’</verse>
				<verse number="8">Jer ste ostavili zapovijed Božju, držite predaju ljudsku: pranje lonaca i čaša, i mnogo drugog tomu sličnog činite.”</verse>
				<verse number="9">Onda im je rekao: “Lijepo! Odbacujete zapovijed Božju da biste sačuvali vlastitu predaju.</verse>
				<verse number="10">Jer je Mojsije govorio: ‘Poštuj oca svoga i majku svoju!’ i: ‘Tko prokune oca ili majku, neka skonča smrću!’</verse>
				<verse number="11">Ali vi govorite: ‘Ako čovjek kaže ocu ili majci: Ono što bi ti od mene moglo koristiti, korban je, to jest dar, tada je slobodan.’</verse>
				<verse number="12">I ništa mu više ne dopuštate učiniti za svoga oca ili svoju majku,</verse>
				<verse number="13">ukidajući Riječ Božju svojom predajom koju ste vi predali. I mnogo tomu sličnog činite.”</verse>
				<verse number="14">I kad je dozvao sve te ljude k sebi, govorio im je: “Poslušajte me svi i shvatite!</verse>
				<verse number="15">Nema ništa izvan čovjeka što bi ga, ulazeći u njega, moglo onečistiti, nego što iz njega izlazi, ono onečišćuje čovjeka.</verse>
				<verse number="16">Ako tko ima uši da čuje, neka čuje!”</verse>
				<verse number="17">A kad je od naroda otišao i ušao u kuću, njegovi su ga učenici upitali u vezi te usporedbe.</verse>
				<verse number="18">Tada im je rekao: “Zar ste i vi tako nerazumni? Ne uviđate li da sve što izvana ulazi u čovjeka ne može ga onečistiti,</verse>
				<verse number="19">jer mu ne ulazi u njegovo srce nego u trbuh i odlazi u zahod, čisteći tako sva jela.”</verse>
				<verse number="20">Onda je rekao: “Ono što izlazi iz čovjeka, to onečišćuje čovjeka.</verse>
				<verse number="21">Jer iznutra, iz ljudskog srca, izlaze zle misli, preljubi, bludništva, ubojstva,</verse>
				<verse number="22">krađe, lakomstva, opakost, prijevara, razuzdanost, zlo oko, hula, oholost, ludost.</verse>
				<verse number="23">Sva ova zla iznutra izlaze i onečišćuju čovjeka.”</verse>
				<verse number="24">Zatim je ustao i otišao odande na granice Tira i Sidona, te ušao u neku kuću; nije želio da to netko sazna, ali se nije mogao sakriti,</verse>
				<verse number="25">jer je neka žena, čija je kćerkica imala nečistog duha, čula za njega i došla te pala pred njegove noge.</verse>
				<verse number="26">Ta je žena bila Grkinja, Sirofeničanka rodom; i zaklinjala ga je da istjera đavla iz njezine kćeri.</verse>
				<verse number="27">Ali joj je Isus rekao: “Pusti najprije da se nasite djeca; jer nije dobro uzeti kruh djeci i baciti ga psićima!”</verse>
				<verse number="28">A ona je odgovorila i rekla mu: “Da, Gospodine, ali i psići pod stolom jedu od dječjih mrvica.”</verse>
				<verse number="29">Nato joj je rekao: “Zbog te riječi idi, izašao je đavao iz tvoje kćeri!”</verse>
				<verse number="30">A kad je otišla svojoj kući, našla je da je đavao izašao, a njezina je kći ležala na postelji.</verse>
				<verse number="31">Onda je ponovo otišao iz krajeva Tira i Sidona te došao do Galilejskog mora, usred krajeva Dekapola.</verse>
				<verse number="32">I doveli su mu jednog gluhog mucavca i zamolili ga da stavi na njega ruku.</verse>
				<verse number="33">A on ga je iz mnoštva uzeo nasamo, stavio svoje prste u njegove uši te pljunuo i dotaknuo se njegova jezika.</verse>
				<verse number="34">I kad je pogledao u nebo, uzdahnuo je te mu rekao: “Effatha!”, to jest: “Otvori se!”</verse>
				<verse number="35">I odmah su mu se otvorile uši i razriješila se sveza njegovog jezika, te je pravilno govorio.</verse>
				<verse number="36">I upozorio ih je da nikome ne govore; ali što ih je više upozoravao, oni su to još više razglašavali</verse>
				<verse number="37">i bili preko mjere zapanjeni govoreći: “Sve je dobro učinio! Daje gluhima čuti i nijemi govore!”</verse>
			</chapter>
			<chapter number="8">
				<verse number="1">U one dane, kad je mnoštvo bilo vrlo veliko i nisu imali što jesti, Isus je dozvao svoje učenike pa im rekao:</verse>
				<verse number="2">“Sažalio sam se na mnoštvo jer su već tri dana sa mnom, a nemaju što jesti,</verse>
				<verse number="3">a ako ih raspustim gladne njihovim kućama, klonut će na putu, jer su neki od njih došli izdaleka.”</verse>
				<verse number="4">A njegovi su mu učenici odgovorili: “Otkuda bi tko mogao ove nasititi kruhom ovdje u pustinji?”</verse>
				<verse number="5">I upitao ih je: “Koliko kruhova imate?” A oni su odgovorili: “Sedam.”</verse>
				<verse number="6">Tada je zapovjedio ljudima da posjedaju po zemlji, i uzeo sedam kruhova, zahvalio i prelomio ih, te dao svojim učenicima da stave pred njih; i oni su ih stavili pred ljude.</verse>
				<verse number="7">A imali su nekoliko ribica, pa ih je blagoslovio i zapovjedio da i njih stave pred ljude.</verse>
				<verse number="8">Tako su jeli i nasitili se, a od preostalih ulomaka podigli su sedam košara.</verse>
				<verse number="9">A onih što su jeli bilo je oko četiri tisuće; onda ih je raspustio,</verse>
				<verse number="10">te je odmah sa svojim učenicima ušao u lađu i došao u krajeve Dalmanute.</verse>
				<verse number="11">Zatim su izašli farizeji i počeli raspravljati s njim; iskušavajući ga, zatražili su od njega znak s neba.</verse>
				<verse number="12">A on je duboko uzdahnuo u svome duhu i rekao: “Zašto ovaj naraštaj traži znak? Uistinu vam kažem, neće se dati znak ovom naraštaju.”</verse>
				<verse number="13">Onda ih je ostavio, ponovo ušao u lađu i otišao na drugu stranu.</verse>
				<verse number="14">A učenici su zaboravili uzeti kruha; nisu imali sa sobom na lađi više od jednog kruha.</verse>
				<verse number="15">I upozorio ih je govoreći: “Pazite, čuvajte se kvasca farizejskoga i kvasca Herodovog!”</verse>
				<verse number="16">A oni su raspravljali među sobom govoreći: “To je zato što nemamo kruha.”</verse>
				<verse number="17">A kad je Isus to saznao, upitao ih je: “Zašto raspravljate što nemate kruha? Zar još ne uviđate i ne razumijete? Zar vam je srce još više otvrdnulo?</verse>
				<verse number="18">Imate oči, a ne vidite? Uši imate, a ne čujete? Zar se ne sjećate?</verse>
				<verse number="19">Kad sam razlomio pet kruhova na pet tisuća, koliko ste punih košara ulomaka podigli?” Odgovorili su mu: “Dvanaest.”</verse>
				<verse number="20">“A kad sam sedam razlomio na četiri tisuće, koliko ste punih košara ulomaka podigli?” A oni su odgovorili: “Sedam.”</verse>
				<verse number="21">Nato im je rekao: “Kako ne razumijete?”</verse>
				<verse number="22">Zatim je došao u Betsaidu; i doveli su mu slijepca i zaklinjali ga da ga se dotakne.</verse>
				<verse number="23">I uhvatio je slijepca za ruku i odveo ga izvan sela; i kad mu je pljunuo u oči i stavio svoje ruke na njega, upitao ga je vidi li što.</verse>
				<verse number="24">A on se zagledao i rekao: “Vidim ljude kao stabla, gdje hodaju!”</verse>
				<verse number="25">Nakon toga, ponovo mu je položio svoje ruke na oči i tako učinio da progleda. I bio je ozdravljen te je svakog jasno vidio.</verse>
				<verse number="26">Tada ga je poslao njegovoj kući govoreći: “Niti ulazi u selo, niti to pričaj nekome u selu!”</verse>
				<verse number="27">Zatim su Isus i njegovi učenici otišli u sela Cezareje Filipove; a putem je upitao svoje učenike govoreći im: “Što kažu ljudi, tko sam ja?”</verse>
				<verse number="28">A oni su odgovorili: “Ivan Krstitelj; ali neki kažu, Ilija; a drugi da si jedan od proroka.”</verse>
				<verse number="29">A on ih je upitao: “Ali što vi kažete, tko sam ja?” A Petar je odgovorio rekavši mu: “Ti si Krist!”</verse>
				<verse number="30">I upozorio ih je da nikome ne govore o njemu.</verse>
				<verse number="31">Tada ih je počeo učiti da Sin čovječji mora mnogo pretrpjeti, i biti odbačen od starješina i glavara svećeničkih i pismoznanaca, i biti ubijen te nakon tri dana uskrsnuti.</verse>
				<verse number="32">I otvoreno je govorio tu riječ. A Petar ga je povukao ustranu i počeo ga koriti.</verse>
				<verse number="33">Ali kad se okrenuo i pogledao svoje učenike, ukorio je Petra, govoreći: “Idi od mene, Sotono, jer ti niti ne naslućuješ što je Božje, nego što je ljudsko!”</verse>
				<verse number="34">I kad je dozvao narod i svoje učenike, rekao im je: “Tko hoće ići za mnom, neka se odrekne samoga sebe, te uzme svoj križ i slijedi me!</verse>
				<verse number="35">Jer tko hoće spasiti svoj život, izgubit će ga; ali tko izgubi svoj život radi mene i evanđelja, taj će ga spasiti.</verse>
				<verse number="36">Jer što koristi čovjeku, ako i zadobije sav svijet, a izgubi svoju dušu?</verse>
				<verse number="37">Ili, što će čovjek dati u zamjenu za svoju dušu?</verse>
				<verse number="38">Tko se dakle postidi mene i mojih riječi u ovom preljubničkom i grešnom naraštaju, i Sin će se čovječji njega postidjeti kad dođe u slavi svoga Oca sa svetim anđelima.”</verse>
			</chapter>
			<chapter number="9">
				<verse number="1">I govorio im je: “Uistinu vam kažem da ima nekih ovdje nazočnih koji neće okusiti smrt dok ne vide da kraljevstvo Božje dolazi sa snagom.”</verse>
				<verse number="2">A nakon šest dana Isus je uzeo sa sobom Petra, Jakova i Ivana pa ih je same odveo na visoku goru, u osamu. I preobrazio se pred njima.</verse>
				<verse number="3">I njegova je odjeća postala sjajna, jako bijela, poput snijega, kakvu nijedan bjelilac na zemlji ne može izbijeliti.</verse>
				<verse number="4">I pojavili su im se Ilija s Mojsijem, te su razgovarali s Isusom.</verse>
				<verse number="5">A Petar je progovorio te rekao Isusu: “Učitelju, dobro nam je biti ovdje, pa hajdemo napraviti tri šatora: jedan tebi i jedan Mojsiju i jedan Iliji.”</verse>
				<verse number="6">Jer nije znao što reći, jer su bili jako prestrašeni.</verse>
				<verse number="7">Tada se pojavio oblak koji ih je zasjenio: i glas je došao iz oblaka, govoreći: “Ovo je moj ljubljeni Sin! Njega slušajte!”</verse>
				<verse number="8">I odjednom, kad su pogledali naokolo, nisu više vidjeli nikoga sa sobom nego samo Isusa.</verse>
				<verse number="9">A kad su silazili s gore, upozorio ih je da nikome ne govore što su vidjeli, dok Sin čovječji ne uskrsne od mrtvih.</verse>
				<verse number="10">I zadržali su tu riječ među sobom, pitajući jedan drugoga što bi trebalo značiti “uskrsnuti od mrtvih”.</verse>
				<verse number="11">Onda su ga upitali govoreći: “Zašto pismoznanci kažu da najprije mora doći Ilija?”</verse>
				<verse number="12">A on im je odgovorivši rekao: “Ilija sigurno dolazi prvi i sve će obnoviti; a kako to da je zapisano o Sinu čovječjem da mora mnogo pretrpjeti i biti prezren?</verse>
				<verse number="13">Ali kažem vam da je Ilija doista došao i učinili su s njime što god su poželjeli, kao što je o njemu zapisano.”</verse>
				<verse number="14">A kad je došao k svojim učenicima ugledao je oko njih veliko mnoštvo i pismoznance kako se s njima prepiru.</verse>
				<verse number="15">I čim su ga svi oni ljudi opazili, jako su se zadivili te su potrčali pozdraviti ga.</verse>
				<verse number="16">A on je upitao pismoznance: “Što se to prepirete s njima?”</verse>
				<verse number="17">A jedan iz mnoštva mu je odgovorio rekavši: “Učitelju, doveo sam k tebi svoga sina koji ima nijemoga duha;</verse>
				<verse number="18">i gdje god ga uhvati, razdire ga, a on se pjeni i škripi svojim zubima i sahne. I rekao sam tvojim učenicima da ga istjeraju, i nisu mogli.</verse>
				<verse number="19">On mu je odgovorio rekavši: “O, naraštaju nevjerni! Dokle ću biti s vama? Dokle ću vas podnositi? Dovedite ga k meni!”</verse>
				<verse number="20">Zatim su ga doveli k njemu. I čim ga je ugledao, duh ga je odmah počeo trzati, i dječak je pao na zemlju, valjao se i pjenio.</verse>
				<verse number="21">Nato je Isus upitao njegovog oca: “Koliko je vremena prošlo otkad mu se to događa?” A on je odgovorio: “Od djetinjstva!</verse>
				<verse number="22">I često ga baca u vatru i u vodu da ga uništi. Nego, ako nešto možeš učiniti, imaj samilosti prema nama i pomozi nam!”</verse>
				<verse number="23">Isus mu je rekao: “Ako možeš vjerovati, sve je moguće onome koji vjeruje!”</verse>
				<verse number="24">A dječakov je otac odmah povikao, i sa suzama rekao: “Vjerujem, Gospodine, pomozi mojoj nevjeri!”</verse>
				<verse number="25">Kad je Isus vidio da su se ljudi strčali, zaprijetio je nečistom duhu govoreći mu: “Duše, nijemi i gluhi, ja ti naređujem, izađi iz njega i više u njega ne ulazi!”</verse>
				<verse number="26">I duh je povikao te ga jako zatresao i izašao; a dječak je bio kao mrtav, tako da su mnogi rekli da je umro.</verse>
				<verse number="27">Ali ga je Isus uzeo za ruku, podigao ga i on je ustao.</verse>
				<verse number="28">A kad je ušao u kuću, njegovi su ga učenici nasamo upitali: “Zašto ga mi nismo mogli istjerati?”</verse>
				<verse number="29">A on im je odgovorio: “Ova vrsta ne može izaći ni na koji način, osim pomoću molitve i posta!”</verse>
				<verse number="30">Onda su otišli odande i prolazili kroz Galileju, a on nije htio da netko to sazna,</verse>
				<verse number="31">jer je poučavao svoje učenike i govorio im: “Sin čovječji predan je u ruke ljudi, i oni će ga ubiti, i nakon što bude ubijen, treći će dan uskrsnuti.”</verse>
				<verse number="32">Ali oni nisu razumjeli tu besjedu, a bojali su se pitati ga.</verse>
				<verse number="33">Tada je došao u Kapernaum; a kad je bio u kući, upitao ih je: “Što ste to među sobom putem raspravljali?”</verse>
				<verse number="34">Ali su oni šutjeli, jer su putem među sobom raspravljali tko je najveći.</verse>
				<verse number="35">Zatim je sjeo, pozvao dvanaestoricu pa im rekao: “Ako tko želi biti prvi, neka bude od svih posljednji i svima sluga.”</verse>
				<verse number="36">I uzeo je dijete i postavio ga usred njih; i kad ga je uzeo u svoje naručje, rekao im je:</verse>
				<verse number="37">“Onaj koji primi jedno od ovakve djece u moje ime, mene prima; a onaj koji mene prima, ne prima mene, nego onoga koji je mene poslao.”</verse>
				<verse number="38">A Ivan mu je odgovorio rekavši: “Učitelju, vidjeli smo jednoga kako izgoni đavle u tvoje ime, a ne slijedi nas, pa smo mu zabranili jer nas ne slijedi.”</verse>
				<verse number="39">Ali Isus je rekao: “Ne branite mu! Jer nema nikoga tko bi činio čudo u moje ime i olako mogao govoriti zlo o meni.</verse>
				<verse number="40">Jer tko nije protiv nas, za nas je.</verse>
				<verse number="41">Jer onaj koji će vam u moje ime, jer ste Kristovi, dati za piti čašu vode, uistinu vam kažem, neće izgubiti svoju nagradu.</verse>
				<verse number="42">A svaki koji sablazni jednog od ovih malenih što vjeruju u mene, bolje mu je da objesi mlinski kamen oko svoga vrata i baci se u more.</verse>
				<verse number="43">I ako te ruka tvoja sablažnjava, odsjeci je: bolje ti je sakatom u život ući, nego s obje ruke otići u pakao, u oganj neugasivi;</verse>
				<verse number="44">gdje crv njihov ne umire i oganj se ne gasi.</verse>
				<verse number="45">I ako te noga tvoja sablažnjava, odsjeci je: bolje ti je kljastu u život ući, nego s obje noge biti bačen u pakao, oganj neugasivi;</verse>
				<verse number="46">gdje crv njihov ne umire i oganj se ne gasi.</verse>
				<verse number="47">I ako te oko tvoje sablažnjava, iskopaj ga: bolje ti je s jednim okom ući u kraljevstvo Božje, nego li s oba oka biti bačen u pakao ognjeni;</verse>
				<verse number="48">gdje crv njihov ne umire i oganj se ne gasi.</verse>
				<verse number="49">Jer će svaki biti ognjem posoljen i svaka će se žrtva solju posoliti.</verse>
				<verse number="50">Sol je dobra, ali ako sol postane neslana, čime ćete nju začiniti? Imajte sol u sebi, i budite u miru jedan s drugim!”</verse>
			</chapter>
			<chapter number="10">
				<verse number="1">I odatle je ustao te došao u krajeve Judeje, s onu stranu Jordana. I ponovo se narod sastajao kod njega, a on ih je, po običaju, opet poučavao.</verse>
				<verse number="2">Zatim su mu pristupili farizeji te ga upitali, iskušavajući ga: “Je li mužu zakonom dopušteno otpustiti svoju ženu?”</verse>
				<verse number="3">A on im je odgovorio rekavši: “Što vam je Mojsije zapovjedio?”</verse>
				<verse number="4">A oni su rekli: “Mojsije je dopustio napisati otpusnu ispravu i otpustiti je.”</verse>
				<verse number="5">Nato je Isus odgovorio rekavši im: “Zbog tvrdoće vašeg srca, napisao vam je taj propis.</verse>
				<verse number="6">Ali od početka stvaranja Bog ih je stvorio muško i žensko.</verse>
				<verse number="7">Zbog toga će čovjek napusti oca svoga i majku, te prionuti uza ženu svoju,</verse>
				<verse number="8">i njih dvoje će biti jedno tijelo’. Tako više nisu dva, nego jedno tijelo.</verse>
				<verse number="9">Prema tome, što je Bog združio, čovjek neka ne razdvaja!”</verse>
				<verse number="10">A u kući su ga njegovi učenici ponovo upitali o tome.</verse>
				<verse number="11">A on im je rekao: “Tko otpusti svoju ženu i oženi se drugom, čini preljub prema onoj prvoj.</verse>
				<verse number="12">I ako žena napusti svoga muža i uda se za drugoga, čini preljub.”</verse>
				<verse number="13">I donosili su mu dječicu da bi ih dotaknuo, a učenici su korili one što su ih donosili.</verse>
				<verse number="14">A kad je Isus to vidio, bio je jako nezadovoljan te im rekao: “Pustite dječicu da dolaze k meni i ne branite im, jer takvih je kraljevstvo Božje!</verse>
				<verse number="15">Uistinu vam kažem, tko ne primi kraljevstvo Božje kao malo dijete, neće ući u njega.”</verse>
				<verse number="16">Tada ih je uzimao u svoje naručje, polagao na njih ruke i blagoslivljao ih.</verse>
				<verse number="17">A kad je izašao na put, jedan je dotrčao i kleknuo pred njim pa ga upitao: “Učitelju dobri, što trebam činiti da bih baštinio vječni život?”</verse>
				<verse number="18">A Isus mu je odgovorio: “Zašto me zoveš dobrim? Nitko nije dobar osim jednoga, Boga!</verse>
				<verse number="19">Zapovijedi znaš: ‘Ne čini preljub! Ne ubij! Ne ukradi! Ne svjedoči lažno! Ne varaj! Poštuj oca svoga i majku!’ “</verse>
				<verse number="20">A on je odgovorio rekavši mu: “Učitelju, sve sam to držao od svoje mladosti.”</verse>
				<verse number="21">Nato ga je Isus pogledao, zavolio ga pa mu rekao: “Jedno ti nedostaje: idi, prodaj sve što imaš i daj siromasima pa ćeš imati blago u nebu; onda dođi, uzmi križ i slijedi me!”</verse>
				<verse number="22">A on se je ražalostio zbog te besjede i otišao potišten, jer je imao velik imetak.</verse>
				<verse number="23">A Isus je pogledao unaokolo i rekao svojim učenicima: “Kako će teško oni što imaju bogatstvo ući u kraljevstvo Božje!”</verse>
				<verse number="24">A učenici su se zapanjili zbog njegovih riječi, ali im je Isus ponovo progovorio te rekao: “Djeco, kako je teško onima koji se uzdaju u bogatstvo ući u kraljevstvo Božje!</verse>
				<verse number="25">Lakše je devi proći kroz ušicu igle negoli bogatašu ući u kraljevstvo Božje.”</verse>
				<verse number="26">A oni su se neizmjerno zapanjili govoreći među sobom: “Tko onda može biti spašen?”</verse>
				<verse number="27">A Isus ih je pogledao i rekao: “Kod ljudi je to nemoguće, ali nije kod Boga! Jer kod Boga je sve moguće!”</verse>
				<verse number="28">Tada mu je Petar počeo govoriti: “Evo, mi smo sve ostavili i počeli te slijediti.”</verse>
				<verse number="29">A Isus je odgovorio rekavši: “Uistinu vam kažem, nema nikoga tko bi ostavio kuću, ili braću, ili sestre, ili oca, ili majku, ili ženu, ili djecu, ili zemlje radi mene i evanđelja,</verse>
				<verse number="30">a da neće sada u ovom vremenu uz progonstva primiti stostruko: kuće, i braće, i sestara, i majki, i djece, i zemlje, a u svijetu koji dolazi vječni život.</verse>
				<verse number="31">Ali mnogi će prvi biti posljednji, a posljednji prvi.”</verse>
				<verse number="32">I bili su na putu ulazeći u Jeruzalemu, a Isus je išao pred njima. I bili su zadivljeni i slijedili ga uplašeni. A on je ponovo uzeo dvanaestoricu te im je počeo govoriti što mu se treba dogoditi:</verse>
				<verse number="33">“Evo, uzlazimo u Jeruzalem i Sin će čovječji biti predan glavarima svećeničkim i pismoznancima; a oni će ga osuditi na smrt i predati ga Poganima,</verse>
				<verse number="34">te će ga izrugati, i izbičevati ga, i popljuvati ga i ubiti ga, a on će treći dan uskrsnuti.”</verse>
				<verse number="35">Tada su mu prišli Jakov i Ivan, sinovi Zebedejevi, govoreći: “Učitelju, htjeli bismo da nam učiniš ono što želimo.”</verse>
				<verse number="36">A on ih je upitao: “Što biste htjeli da vam učinim?”</verse>
				<verse number="37">Oni su mu odgovorili: “Daj nam da sjednemo u tvojoj slavi jedan tebi zdesna, a drugi slijeva!”</verse>
				<verse number="38">Ali im je Isus rekao: “Ne znate što molite. Možete li piti čašu koju ja pijem i krstiti se krštenjem kojim se ja krstim?”</verse>
				<verse number="39">A oni su mu odgovorili: “Možemo!” A Isus im je rekao: “Doista ćete piti onu čašu koju ja pijem, i krstiti se onim krštenjem kojim se ja krstim,</verse>
				<verse number="40">ali sjesti meni zdesna i meni slijeva nije moje dati, nego je to za one kojima je pripremljeno.”</verse>
				<verse number="41">A kad su to čula desetorica, počeli su biti nezadovoljni zbog Jakova i Ivana.</verse>
				<verse number="42">Ali ih je Isus pozvao k sebi i rekao im: “Znate da oni što se smatraju vladarima nad Poganima gospodare nad njima i njihovi velikaši imaju vlast nad njima.</verse>
				<verse number="43">Ali neka ne bude tako među vama; nego tko hoće biti velik među vama, neka vam bude poslužitelj.</verse>
				<verse number="44">I tko od vas hoće biti prvi, neka svima bude sluga.</verse>
				<verse number="45">Jer ni Sin čovječji nije došao da bude služen, nego služiti i predati svoj život kao otkupninu za mnoge.”</verse>
				<verse number="46">Zatim su došli u Jerihon. I dok je izlazio iz Jerihona sa svojim učenicima i velikim brojem ljudi, kraj glavnog je puta sjedio i prosio slijepac Bartimej, sin Timejev.</verse>
				<verse number="47">A kad je čuo da je to Isus Nazarećanin, počeo je vikati i govoriti: “Isuse, sine Davidov, smiluj mi se!”</verse>
				<verse number="48">I mnogi su ga korili da bi ušutio, ali je on još jače vikao: “Sine Davidov, smiluj mi se!”</verse>
				<verse number="49">A Isus se zaustavio i zapovjedio da ga pozovu. Onda su pozvali slijepca govoreći mu: “Samo hrabro! Ustani, zove te!”</verse>
				<verse number="50">I on je bacio svoj ogrtač, ustao te došao k Isusu.</verse>
				<verse number="51">A Isus je progovorio te ga upitao: “Što hoćeš da ti učinim?” A slijepac mu je odgovorio: “Gospodine, da progledam!”</verse>
				<verse number="52">Nato mu je Isus rekao: “Idi, vjera te tvoja ozdravila!” I odmah je progledao te je putem slijedio Isusa.</verse>
			</chapter>
			<chapter number="11">
				<verse number="1">A kad su se približili Jeruzalemu, do Betfage i Betanije, kod Maslinske gore, poslao je dvojicu svojih učenika</verse>
				<verse number="2">pa im rekao: “Pođite u selo pred vama; i čim uđete u njega, naći ćete privezano magare na kojem nijedan čovjek nije sjedio. Odvežite ga i dovedite.”</verse>
				<verse number="3">A ako vas tko pita: ‘Zašto to činite?’, recite da ga Gospodin treba, i odmah će ga poslati ovamo.”</verse>
				<verse number="4">I oni su otišli i našli magare privezano uz vrata, vani na raskrižju, i odvezali ga.</verse>
				<verse number="5">A neki što su stajali ondje, upitali su ih: “Što to činite, odvezujući magare?”</verse>
				<verse number="6">A oni su im odgovorili kao što je Isus zapovjedio, pa su ih pustili.</verse>
				<verse number="7">Tada su doveli magare k Isusu i položili na njega svoju odjeću, i on je sjeo na njega.</verse>
				<verse number="8">I mnogi su prostirali svoju odjeću po putu, a drugi su rezali grane s drveća te ih prostirali po putu.</verse>
				<verse number="9">A oni koji su išli pred njim i oni koji su ga slijedili vikali su govoreći: “Hosana! Blagoslovljen koji dolazi u ime Gospodnje!</verse>
				<verse number="10">Blagoslovljeno kraljevstvo oca našega Davida koje dolazi u ime Gospodnje! Hosana u najvišoj visini!”</verse>
				<verse number="11">Tada je Isus ušao u Jeruzalem, i u Hram. I kad je razgledao sve unaokolo, a kako je već bilo kasno uvečer, otišao je s dvanaestoricom u Betaniju.</verse>
				<verse number="12">A sutradan, kad su izašli iz Betanije, on je ogladnio.</verse>
				<verse number="13">I kad je izdaleka ugledao smokvu koja je imala lišće, prišao je ne bi li možda što našao na njoj; a kad je prišao k njoj, nije našao ništa osim lišća, jer još nije bilo vrijeme smokava.</verse>
				<verse number="14">Isus joj je tada progovorio te rekao: “ Neka ubuduće nitko ne jede s tebe ploda zauvijek!” I njegovi su učenici to čuli.</verse>
				<verse number="15">Zatim su došli u Jeruzalem te je Isus ušao u Hram i počeo istjerivati one što su u Hramu prodavali i kupovali. I prevrnuo je stolove mjenjačima novca i klupe onima što su prodavali golubove.</verse>
				<verse number="16">I nikome nije dopustio da pronese kakvu posudu kroz Hram.</verse>
				<verse number="17">I poučavao je govoreći im: “Nije li zapisano: ‘Dom će se moj zvati Dom molitve za sve narode?’ A vi ste od njega načinili špilju razbojničku!”</verse>
				<verse number="18">A to su čuli pismoznanci i glavari svećenički pa su tražili kako da ga pogube jer su ga se bojali, budući da su svi ljudi bili zapanjeni njegovim naukom.</verse>
				<verse number="19">A kad se spustila večer, izašao je iz grada.</verse>
				<verse number="20">I ujutro, prolazeći pokraj, vidjeli su da je smokva usahla od korijena.</verse>
				<verse number="21">I Petar se prisjetio te mu rekao: “Učitelju, gle, smokva koju si prokleo, osušila se!”</verse>
				<verse number="22">A Isus im je odgovorio rekavši: “Imajte vjeru u Boga!”</verse>
				<verse number="23">Jer uistinu vam govorim, da onaj koji kaže ovoj gori: ‘Pomakni se i baci se u more!’ i ne sumnja u svome srcu, nego vjeruje da će se dogoditi to što govori, bit će mu ono što kaže.</verse>
				<verse number="24">Zbog toga vam kažem: sve ono što želite kad molite, vjerujte da to primate, i bit će vam.</verse>
				<verse number="25">A kad stojite i molite, oprostite ako imate što protiv koga da i vama Otac vaš, koji je u nebu, oprosti vaše prijestupe.</verse>
				<verse number="26">Ali, ako vi ne oprostite, neće ni Otac vaš, koji je u nebu, oprostiti vaše prijestupe.</verse>
				<verse number="27">Zatim su ponovo došli u Jeruzalem. I dok je on hodao po Hramu, prišli su mu glavari svećenički i pismoznanci i starješine</verse>
				<verse number="28">i upitali ga: “Kojom vlašću to činiš? Tko ti je dao tu vlast da to činiš?”</verse>
				<verse number="29">A Isus im je odgovorio rekavši: “I ja ću vam postaviti jedno pitanje, pa mi odgovorite, onda ću vam reći kojom vlašću to činim:</verse>
				<verse number="30">Je li krštenje Ivanovo bilo s neba ili od ljudi? Odgovorite mi!”</verse>
				<verse number="31">A oni su prosuđivali među sobom govoreći: “Ako kažemo: ‘s neba’, reći će: ‘Zašto mu onda niste vjerovali?’</verse>
				<verse number="32">Nego, da kažemo: ‘Od ljudi?’ “, bojali su se naroda jer su svi smatrali da je Ivan doista bio prorok.</verse>
				<verse number="33">Onda su odgovorili i rekli Isusu: “Ne možemo reći.” A Isus im je odgovorio rekavši: “Ni ja vama neću reći kojim vlašću to činim.”</verse>
			</chapter>
			<chapter number="12">
				<verse number="1">Tada im je počeo govoriti u usporedbama: “ Neki je čovjek posadio vinograd i postavio ogradu oko njega i iskopao mjesto za kacu za vino i sagradio kulu pa ga iznajmio vinogradarima i otputovao u daleku zemlju.</verse>
				<verse number="2">I u svoje vrijeme poslao je k vinogradarima slugu da od vinogradara primi ploda vinograda.</verse>
				<verse number="3">A oni su ga uhvatili, istukli ga i otposlali praznih ruku.</verse>
				<verse number="4">Onda im je ponovo poslao drugoga slugu. Njega su kamenovali, razbili mu glavu i otposlali ga osramoćena.</verse>
				<verse number="5">I ponovo je poslao drugoga. A njega su ubili. I mnoge druge; neke su istukli, a neke ubili.</verse>
				<verse number="6">Još je dakle jednoga imao, svoga ljubljenog sina. I njega je posljednjeg poslao k njima govoreći: ‘Poštovat će mojega sina!’</verse>
				<verse number="7">Ali su oni vinogradari govorili među sobom: ‘Ovo je baštinik; hajde da ga ubijemo pa će baština biti naša!’</verse>
				<verse number="8">I pograbili su ga i ubili, te ga izbacili iz vinograda.</verse>
				<verse number="9">Što će stoga učiniti gospodar vinograda? Doći će i pogubiti te vinogradare, a vinograd dati drugima.</verse>
				<verse number="10">A niste li čitali ovo Pismo: ‘Kamen koji su odbacili graditelji, postao je ugaoni zaglavnjak.</verse>
				<verse number="11">Ovo je bilo Gospodnje djelo i čudesno je u očima našim!’ “</verse>
				<verse number="12">I tražili su da ga uhvate jer su znali da je protiv njih izrekao tu usporedbu, ali su se bojali naroda pa su ga ostavili i otišli.</verse>
				<verse number="13">Zatim su poslali neke od farizeja i herodovca da ga uhvate u riječi.</verse>
				<verse number="14">A kad su došli, rekli su mu: “Učitelju, znamo da si istinit i ne mariš ni za koga, jer ne gledaš na ljudsku vanjštinu, nego po istini poučavaš putu Božjemu: Je li zakonom dopušteno dati porez cezaru ili nije?</verse>
				<verse number="15">Da dajemo ili da ne dajemo?” A on im je, znajući njihovo licemjerje, rekao: “Zašto me iskušavate? Donesite mi dinar da ga vidim!”</verse>
				<verse number="16">I donijeli su mu ga. Tada ih je upitao: “Čiji je ovo lik i natpis?” A oni su mu odgovorili: “Cezarov.”</verse>
				<verse number="17">Nato im je Isus progovorio te rekao: “Dajte cezaru što je cezarovo, a Bogu što je Božje!” I zadivili su mu se.</verse>
				<verse number="18">Tada su k njemu došli saduceji, koji govore da nema uskrsnuća, i upitali ga govoreći:</verse>
				<verse number="19">“Učitelju, Mojsije nam je zapisao: ‘Ako nekome umre brat i ostavi ženu, a ne ostavi djece, da njegov brat uzme ženu njegovu i podigne sjeme svome bratu.’</verse>
				<verse number="20">Bila su sedmorica braće. I prvi je uzeo ženu, i umro te nije ostavio sjemena.</verse>
				<verse number="21">Onda ju je uzeo drugi, i umro; ni on nije ostavio sjemena. Isto tako i treći.</verse>
				<verse number="22">Tako su je uzeli sva sedmorica, a nisu ostavili sjemena. Poslije svih umrla je i žena.</verse>
				<verse number="23">O onom uskrsnuću, dakle, kad uskrsnu, kome će od njih biti žena? Jer su je sedmorica imala za ženu.”</verse>
				<verse number="24">A Isus im je odgovorio rekavši: “Ne varate li se zato jer ne poznajete Pisma niti snage Božje?</verse>
				<verse number="25">Jer kad uskrsnu od mrtvih, niti se žene niti udaju, nego su kao anđeli u nebu.</verse>
				<verse number="26">A što se tiče mrtvih, da uskrsavaju, niste li čitali u knjizi Mojsijevoj, kako mu je iz grma Bog rekao govoreći: ‘Ja sam Bog Abrahamov i Bog Izakov i Bog Jakovljev’?</verse>
				<verse number="27">On nije Bog mrtvih, nego živih. Vi se, stoga, silno varate.”</verse>
				<verse number="28">Tada je prišao jedan od pismoznanaca, koji ih je slušao kako raspravljaju. I kad je shvatio kako im je dobro odgovorio, upitao ga je: “Koja je od svih prva zapovijed?”</verse>
				<verse number="29">A Isus mu je odgovorio: “Prva od svih zapovijedi jest: ‘Čuj, Izraele! Gospod, naš Bog, jedini je Gospod!’</verse>
				<verse number="30">i: ‘Ljubi Gospodina Boga svoga svim srcem svojim, i svom dušom svojom, i svim umom svojim i svom snagom svojom!’ To je prva zapovijed.</verse>
				<verse number="31">A druga je slična ovoj: ‘Ljubi bližnjega svoga kao samoga sebe!’ Druge zapovijedi veće od ovih nema.</verse>
				<verse number="32">Tada mu je pismoznanac rekao: “Dobro, učitelju, po istini si rekao, jer je jedan Bog i nema drugog osim njega;</verse>
				<verse number="33">i ljubiti njega svim srcem, i svim razumom, i svom dušom, i svom jakošću, i ljubiti bližnjega svoga kao samog sebe, više je nego sve žrtve paljenice i prinosi.”</verse>
				<verse number="34">A kad je Isus vidio da je pametno odgovorio, rekao mu je: “Nisi daleko od kraljevstva Božjega!” I poslije toga, nitko ga se nije usuđivao pitati.</verse>
				<verse number="35">Tada je Isus, naučavajući u Hramu, progovorio te rekao: “Kako pismoznanci kažu da je Krist sin Davidov?</verse>
				<verse number="36">Jer je sâm David govorio po Duhu Svetome: ‘Gospod je rekao mojem Gospodinu: Sjedni mi zdesna dok ne položim tvoje neprijatelje za podnožje nogama tvojim’.</verse>
				<verse number="37">Prema tome, sâm David naziva ga Gospodinom; kako mu je onda sin?” I običan ga je narod rado slušao.</verse>
				<verse number="38">Tako im je u svom nauku govorio: “Čuvajte se pismoznanaca koji vole ići u dugoj odjeći i vole pozdrave na trgovima;</verse>
				<verse number="39">i prva sjedala u sinagogama i počasna mjesta na gozbama;</verse>
				<verse number="40">koji proždiru kuće udovica i, pretvarajući se, mole duge molitve. Oni će primiti veću osudu.”</verse>
				<verse number="41">Zatim je Isus sjeo nasuprot riznici i motrio kako ljudi ubacuju novac u riznicu. I mnogi su bogataši ubacivali mnogo.</verse>
				<verse number="42">A jedna je siromašna udovica došla tamo i ubacila dva novčića, koje čine jedan kvadrant.</verse>
				<verse number="43">Onda je on dozvao k sebi svoje učenike te im rekao: “Uistinu vam kažem, ova je siromašna udovica ubacila više od svih ovih što su ubacivali u riznicu.</verse>
				<verse number="44">Jer svi su oni ubacivali od svojega viška, a ona je od svoje neimaštine ubacila sve što je imala, sav svoj žitak.”</verse>
			</chapter>
			<chapter number="13">
				<verse number="1">I kad je on izlazio iz Hrama, rekao mu je jedan od njegovih učenika: “Učitelju, pogledaj kakva li kamenja i kakvih li građevina!”</verse>
				<verse number="2">A Isus je odgovorio rekavši mu: “Vidiš li ove velike građevine? Neće ovdje ostati ni kamen na kamenu koji se neće porušiti!”</verse>
				<verse number="3">I dok je sjedio na Maslinskoj gori, nasuprot Hramu, upitali su ga Petar i Jakov i Ivan i Andrija nasamo:</verse>
				<verse number="4">“Reci nam, kada će to biti i koji je znak kad će se sve to ispuniti?”</verse>
				<verse number="5">A Isus je, odgovorivši im, počeo govoriti: “Pazite da vas tko ne zavede!</verse>
				<verse number="6">Jer će mnogi doći u moje ime govoreći: ‘Ja sam Krist!’, i mnoge će zavesti.</verse>
				<verse number="7">A kad čujete za ratove i glasine o ratovima, ne uznemirujte se! Jer to se treba dogoditi, ali to još nije svršetak.</verse>
				<verse number="8">Jer će ustati narod protiv naroda i kraljevstvo protiv kraljevstva, i bit će potresa po raznim mjestima; i bit će gladi i nemira. To su počeci jada.</verse>
				<verse number="9">Ali vi pazite sami na sebe! Jer će vas predavati vijećima i tući u sinagogama, i izvodit će vas pred upravitelje i kraljeve radi mene, njima za svjedočanstvo.</verse>
				<verse number="10">A najprije se mora navijestiti evanđelje svim narodima.”</verse>
				<verse number="11">I kad vas odvode i izručuju, ne brinite unaprijed niti smišljajte što ćete govoriti, nego što vam bude dano u onaj čas, to govorite; jer niste vi koji govorite, nego Duh Sveti.</verse>
				<verse number="12">I brat će brata predavati na smrt, i otac sina; i djeca će ustajati protiv svojih roditelja i prouzročiti im da budu smaknuti.</verse>
				<verse number="13">I svi će vas zamrziti radi imena moga, ali tko izdrži do svršetka, taj će biti spašen.</verse>
				<verse number="14">Ali kad vidite gnusobu pustoši, što je rečeno po proroku Danielu, da stoji gdje ne treba (tko čita, neka razumije), neka tada oni koji budu u Judeji bježe u gore.</verse>
				<verse number="15">A onaj koji bude na krovu, neka ne silazi u kuću, niti ne ulazi što uzeti iz svoje kuće.</verse>
				<verse number="16">I tko bude u polju, neka se ne vraća natrag uzeti svoju odjeću!</verse>
				<verse number="17">A jao trudnicama i dojiljama u one dane!</verse>
				<verse number="18">I molite da vaš bijeg ne bude u zimi,</verse>
				<verse number="19">jer će onih dana biti nevolja kakve nije bilo od početka stvorenja, koje je Bog stvorio, sve do sadašnjeg vremena, a neće je ni biti.</verse>
				<verse number="20">I kad Gospodin ne bi skratio te dane, ne bi se spasilo ni jedno tijelo. Ali radi izabranih, koje je on izabrao, skratio je te dane.</verse>
				<verse number="21">I ako vam tada tko kaže: ‘Evo, ovdje je Krist!’ ili: ‘Evo, ondje je!’ Ne vjerujte mu!</verse>
				<verse number="22">Jer će ustati lažni kristi i lažni proroci te će pokazivati znakove i čudesa da zavedu, ako je moguće, i izabrane.</verse>
				<verse number="23">A vi se pazite! Evo, sve sam vam unaprijed rekao!</verse>
				<verse number="24">Ali u one dane, nakon te nevolje, sunce će potamnjeti i mjesec svoju svjetlost više neće davati.</verse>
				<verse number="25">I zvijezde će nebeske padati i sile što su u nebu će se uzdrmati.</verse>
				<verse number="26">I tada ćete vidjeti Sina čovječjega gdje dolazi u oblacima s velikom moći i slavom.</verse>
				<verse number="27">I tada će poslati svoje anđele i skupiti svoje izabrane od četiriju vjetra, od kraja zemlje do nakraj neba.</verse>
				<verse number="28">A od smokve naučite usporedbu: kad joj je grana već omekša i potjera lišće, znate da je blizu ljeto.</verse>
				<verse number="29">Tako i vi, kad vidite da se sve to događa, znajte da je blizu, pred vratima.</verse>
				<verse number="30">Uistinu vam kažem da ovaj naraštaj neće proći dok se sve to ne dogodi.</verse>
				<verse number="31">Nebo i zemlja će proći, ali riječi moje neće proći.</verse>
				<verse number="32">Ali o tom danu i času nitko ne zna, ni anđeli u nebu, ni Sin, već samo Otac.</verse>
				<verse number="33">Pazite! Bdijte i molite jer ne znate kad je to vrijeme!</verse>
				<verse number="34">Jer je Sin čovječji kao kad je neki čovjek, polazeći na put, ostavio svoju kuću, i predao vlast svojim slugama i svakome njegov posao, a vrataru zapovjedio da bdije.</verse>
				<verse number="35">Bdijete, dakle, jer ne znate kada gospodar kuće dolazi: uvečer ili u ponoć, ili u vrijeme kukurikanja, ili ujutro,</verse>
				<verse number="36">da vas ne bi, kad dođe iznenada, našao gdje spavate.</verse>
				<verse number="37">A što vama kažem, kažem svima: Bdijte!”</verse>
			</chapter>
			<chapter number="14">
				<verse number="1">Za dva dana bila je svetkovina Pashe i Beskvasnih kruhova; a glavari su svećenički i pismoznanci tražili kako bi ga na prijevaru zgrabili i ubili,</verse>
				<verse number="2">ali su rekli: “Ne na svetkovinu, da ne nastane pobuna u narodu.”</verse>
				<verse number="3">A kad je bio u Betaniji, u kući Šimuna gubavca, dok je sjedio pri jelu, došla je neka žena s alabastrenom posudom skupocjene, prave nardove pomasti; razbila je posudu te mu izlila pomast na glavu.</verse>
				<verse number="4">A bilo je nekih koji su se u sebi ljutili i govorili: “Čemu ovo rasipanje pomasti?</verse>
				<verse number="5">Jer je to moglo biti prodano za više od tristo dinara i dano siromasima.” I mrmljali su protiv nje.</verse>
				<verse number="6">A Isus je rekao: “Pustite je! Zašto je uznemirujete? Učinila je dobro djelo na meni.</verse>
				<verse number="7">Jer siromahe uvijek imate uz sebe i kad god hoćete možete im dobro činiti, ali mene nemate uvijek.</verse>
				<verse number="8">Ona je učinila, što je mogla; unaprijed je pomazala moje tijelo za ukop.</verse>
				<verse number="9">Uistinu vam kažem, posvuda gdje se ovo evanđelje bude propovijedalo, po svemu svijetu, govorit će se i ovo što je ona učinila, njoj na spomen.</verse>
				<verse number="10">A Juda Iskariotski, jedan od Dvanaestorice, otišao je glavarima svećeničkim da im ga izda.</verse>
				<verse number="11">A oni su se obradovali kad su to čuli i obećali mu dati novac. I tražio je zgodu kako bi ga izdao.</verse>
				<verse number="12">I prvog dana Beskvasnih kruhova, kad su klali Pashu, njegovi su mu učenici rekli: “Gdje hoćeš da odemo i pripremimo da bi mogao jesti Pashu?”</verse>
				<verse number="13">Tada je poslao dvojicu svojih učenika te im rekao: “Pođite u grad i srest će vas čovjek koji nosi krčag vode; slijedite ga.</verse>
				<verse number="14">I bilo gdje on uđe, recite domaćinu: ‘Učitelj kaže: Gdje je gostinjska soba gdje ću jesti Pashu sa svojim učenicima?’</verse>
				<verse number="15">A on će vam pokazati veliku gornju sobu prostrtu i pripremljenu. Tamo nam pripremite.”</verse>
				<verse number="16">I njegovi su učenici otišli i došli u grad te našli kako im je rekao i pripremili Pashu.</verse>
				<verse number="17">A uvečer je došao s dvanaestoricom.</verse>
				<verse number="18">I dok su sjedili i jeli, Isus je rekao: “Uistinu vam kažem, jedan od vas koji jede sa mnom, izdat će me.”</verse>
				<verse number="19">A oni su se počeli žalostili te su mu govorili jedan po jedan: “ Nisam li ja?” I drugi je rekao: “ Nisam li ja?”</verse>
				<verse number="20">A on je odgovorio rekavši im: “Jedan je od dvanaestorice, koji sa mnom umače u zdjelu.</verse>
				<verse number="21">Sin čovječji doista odlazi kao što je o njemu zapisano, ali jao onom čovjeku koji izdaje Sina čovječjega. Bolje bi bilo tom čovjeku da se nikada nije rodio!”</verse>
				<verse number="22">I dok su jeli, Isus je uzeo kruh i blagoslovio, pa ga razlomio te im dao i rekao: “Uzmite, jedite! Ovo je moje tijelo.”</verse>
				<verse number="23">Onda je uzeo čašu i, kad je zahvalio, dao im je, te su svi iz nje pili.</verse>
				<verse number="24">Tada im je rekao: “Ovo je krv moja, krv Novoga zavjeta koja se proljeva za mnoge.</verse>
				<verse number="25">Uistinu vam kažem, neću više piti od trsova roda sve do onoga dana kad ću ga piti novog u kraljevstvu Božjem.”</verse>
				<verse number="26">A kad su otpjevali hvalospjev, izašli su na Maslinsku goru.</verse>
				<verse number="27">Tada im je Isus rekao: “Svi ćete se ove noći zbog mene sablazniti, jer je zapisano: ‘Udarit ću pastira i ovce će se razbježati.’</verse>
				<verse number="28">Ali nakon što uskrsnem, poći ću pred vama u Galileju.”</verse>
				<verse number="29">A Petar mu je rekao: “Ako se i svi sablazne, ja se ipak neću!”</verse>
				<verse number="30">Nato mu je Isus rekao: “Uistinu ti kažem da ćeš me danas, još ove noći, prije nego što pijetao dvaput zakukuriče, triput zanijekati.”</verse>
				<verse number="31">Ali je on još silnije govorio: “Ako mi treba i umrijeti s tobom, nipošto te neću zanijekati!” Isto su tako govorili i svi oni.</verse>
				<verse number="32">Zatim su došli do mjesta koje se zove Getsemani, te je rekao svojim učenicima: “Sjednite ovdje dok se ja odem pomoliti!”</verse>
				<verse number="33">I poveo je sa sobom Petra i Jakova i Ivana te počeo strepiti i biti jako potišten.</verse>
				<verse number="34">Onda im je rekao: “Žalosna je duša moja sve do smrti; ostanite ovdje i bdijte!”</verse>
				<verse number="35">I otišao je malo naprijed i pao na zemlju, te je molio da ga, ako je to moguće, mimoiđe ovaj čas.</verse>
				<verse number="36">I rekao je: “Abba, Oče! Tebi je sve moguće! Otkloni ovu čašu od mene, ali ne što ja hoću, nego što ti hoćeš!”</verse>
				<verse number="37">Tada je došao i našao ih pozaspale pa je rekao Petru: “Šimune, spavaš li? Nisi li mogao jedan sat probdjeti?</verse>
				<verse number="38">Bdijte i molite, da ne uđete u iskušenje! Duh je, doista, spreman, ali je tijelo slabo.”</verse>
				<verse number="39">I ponovo je otišao i pomolio se izgovorivši iste riječi.</verse>
				<verse number="40">A kad se vratio, opet ih je našao pozaspale, jer su im oči otežale; i nisu znali što bi mu odgovorili.</verse>
				<verse number="41">Zatim je došao treći put te im rekao: “Spavate još i počivate! Dosta je, došao je čas! Evo, Sin je čovječji predan u ruke grešnika!</verse>
				<verse number="42">Ustanite, hajdemo! Evo približio se onaj koji me izdaje!”</verse>
				<verse number="43">I odmah, dok je još govorio, došao je Juda, jedan od dvanaestorice, i s njim veliko mnoštvo s mačevima i toljagama, poslani od glavara svećeničkih, pismoznanaca i starješina.</verse>
				<verse number="44">Onaj koji ga je izdao dao im je znak, govoreći: “Koga poljubim, taj je! Uhvatite ga i odvedite ga pozorno!”</verse>
				<verse number="45">I čim je došao, odmah mu je prišao te rekao: “Gospodaru, Gospodaru!” I poljubio ga.</verse>
				<verse number="46">A oni su stavili ruke svoje na njega i uhvatili ga.</verse>
				<verse number="47">A jedan od onih koji su stajali pokraj, izvukao je mač i udario slugu velikog svećenika te mu odsjekao uho.</verse>
				<verse number="48">Nato je Isus progovorio te im rekao: “Zar ste izašli, kao na razbojnika, s mačevima i toljagama da me uhvatite?</verse>
				<verse number="49">Bio sam svakodnevno s vama u Hramu poučavajući i niste me uhvatili. Ali Pisma se moraju ispuniti!”</verse>
				<verse number="50">Tada su ga svi napustili i pobjegli.</verse>
				<verse number="51">A slijedio ga je neki mladić ogrnut lanenim platnom oko golog tijela. I mladići su ga zgrabili,</verse>
				<verse number="52">a on je ostavio laneno platno i gol pobjegao od njih.</verse>
				<verse number="53">Zatim su odveli Isusa k velikom svećeniku. A kod njega su bili okupljeni svi glavari svećenički i starješine i pismoznanci.</verse>
				<verse number="54">A Petar ga je slijedio izdaleka, sve do u dvor velikog svećenika; i sjedio je sa slugama i grijao se kod vatre.</verse>
				<verse number="55">A glavari svećenički i cijelo Vijeće tražili su svjedočanstvo protiv Isusa da ga pogube, i nisu našli.</verse>
				<verse number="56">Jer su mnogi lažno svjedočili protiv njega, ali im se svjedočanstva nisu slagala.</verse>
				<verse number="57">Tada su ustali neki, i lažno svjedočili protiv njega, govoreći:</verse>
				<verse number="58">“Mi smo ga čuli kako govori: ‘Ja ću porušiti ovaj rukotvoren Hram, i za tri dana sagradit ću drugi, nerukotvoren!’ “</verse>
				<verse number="59">Ali ni tako im se svjedočanstvo nije slagalo.</verse>
				<verse number="60">Onda je veliki svećenik stao u sredinu i upitao Isusa, govoreći: “Zar ništa ne odgovaraš? Što to ovi svjedoče protiv tebe?”</verse>
				<verse number="61">A on je šutio i ništa nije odgovarao. Ponovo ga je veliki svećenik upitao i rekao mu: “Jesi li ti Krist, Sin Blagoslovljenoga?”</verse>
				<verse number="62">A Isus je odgovorio: “Ja jesam! I gledat ćete Sina čovječjega gdje sjedi zdesna Moćnoga i dolazi sa oblacima nebeskim.”</verse>
				<verse number="63">Nato je veliki svećenik razderao svoju odjeću i rekao: “Što nam još trebaju svjedoci?</verse>
				<verse number="64">Čuli ste ovu hulu! Što vi mislite? I svi su mu presudili da je zaslužio smrt.</verse>
				<verse number="65">Tada su neki počeli pljuvati po njemu i pokrivati mu lice pa ga udarati i govoriti mu: “Proreci!” I sluge su mu udarale šamare.</verse>
				<verse number="66">A dok je Petar bio dolje u dvoru, došla je jedna od sluškinja velikog svećenika,</verse>
				<verse number="67">i kad je vidjela Petra gdje se grije, pogledala ga i rekla: “I ti si bio s Isusom Nazarećaninom!”</verse>
				<verse number="68">A on je zanijekao govoreći: “Ne znam, niti ne razumijem što ti govoriš!” Onda je izašao van u predvorje i pijetao je zakukurikao.</verse>
				<verse number="69">Tada ga je sluškinja ponovo ugledala i počela govoriti onima koji su stajali pokraj: “Ovaj je jedan od njih!”</verse>
				<verse number="70">A on je ponovo zanijekao. I malo kasnije oni koji su stajali pokraj opet su rekli Petru: “Sigurno si jedan od njih, jer si Galilejac i govor ti je takav!”</verse>
				<verse number="71">Ali on se počeo kleti i zaklinjati: “Ne poznajem tog čovjeka o kome govorite!”</verse>
				<verse number="72">Uto je pijetao po drugi put zakukurikao. I Petar se je sjetio riječi koju mu je Isus rekao: “Prije nego pijetao dvaput zakukuriče, triput ćeš me zanijekati!” I kad se toga prisjetio, zaplakao je.</verse>
			</chapter>
			<chapter number="15">
				<verse number="1">I odmah su ujutro glavari svećenički sa starješinama i pismoznancima i cijelim Vijećem održali vijećanje, te su Isusa svezali, odveli i predali ga Pilatu.</verse>
				<verse number="2">I Pilat ga je upitao: “Jesi li ti Kralj Židova?” A on mu je odgovorio rekavši: “Ti kažeš to.”</verse>
				<verse number="3">I glavari su ga svećenički optuživali za mnogo toga, ali on nije ništa odgovarao.</verse>
				<verse number="4">A Pilat ga je ponovo upitao, govoreći: “Zar ništa ne odgovaraš? Gle koliko toga svjedoče protiv tebe.”</verse>
				<verse number="5">Ali Isus više ništa nije odgovarao tako da se Pilat čudio.</verse>
				<verse number="6">A za svetkovinu im je puštao jednog zatvorenika, onog koga su zatražili.</verse>
				<verse number="7">A bio je jedan imenom Baraba, okovan s pobunjenicima koji su s njim u pobuni počinili ubojstvo.</verse>
				<verse number="8">I mnoštvo je, glasno vičući, počelo tražiti da učini kao što im je uvijek činio.</verse>
				<verse number="9">A Pilat im je odgovorio rekavši: “Hoćete li da vam pustim Kralja Židova?”</verse>
				<verse number="10">Jer je znao da su ga glavari svećenički predali iz zavisti.</verse>
				<verse number="11">Ali su glavari svećenički potaknuli narod da im radije oslobodi Barabu.</verse>
				<verse number="12">A Pilat im je odgovorio i ponovo rekao: “Što onda hoćete da učinim s ovim koga nazivate Kraljem Židova?”</verse>
				<verse number="13">A oni su opet povikali: “Razapni ga!”</verse>
				<verse number="14">A Pilat ih je upitao: “Zašto, kakvo je zlo učinio?” A oni su još jače povikali: “Razapni ga!”</verse>
				<verse number="15">Nato im je Pilat, želeći ugoditi narodu, pustio Barabu, a Isusa, pošto ga je izbičevao, predao da se razapne.</verse>
				<verse number="16">A vojnici su ga odveli u dvor, zvan pretorij, i sazvali cijelu četu.</verse>
				<verse number="17">Tada su mu odjenuli purpur te ispleli trnov vijenac i stavili mu ga na glavu,</verse>
				<verse number="18">pa su ga počeli pozdravljati: “Zdravo, Kralju Židova”</verse>
				<verse number="19">I udarali su ga trskom po glavi i pljuvali na njega te prigibajući svoja koljena iskazivali mu štovanje.</verse>
				<verse number="20">A kad su mu se narugali, svukli su mu onaj purpur i odjenuli mu njegovu odjeću, pa ga izveli da ga razapnu.</verse>
				<verse number="21">I prisilili su jednog Šimuna, Cirenca, koji je prolazio pored, dolazeći s polja, oca Aleksandrova i Rufova, da ponese njegov križ.</verse>
				<verse number="22">Zatim su ga doveli na mjesto Golgotu, što prevedeno znači: “Mjesto lubanje”.</verse>
				<verse number="23">I davali su mu vino pomiješano sa smirnom, ali on to nije uzeo.</verse>
				<verse number="24">A kad su ga razapeli, razdijelili su njegovu odjeću pošto su za nju bacili ždrijeb tko će što uzeti.</verse>
				<verse number="25">A bio je treći sat kad su ga razapeli.</verse>
				<verse number="26">I bio je napisan natpis njegove optužnice: KRALJ ŽIDOVA.</verse>
				<verse number="27">S njime su razapeli i dvojicu razbojnika, jednoga njemu zdesna i drugoga slijeva,</verse>
				<verse number="28">te se ispunilo Pismo koje kaže: “I bio je ubrojen među zločince.”</verse>
				<verse number="29">A prolaznici su ga grdili i mahali svojim glavama, govoreći: “Aha, ti koji razvaljuješ Hram i u tri dana ga gradiš,</verse>
				<verse number="30">spasi sam sebe i siđi s križa!”</verse>
				<verse number="31">Isto tako su se rugali i glavari svećenički s pismoznancima, govoreći među sobom: “Druge je spasio, a sebe ne može spasiti!</verse>
				<verse number="32">Neka Krist, Kralj izraelski, sada siđe s križa da vidimo i povjerujemo!” A grdili su ga i oni koji su bili s njim razapeti.</verse>
				<verse number="33">A kad je došao šesti sat, nastala je tama po svoj zemlji sve do devetog sata.</verse>
				<verse number="34">A u deveti sat Isus je povikao jakim glasom govoreći: “Eloi, Eloi, lama sabahtani?”, što je prevedeno: “Bože moj, Bože moj, zašto si me napustio?”</verse>
				<verse number="35">A kad su to čuli neki koji su stajali pokraj, rekli su: “Gle, zove Iliju!”</verse>
				<verse number="36">A jedan je otrčao i natopio spužvu octom i nataknuo je na trsku pa mu davao piti, govoreći: “Pustite da vidimo hoće li doći Ilija skinuti ga!”</verse>
				<verse number="37">A Isus je zavapio jakim glasom i predao duh.</verse>
				<verse number="38">Uto se hramski zastor razderao nadvoje, od vrha do dolje.</verse>
				<verse number="39">A kad je satnik koji je stajao nasuprot njemu vidio da je tako povikao i predao duh, rekao je: “Doista, ovaj je čovjek bio Sin Božji!”</verse>
				<verse number="40">Ondje su bile i žene promatrajući izdaleka. Među njima je bila Marija Magdalena i Marija, majka Jakova mlađeg i Josije, i Saloma,</verse>
				<verse number="41">koje su ga i slijedile i posluživale kad je bio u Galileji, te mnoge druge koje su s njim uzišle u Jeruzalem.</verse>
				<verse number="42">A kad se već spustila večer, budući da je bila Priprava, to jest dan prije Šabata,</verse>
				<verse number="43">došao je Josip iz Arimateje, ugledni vijećnik koji je i sâm očekivao kraljevstvo Božje, odvažio se i ušao k Pilatu te zatražio Isusovo tijelo.</verse>
				<verse number="44">A Pilat se začudio da je već mrtav pa je pozvao satnika i upitao ga je li odavno umro.</verse>
				<verse number="45">I kad je to saznao od onog satnika, dao je tijelo Josipu.</verse>
				<verse number="46">A on je kupio laneno platno te ga skinuo s križa, umotao ga u laneno platno i položio u grobnicu koja je bila izdubljena u stijeni, pa dokotrljao kamen na vrata grobnice.</verse>
				<verse number="47">A Marija Magdalena i Marija, majka Josijina, promatrale su gdje je bio položen.</verse>
			</chapter>
			<chapter number="16">
				<verse number="1">A kad je prošao Šabat, Marija Magdalena i Marija, majka Jakovljeva, i Saloma kupile su miomirise da bi ga došle pomazati.</verse>
				<verse number="2">I vrlo rano ujutro prvog dana u tjednu, za izlaska sunca, došle su do grobnice.</verse>
				<verse number="3">I govorile su među sobom: “Tko će nam otkotrljati kamen s vrata grobnice?”</verse>
				<verse number="4">I kad su pogledale, vidjele su da je kamen otkotrljan; doista je bio vrlo velik.</verse>
				<verse number="5">I kad su ušle u grobnicu, ugledale su mladića odjevenog u dugu bijelu odjeću gdje sjedi zdesna, i prestrašile se.</verse>
				<verse number="6">A on im je rekao: “Ne bojte se! Vi tražite Isusa Nazarećanina koji je bio razapet: On je uskrsnuo! Nije ovdje! Pogledajte mjesto gdje su ga položili!</verse>
				<verse number="7">Nego idite i recite njegovim učenicima i Petru da ide pred vama u Galileju; ondje ćete ga vidjeti kao što vam je rekao.”</verse>
				<verse number="8">I žurno su izašle i pobjegle od grobnice, jer ih je obuzeo trepet i zaprepaštenje; i nikome ništa nisu rekle jer su se bojale.</verse>
				<verse number="9">A kad je Isus uskrsnuo rano prvog dana u tjednu, najprije se pokazao Mariji Magdaleni iz koje je istjerao sedam đavla.</verse>
				<verse number="10">Ona je otišla i rekla onima koji su bili s njim, koji su tugovali i plakali.</verse>
				<verse number="11">A kad su čuli da je živ i da ga je ona vidjela, nisu povjerovali.</verse>
				<verse number="12">Nakon toga, pokazao se u drugom obličju dvojici od njih dok su išli u selo.</verse>
				<verse number="13">A oni su otišli i javili ostalima, ali ni njima nisu povjerovali.</verse>
				<verse number="14">Poslije toga se pokazao Jedanaestorici dok su bili pri jelu, te je prekorio njihovu nevjeru i okorjelost srca zato što nisu vjerovali onima koji su ga vidjeli nakon što je uskrsnuo.</verse>
				<verse number="15">Tada im je rekao: “Idite po svemu svijetu i propovijedajte evanđelje svakom stvorenju.</verse>
				<verse number="16">Tko povjeruje i krsti se, bit će spašen, a tko ne povjeruje, bit će osuđen.</verse>
				<verse number="17">A ovi će znakovi pratiti one koji povjeruju: u moje ime će đavle izgoniti, novim će jezicima govoriti,</verse>
				<verse number="18">zmije će uzimati, i ako popiju što smrtonosno, nipošto im neće nauditi; na bolesne će polagati ruke i oni će ozdraviti.”</verse>
				<verse number="19">Tako, dakle, nakon što im je Gospodin to rekao, bio je uzet u nebo i sjeo zdesna Bogu.</verse>
				<verse number="20">A oni su otišli i propovijedali svuda; Gospodin je s njima surađivao i potvrđivao Riječ popratnim znakovima. Amen.</verse>
			</chapter>
		</book>
		<book number="42">
			<chapter number="1">
				<verse number="1">Budući da su se mnogi prihvatili sastavljanja izvješća o događajima u koje se s punom sigurnošću vjeruje među nama,</verse>
				<verse number="2">kako su nam predali oni koji su od početka bili očevici i poslužitelji Riječi,</verse>
				<verse number="3">učinilo se i meni dobrim, imajući savršeno razumijevanje svega od samog početka, napisati to po redu tebi, najugledniji Teofile,</verse>
				<verse number="4">da upoznaš pouzdanost predmetâ o kojima si poučen.</verse>
				<verse number="5">U dane Heroda, kralja judejskoga, bio je neki svećenik imenom Zaharija, iz razreda Abijina; i žena je njegova bila od kćeri Aronovih, a ime joj je bilo Elizabeta.</verse>
				<verse number="6">I oboje su bili pravedni pred Bogom hodeći besprijekorno po svim zapovijedima i odredbama Gospodnjim.</verse>
				<verse number="7">A oni nisu imali dijete, jer je Elizabeta bila nerotkinja, i oboje su bili u poodmaklim godinama.</verse>
				<verse number="8">I dogodilo se, dok je po redu svoga razreda obavljao svećeničku službu pred Bogom,</verse>
				<verse number="9">da ga je ždrijebom zapalo, po običaju svećeničke službe, ući u Hram Gospodnji prinijeti kâd.</verse>
				<verse number="10">A sve je ono mnoštvo naroda vani molilo za vrijeme kađenja.</verse>
				<verse number="11">I pojavio mu se anđeo Gospodnji stojeći s desne strane kadionog žrtvenika.</verse>
				<verse number="12">A kad ga je Zaharija opazio, uznemirio se i obuzeo ga strah.</verse>
				<verse number="13">Ali mu je anđeo rekao: “Ne boj se, Zaharija, jer je uslišana tvoja molitva; i tvoja će ti žena Elizabeta roditi sina i nazvat ćeš ga imenom Ivan.</verse>
				<verse number="14">I bit će ti radost i veselje, i mnogi će se radovati pri njegovom rođenju</verse>
				<verse number="15">jer će biti velik pred Gospodinom, i neće piti ni vina ni jaka pića; i bit će ispunjen Duhom Svetim još od utrobe majke svoje.</verse>
				<verse number="16">I mnoge će sinove Izraelove obratiti k Gospodinu, Bogu njihovu.</verse>
				<verse number="17">I on će ići pred njim u duhu i snazi Ilijinoj da obrati srca očeva k djeci i neposlušne k mudrosti pravednih, te pripremi Gospodinu narod spreman.”</verse>
				<verse number="18">Nato je Zaharija upitao anđela: “Po čemu ću to znati? Jer sam ja starac i žena mi je u poodmaklim godinama.”</verse>
				<verse number="19">Tada mu je anđeo odgovorivši rekao: “Ja sam Gabriel koji stojim pred Bogom; i poslan sam da s tobom govorim i navijestim ti ove radosne vijesti.</verse>
				<verse number="20">I evo, zanijemjet ćeš i nećeš moći govoriti sve do dana dok se ovo ne ostvari, jer nisi povjerovao mojim riječima koje će se ispuniti u svoje vrijeme.”</verse>
				<verse number="21">A narod je čekao Zahariju i čudio se što se dugo zadržao u Hramu.</verse>
				<verse number="22">I kad je izašao, nije im mogao govoriti, te su shvatili da je imao viđenje u Hramu; a on im je davao znakove i ostao je nijem.</verse>
				<verse number="23">I dogodilo se da je, pošto su se navršili dani njegove službe, otišao svojoj kući.</verse>
				<verse number="24">A poslije tih dana njegova je žena Elizabeta začela; i skrivala se pet mjeseci govoreći:</verse>
				<verse number="25">“Tako mi je učinio Gospodin u dane kad je pogledao na mene da bi uklonio sramotu moju među ljudima.”</verse>
				<verse number="26">A u šestom mjesecu Bog je poslao anđela Gabriela u galilejski grad imenom Nazaret</verse>
				<verse number="27">k djevici zaručenoj za muškarca koji se zvao Josip, iz kuće Davidove; a djevici je bilo ime Marija.</verse>
				<verse number="28">Anđeo je ušao k njoj i rekao: “Zdravo, naklonošću obdarena! Gospodin s tobom! Blagoslovljena si ti među ženama!”</verse>
				<verse number="29">I kad ga je opazila, uznemirila se na tu njegovu besjedu te počela razmišljati kakav bi to pozdrav trebao biti.</verse>
				<verse number="30">A anđeo joj je rekao: “Ne boj se, Marijo, jer si našla naklonost kod Boga.</verse>
				<verse number="31">I evo, začet ćeš u utrobi i roditi sina; i nazvat ćeš ga imenom ISUS.</verse>
				<verse number="32">On će biti velik i zvat će se Sin Svevišnjega; i Gospodin Bog dat će mu prijestolje oca njegova Davida,</verse>
				<verse number="33">te će kraljevati nad kućom Jakovljevom zauvijek, i njegovom kraljevstvu neće biti kraja.”</verse>
				<verse number="34">Nato je Marija upitala anđela: “Kako će to biti kad muškarca ne poznajem?”</verse>
				<verse number="35">A anđeo joj je odgovorio rekavši: “Duh Sveti će sići na tebe, i snaga će te Svevišnjega osjeniti; zato će se i ono sveto što će se od tebe roditi zvati Sinom Božjim.</verse>
				<verse number="36">I evo, tvoja rođakinja Elizabeta, i ona je začela sina u svojoj starosti; i ovo je šesti mjesec njoj koju su nazvali nerotkinjom.</verse>
				<verse number="37">Jer s Bogom ništa nije nemoguće.”</verse>
				<verse number="38">A Marija je rekla: “Evo, sluškinje Gospodnje, neka mi bude po riječi tvojoj.” Tada je anđeo otišao od nje.</verse>
				<verse number="39">I u one dane Marija je ustala i žurno se zaputila u gorski kraj, u grad Judin,</verse>
				<verse number="40">te ušla u kuću Zaharijinu i pozdravila Elizabetu.</verse>
				<verse number="41">I dogodilo se, kad je Elizabeta čula Marijin pozdrav, da je poskočilo dijete u njezinoj utrobi; i Elizabeta se ispunila Duhom Svetim,</verse>
				<verse number="42">te povikala jakim glasom i rekla: “Blagoslovljena si ti među ženama i blagoslovljen plod utrobe tvoje!</verse>
				<verse number="43">I otkuda meni to da majka Gospodina moga dođe k meni?</verse>
				<verse number="44">Jer evo, čim je glas pozdrava tvoga odjeknuo u mojim ušima, dijete je od radosti poskočilo u mojoj utrobi.</verse>
				<verse number="45">I blažena je ona koja je povjerovala, jer će se ispuniti što joj je rečeno od Gospodina.”</verse>
				<verse number="46">Nato je Marija rekla: “Veliča duša moja Gospodina,</verse>
				<verse number="47">i duh se moj raduje u Bogu, Spasitelju mojemu.</verse>
				<verse number="48">Jer je pogledao na poniženje sluškinje svoje. Jer gle, odsad će me blaženom zvati svi naraštaji.</verse>
				<verse number="49">Jer mi je velike stvari učinio onaj koji je moćan; i sveto je ime njegovo</verse>
				<verse number="50">i milosrđe je njegovo od naraštaja do naraštaja nad onima koji ga se boje.</verse>
				<verse number="51">Pokazao je jakost rukom svojom, raspršio ohole u umovanju srca njihova;</verse>
				<verse number="52">Silnike je zbacio s prijestolja, a uzvisio neznatne.</verse>
				<verse number="53">Gladne je ispunio raznim dobrima, a bogate otpustio praznih ruku;</verse>
				<verse number="54">Pomagao je svoga slugu Izraela, sjećajući se svoga milosrđa,</verse>
				<verse number="55">kao što je govorio očevima našim, Abrahamu i sjemenu njegovu zauvijek.”</verse>
				<verse number="56">I Marija je ostala s njom oko tri mjeseca pa se vratila svojoj kući.</verse>
				<verse number="57">A Elizabeti se navršilo vrijeme da rodi; i rodila je sina.</verse>
				<verse number="58">I njeni su susjedi i rođaci čuli da joj je Gospodin iskazao veliko milosrđe i radovali su se s njom.</verse>
				<verse number="59">I dogodilo se da su u osmi dan došli obrezati dijete i nazvali ga Zaharija, po imenu njegovog ocu.</verse>
				<verse number="60">A njegova je majka odgovorila rekavši: “Ne, nego će se zvati Ivan!”</verse>
				<verse number="61">Nato su joj rekli: “Nema nikoga u tvojoj rodbini koji se zove tim imenom.”</verse>
				<verse number="62">Tada su znakovima upitali oca njegova kako bi ga on želio nazvati.</verse>
				<verse number="63">A on je zatražio pisaću pločicu i napisao rekavši: “Ivan mu je ime.” I svi su se začudili.</verse>
				<verse number="64">I odmah su mu se otvorila usta i njegov se jezik oslobodio te je progovorio hvaleći Boga.</verse>
				<verse number="65">I strah je došao na sve koji su boravili oko njih. I sva su se ta pričanja razglašavala po svemu gorju judejskom.</verse>
				<verse number="66">I svi koji su ih čuli položili su ih u srca svoja govoreći: “Što li će onda biti ovo dijete?” I ruka je Gospodnja bila s njim.</verse>
				<verse number="67">A njegov se otac Zaharija ispunio Duhom Svetim pa je prorokovao govoreći:</verse>
				<verse number="68">“Blagoslovljen Gospodin, Bog Izraelov, jer je pohodio i otkupio narod svoj,</verse>
				<verse number="69">i podigao nam rog spasenja u kući sluge svoga Davida,</verse>
				<verse number="70">kao što je govorio na usta svojih svetih proroka, otkada je svijeta:</verse>
				<verse number="71">da ćemo biti spašeni od naših neprijatelja i od ruke svih koji nas mrze;</verse>
				<verse number="72">iskazati milosrđe obećano očevima našim i sjetiti se svoga svetog saveza,</verse>
				<verse number="73">zakletve kojom se zakleo Abrahamu, ocu našemu,</verse>
				<verse number="74">da će nam dati, da bez straha, izbavljeni iz ruku naših neprijatelja, služimo njemu</verse>
				<verse number="75">u svetosti i pravednosti pred njim u sve dane svojega života.</verse>
				<verse number="76">A ti, dijete, zvat ćeš se prorok Svevišnjega; jer ćeš ići pred licem Gospodina da mu pripremiš puteve,</verse>
				<verse number="77">da njegovom narodu podariš spoznaju spasenja po oslobođenju od njihovih grijeha,</verse>
				<verse number="78">radi nježnog milosrđa našega Boga po kojem nas je pohodio Osvit s visine,</verse>
				<verse number="79">da obasja one što sjede u tami i sjeni smrti, usmjeravajući noge naše na put mira.”</verse>
				<verse number="80">A dijete je raslo i jačalo duhom; i bilo je u pustinji sve do dana svoga očitovanja pred Izraelom.</verse>
			</chapter>
			<chapter number="2">
				<verse number="1">I dogodilo se da je u one dane izašla uredba od cezara Augusta da bi se popisao sav svijet.</verse>
				<verse number="2">To je bio prvi popis proveden kad je Kvirinije upravljao Sirijom.</verse>
				<verse number="3">I svi su se išli upisati, svaki u svoj grad.</verse>
				<verse number="4">Tada je i Josip, jer je bio iz doma i roda Davidova, uzišao iz Galileje, iz grada Nazareta, u Judeju, u Davidov grad koji se zove Betlehem,</verse>
				<verse number="5">da se upiše s Marijom, svojom zaručenom ženom, koja je bila trudna.</verse>
				<verse number="6">I dogodilo se, dok su oni bili ondje, da su se joj navršili dani da rodi.</verse>
				<verse number="7">I rodila je svojega prvorođenog sina, te ga umotala u pelene i položila u jasle, jer za njih nije bilo mjesta u svratištu.</verse>
				<verse number="8">A u tom istom kraju bili su pastiri, boravili su u polju i čuvali noćnu stražu nad svojim stadom.</verse>
				<verse number="9">I gle, pristupio im je anđeo Gospodnji i slava ih je Gospodnja obasjala, te su se jako prestrašili.</verse>
				<verse number="10">A anđeo im je rekao: “Ne bojte se, jer vam, evo, navješćujem dobru vijest o velikoj radosti koja će stići k svakom narodu;</verse>
				<verse number="11">jer vam se danas u gradu Davidovu rodio Spasitelj, koji je Krist, Gospodin.</verse>
				<verse number="12">A ovo vam je znak: naći ćete novorođenče umotano u pelene gdje leži u jaslama.”</verse>
				<verse number="13">I odjednom se s anđelom pojavilo mnoštvo vojske nebeske hvaleći Boga i govoreći:</verse>
				<verse number="14">“Slava Bogu na najvišoj visini, a na zemlji mir, među ljudima dobra volja!”</verse>
				<verse number="15">I dogodilo se, čim su anđeli otišli od njih na nebo, da su pastiri rekli jedan drugomu: “Hajdemo sad do Betlehema i pogledajmo to što se dogodilo, događaj koji nam je Gospodin obznanio.”</verse>
				<verse number="16">I došli su žureći se te našli Mariju i Josipa i novorođenče gdje leži u jaslama.</verse>
				<verse number="17">A kad su to vidjeli, razglasili su unaokolo tu besjedu što im je bila izrečena o tom djetetu.</verse>
				<verse number="18">I svi koji su to čuli, divili su se zbog onoga što su im govorili pastiri.</verse>
				<verse number="19">A Marija je čuvala sve te riječi i promišljala o njima u srcu svome.</verse>
				<verse number="20">Zatim su se pastiri vratili slaveći i hvaleći Boga za sve što su čuli i vidjeli, kako im je bilo rečeno.</verse>
				<verse number="21">I pošto se navršilo osam dana kad treba obrezati malo dijete, nazvali su ga imenom Isus, kako ga je nazvao anđeo prije nego li je on bio začet u utrobi.</verse>
				<verse number="22">A kad su se navršili dani njezina očišćenja prema Mojsijevom zakonu, donijeli su ga u Jeruzalem da bi ga prikazali Gospodinu</verse>
				<verse number="23">(kao što je zapisano u Gospodnjem zakonu: “Svako muško koje otvori maternicu nazvat će se posvećen Gospodu!”)</verse>
				<verse number="24">i prinijeli žrtvu, kako je rečeno u Gospodnjem zakonu: “Par grlica ili dva mlada goluba.”</verse>
				<verse number="25">I gle, bio je u Jeruzalemu neki čovjek kome je ime bilo Šimun; i taj je čovjek, pravedan i bogobojazan, iščekivao utjehu Izraelovu i Duh Sveti je bio na njemu.</verse>
				<verse number="26">I bilo mu je objavljeno po Duhu Svetom da neće vidjeti smrti prije nego što vidi Gospodnjeg Krista.</verse>
				<verse number="27">I po Duhu je došao u Hram, i uto su roditelji unijeli dijete Isusa kako bi postupili s njim prema običaju Zakona.</verse>
				<verse number="28">Tada ga je on uzeo u svoje naručje te blagoslovio Boga i rekao:</verse>
				<verse number="29">“Gospodaru, sad u miru otpuštaš slugu svoga po riječi svojoj,</verse>
				<verse number="30">jer su oči moje vidjele tvoje spasenje</verse>
				<verse number="31">koje si pripremio pred licem svih naroda;</verse>
				<verse number="32">svjetlo za prosvjetljenje Pogana i slavu tvojeg naroda Izraela.”</verse>
				<verse number="33">A Josip i majka njegova čudili su se onome što se o njemu govorilo.</verse>
				<verse number="34">Onda ih je Šimun blagoslovio te rekao Mariji, majci njegovoj: “Gle, ovaj je postavljen za pad i uskrsnuće mnogih u Izraelu i za znak kojem će proturječiti,</verse>
				<verse number="35">a i tebi će samoj mač probosti dušu, kako bi se razotkrile misli mnogih srdaca.”</verse>
				<verse number="36">A bila je neka proročica Ana, kći Fanuelova, iz plemena Ašerova. Ona je bila u vrlo poodmakloj dobi. Nakon svoga djevičanstva sedam je godina živjela sa svojim mužem,</verse>
				<verse number="37">a sama, kao udovica, sve do osamdeset i četvrte godine; ona se nije udaljavala od Hrama nego je noću i danju služila Bogu postovima i molitvama.</verse>
				<verse number="38">I ona je, približavajući se u taj čas, hvalila Gospodina i govorila o njemu svima koji su iščekivali otkupljenje u Jeruzalemu.</verse>
				<verse number="39">A kad su izvršili sve prema Gospodnjem zakonu, vratili se u Galileju, u svoj grad Nazaret.</verse>
				<verse number="40">I dijete je raslo i jačalo u duhu, ispunjavajući se mudrošću i milost je Božja bila na njemu.</verse>
				<verse number="41">A njegovi su roditelji svake godine odlazili u Jeruzalem na svetkovinu Pashe.</verse>
				<verse number="42">I kad mu je bilo dvanaest godina, oni su uzišli u Jeruzalem po običaju te svetkovine.</verse>
				<verse number="43">I kad su završili ti dani, dok su se oni vraćali, dječak Isus ostao je u Jeruzalemu, a Josip i njegova majka to nisu znali.</verse>
				<verse number="44">I pretpostavljajući da je on među suputnicima, otišli su dan hoda i tražili ga među rodbinom i znancima.</verse>
				<verse number="45">A kad ga nisu našli, vratili su se u Jeruzalem tražeći ga.</verse>
				<verse number="46">I dogodilo se da su ga nakon tri dana našli u Hramu gdje sjedi usred učitelja i sluša ih i postavlja im pitanja.</verse>
				<verse number="47">I svi koji su ga slušali bili su zapanjeni njegovim shvaćanjem i odgovorima.</verse>
				<verse number="48">I kad su ga ugledali, iznenadili su se, a njegova majka mu je rekla: “Sine, zašto si nam to učinio? Gle, otac tvoj i ja tražili smo te žalosteći se.”</verse>
				<verse number="49">A on im je rekao: “Zbog čega ste me tražili? Niste li znali da moram biti u onome što je Oca moga?”</verse>
				<verse number="50">A oni nisu razumjeli tu besjedu koju im je izgovorio.</verse>
				<verse number="51">Tada je sišao s njima i došao u Nazaret te im bio pokoran. A njegova je majka čuvala sve te besjede u svome srcu.</verse>
				<verse number="52">A Isus je napredovao u mudrosti i rastu, i u naklonosti kod Boga i ljudi.</verse>
			</chapter>
			<chapter number="3">
				<verse number="1">A u petnaestoj godini vladanja cezara Tiberija, kad je Poncije Pilat bio upravitelj Judeje, i Herod tetrarh Galileje, i Filip, njegov brat, tetrarh Itureje i pokrajine Trahoniteje, i Lizanije tetrarh Abilene;</verse>
				<verse number="2">kad su Ana i Kaifa bili veliki svećenici, došla je riječ Božja Ivanu, sinu Zaharijinu, u pustinji.</verse>
				<verse number="3">I on je prošao po svoj jordanskoj pokrajini propovijedajući krštenje pokajanja za oslobođenje od grijeha,</verse>
				<verse number="4">kao što je zapisano u knjizi riječi Izaije proroka govoreći: “Glas jednoga vapi u pustinji: Pripremite put Gospodnji, poravnajte mu staze!</verse>
				<verse number="5">Svaka dolina neka se ispuni i svaka gora i brežuljak neka se slegne! I krivudavo neka postane ravno, a hrapavi putevi neka budu glatki!</verse>
				<verse number="6">I svako će tijelo vidjeti spasenje Božje.”</verse>
				<verse number="7">Zatim je govorio mnoštvu koje je dolazilo da ih on krsti: “O naraštaju zmija otrovnica! Tko li vas je upozorio da bježite od gnjeva koji dolazi?</verse>
				<verse number="8">Donesite dakle plodove dostojne pokajanja; i nemojte početi govoriti u sebi: ‘Imamo oca Abrahama!’ Jer kažem vam da Bog može iz ovog kamenja podignuti djecu Abrahamu.</verse>
				<verse number="9">A sad je i sjekira položena na korijen stablima; zato se svako stablo koje ne donosi dobar plod siječe i u oganj baca.”</verse>
				<verse number="10">Tada ga je narod upitao govoreći: “Što nam je dakle činiti?”</verse>
				<verse number="11">A on im je odgovorio rekavši: “Tko ima dvije košulje, neka udijeli onom koji nema; i tko ima hrane, neka čini isto tako.”</verse>
				<verse number="12">Uto su došli i poreznici krstiti se i upitali ga: “Učitelju, što nam je činiti?”</verse>
				<verse number="13">A on im je odgovorio: “Ne utjerujte više nego što vam je određeno.”</verse>
				<verse number="14">I vojnici su ga isto tako pitali govoreći: “A što je nama činiti?” A on im je odgovorio: “Nikome ne činite nasilja, niti koga lažno ne optužujte, i budite zadovoljni svojom plaćom!”</verse>
				<verse number="15">A narod je bio u iščekivanju te su svi u srcima svojim promišljali o Ivanu: nije li možda on taj Krist?</verse>
				<verse number="16">Ivan je odgovorio svima govoreći: “Ja vas, doista, krstim vodom. Ali dolazi moćniji od mene, kome nisam dostojan odvezati remen na obući njegovoj. On će vas krstiti Duhom Svetim i ognjem;</verse>
				<verse number="17">taj ima vijaču u ruci svojoj te će potpuno očistiti svoje gumno i skupiti žito u svoju žitnicu, a pljevu spaliti ognjem neugasivim.”</verse>
				<verse number="18">I tako je, napominjući im mnogo toga, propovijedao narodu.</verse>
				<verse number="19">A Herod tetrarh koga je on prekorio zbog Herodijade, žene njegova brata Filipa, i zbog svih zlodjela koja je Herod učinio,</verse>
				<verse number="20">pridodao je povrh svega još i ovo: zatvorio je Ivana u tamnicu.</verse>
				<verse number="21">I dogodilo se, kad je bio kršten sav narod, da je bio kršten i Isus. I dok se molio, otvorilo se nebo,</verse>
				<verse number="22">te se na njega spustio Duh Sveti u tjelesnom obličju, poput goluba; i došao je glas s neba govoreći: “Ti si moj ljubljeni Sin, u tebi sam potpuno zadovoljan!”</verse>
				<verse number="23">A sâm Isus, kad je započeo, imao je oko trideset godina; bio je, (kako se pretpostavljalo) sin Josipov, koji je bio sin Elijev,</verse>
				<verse number="24">koji je bio sin Matatov, koji je bio sin Levijev, koji je bio sin Melkijev, koji je bio sin Janajev, koji je bio sin Josipov,</verse>
				<verse number="25">koji je bio sin Matatijin, koji je bio sin Amosov, koji je bio sin Nahumov, koji je bio sin Eslijev, koji je bio sin Nagajev,</verse>
				<verse number="26">koji je bio sin Mahatov, koji je bio sin Matatijin, koji je bio sin Semejev, koji je bio sin Josipov, koji je bio sin Judin,</verse>
				<verse number="27">koji je bio sin Joananov, koji je bio sin Resin, koji je bio sin Zorobabelov, koji je bio sin Salatielov, koji je bio sin Nerijev,</verse>
				<verse number="28">koji je bio sin Melkijev, koji je bio sin Adijev, koji je bio sin Kosamov, koji je bio sin Elmodamov, koji je bio sin Erov,</verse>
				<verse number="29">koji je bio sin Josijin, koji je bio sin Eliezerov, koji je bio sin Jorimov, koji je bio sin Matatov, koji je bio sin Levijev,</verse>
				<verse number="30">koji je bio sin Simeonov, koji je bio sin Judin, koji je bio sin Josipov, koji je bio sin Jonanov, koji je bio sin Elijakimov,</verse>
				<verse number="31">koji je bio sin Melejin, koji je bio sin Menin, koji je bio sin Matatin, koji je bio sin Natanov, koji je bio sin Davidov,</verse>
				<verse number="32">koji je bio sin Jišajev, koji je bio sin Obedov, koji je bio sin Boazov, koji je bio sin Salmonov, koji je bio sin Naasonov,</verse>
				<verse number="33">koji je bio sin Aminadabov, koji je bio sin Aramov, koji je bio sin Esronov, koji je bio sin Faresov, koji je bio sin Judin,</verse>
				<verse number="34">koji je bio sin Jakovljev, koji je bio sin Izakov, koji je bio sin Abrahamov, koji je bio sin Terahov, koji je bio sin Nahorov,</verse>
				<verse number="35">koji je bio sin Serugov, koji je bio sin Ragauov, koji je bio sin Pelegov, koji je bio sin Eberov, koji je bio sin Šelahov,</verse>
				<verse number="36">koji je bio sin Kajinanov, koji je bio sin Arpakšadov, koji je bio sin Šemov, koji je bio sin Noin, koji je bio sin Lamekov,</verse>
				<verse number="37">koji je bio sin Metušalahov, koji je bio sin Henokov, koji je bio sin Jeredov, koji je bio sin Mahalalelov, koji je bio sin Kajinanov,</verse>
				<verse number="38">koji je bio sin Enošev, koji je bio sin Šetov, koji je bio sin Adamov, koji je bio Sin Božji.</verse>
			</chapter>
			<chapter number="4">
				<verse number="1">A Isus se, pun Duha Svetoga, vratio s Jordana. I po Duhu je bio odveden u pustinju</verse>
				<verse number="2">gdje je četrdeset dana bio iskušavan od Đavla. I u one dane nije ništa jeo, a kad su oni istekli, napokon je ogladnio.</verse>
				<verse number="3">Tada mu je Đavao rekao: “Ako si Sin Božji, zapovjedi ovom kamenu da postane kruh.”</verse>
				<verse number="4">A Isus mu je odgovorio rekavši: “Zapisano je da ne živi čovjek samo od kruha, nego od svake riječi Božje.”</verse>
				<verse number="5">Zatim ga je Đavao odveo na visoku goru i u trenutku mu pokazao sva kraljevstva svijeta.</verse>
				<verse number="6">Onda mu je Đavao rekao: “Tebi ću dati svu tu vlast i slavu njihovu, jer je meni predana i dajem je onom kome hoću.</verse>
				<verse number="7">Stoga, ako mi ti iskažeš štovanje, sve će biti tvoje.”</verse>
				<verse number="8">Nato mu je Isus odgovorio rekavši: “Odlazi mi s očiju, Sotono, jer je zapisano: ‘Gospoda, Boga svoga štuj i njemu jedinome služi.’ “</verse>
				<verse number="9">Tada ga je odveo u Jeruzalem i postavio ga na vrh Hrama te mu rekao: “Ako si ti Sin Božji, baci se odavde dolje!”</verse>
				<verse number="10">Jer je zapisano: ‘Zapovjedit će za tebe anđelima svojim da te čuvaju,</verse>
				<verse number="11">i na rukama će te nositi, kako ne bi udario nogom svojom na kamen.’ “</verse>
				<verse number="12">A Isus mu je odgovorio rekavši: “Rečeno je: ‘Ne iskušavaj Gospoda, Boga svoga.’ “</verse>
				<verse number="13">I pošto je Đavao završio svaku kušnju, otišao je od njega za neko vrijeme.</verse>
				<verse number="14">A Isus se u snazi Duha vratio u Galileju, i glas se o njemu proširio po svoj okolici,</verse>
				<verse number="15">te je on, slavljen od sviju, naučavao u njihovim sinagogama.</verse>
				<verse number="16">Zatim je došao u Nazaret, gdje je bio othranjen, pa je po svom običaju na dan Šabata ušao u sinagogu i ustao čitati.</verse>
				<verse number="17">I uručili su mu knjigu proroka Izaije. A kad je otvorio knjigu, našao je mjesto gdje je bilo zapisano:</verse>
				<verse number="18">“Duh Gospodnji na meni je, jer me pomazao propovijedati evanđelje siromasima; poslao me ozdravljati srca slomljena, propovijedati oslobođenje zarobljenima i slijepima obnovu vida, da na slobodu otpustim potlačene,</verse>
				<verse number="19">da propovijedam ugodnu godinu Gospodnju.”</verse>
				<verse number="20">Tada je zatvorio knjigu, predao ju poslužitelju i sjeo. A oči svih u sinagogi bile su uperene u njega.</verse>
				<verse number="21">I on im je počeo govoriti: “Danas se, na vaše uši, ovo Pismo ispunilo.”</verse>
				<verse number="22">I svi su mu odobravali i divili se milosnim riječima što su izlazile iz usta njegovih i govorili: “Nije li ovo sin Josipov?”</verse>
				<verse number="23">A on im je rekao: “Sigurno ćete mi reći ovu izreku: ‘Liječniče, izliječi sâm sebe! Učini i ovdje, u svom zavičaju, sve ono što smo čuli da se dogodilo u Kapernaumu.’ “</verse>
				<verse number="24">Tada je rekao: “Uistinu vam kažem, nijedan prorok nije prihvaćen u svom zavičaju.</verse>
				<verse number="25">Ali vam po istini govorim: u Izraelu je bilo mnogo udovica u dane Ilijine, kad se nebo zatvorilo na tri godine i šest mjeseci, kad je bila velika glad po cijeloj zemlji;</verse>
				<verse number="26">ali Ilija nije bio poslan ni k jednoj od njih, osim k ženi udovici u Sarepti sidonskoj.</verse>
				<verse number="27">I bilo je mnogo gubavaca u Izraelu u vrijeme proroka Elizeja, i nijedan se od njih nije očistio osim Naamana Sirijca.”</verse>
				<verse number="28">A kad su to čuli, svi su se u sinagogi ispunili bijesom,</verse>
				<verse number="29">te su ustali, istjerali ga iz grada i odveli ga do ruba gore na kojoj je sagrađen njihov grad, kako bi ga strmoglavili.</verse>
				<verse number="30">Ali je on, prolazeći skroz između njih, otišao.</verse>
				<verse number="31">I sišao je u Kapernaum, galilejski grad, te ih poučavao u dane Šabata.</verse>
				<verse number="32">I bili su zapanjeni njegovim naukom, jer je riječ njegova bila s vlašću.</verse>
				<verse number="33">A u sinagogi je bio čovjek koji je imao nečistog duha đavla te povikao jakim glasom</verse>
				<verse number="34">govoreći: “Pusti nas, što mi imamo s tobom, Isuse Nazarećanine? Jesi li došao uništiti nas? Znam te tko si: Sveti Božji.”</verse>
				<verse number="35">A Isus mu je zaprijetio govoreći: “Umukni i izađi iz njega!” I kad ga je đavao srušio u sredinu, izašao je iz njega i ništa mu nije naudio.</verse>
				<verse number="36">I sve je obuzelo zaprepaštenje te su razgovarali među sobom govoreći: “Kakva je to riječ, jer s vlašću i snagom zapovijeda nečistim duhovima, i oni izlaze?”</verse>
				<verse number="37">I glas se o njemu raširio u sva okolna mjesta.</verse>
				<verse number="38">Onda je izašao iz sinagoge i ušao u Šimunovu kuću. A Šimunova punica bila je svladana velikom groznicom, pa su ga usrdno zamolili za nju.</verse>
				<verse number="39">I on se nagnuo nad nju, zaprijetio groznici i ona ju je napustila. I odmah je ustala te ih posluživala.</verse>
				<verse number="40">A kad je sunce zašlo svi koji su imali bolesnike s različitim bolestima dovodili su ih k njemu, a on bi na svakoga pojedinog od njih stavljao ruke i ozdravljao ih.</verse>
				<verse number="41">A i đavli su iz mnogih izlazili vrišteći i govoreći: “Ti si Krist, Sin Božji!” I pošto im je zaprijetio nije im dopustio govoriti jer su znali da je on Krist.</verse>
				<verse number="42">I kad je osvanuo dan, izišao je i otišao na pusto mjesto; a narod ga je tražio i došao k njemu te ga zadržavao da ne ode od njih.</verse>
				<verse number="43">A on im je rekao: “Ja moram i drugim gradovima propovijedati evanđelje kraljevstva Božjeg jer sam radi toga poslan.”</verse>
				<verse number="44">Zatim je propovijedao po sinagogama u Galileji.</verse>
			</chapter>
			<chapter number="5">
				<verse number="1">I dogodilo se da je, dok je narod navaljivao k njemu slušati riječ Božju, on stajao pokraj Genezaretskog jezera</verse>
				<verse number="2">i opazio je dvije lađe gdje stoje uz jezero; a ribari su bili izašli iz njih, ispirati svoje mreže.</verse>
				<verse number="3">I ušao je u jednu od tih lađa, koja je bila Šimunova i zamolio ga da ju malo otisne od kopna. Onda je sjeo i iz lađe poučavao narod.</verse>
				<verse number="4">A kad je prestao govoriti, rekao je Šimunu: “Otisni se prema dubini te spustite svoje mreže za lov.”</verse>
				<verse number="5">Nato mu je Šimun je odgovorio rekavši: “Učitelju, svu smo se noć trudili i ništa nismo uhvatili, ali na tvoju riječ, spustit ću mrežu.”</verse>
				<verse number="6">A kad su to učinili, uhvatili su veliko mnoštvo riba te im se mreža razdirala.</verse>
				<verse number="7">I mahnuli su svojim kolegama u drugoj lađi da im dođu pomoći. I došli su te napunili obje lađe tako da su počele tonuti.</verse>
				<verse number="8">Kad je to vidio Šimun Petar, pao je do Isusovih koljena govoreći: “Odlazi od mene jer sam grešan čovjek, Gospodine!”</verse>
				<verse number="9">Jer su se on i svi oni koji su bili s njim zaprepastili zbog ulova riba koje su uhvatili,</verse>
				<verse number="10">a tako i Jakov i Ivan, Zebedejevi sinovi, koji su bili Šimunovi kolege. Tada je Isus rekao Šimunu: “Ne boj se! Odsada ćeš loviti ljude!</verse>
				<verse number="11">I kad su izvukli lađe na kopno, ostavili su sve i počeli ga slijediti.</verse>
				<verse number="12">I dogodilo se dok je on bio u nekom gradu, evo, čovjeka punog gube! I kad je ugledao Isusa, pao je ničice te ga usrdno zamolio, govoreći: “Gospodine, ako hoćeš, možeš me očistiti.”</verse>
				<verse number="13">Tada je ispružio svoju ruku i dotaknuo ga govoreći: “Hoću, očisti se!” I guba je odmah nestala s njega.</verse>
				<verse number="14">A on mu je naredio: “Nikome ne govori, nego idi, pokaži se svećeniku i prinesi za svoje očišćenje, kao što je zapovjedio Mojsije, njima za svjedočanstvo.”</verse>
				<verse number="15">Ali se glas o njemu još više pronosio, te se veliko mnoštvo okupljalo da bi ga čuli i da bi ih on ozdravio od njihovih bolesti.</verse>
				<verse number="16">A on se povlačio na pusta mjesta i molio.</verse>
				<verse number="17">I dogodilo se da su, nekog dana, dok je on poučavao, ondje sjedili i farizeji i učitelji Zakona koji su došli iz svakog sela Galileje i Judeje i iz Jeruzalema. I snaga je Gospodnja bila nazočna da bi ih ozdravljala.</verse>
				<verse number="18">I gle, muškarci su donijeli na ležaju čovjeka koji je bio uzet. I nastojali su ga unijeti i položiti pred njega.</verse>
				<verse number="19">A kako zbog mnoštva nisu pronašli put po kojem bi ga unijeli, popeli su se na krov pa ga između crepova s ležajem spustili u sredinu pred Isusa.</verse>
				<verse number="20">I kad je vidio njihovu vjeru, rekao mu je: “Čovječe, grijesi tvoji su ti oprošteni.”</verse>
				<verse number="21">Nato su pismoznanci i farizeji počeli promišljati govoreći: “Tko je ovaj koji govori hule? Tko može opraštati grijehe, osim Boga jedinoga?”</verse>
				<verse number="22">A Isus je prozreo njihova promišljanja te im odgovorio rekavši: “Što promišljate u svojim srcima?</verse>
				<verse number="23">Što je lakše reći: ‘Oprošteni su ti grijesi’ ili reći: ‘Ustani i hodaj’?</verse>
				<verse number="24">Ali da vi znate da Sin čovječji ima vlast na zemlji opraštati grijehe! Tebi govorim, (rekao je uzetome) ustani, uzmi svoj ležaj i idi svojoj kući!”</verse>
				<verse number="25">I odmah je ustao pred njima, uzeo na čemu je ležao i otišao svojoj kući slaveći Boga.</verse>
				<verse number="26">I sve je obuzelo divljenje te su slavili Boga i ispunili su se strahom, govoreći: “Danas smo vidjeli nešto neobično!”</verse>
				<verse number="27">A poslije toga izašao je i opazio poreznika imenom Levi gdje sjedi u poreznom uredu te mu rekao: “Slijedi me!”</verse>
				<verse number="28">I on je sve ostavio, ustao te ga počeo slijediti.</verse>
				<verse number="29">Tada mu je Levi u svojoj kući priredio veliku gozbu i bilo je veliko mnoštvo poreznika i drugih koji su bili s njima pri jelu.</verse>
				<verse number="30">A njihovi su farizeji i pismoznanci mrmljali protiv njegovih učenika govoreći: “Zašto jedete i pijete s poreznicima i grešnicima?”</verse>
				<verse number="31">Nato im je Isus odgovorio rekavši: “Ne trebaju zdravi liječnika, nego bolesni.</verse>
				<verse number="32">Nisam došao zvati pravednike, nego grešnike na pokajanje.”</verse>
				<verse number="33">A oni su ga upitali: “Zašto Ivanovi učenici često poste i mole, isto tako i učenici farizejski, a tvoji jedu i piju?”</verse>
				<verse number="34">A on im je odgovorio: “Može li se odrediti djeci u svadbenoj odaji da poste dok je mladenac s njima?</verse>
				<verse number="35">Ali doći će dani kad će se od njih oteti mladenac; tada će, u one dane postiti.”</verse>
				<verse number="36">A rekao im je i usporedbu: “Nitko ne stavlja zakrpu s nove odjeće na staru; inače će i novu rasparati, a zakrpa s nove ne pristaje staroj.</verse>
				<verse number="37">I nitko ne ulijeva mlado vino u stare mjehove; inače će mlado vino raspuknuti mjehove pa će se i ono proliti, a mjehovi propasti.</verse>
				<verse number="38">Nego se mlado vino mora ulijevati u nove mjehove, te se oboje sačuva.</verse>
				<verse number="39">I nitko, pošto je pio staro vino, ne želi odmah mladoga, jer kaže: ‘Staro je bolje!’ “</verse>
			</chapter>
			<chapter number="6">
				<verse number="1">I dogodilo se da je on, u Drugi Šabat poslije Prvog, prolazio kroz žitna polja, a njegovi su učenici trgali klasje, trli ga rukama i jeli.</verse>
				<verse number="2">A neki su ih farizeji upitali: “Zašto činite što nije zakonom dopušteno činiti u dane Šabata?”</verse>
				<verse number="3">Nato im je Isus odgovorio rekavši: “Niste li čitali što je učinio David kad je ogladnio, on i oni koji su bili s njim;</verse>
				<verse number="4">kako je ušao u Božju kuću te uzeo i pojeo prinesene kruhove koje zakonom nije dopušteno jesti nikome osim svećenicima pa ih dao i onima koji su bili s njim?”</verse>
				<verse number="5">Tada im je rekao: “Sin je čovječji gospodar i Šabata.”</verse>
				<verse number="6">I dogodilo se da je on i na jedan drugi Šabat ušao u sinagogu i poučavao; i ondje je bio neki čovjek kome je usahla desna ruka.</verse>
				<verse number="7">A pismoznanci i farizeji su ga promatrali hoće li na Šabat ozdravljati kako bi našli optužbu protiv njega.</verse>
				<verse number="8">Ali je on znao njihove misli te rekao čovjeku koji je imao usahlu ruku: “Ustani i stani u sredinu!” I on je ustao i stajao.</verse>
				<verse number="9">Tada im je Isus rekao: “Nešto ću vas upitati: Je li zakonom dopušteno na Šabat činiti dobro ili činiti zlo, spasiti život ili ga uništiti?”</verse>
				<verse number="10">I kad ih je sve pogledao unaokolo, rekao je čovjeku: “Ispruži svoju ruku!” I on je tako učinio i ruka mu se obnovila, postala zdrava kao i druga.</verse>
				<verse number="11">A oni su se ispunili bijesom te se međusobno dogovarali što bi mogli Isusu uraditi.</verse>
				<verse number="12">I dogodilo se u one dane da je otišao na goru moliti i proveo je svu noć u molitvi Bogu.</verse>
				<verse number="13">A kad je osvanuo dan, pozvao je svoje učenike i od njih izabrao dvanaestoricu, koje je prozvao i apostolima:</verse>
				<verse number="14">Šimuna, koga je prozvao i Petrom, i Andriju, brata njegova; Jakova i Ivana, Filipa i Bartolomeja;</verse>
				<verse number="15">Mateja i Tomu, Jakova, sina Alfejeva, i Šimuna zvanog Zelot;</verse>
				<verse number="16">Judu, brata Jakovljeva, i Judu Iskariotskoga koji je bio izdajnik.</verse>
				<verse number="17">Tada je sišao s njima i zaustavio se na ravnici; a bilo je mnoštvo njegovih učenika i veliko mnoštvo naroda iz cijele Judeje i Jeruzalema, te iz primorja Tira i Sidona, koji su došli slušati ga i ozdraviti od svojih bolesti;</verse>
				<verse number="18">a ozdravljali su i oni koje su mučili nečisti duhovi.</verse>
				<verse number="19">I sve ga je mnoštvo nastojalo dotaknuti jer je iz njega izlazila snaga i sve ih ozdravljala.</verse>
				<verse number="20">A on je podigao svoje oči prema svojim učenicima i govorio: “Blaženi budite vi siromasi, jer vaše je kraljevstvo Božje.</verse>
				<verse number="21">Blaženi ste koji sada gladujete jer ćete se nasititi! Blaženi ste koji sada plačete jer ćete se smijati!</verse>
				<verse number="22">Blaženi ste kad vas ljudi zamrze i kad vas odvoje i pogrde, te vaše ime odbace kao zlo radi Sina čovječjega!</verse>
				<verse number="23">Radujte se u taj dan i poskakujte od veselja; jer, evo, velika je vaša nagrada u nebu! Jer su isto tako činili prorocima očevi njihovi.</verse>
				<verse number="24">Ali jao vama, bogataši, jer ste primili svoju utjehu!</verse>
				<verse number="25">Jao vama koji ste siti, jer ćete gladovati! Jao vama koji se sada smijete, jer ćete tugovati i plakati!</verse>
				<verse number="26">Jao vama kad svi ljudi budu o vama dobro govorili jer su isto tako činili lažnim prorocima očevi njihovi!</verse>
				<verse number="27">Ali vama koji me slušate kažem: Ljubite svoje neprijatelje, činite dobro onima koji vas mrze.</verse>
				<verse number="28">Blagoslivljajte one koji vas proklinju, molite se za one koji vas zlostavljaju.</verse>
				<verse number="29">Onome tko te udari po jednom obrazu, pruži i drugi; i onome tko ti otima ogrtač, ne brani da ti otme i kaput.</verse>
				<verse number="30">Podaj svakome tko od tebe zatraži, a od onoga koji otima tvoje, ne traži natrag.</verse>
				<verse number="31">I kako želite da ljudi vama čine, tako činite i vi njima.</verse>
				<verse number="32">Jer ako ljubite one koji vas ljube, kakva li vam je hvala? Jer i grešnici ljube one koji njih ljube.</verse>
				<verse number="33">I ako dobro činite onima koji vama dobro čine, kakva li vam je hvala? Jer čak i grešnici to isto čine.</verse>
				<verse number="34">I ako pozajmljujete onima od kojih se nadate natrag primiti, kakva li vam je hvala? Jer i grešnici pozajmljuju grešnicima da bi isto natrag primili.</verse>
				<verse number="35">Nego, ljubite neprijatelje svoje, i činite dobro, i pozajmljujte ne nadajući se ničemu, pa će vam biti velika nagrada, i bit ćete djeca Svevišnjega. Jer je on dobrostiv prema nezahvalnima i zlima.</verse>
				<verse number="36">Budite stoga milosrdni kao što je i Otac vaš milosrdan.</verse>
				<verse number="37">Ne sudite, i nećete biti suđeni. Ne osuđujte, i nećete biti osuđeni. Opraštajte, i oprostit će vam se.</verse>
				<verse number="38">Dajte, i dat će vam se; mjera dobra, nabijena i natresena i preobilna dat će se u krilo vaše. Jer istom mjerom kojom mjerite vama će se zauzvrat mjeriti.”</verse>
				<verse number="39">Onda im je rekao usporedbu: “Može li slijepac slijepca voditi? Neće li obojica u jamu pasti?</verse>
				<verse number="40">Učenik nije nad svojim učiteljem, ali će svaki koji se usavrši biti kao njegov učitelj.</verse>
				<verse number="41">A zašto gledaš trun u oku brata svojega, a brvna u oku svome ne opažaš?</verse>
				<verse number="42">Ili kako možeš reći bratu svome: ‘Brate, dopusti da ti izvadim trun koji ti je u oku,’ kad sâm ne primjećuješ brvna u oku svome? Licemjeru! Najprije izvadi brvno iz oka svoga, pa ćeš onda jasno vidjeti izvaditi trun što je u oku brata tvoga.</verse>
				<verse number="43">Jer dobro stablo ne rađa lošim plodom, niti loše stablo ne rađa dobrim plodom.</verse>
				<verse number="44">Jer svako se stablo poznaje po svome plodu. Jer ljudi ne beru s trnja smokve, niti s trnjaka ne trgaju grožđe.</verse>
				<verse number="45">Dobar čovjek iz dobre riznice svoga srca iznosi dobro, a zao čovjek iz zle riznice svoga srca iznosi zlo; jer mu usta govore iz obilja srca.</verse>
				<verse number="46">A zašto me zovete: ‘Gospodine, Gospodine,’ a ne činite ono što govorim?</verse>
				<verse number="47">Svaki koji dolazi k meni i sluša besjede moje te ih izvršava, pokazat ću vam kome je sličan:</verse>
				<verse number="48">sličan je čovjeku koji je sagradio kuću i iskopao duboko te položio temelj na stijeni. A kad je nastala poplava, bujica je žestoko navalila na tu kuću i nije ju mogla uzdrmati jer je utemeljena na stijeni.</verse>
				<verse number="49">Ali tko čuje, a ne izvršava, sličan je čovjeku koji je sagradio kuću na tlu bez temelja. Žestoko je navalila na nju bujica, i odmah se srušila pa je od te kuće nastala velika ruševina.”</verse>
			</chapter>
			<chapter number="7">
				<verse number="1">I kad je dovršio sve te svoje besjede pred narodom koji je slušao, ušao je u Kapernaum,</verse>
				<verse number="2">A nekom satniku bio je bolestan sluga koji mu je bio drag, gotovo je umirao.</verse>
				<verse number="3">Kad je čuo za Isusa, poslao mu je židovske starješine zaklinjajući ga da dođe i ozdravi mu slugu.</verse>
				<verse number="4">I kad su oni došli k Isusu, usrdno su ga počeli zaklinjati govoreći kako je on dostojan da mu to učini:</verse>
				<verse number="5">“Jer ljubi naš narod; on nam je i sinagogu sagradio.”</verse>
				<verse number="6">Tada je Isus pošao s njima. A kad više nije bio daleko od te kuće, satnik mu je poslao prijatelje govoreći mu: “Gospodine, ne muči se jer nisam dostojan da uđeš pod moj krov.</verse>
				<verse number="7">Zato se nisam smatrao dostojnim doći k tebi; nego reci riječ i moj će sluga ozdraviti!</verse>
				<verse number="8">Jer i ja sam čovjek podređen vlasti; imam pod sobom vojnike pa jednomu kažem: ‘Idi!’ i on ode; a drugomu: ‘Dođi!’ i on dođe; i svojemu sluzi: ‘Učini to!’ i on to učini.”</verse>
				<verse number="9">Kad je Isus to čuo začudio mu se, te se okrenuo narodu koji ga je slijedio i rekao: “Kažem vam, tako veliku vjeru nisam našao ni u Izraelu!”</verse>
				<verse number="10">A kad su se oni što su bili poslani vratili kući, našli su da je ozdravio sluga koji je bio bolestan.</verse>
				<verse number="11">I dogodilo se sutradan da je on pošao u grad zvani Nain, a s njim su išli mnogi njegovi učenici i mnogo naroda.</verse>
				<verse number="12">A kad se približio gradskim vratima, gle, iznosili su mrtvaca, sina jedinca majke njegove; a ona je bila udovica. I s njome je bilo mnogo naroda iz grada.</verse>
				<verse number="13">A kad ju je Gospodin opazio, sažalio se nad njom te joj rekao: “Ne plači!”</verse>
				<verse number="14">Onda se primaknuo, dotaknuo se mrtvačkih nosila, a oni koji su ga nosili mirno su stali. Tada je rekao: “Mladiću, tebi govorim! Ustani!”</verse>
				<verse number="15">I mrtvac je sjeo i počeo govoriti, a on ga je predao njegovoj majci.</verse>
				<verse number="16">I sve je obuzeo strah te su slavili Boga govoreći: “Velik je prorok ustao među nama!” I “Bog je pohodio narod svoj!”</verse>
				<verse number="17">I taj se glas o njemu proširio po cijeloj Judeji i po svoj okolici.</verse>
				<verse number="18">A o svemu tome Ivanu su javili njegovi učenici.</verse>
				<verse number="19">I kad je pozvao dvojicu svojih učenika, Ivan ih je poslao k Isusu govoreći: “Jesi li ti onaj koji treba doći ili da čekamo drugoga?”</verse>
				<verse number="20">Kad su ti ljudi stigli k njemu, rekli su: “Ivan Krstitelj poslao nas je k tebi govoreći: ‘Jesi li ti onaj koji treba doći ili da čekamo drugoga?’ “</verse>
				<verse number="21">A on je upravo u taj čas ozdravio mnoge od njihovih bolesti, muka i zlih duhova i mnogim je slijepcima podario vid.</verse>
				<verse number="22">Tada im je Isus odgovorio rekavši: “Idite i javite Ivanu što ste vidjeli i čuli; da slijepi vide, hromi hodaju, gubavi se čiste, gluhi čuju, mrtvi ustaju, siromasima se propovijeda evanđelje.</verse>
				<verse number="23">I blažen je svaki onaj kome ja nisam sablazan.”</verse>
				<verse number="24">A kad su izaslanici Ivanovi otišli, počeo je govoriti narodu o Ivanu: “Što ste izašli u pustinju vidjeti? Trsku koju vjetar njiše?</verse>
				<verse number="25">Nego što ste izašli vidjeti? Čovjeka odjevena u meku odjeću? Evo, oni koji su u finoj odjeći i žive u raskoši u kraljevskim su dvorima.</verse>
				<verse number="26">Nego što ste izašli vidjeti? Proroka? Da, kažem vam, i više nego proroka!</verse>
				<verse number="27">Ovo je onaj o kome je zapisano: ‘Evo, ja šaljem glasnika svoga pred licem tvojim, koji će pripremiti put tvoj pred tobom.’</verse>
				<verse number="28">Jer kažem vam, među rođenima od žena nema većeg proroka od Ivana Krstitelja; ali i najmanji u kraljevstvu Božjem veći je od njega.”</verse>
				<verse number="29">I sav narod koji ga je slušao, i poreznici, krstili su se krštenjem Ivanovim dokazujući da je Bog u pravu.</verse>
				<verse number="30">A farizeji i zakonoznanci odbacili su naum Božji za njih jer nisu htjeli da ih on krsti.</verse>
				<verse number="31">A Gospodin je rekao: “S kime ću onda usporediti ljude ovoga naraštaja? I kome su nalik?</verse>
				<verse number="32">Nalik su djeci što sjede na trgu i dovikuju jedni drugima te govore: ‘Zasvirali smo vam u frulu, a niste zaplesali! Naricali smo vam, a niste zaplakali!’</verse>
				<verse number="33">Jer je došao Ivan Krstitelj; niti jede kruha niti pije vina, a vi govorite: ‘Ima đavla!’</verse>
				<verse number="34">Došao je Sin čovječji; jede i pije, a vi govorite: ‘Gle, čovjeka izjelice i vinopije, prijatelja poreznika i grešnika!’</verse>
				<verse number="35">Ali mudrost su opravdala sva djeca njezina.”</verse>
				<verse number="36">A jedan ga je od farizeja zamolio da bi s njime jeo. I ušao je u farizejevu kuću i sjeo za stol.</verse>
				<verse number="37">I gle, neka žena iz grada koja je bila grešnica, kad je doznala da je Isus za stolom u farizejevoj kući, donijela je pomast u alabastrenoj posudi,</verse>
				<verse number="38">i stala iza njega do njegovih nogu plačući. Počela mu je suzama prati noge i otirati ih kosom sa svoje glave te mu ljubiti noge i mazati ih pomašću.</verse>
				<verse number="39">A kad je to vidio farizej koji ga je pozvao, rekao je u sebi govoreći: “Kad bi ovaj bio prorok, znao bi tko je i kakva je ova žena koja ga dodiruje: da je grešnica.”</verse>
				<verse number="40">A Isus mu je odgovorio rekavši: “Šimune, imam ti nešto reći.” A on je rekao: “Učitelju, reci!”</verse>
				<verse number="41">Neki je vjerovnik imao dvojicu dužnika. Jedan mu je dugovao pet stotina dinara, a drugi pedeset.</verse>
				<verse number="42">A kako nisu imali čime platiti, iskreno je oprostio obojici. Reci, koji će ga stoga od njih više ljubiti?”</verse>
				<verse number="43">Šimun mu je odgovorio rekavši: “Pretpostavljam da onaj kome je više oprostio.” A on mu je rekao: “Pravo si prosudio.”</verse>
				<verse number="44">Tada se okrenuo prema ženi i rekao Šimunu: “Vidiš li ovu ženu? Ušao sam u tvoju kuću; nisi mi dao vode za moje noge, a ona mi je suzama svojima oprala noge i kosom ih sa svoje glave obrisala.</verse>
				<verse number="45">Nisi mi dao poljupca, a ova žena, otkako sam ušao, nije mi prestala ljubiti noge.</verse>
				<verse number="46">Nisi mi glavu pomazao uljem, a ova žena mi je pomašću pomazala noge.</verse>
				<verse number="47">Stoga ti kažem: mnogi su joj grijesi oprošteni, jer je mnogo ljubila; a kome se malo oprašta, malo ljubi.”</verse>
				<verse number="48">A njoj je rekao: “Oprošteni su ti grijesi!”</verse>
				<verse number="49">Nato su oni koji su sjedili s njim za stolom počeli među sobom govoriti: “Tko je ovaj koji i grijehe oprašta?”</verse>
				<verse number="50">A ženi je rekao: “Tvoja te vjera spasila. Idi u miru!”</verse>
			</chapter>
			<chapter number="8">
				<verse number="1">I dogodilo se zatim da je on prolazio kroz sve gradove i sela propovijedajući i navješćujući radosnu vijest o kraljevstvu Božjem. A s njim su bila dvanaestorica,</verse>
				<verse number="2">i neke žene koje su bile ozdravljene od zlih duhova i bolesti: Marija, zvana Magdalena, iz koje je izašlo sedam đavla,</verse>
				<verse number="3">i Ivana, žena Herodova upravitelja Huze, Suzana i mnoge druge koje su mu posluživale od svojih dobara.</verse>
				<verse number="4">I kad se okupilo mnogo naroda, a dolazili su k njemu iz svakoga grada, govorio im je u usporedbi:</verse>
				<verse number="5">“Sijač je izašao sijati svoje sjeme. I dok je sijao, jedno je palo pokraj puta i bilo pogaženo, i ptice su ga nebeske pozobale.</verse>
				<verse number="6">A drugo je palo na kamen; i čim je izniknulo, osušilo se, jer nije imalo vlage.</verse>
				<verse number="7">I drugo je palo među trnje, a trnje je naraslo skupa s njim i ugušilo ga.</verse>
				<verse number="8">A drugo je palo na dobru zemlju te naraslo i donijelo stostruk rod.” Kad je ovo rekao, viknuo je: “Tko ima uši da čuje, neka čuje!”</verse>
				<verse number="9">A njegovi su ga učenici upitali govoreći: “Što bi bila ta usporedba?”</verse>
				<verse number="10">A on je odgovorio: “Vama je dano upoznati tajne kraljevstva Božjega, ali drugima je dano u usporedbama, ‘da gledajući ne vide i slušajući ne razumiju.’</verse>
				<verse number="11">A ovo je usporedba: Sjeme je Božja riječ.</verse>
				<verse number="12">Ovi pokraj puta, jesu oni koji slušaju; zatim dolazi đavao i otima Riječ iz njihova srca, da ne bi povjerovali i spasili se.</verse>
				<verse number="13">Ovi na kamenu, to su oni, koji kad slušaju, primaju Riječ s radošću, ali takvi nemaju korijena; oni za neko vrijeme vjeruju, a u vrijeme iskušenja otpadnu.</verse>
				<verse number="14">A ono što je palo među trnje, to su oni koji slušaju, i odlaze, te se uguše pod brigama, bogatstvom i životnim užicima i ne donesu zrelog ploda.</verse>
				<verse number="15">A ono što je u dobroj zemlji, to su oni koji, pošto su slušali, čuvaju Riječ u dobru i plemenitu srcu i donose plod u strpljivosti.</verse>
				<verse number="16">Nitko, kad zapali svijeću, ne pokriva je posudom ili stavlja pod postelju, već je postavlja na svijećnjak, da bi oni koji ulaze vidjeli svjetlo.</verse>
				<verse number="17">Jer ništa nije tajno što neće biti očitovano, ni skriveno što se neće saznati i na vidjelo izaći.</verse>
				<verse number="18">Pazite stoga kako slušate! Jer tko ima, njemu će se dati; a tko nema, od njega će se oduzeti i ono što misli da ima.”</verse>
				<verse number="19">Zatim su došli k njemu majka i braća njegova, i nisu mu mogli prići zbog mnoštva.</verse>
				<verse number="20">Tada su mu neki javili govoreći: “Tvoja majka i braća tvoja stoje vani, žele te vidjeti!”</verse>
				<verse number="21">A on im je odgovorio rekavši: “Majka moja i braća moja su ovi koji slušaju riječ Božju i izvršavaju je.”</verse>
				<verse number="22">I dogodilo se jednog dana da je on ušao u lađu sa svojim učenicima i rekao im: “Prijeđimo na onu stranu jezera!” I isplovili su.</verse>
				<verse number="23">I dok su plovili, on je zaspao. Uto se na jezero spustio olujni vjetar i voda je punila lađu, te su bili u pogibli.</verse>
				<verse number="24">Tada su mu prišli i probudili ga govoreći: “Učitelju, učitelju, ginemo!” Onda je on ustao, zaprijetio vjetru i razbješnjeloj vodi te su prestali; i nastala je tišina.</verse>
				<verse number="25">A njima je rekao: “Gdje vam je vjera?” A oni su se, prestrašeni, začudili govoreći jedan drugomu: “Tko li je ovaj da zapovijeda i vjetrovima i vodi, i slušaju ga?”</verse>
				<verse number="26">I doplovili su u gadarenski kraj, koji je nasuprot Galileji.</verse>
				<verse number="27">I dok je on izlazio na kopno, u susret mu je iz grada došao neki čovjek koji je dugo vremena imao đavle, i nije oblačio odjeću niti je boravio u kući, već u grobovima.</verse>
				<verse number="28">Kad je opazio Isusa, kriknuo je i pao pred njega te jakim glasom rekao: “Što ja imam s tobom, Isuse, Sine Boga Svevišnjega? Preklinjem te, ne muči me!”</verse>
				<verse number="29">Jer je Isus zapovjedio nečistom duhu da izađe iz toga čovjeka; jer ga je mnogo puta zgrabio pa su ga čuvali vezanog lancima i okovima, a on bi raskidao sveze i đavao bi ga tjerao u pustinju.</verse>
				<verse number="30">A Isus ga je upitao govoreći: “Kako ti je ime?” A on je odgovorio: “Legija,” jer su mnogi đavli ušli u njega.</verse>
				<verse number="31">I zaklinjali su ga da im ne zapovjedi da odu u bezdan.</verse>
				<verse number="32">A ondje je bilo veliko krdo svinja koje je paslo na gori, pa su ga duhovi zaklinjali da im dopusti ući u njih; i on im je dopustio.</verse>
				<verse number="33">Tada su đavli izašli iz tog čovjeka i ušli u svinje, te je krdo svinja naglo jurnulo niz obronak u jezero, i utopilo se.</verse>
				<verse number="34">Kad su oni koji su ih pasli vidjeli što se dogodilo, pobjegli su i otišli te razglasili to u gradu i po selima.</verse>
				<verse number="35">Tada su izašli vidjeti što se dogodilo te su došli k Isusu i našli čovjeka iz koga su izašli đavli gdje sjedi do Isusovih nogu, odjeven i zdrave pameti; i prestrašili su se.</verse>
				<verse number="36">A oni koji su to vidjeli, ispripovjedili su im kako je ozdravio onaj što je bio opsjednut đavlima.</verse>
				<verse number="37">Tada ga je sve ono mnoštvo iz okolice gadarenske zaklinjalo da ode od njih, jer su bili obuzeti velikim strahom. I on je ušao u lađu te se vratio.</verse>
				<verse number="38">A onaj čovjek iz koga su izašli đavli molio ga je da bude s njime, ali Isus ga je otpustio govoreći:</verse>
				<verse number="39">Vrati se kući svojoj i ispričaj kako ti je veliko djelo Bog učinio!” I on je otišao razglašujući po cijelom gradu kako mu je veliko djelo Isus učinio.</verse>
				<verse number="40">I dogodilo se, kad se Isus vratio, da ga je narod rado primio, jer su ga svi očekivali.</verse>
				<verse number="41">I gle, došao je neki čovjek, po imenu Jair, a on je bio nadstojnik sinagoge, te pao Isusu pred noge i zaklinjao ga da uđe u njegovu kuću;</verse>
				<verse number="42">jer je on imao kćer jedinicu, oko dvanaest godina, i ona je umirala. A dok je on onamo išao, ljudi su ga naguravali.</verse>
				<verse number="43">A neka žena, koja je dvanaest godina imala izljev krvi, koja je sve svoje imanje potrošila na liječnike, a da je nijedan nije mogao izliječiti,</verse>
				<verse number="44">prišla mu je odostraga i dotakla se ruba njegove odjeće te joj je izljev krvi odmah prestao.</verse>
				<verse number="45">A Isus je upitao: “Tko me se dotaknuo?” Kad su svi zanijekali, Petar i oni što su bili s njim rekli su: “Učitelju, mnoštvo te naroda nagurava i pritiska, a ti pitaš: ‘Tko me se dotaknuo?’ “</verse>
				<verse number="46">A Isus je rekao: “Netko me se dotaknuo, jer sam osjetio kako je iz mene izašla snaga.”</verse>
				<verse number="47">A kad je žena vidjela da se nije mogla sakriti, došla je drhteći i pala pred njega te mu ispripovjedila pred svim narodom iz kojeg razloga ga se dotakla i kako je odmah ozdravila.</verse>
				<verse number="48">A on joj je rekao: “Kćeri, nemoj klonuti, vjera te tvoja ozdravila, idi u miru!”</verse>
				<verse number="49">Dok je on još govorio, došao je jedan iz kuće nadstojnika sinagoge govoreći mu: “Tvoja je kći umrla; ne uznemiravaj Učitelja!”</verse>
				<verse number="50">A kad je to Isus čuo, odgovorio mu je govoreći: “Ne boj se! Samo vjeruj i ona će ozdraviti!”</verse>
				<verse number="51">I kad je ušao u kuću, nikome nije dopustio ući, osim Petru i Jakovu i Ivanu te ocu i majci djevojčice.</verse>
				<verse number="52">A svi su plakali i naricali za njom. A on je rekao: “Ne plačite, ona nije umrla, već spava!”</verse>
				<verse number="53">I oni su mu se podsmjehivali, znajući da je umrla.</verse>
				<verse number="54">A on ih je sve istjerao van te ju je primio za ruku i dozvao je govoreći: “Djevojčice, ustani!”</verse>
				<verse number="55">I njen se duh vratio te je odmah ustala, a on je zapovjedio da joj daju jesti.</verse>
				<verse number="56">A njeni su se roditelji zapanjili, ali im je on zapovjedio da nikome ne govore što se dogodilo.</verse>
			</chapter>
			<chapter number="9">
				<verse number="1">Tada je sazvao dvanaestoricu svojih učenika te im dao snagu i vlast nad svim đavlima, i da liječe bolesti.</verse>
				<verse number="2">Zatim ih je poslao propovijedati kraljevstvo Božje i liječiti bolesne,</verse>
				<verse number="3">pa im rekao: “Ništa ne uzimajte na put: ni štapove, ni torbe, ni kruh, ni novac; niti imajte po dvije košulje!</verse>
				<verse number="4">I u koju god kuću uđete, ostanite ondje i odande pođite!</verse>
				<verse number="5">A oni koji vas ne prime, kad izlazite iz toga grada, otresite i prašinu s nogu svojih za svjedočanstvo protiv njih!”</verse>
				<verse number="6">I pošli su: prolazili su kroz sela propovijedajući evanđelje i posvuda liječili.</verse>
				<verse number="7">I Herod tetrarh je dočuo o svemu što je on činio pa je bio smeten, jer su neki govorili da je Ivan uskrsnuo od mrtvih;</verse>
				<verse number="8">a neki da se pojavio Ilija; a drugi da je ustao jedan od starih proroka.</verse>
				<verse number="9">Nato je Herod rekao: “Ivanu sam ja odrubio glavu; ali tko je ovaj o kome ja slušam takve stvari?” I želio ga je vidjeti.</verse>
				<verse number="10">A kad su se apostoli vratili, ispripovjedili su mu sve što su učinili. Onda ih je poveo sa sobom te se povukao nasamo, na pusto mjesto kod grada zvanog Betsaida.</verse>
				<verse number="11">Ali narod ga je, kad je to doznao, počeo slijediti, i on ih je primio te im govorio o kraljevstvu Božjem i ozdravljao one kojima je trebalo ozdravljenje.</verse>
				<verse number="12">A kada se dan počeo primicati kraju, prišla su tada Dvanaestorica i rekla mu: “Otpusti mnoštvo, neka odu u okolna sela i zaseoke smjestiti se i pribaviti hrane, jer smo ovdje na pustom mjestu!”</verse>
				<verse number="13">Ali im je on rekao: “Dajte im vi jesti!” A oni su odgovorili: “Mi nemamo više od pet kruhova i dvije ribe; osim da mi odemo kupiti hranu za sav ovaj narod!”</verse>
				<verse number="14">Jer je bilo oko pet tisuća muškaraca. A on je rekao svojim učenicima: “Posjednite ih u skupine po pedeset!”</verse>
				<verse number="15">I tako su učinili te ih sve posjedali.</verse>
				<verse number="16">Tada je on uzeo pet kruhova i dvije ribe, pogledao u nebo, blagoslovio ih i razlomio te dao učenicima da ih stave pred mnoštvo.</verse>
				<verse number="17">I jeli su i svi se nasitili; a od ulomaka koji su im pretekli nakupilo se dvanaest košara.</verse>
				<verse number="18">I dogodilo se, dok je on nasamo molio, da su s njim bili učenici. I on ih je upitao govoreći: “Što kažu ljudi, tko sam ja?”</verse>
				<verse number="19">Oni su odgovorili rekavši: “Ivan Krstitelj, a neki kažu Ilija, a drugi kažu da je ustao neki od starih proroka.”</verse>
				<verse number="20">On ih je upitao: “A što vi kažete, tko sam ja?” Petar je odgovorio rekavši: “Krist Božji!”</verse>
				<verse number="21">A on ih je strogo opomenuo i zapovjedio im da to nikome ne kažu,</verse>
				<verse number="22">govoreći: “Sin čovječji mora mnogo pretrpjeti, i biti odbačen od starješina i glavara svećeničkih i pismoznanaca, i biti ubijen, i treći dan uskrsnuti.”</verse>
				<verse number="23">A svima njima je govorio: “Ako tko hoće ići za mnom, neka se odrekne samoga sebe, i neka svaki dan uzme križ svoj i slijedi me.</verse>
				<verse number="24">Jer onaj koji hoće život svoj spasiti, izgubit će ga; a onaj koji izgubi svoj život radi mene, taj će ga spasiti.</verse>
				<verse number="25">Jer što koristi čovjeku ako sav svijet zadobije, a sâm sebe izgubi ili bude odbačen?</verse>
				<verse number="26">Jer onaj koji se postidi mene i mojih riječi, njega će se Sin čovječji postidjeti kad dođe u slavi svojoj i u Očevoj i svetih anđela.</verse>
				<verse number="27">Ali kažem vam istinu, ima nekih što ovdje stoje koji neće okusiti smrti dok ne vide kraljevstvo Božje.”</verse>
				<verse number="28">I dogodilo se, oko osam dana poslije tih besjeda, da je poveo sa sobom Petra i Ivana i Jakova te se popeo na goru da bi molio.</verse>
				<verse number="29">I dok je molio, promijenio se izgled njegovog lica, a njegova je odjeća bila bijela i blistava.</verse>
				<verse number="30">I gle, razgovarala su s njim dva čovjeka. To su bili Mojsije i Ilija,</verse>
				<verse number="31">koji su se pojavili u slavi i govorili o njegovom izlasku što se trebao dovršiti u Jeruzalemu.</verse>
				<verse number="32">Ali je Petra i one s njim bio svladao san. A kad su se probudili, ugledali su njegovu slavu i dva čovjeka koji su stajali s njime.</verse>
				<verse number="33">I dogodilo se, dok su se oni rastajali od njega, da je Petar rekao Isusu: “Učitelju, dobro nam je biti ovdje, pa hajdemo napraviti tri šatora: jedan tebi, jedan Mojsiju i jedan Iliji.” Nije znao što govori.</verse>
				<verse number="34">Dok je on tako govorio, pojavio se oblak i zasjenio ih. A kad su ušli u oblak, prestrašili su se.</verse>
				<verse number="35">I izašao je glas iz oblaka govoreći: “Ovo je moj ljubljeni Sin, njega slušajte!”</verse>
				<verse number="36">A kad je glas prestao, Isus se našao sâm. A oni su šutjeli i onih dana nikome nisu ništa pričali što su vidjeli.</verse>
				<verse number="37">I dogodilo se, kad su sljedeći dan sišli s gore, da ga je susrelo mnogo naroda.</verse>
				<verse number="38">I gle, neki je čovjek iz mnoštva povikao govoreći: “Učitelju, zaklinjem te, pogledaj na moga sina! Jer mi je jedinac,</verse>
				<verse number="39">a evo, duh ga obuzima, pa odjednom vrišti; onda ga trese da mu izlazi pjena i lomeći ga jedva se udaljuje od njega.</verse>
				<verse number="40">I zaklinjao sam tvoje učenike da ga istjeraju, ali nisu mogli.”</verse>
				<verse number="41">A Isus je odgovorio rekavši: “O, nevjerni i izopačeni naraštaju, dokle ću biti s vama i podnositi vas? Dovedi sina svoga ovamo!”</verse>
				<verse number="42">I dok je on još prilazio, đavao ga je bacio na tlo i potresao. A Isus je zaprijetio nečistom duhu i ozdravio dječaka te ga predao njegovom ocu.</verse>
				<verse number="43">I svi su se divili zbog silne moći Božje. I dok su se svi čudili svemu što je učinio, Isus je rekao svojim učenicima:</verse>
				<verse number="44">“Neka vam ove riječi utonu u uši: Sin čovječji bit će predan u ruke ljudima!”</verse>
				<verse number="45">Ali oni nisu razumjeli tu besjedu; i bila je skrivena od njih tako da je nisu shvatili, a bojali su se upitati ga o toj besjedi.</verse>
				<verse number="46">Tada se među njima pojavila misao tko bi od njih bio najveći?</verse>
				<verse number="47">A Isus je, znajući misao njihova srca, uzeo dijete i postavio ga pokraj sebe,</verse>
				<verse number="48">te im je rekao: “Onaj koji primi ovo dijete u moje ime, mene prima; a onaj tko prima mene, prima onoga koji je mene poslao. Jer tko je najmanji među vama svima, taj će biti velik.”</verse>
				<verse number="49">A Ivan je odgovorio rekavši: “Učitelju, vidjeli smo jednoga koji u tvoje ime istjeruje đavle, i zabranili smo mu, jer te ne slijedi s nama.”</verse>
				<verse number="50">A Isus mu je rekao: “Nemojte mu braniti, jer tko nije protiv nas, za nas je.”</verse>
				<verse number="51">I dogodilo se, kad je došlo vrijeme da on bude uzet gore, on je postojano upravio svoje lice da bi otišao u Jeruzalem,</verse>
				<verse number="52">te poslao glasnike pred licem svojim. Oni su otišli i ušli u neko samarijansko selo kako bi pripremili za njega,</verse>
				<verse number="53">ali ga nisu primili jer mu je lice bilo kao da bi htio ići u Jeruzalem.</verse>
				<verse number="54">A kad su to vidjeli njegovi učenici Jakov i Ivan, rekli su: “Gospodine, hoćeš li da zapovjedimo ognju da siđe s neba i spali ih, kao što je i Ilija učinio?”</verse>
				<verse number="55">A on se okrenuo pa ih ukorio i rekao: “Vi ne znate kakva ste duha.</verse>
				<verse number="56">Jer Sin čovječji nije došao uništiti živote ljudi, nego ih spasiti.” Onda su otišli u drugo selo.</verse>
				<verse number="57">I dogodilo se, dok su išli putem, da mu je netko rekao: “Gospodine, slijedit ću te kamo god pođeš.”</verse>
				<verse number="58">A Isus mu je rekao: “Lisice imaju jame i ptice nebeske gnijezda, a Sin čovječji nema gdje glavu položiti.”</verse>
				<verse number="59">A drugomu je rekao: “Slijedi me!” Ali je on rekao: “Gospodine, dopusti mi da najprije odem pokopati svoga oca.”</verse>
				<verse number="60">Isus mu je rekao: “Pusti neka mrtvi pokopaju svoje mrtve, a ti idi i propovijedaj kraljevstvo Božje!”</verse>
				<verse number="61">A netko drugi je isto tako rekao: “Ja ću te slijediti, Gospodine, ali mi dopusti da se najprije oprostim sa svojim ukućanima!”</verse>
				<verse number="62">A Isus mu je rekao: “Nijedan koji stavi ruku svoju na plug pa se obazire natrag, nije prikladan za kraljevstvo Božje.”</verse>
			</chapter>
			<chapter number="10">
				<verse number="1">Poslije toga Gospodin je odredio i drugu sedamdesetoricu te ih poslao po dvojicu pred licem svojim u svaki grad i mjesto kamo je sâm htio doći.</verse>
				<verse number="2">Stoga im je govorio: “Žetva je doista velika, ali radnika je malo. Molite zato Gospodara žetve kako bi poslao radnike u svoju žetvu.</verse>
				<verse number="3">Idite! Evo, ja vas šaljem kao janjce među vukove.</verse>
				<verse number="4">Ne nosite ni novčanik, ni torbe, ni obuće; i nikoga na putu ne pozdravljajte!</verse>
				<verse number="5">A u koju god kuću uđete, najprije recite: ‘Mir ovoj kući!’</verse>
				<verse number="6">I ako ondje bude sin mira, počinut će vaš mir na njoj; ako li ne, vratit će se k vama.</verse>
				<verse number="7">I u toj kući ostanite; jedite i pijte ono što vam daju, jer je radnik vrijedan svoje plaće. Ne prelazite iz kuće u kuću.</verse>
				<verse number="8">I u koji god grad uđete, i prime vas, jedite ono što se pred vas stavlja!</verse>
				<verse number="9">I ozdravljajte bolesnike koji su u njemu i govorite im: ‘Kraljevstvo Božje približilo se k vama!’</verse>
				<verse number="10">A u koji god grad uđete i ne prime vas, izađite na njegove ulice i recite;</verse>
				<verse number="11">‘I prašinu iz vašega grada, koja se prilijepila za nas, otresamo na vas. Ipak ovo znajte da se kraljevstvo Božje približilo k vama!’</verse>
				<verse number="12">Ali kažem vam da će Sodomi biti podnošljivije u onaj dan nego tome gradu.</verse>
				<verse number="13">Jao tebi, Korazine! Jao tebi, Betsaido! Jer da su se u Tiru i Sidonu dogodila silna djela koja su se dogodila u vama, već bi se odavno pokajali sjedeći u kostrijeti i pepelu.</verse>
				<verse number="14">Ali će Tiru i Sidonu biti podnošljivije na Sudu nego vama.</verse>
				<verse number="15">I ti, Kapernaume, koji si se do neba uzvisio, do pakla ćeš se strovaliti!</verse>
				<verse number="16">Tko vas sluša, mene sluša; i tko vas prezire, mene prezire. A tko mene prezire, prezire onoga koji me je poslao.”</verse>
				<verse number="17">I vratila su se sedamdesetorica s radošću govoreći: “Gospodine, i đavoli nam se u tvoje ime pokoravaju.”</verse>
				<verse number="18">A on im je rekao: “Gledao sam Sotonu kako kao munja pada s neba!</verse>
				<verse number="19">Evo, dajem vam vlast da gazite po zmijama i škorpionima, i nad svom silom neprijateljskom, i ništa vam neće moći nauditi.</verse>
				<verse number="20">Ali ne radujte se tome što vam se duhovi pokoravaju, nego se radije radujte što su vam imena zapisana u nebu!”</verse>
				<verse number="21">U taj isti čas Isus se obradovao u duhu i rekao: “Zahvaljujem ti, Oče, Gospodaru neba i zemlje, što si ovo sakrio od mudrih i umnih, a otkrio to nejačadi. Da, Oče, jer je to bilo dobro u tvojim očima.</verse>
				<verse number="22">Sve mi je predao Otac moj, i nitko ne zna tko je Sin, osim Oca, i tko je Otac, osim Sina, i onoga kome ga Sin hoće otkriti.”</verse>
				<verse number="23">I okrenuo se prema svojim učenicima i rekao im nasamo: “Blažene su oči koje gledaju ono što vi gledate!”</verse>
				<verse number="24">Jer kažem vam da su mnogi proroci i kraljevi željeli vidjeti ono što vi gledate, a nisu vidjeli, i čuti ono što vi čujete, a nisu čuli.”</verse>
				<verse number="25">I gle, ustao je neki zakonoznanac pa ga iskušavao govoreći: “Učitelju, što moram činiti da baštinim život vječni?”</verse>
				<verse number="26">On ga je upitao: “Što piše u Zakonu? Kako čitaš?”</verse>
				<verse number="27">A on je odgovorio rekavši: “Ljubi Gospodina, Boga svoga svim srcem svojim i svom dušom svojom i svom snagom svojom i svim umom svojim; i bližnjega svoga kao samoga sebe!”</verse>
				<verse number="28">A Isus mu je rekao: “Ispravno si odgovorio. To čini pa ćeš živjeti.”</verse>
				<verse number="29">Ali on se htio opravdati pa je upitao Isusa: “A tko je moj bližnji?”</verse>
				<verse number="30">A Isus je odgovorio rekavši: “Neki je čovjek silazio iz Jeruzalema u Jerihon i upao među razbojnike koji su ga svukli i izranili te otišli i ostavili ga polumrtva.</verse>
				<verse number="31">A slučajno je onim putem silazio neki svećenik, i kad ga je opazio, zaobišao ga je.</verse>
				<verse number="32">A tako i neki Levit, kad je bio na tom mjestu, došao je, pogledao ga i zaobišao.</verse>
				<verse number="33">A neki je Samarijanac putujući došao do njega, i kad ga je vidio, sažalio se nad njim,</verse>
				<verse number="34">te prišao, povio mu rane i zalio ih uljem i vinom, pa ga posjeo na svoju životinju, odnio ga u svratište i pobrinuo se za njega.</verse>
				<verse number="35">A sutradan, kad je odlazio, izvadio je dva dinara, dao ih domaćinu i rekao mu: ‘Pobrini se za njega, a štogod više potrošiš, ja ću ti na svom povratku isplatiti.’</verse>
				<verse number="36">Što dakle ti misliš, koji je od ove trojice bio bližnji onomu koji je upao među razbojnike?”</verse>
				<verse number="37">A on je rekao: “Onaj koji mu je iskazao milosrđe.” Tada mu je Isus rekao: “Idi pa i ti čini tako!”</verse>
				<verse number="38">I dogodilo se, dok su putovali, da je on ušao u neko selo; a neka žena, imenom Marta, primila ga je u svoju kuću.</verse>
				<verse number="39">A ona je imala sestru zvanu Marija, koja je sjela do Isusovih nogu i slušala riječ njegovu.</verse>
				<verse number="40">A Marta je bila zauzeta oko mnogog posluživanja pa mu je prišla i rekla: ”Gospodine, zar ti ne mariš što me sestra moja ostavila samu posluživati? Reci joj stoga da mi pomogne!”</verse>
				<verse number="41">A Isus joj je odgovorio rekavši: “Marta, Marta, brineš se i uznemiruješ zbog mnogo čega,</verse>
				<verse number="42">ali je jedno potrebno. A Marija je odabrala onaj dobar dio koji joj se neće oduzeti.”</verse>
			</chapter>
			<chapter number="11">
				<verse number="1">I dogodilo se da je molio na nekom mjestu. Kad je prestao, rekao mu je jedan od njegovih učenika: “Gospodine, nauči nas moliti, kao što je i Ivan naučio svoje učenike!”</verse>
				<verse number="2">A on im je rekao: “Kad molite, govorite: Oče naš koji jesi u nebu, sveti se ime tvoje! Dođi kraljevstvo tvoje! Budi volja tvoja, kako u nebu, tako i na zemlji.</verse>
				<verse number="3">Kruh naš svagdašnji daj nam svaki dan!</verse>
				<verse number="4">I oprosti nam grijehe naše, jer i mi opraštamo svakome tko nam duguje. I ne uvedi nas u iskušenje, nego nas izbavi od zla.”</verse>
				<verse number="5">Tada im je rekao: “Tko od vas ima prijatelja te ode k njemu u ponoć i kaže mu: ‘Prijatelju, posudi mi tri kruha,</verse>
				<verse number="6">jer je k meni s puta došao moj prijatelj, a nemam što staviti pred njega!’</verse>
				<verse number="7">A onaj koji je bio unutra odgovorio mu je rekavši: ‘Ne uznemiravaj me, vrata su već zatvorena, a moja su dječica sa mnom u postelji. Ne mogu ustati i dati ti!’</verse>
				<verse number="8">Kažem vam, ako i ne ustane dati mu zato što mu je prijatelj, ipak će ustati zbog njegova dosađivanja i dati mu koliko treba.</verse>
				<verse number="9">I ja vama kažem: molite, i dat će vam se; tražite, i naći ćete; kucajte, i otvorit će vam se!</verse>
				<verse number="10">Jer svaki koji moli, prima; i koji traži, nalazi, i onome koji kuca, otvorit će se.</verse>
				<verse number="11">A ako nekoga od vas, koji je otac, sin zamoli kruha, hoće li mu dati kamen? Ili ako zamoli ribu, hoće li mu umjesto ribe dati zmiju?</verse>
				<verse number="12">Ili ako zamoli jaje, hoće li mu dati škorpiona?</verse>
				<verse number="13">Ako dakle vi, koji ste zli, znate davati dobre darove djeci svojoj, koliko li će više Otac nebeski dati Duha Svetoga onima koji ga mole?”</verse>
				<verse number="14">Onda je istjerao đavla, a taj je bio nijem. I dogodilo se, kad je đavao izašao, da je nijemi progovorio, i narod se divio.</verse>
				<verse number="15">Ali su neki od njih rekli: “On po Belzebulu, poglavaru đavola, izgoni đavle.”</verse>
				<verse number="16">A drugi su, iskušavajući ga, tražili od njega znak s neba.</verse>
				<verse number="17">Ali im je on, znajući njihove namisli, rekao: “Svako kraljevstvo razdijeljeno sâmo protiv sebe, opusti; i kuća razdijeljena protiv kuće, pada.</verse>
				<verse number="18">Ako je i Sotona sâm protiv sebe razdijeljen, kako li će opstati njegovo kraljevstvo? Jer vi kažete da ja po Belzebulu izgonim đavle.</verse>
				<verse number="19">Ako li ja po Belzebulu izgonim đavle, po kome ih izgone vaši sinovi? Zbog toga će vam oni biti suci.</verse>
				<verse number="20">Ali ako ja prstom Božjim izgonim đavle, bez sumnje je k vama došlo kraljevstvo Božje.</verse>
				<verse number="21">Dok jaki, naoružan, čuva svoj dvor, njegova su dobra u miru.</verse>
				<verse number="22">Ali kad dođe jači od njega, nadvlada ga, otima mu sve njegovo oružje u koje se pouzdavao i plijen njegov razdijeli.</verse>
				<verse number="23">Tko nije sa mnom, protiv mene je; i tko sa mnom ne skuplja, rasipa.</verse>
				<verse number="24">Kada nečist duh izađe iz čovjeka, luta po pustim mjestima tražeći spokoj, i kad ga ne nađe kaže: ‘Vratit ću se u kuću svoju odakle sam izašao.’</verse>
				<verse number="25">I kad dođe, nađe je pometenu i uređenu.</verse>
				<verse number="26">Tada ode i uzme sa sobom sedam drugih duhova, gorih od sebe, te uđu i nastane se ondje. I posljednje stanje onoga čovjeka bude gore nego prvo.”</verse>
				<verse number="27">I dogodilo se, dok je on to govorio, da je neka žena iz mnoštva podigla svoj glas pa mu rekla: “Blažena utroba koja te je nosila i prsa koja si sisao!”</verse>
				<verse number="28">A on je rekao: “Još više su blaženi oni koji slušaju riječ Božju i drže je!”</verse>
				<verse number="29">A kad se narod nagomilao, počeo je govoriti: “Ovaj je naraštaj zao: traži znak, a znak mu se neće dati, osim znaka proroka Jone.</verse>
				<verse number="30">Jer kao što je Jona bio znak Ninivljanima, tako će i Sin čovječji biti ovom naraštaju.</verse>
				<verse number="31">Kraljica Juga ustat će na sudu s ljudima ovoga naraštaja i osuditi ih, jer je došla s krajeva zemlje čuti mudrost Salomonovu, a gle, ovdje je veći od Salomona!</verse>
				<verse number="32">Ljudi iz Ninive ustat će na sudu s ovim naraštajem i osuditi ga, jer su se pokajali na Jonino propovijedanje, a gle, ovdje je veći od Jone!</verse>
				<verse number="33">Nitko kad zapali svijeću ne stavlja je na skriveno mjesto niti pod posudu, nego na svijećnjak da bi oni koji ulaze vidjeli svjetlost.</verse>
				<verse number="34">Oko je svjetiljka tijelu. Stoga, kad je oko tvoje bistro, i cijelo je tijelo tvoje svjetlo. Ali, kad je oko tvoje zlo, i tijelo je tvoje puno tame.</verse>
				<verse number="35">Pazi dakle da svjetlost koja je u tebi ne bude tama!</verse>
				<verse number="36">Ako ti je dakle cijelo tijelo puno svjetla, bez ikakvog tamnog dijela, ono će cijelo biti puno svjetla kao kad te sjajna svjetlost svijeće rasvjetljuje.”</verse>
				<verse number="37">I dok je on govorio, neki ga je farizej zaklinjao da objeduje s njim; i on je ušao te sjeo za stol.</verse>
				<verse number="38">A kad je farizej to vidio, začudio se što se nije prvo oprao prije objeda.</verse>
				<verse number="39">A Gospodin mu je rekao: “Sada vi farizeji čistite vanjštinu čaše i pladnja, ali je nutrina vaša puna grabeža i zloće.</verse>
				<verse number="40">Ludi ste! Nije li onaj koji je načinio vanjštinu načinio i nutrinu?</verse>
				<verse number="41">Ali radije dajte milodare od onoga što imate, i gle, sve vam je čisto.</verse>
				<verse number="42">Ali jao vama, farizeji, jer vi dajete desetinu od metvice i rutvice i svakovrsnog povrća, a zaobilazite pravdu i ljubav Božju! Ovo je trebalo činiti, a ono ne zapustiti.</verse>
				<verse number="43">Jao vama, farizeji, jer volite počasna sjedala u sinagogama i pozdrave na trgovima!</verse>
				<verse number="44">Jao vama, pismoznanci i farizeji, licemjeri; jer ste kao grobovi koji se ne primjećuju pa ljudi hodaju po njima, a da nisu ni svjesni!”</verse>
				<verse number="45">Nato je odgovorio jedan zakonoznanac rekavši mu: ”Učitelju, tako govoreći i nas vrijeđaš.”</verse>
				<verse number="46">A on je rekao: “Jao i vama, zakonoznanci, jer opterećujete ljude bremenima preteškim za nošenje, a sami se tih bremena ne dotičete ni jednim od svojih prstiju.</verse>
				<verse number="47">Jao vama jer gradite spomenike prorocima, a vaši su ih očevi ubili!</verse>
				<verse number="48">Uistinu svjedočite tako da odobravate djela svojih očeva; jer su ih oni doista ubili, a vi im gradite spomenike.</verse>
				<verse number="49">Zbog toga je i rekla Mudrost Božja: ‘Poslat ću im proroke i apostole, i neke će od njih pogubiti i progoniti,’</verse>
				<verse number="50">da se krv svih proroka koja je prolivena od utemeljenja svijeta zatraži od ovoga naraštaja,</verse>
				<verse number="51">od krvi Abela do krvi Zaharije, koji je poginuo između žrtvenika i Hrama. Uistinu vam kažem, tražit će se to od ovoga naraštaja.</verse>
				<verse number="52">Jao vama, zakonoznanci, jer vi ste uzeli ključ spoznaje! Vi sami niste ušli, a spriječili ste one koji bi ulazili.”</verse>
				<verse number="53">I dok im je ovo govorio, pismoznanci i farizeji počeli su žestoko navaljivati na njega i izazivati ga da govori o mnogočemu,</verse>
				<verse number="54">vrebajući ga i nastojeći što uloviti iz njegovih usta kako bi ga optužili.</verse>
			</chapter>
			<chapter number="12">
				<verse number="1">U međuvremenu, kad se skupilo nebrojeno mnoštvo naroda, tako da su jedan drugoga gazili, on je počeo govoriti prije svega svojim učenicima: “Čuvajte se kvasca farizejskog, to jest licemjerja;</verse>
				<verse number="2">jer ništa nije skriveno što se neće otkriti ni tajno što se neće doznati!</verse>
				<verse number="3">Zato će se sve što ste u tami rekli na svjetlu čuti; i što ste na uho izgovorili u skrivenim sobicama, propovijedat će se na krovovima.</verse>
				<verse number="4">A kažem vam, prijatelji moji: ne bojte se onih koji ubijaju tijelo, a poslije toga ne mogu više ništa učiniti!</verse>
				<verse number="5">Ali pokazat ću vam koga se trebate bojati: bojte se onoga koji, pošto ubije, ima vlast baciti u pakao! Da, kažem vam, njega se bojte!</verse>
				<verse number="6">Ne prodaje li se pet vrabaca za dva novčića? Ipak, ni jedan od njih nije zaboravljen pred Bogom.</verse>
				<verse number="7">A vama su i vlasi na glavi sve izbrojene! Ne bojte se dakle, vredniji ste od mnoštva vrabaca.</verse>
				<verse number="8">I kažem vam, svaki koji mene prizna pred ljudima, i njega će Sin čovječji priznati pred anđelima Božjim.</verse>
				<verse number="9">Ali tko mene zaniječe pred ljudima, bit će zanijekan pred anđelima Božjim.</verse>
				<verse number="10">I tko god izgovori riječ protiv Sina čovječjega, oprosti će mu se; ali se onomu tko pohuli na Duha Svetoga neće oprostiti.</verse>
				<verse number="11">Kada vas povedu pred sinagoge, pred poglavarstva i vlasti, ne brinite kako ili čime ćete se braniti i što ćete reći.</verse>
				<verse number="12">Jer će vas u taj čas Duh Sveti poučiti što trebate reći.”</verse>
				<verse number="13">Tada mu je jedan iz mnoštva rekao: “Učitelju, reci mojemu bratu da sa mnom podijeli baštinu!”</verse>
				<verse number="14">On mu je odgovorio: “Čovječe, tko je mene postavio sucem ili djeliteljem nad vama?”</verse>
				<verse number="15">Onda im je rekao: “Pazite! Čuvajte se svake pohlepe, jer se čovjekov život ne sastoji od obilja koje on posjeduje!”</verse>
				<verse number="16">Nato im je ispričao usporedbu govoreći: “Bio je neki bogataš čije je polje obilno rodilo,</verse>
				<verse number="17">te je razmišljao u sebi govoreći: ‘Što učiniti? Jer nemam gdje spremiti svoj urod.’</verse>
				<verse number="18">Tada je rekao: ‘Ovo ću učiniti: srušit ću svoje žitnice i sagraditi veće pa ću u njih spremiti sav svoj urod i svoja dobra.</verse>
				<verse number="19">I reći ću svojoj duši: Dušo, imaš mnoga dobra pohranjena za mnoge godine, počivaj, jedi, pij, veseli se!’</verse>
				<verse number="20">No, Bog mu je rekao: ‘Lud si, još ove noći zatražit će se duša tvoja od tebe, čije će tada biti ono što si priskrbio?’</verse>
				<verse number="21">Tako bude s onim koji sebi zgrće blago, a ne bogati se u Bogu.”</verse>
				<verse number="22">Onda je rekao svojim učenicima: “Zbog toga vam kažem; ne brinite se za svoj život što ćete jesti; niti za svoje tijelo što ćete odjenuti.</verse>
				<verse number="23">Ovaj je život više od jela, a tijelo od odijela.</verse>
				<verse number="24">Promotrite gavrane! Niti siju, niti žanju, oni nemaju ni smočnice ni žitnice, i Bog ih hrani. Koliko ste više vi vredniji od ptica!</verse>
				<verse number="25">A tko od vas može brinući se pridodati svome uzrastu i za jedan lakat?</verse>
				<verse number="26">Ako, dakle, ne možete ni ono što je najmanje, zašto se brinete za ostalo?</verse>
				<verse number="27">Promotrite ljiljane kako rastu! Ne trude se i ne predu. A ja vam kažem da se ni Salomon u svoj slavi svojoj nije zaodjenuo kao jedan od njih.</verse>
				<verse number="28">Ako Bog tako odijeva travu koja je danas na polju, a sutra se baca u peć, koliko će više vas, malovjerni?</verse>
				<verse number="29">I vi, ne tražite što ćete jesti ili što ćete piti, i ne budite sumnjičavi!</verse>
				<verse number="30">Jer sve to traže narodi ovoga svijeta, a Otac vaš zna da vam je to potrebno.</verse>
				<verse number="31">Nego radije tražite kraljevstvo Božje pa će vam se sve ovo nadodati!</verse>
				<verse number="32">Ne boj se, malo stado, jer je dobra volja vašeg Oca dati vam kraljevstvo.</verse>
				<verse number="33">Prodajte svoje imanje i dajte kao milodar! Pribavite sebi novčanike što ne stare; neprolazno blago u nebesima, gdje se kradljivac ne približava niti ga moljac kvari!</verse>
				<verse number="34">Jer gdje je blago vaše, ondje će biti i srce vaše.</verse>
				<verse number="35">Neka vam bokovi budu opasani i svjetiljke upaljene,</verse>
				<verse number="36">a vi nalik ljudima koji čekaju svoga gospodara kad se vraća sa svadbe da mu, čim dođe i pokuca, odmah otvore.</verse>
				<verse number="37">Blažene su one sluge koje će gospodar, kad dođe, naći gdje bdiju! Uistinu vam kažem da će se pripasati, a njih posjesti za stol, prići i posluživati ih.</verse>
				<verse number="38">Ako li dođe u drugu noćnu stražu, ili dođe u treću noćnu stražu, i tako ih nađe, blažene su te sluge!</verse>
				<verse number="39">A ovo znajte, kad bi znao domaćin u koji će čas doći lopov, bdio bi i ne bi dopustio da mu prokopa kuću!</verse>
				<verse number="40">Zato i vi budite spremni, jer u čas kad ne mislite dolazi Sin čovječji!”</verse>
				<verse number="41">Tada ga je Petar upitao: “Gospodine, govoriš li ovu usporedbu samo nama ili i svima?”</verse>
				<verse number="42">A Gospodin je odgovorio: “Tko li je dakle onaj vjerni i mudri upravitelj kojega će gospodar postaviti nad svojom služinčadi da im u pravo vrijeme daje obrok?</verse>
				<verse number="43">Blažen je onaj sluga koga će njegov gospodar, kad dođe, naći da tako čini!</verse>
				<verse number="44">Doista, kažem vam, da će ga postaviti nad svim svojim imanjem.</verse>
				<verse number="45">Ali ako taj sluga kaže u srcu svome: ‘Moj gospodar odugovlači svoj dolazak!’ te počne tući sluge i sluškinje i jesti i piti i opijati se.</verse>
				<verse number="46">Gospodar toga sluge doći će u dan kad ga ne očekuje i u čas kad ne sluti, i rasjeći će ga nadvoje i dodijeliti mu udio s nevjernicima.</verse>
				<verse number="47">A taj sluga, koji je znao volju svoga gospodara, a nije se pripremio niti nije učinio po volji njegovoj, dobit će mnogo udaraca.</verse>
				<verse number="48">A onaj koji nije znao, a učinio je što zaslužuje udarce, dobit će malo udaraca. Jer od svakoga kome je mnogo dano, od njega će se mnogo tražiti; i kome je mnogo povjereno, od njega će se više tražiti.</verse>
				<verse number="49">Došao sam baciti oganj na zemlju, i kako bi želio da je već planuo!</verse>
				<verse number="50">Ali krštenjem se moram krstiti, i kako sam tjeskoban dok se to ne izvrši!</verse>
				<verse number="51">Smatrate li da sam došao podariti mir na zemlji? Kažem vam: Ne, nego radije razdor.</verse>
				<verse number="52">Jer će od sada, u jednoj kući petero biti razdijeljeno: troje protiv dvoje, i dvoje protiv troje.</verse>
				<verse number="53">Podijelit će se: otac protiv sina, i sin protiv oca, majka protiv kćeri, i kći protiv majke; svekrva protiv snahe svoje i snaha protiv svekrve svoje.”</verse>
				<verse number="54">A govorio je i narodu: “Kad vidite oblak kako se diže sa zapada, odmah kažete: ‘Dolazi kiša’, i bude tako.</verse>
				<verse number="55">Kad vidite da puše južni vjetar, kažete: ‘Bit će vrućina’, i dogodi se.</verse>
				<verse number="56">Licemjeri! Lica neba i zemlje znate prosuditi, kako onda ne znate prosuditi ovo vrijeme?</verse>
				<verse number="57">A zašto i sami od sebe ne sudite što je pravo?</verse>
				<verse number="58">A kad s protivnikom svojim ideš k poglavaru, uloži napor da ga se oslobodiš dok si još na putu da te ne odvuče pred suca, a sudac da te ne preda izvršitelju, a izvršitelj da te ne baci u tamnicu.</verse>
				<verse number="59">Kažem ti, nećeš odande izaći dok ne platiš i posljednji novčić.”</verse>
			</chapter>
			<chapter number="13">
				<verse number="1">A u to vrijeme bili su nazočni neki koji su ga izvijestili o Galilejcima čiju je krv Pilat pomiješao s njihovim žrtvama.</verse>
				<verse number="2">Nato im je Isus odgovorio rekavši: “Smatrate li da su ti Galilejci, bili veći grešnici od svih ostalih Galilejaca, zato što su tako nastradali?</verse>
				<verse number="3">Kažem vam, nipošto; nego ako se ne pokajete, svi ćete tako propasti.</verse>
				<verse number="4">Ili onih osamnaest, na koje je pala kula u Siloamu i pobila ih, mislite li da su bili veći grešnici od svih ljudi koji su prebivali u Jeruzalemu?</verse>
				<verse number="5">Kažem vam, nipošto; nego ako se ne pokajete, svi ćete tako propasti.”</verse>
				<verse number="6">Ispričao je i ovu usporedbu: “Neki je čovjek imao u svojemu vinogradu posađenu smokvu. I došao je, i potražio na njoj ploda, i nije našao.</verse>
				<verse number="7">Tada je rekao vinogradaru: ‘Evo, već tri godine dolazim i tražim plod na ovoj smokvi, i ne nalazim. Posijeci je; zašto da još iscrpljuje zemlju?’</verse>
				<verse number="8">A on mu je odgovorio rekavši: ‘Gospodaru, ostavi je još ovu godinu dok ne okopam oko nje i pognojim je.</verse>
				<verse number="9">Ako donese ploda dobro, ako li ne, onda ćeš je nakon toga posjeći.’”</verse>
				<verse number="10">A Isus je poučavao u jednoj od sinagoga na Šabat.</verse>
				<verse number="11">I gle, bila je neka žena koja je imala duha bolesti osamnaest godina. I bila je zgrčena i nikako se nije mogla uspraviti.</verse>
				<verse number="12">A kad ju je Isus ugledao, pozvao ju je te joj rekao: “Ženo, oslobođena si od svoje bolesti.”</verse>
				<verse number="13">Onda je na nju položio ruke, a ona se odmah uspravila i počela slaviti Boga.</verse>
				<verse number="14">A nadstojnik sinagoge odgovorio je srdeći se, što je Isus ozdravljao na Šabat, pa je rekao narodu: “Ima šest dana u koje treba raditi! Zato u te dane dolazite i liječite se, a ne na dan Šabata.”</verse>
				<verse number="15">Gospodin mu je nato odgovorio i rekao: “Licemjeru! Ne odveže li svaki od vas na Šabat svoga vola ili magarca od jasala pa ga vodi napojiti?</verse>
				<verse number="16">A nije li ovu ženu Abrahamovu kćer, koju je Sotona svezao, evo već osamnaest godina, trebalo odvezati od ove sveze na dan Šabata?”</verse>
				<verse number="17">I kad je on to izgovorio, posramili su se svi njegovi protivnici, a sav se narod radovao zbog svih tih slavnih djela što su se događala po njemu.</verse>
				<verse number="18">Tada je rekao: “Čemu je slično kraljevstvo Božje? I s čime da ga usporedim?</verse>
				<verse number="19">Ono je slično gorušičinom zrnu koje je čovjek uzeo i bacio u svoj vrt; i izraslo je i razvilo se u veliko stablo i ptice su mu se nebeske ugnijezdile po granama.”</verse>
				<verse number="20">Onda je ponovo rekao: “S čim da usporedim kraljevstvo Božje?</verse>
				<verse number="21">Ono je slično kvascu, koji je žena uzela i umijesila u tri mjere brašna dok se sve nije ukvasalo.”</verse>
				<verse number="22">I prolazio je kroz gradove i sela, poučavajući i putujući prema Jeruzalemu.</verse>
				<verse number="23">Tada ga je netko upitao: “Gospodine, je li malo onih koji se spašavaju?” A on im je odgovorio:</verse>
				<verse number="24">“Borite se da uđete na uska vrata, jer će mnogi, kažem vam, tražiti da uđu, a neće moći.</verse>
				<verse number="25">Čim domaćin ustane i zatvori vrata, tada ćete stajati vani i početi kucati na vrata govoreći: ‘Gospodine, Gospodine, otvori nam!’ A on će vam odgovoriti i reći: ‘Ne znam vas odakle ste.’</verse>
				<verse number="26">Tada ćete početi govoriti: ‘Jeli smo i pili pred tobom, i poučavao si po našim ulicama.’</verse>
				<verse number="27">No on će vam reći: ‘Kažem vam, ne znam vas odakle ste! Odstupite od mene svi vi koji nepravdu činite.’</verse>
				<verse number="28">Ondje će biti plač i škrgut zuba, kad ugledate Abrahama, Izaka, Jakova i sve proroke u kraljevstvu Božjem, a sâme sebe vani izbačene.</verse>
				<verse number="29">I doći će s istoka i zapada, i sa sjevera i juga, i sjesti u kraljevstvu Božjem.</verse>
				<verse number="30">I gle, ima posljednjih koji će biti prvi, a ima prvih koji će biti posljednji.”</verse>
				<verse number="31">Toga dana pristupili su mu neki farizeji govoreći: “Izađi i odlazi odavde jer te Herod hoće ubiti!”</verse>
				<verse number="32">A on im je rekao: “Idite i recite toj lisici: ‘Evo izgonim đavle i ozdravljam danas i sutra, a treći dan završavam.’</verse>
				<verse number="33">Ali danas, sutra i prekosutra ja moram putovati jer ne priliči da prorok pogine izvan Jeruzalema.</verse>
				<verse number="34">Jeruzaleme, Jeruzaleme, ti koji ubijaš proroke i kamenuješ one koji su k tebi poslani! Koliko sam često htio skupiti djecu tvoju, kao što kvočka skuplja piliće pod svoja krila, a vi niste htjeli!</verse>
				<verse number="35">Evo, kuća vam je vaša ostavljena pusta! A uistinu vam kažem, nećete me vidjeti dok ne dođe čas kada ćete reći: ‘Blagoslovljen je onaj koji dolazi u ime Gospodnje!’ “</verse>
			</chapter>
			<chapter number="14">
				<verse number="1">I dogodilo se, da je on na Šabat išao jesti kruh u kuću jednog od poglavara farizejskih, a oni su ga promatrali.</verse>
				<verse number="2">I gle, pred njim je bio neki čovjek koji je imao vodenu bolest.</verse>
				<verse number="3">A Isus je odgovorio rekavši zakonoznancima i farizejima, govoreći: “Je li zakonom dopušteno ozdravljati na Šabat?”</verse>
				<verse number="4">A oni su šutjeli. A on ga je uhvatio, ozdravio ga i otpustio.</verse>
				<verse number="5">Tada im je odgovorio rekavši: “Koji od vas, upadne li mu magarac ili vol u jamu, a da ga ne bi odmah izvukao na dan Šabata?”</verse>
				<verse number="6">I nisu mu mogli na to odgovoriti.</verse>
				<verse number="7">A uzvanicima je, kad je promatrao kako biraju prva mjesta, ispričao usporedbu govoreći im:</verse>
				<verse number="8">“Kada te netko pozove na svadbu, nemoj sjesti na prvo mjesto, da ne bi bio pozvan netko poštovaniji od tebe,</verse>
				<verse number="9">i da ne bi došao onaj koji je pozvao tebe i njega pa ti rekao: ‘Predaj mjesto ovome!’ i tada bi ti postiđen morao zauzeti posljednje mjesto.</verse>
				<verse number="10">Nego kad budeš pozvan, idi i sjedni na posljednje mjesto tako da ti onaj koji te pozvao kad dođe može reći: ‘Prijatelju, pomakni se naviše!’ Tada ćeš biti počašćen pred onima koji sjede pri jelu s tobom.</verse>
				<verse number="11">Jer svaki koji se uzvisuje bit će ponižen, a onaj koji se ponizi, bit će uzvišen.”</verse>
				<verse number="12">Tada je rekao i onome koji ga je pozvao: “Kada priređuješ objed ili večeru, ne pozivaj svoje prijatelje, ni svoju braću, ni svoju rodbinu, ni bogate susjede, da ne bi i oni tebe zauzvrat pozvali i tako ti uzvratili.</verse>
				<verse number="13">Nego kad priređuješ gozbu, pozovi siromahe, sakate, hrome, slijepe.</verse>
				<verse number="14">I blažen ćeš biti zato što ti oni ne mogu uzvratiti, jer će ti se uzvratiti pri uskrsnuću pravednih.”</verse>
				<verse number="15">A kad je to čuo jedan od onih koji su sjedili za stolom, rekao mu je: “Blažen je onaj koji bude jeo kruh u kraljevstvu Božjem!”</verse>
				<verse number="16">Nato mu je on rekao: “Neki je čovjek pripremio veliku večeru i pozvao mnoge.</verse>
				<verse number="17">I poslao je slugu svoga, u vrijeme večere da kaže onima koji su pozvani: ‘Dođite, već je sve pripremljeno!’</verse>
				<verse number="18">Tada su se svi, kao jedan, počeli ispričavati. Prvi mu je rekao: ‘Kupio sam njivu pa moram otići pogledati je. Molim te, smatraj me ispričanim!’</verse>
				<verse number="19">A drugi mu je rekao: ‘Kupio sam pet jarmova volova, idem ih isprobati. Molim te, smatraj me ispričanim!’</verse>
				<verse number="20">I treći mu je rekao: ‘Ženom sam se oženio i zbog toga ne mogu doći!’</verse>
				<verse number="21">Tako se taj sluga vratio i izvijestio o tome svoga gospodara. Nato se gospodar kuće rasrdio i rekao svome sluzi: ‘Izađi brzo na ulice i uličice gradske pa dovedi ovamo prosjake, i sakate, i hrome, i slijepe!’</verse>
				<verse number="22">Onda je taj sluga rekao: ‘Gospodaru, učinjeno je kako si zapovjedio i još ima mjesta!’</verse>
				<verse number="23">A gospodar je rekao sluzi: ‘Izađi na puteve i među živice i natjeraj ih neka uđu da mi se napuni kuća.</verse>
				<verse number="24">Jer kažem vam da ni jedan od onih koji su bili pozvani neće okusiti moju večeru.’ “</verse>
				<verse number="25">I s njim je išlo veliko mnoštvo, a on se okrenuo te im rekao:</verse>
				<verse number="26">“Ako tko dođe k meni, a ne mrzi svoga oca i majku, i ženu i djecu, i braću i sestre pa čak i svoj život, ne može biti moj učenik.</verse>
				<verse number="27">I tko ne nosi svoj križ i ne ide za mnom, ne može biti moj učenik.</verse>
				<verse number="28">Jer tko od vas, kad naumi sagraditi kulu, najprije ne sjedne i proračuna trošak, ima li dovoljno za dovršiti?</verse>
				<verse number="29">Da mu se ne bi, nakon što je postavio temelj, a ne može dovršiti, počeli rugati svi koji to vide:</verse>
				<verse number="30">govoreći, ‘Ovaj je čovjek počeo graditi, a nije mogao dovršiti.’</verse>
				<verse number="31">Ili, koji kralj, kad ide u rat protiv drugog kralja, neće li najprije sjesti i ispitati može li s deset tisuća presresti onoga koji dolazi protiv njega s dvadeset tisuća?</verse>
				<verse number="32">Ako li ne može, dok je još onaj drugi daleko, on šalje svoje poslanike i traži uvjete za mir.</verse>
				<verse number="33">Isto tako, svaki od vas koji se ne odrekne svega što ima, ne može biti moj učenik.</verse>
				<verse number="34">Sol je dobra, ali ako sol izgubi okus, čime će se ona začiniti?</verse>
				<verse number="35">Nije pogodna ni za zemlju ni za gnoj, već ju bacaju van. Tko ima uši da čuje, neka čuje.”</verse>
			</chapter>
			<chapter number="15">
				<verse number="1">Tada su mu prilazili svi poreznici i grešnici kako bi ga čuli.</verse>
				<verse number="2">A farizeji i pismoznanci mrmljali su, govoreći: “Ovaj čovjek prima grešnike i jede s njima.”</verse>
				<verse number="3">A on im ispričao ovu usporedbu, govoreći:</verse>
				<verse number="4">“Koji čovjek od vas ima sto ovaca pa izgubi jednu od njih, ne ostavlja u pustinji onih devedeset i devet te ne pođe za izgubljenom dok je ne nađe?</verse>
				<verse number="5">A kad je nađe, stavi je na svoja ramena, radujući se.</verse>
				<verse number="6">I kad dođe kući, pozove prijatelje i susjede govoreći im: ‘Radujte se sa mnom jer sam našao svoju izgubljenu ovcu!’</verse>
				<verse number="7">Kažem vam da će tako biti u nebu veća radost zbog jednog grešnika koji se pokaje nego zbog devedeset i devet pravednika koji ne trebaju pokajanje.</verse>
				<verse number="8">Ili, koja žena ima deset srebrnjaka pa izgubi jedan srebrnjak, ne upali svjetiljku i ne pomete kuću te ne traži pomno dok ga ne nađe?</verse>
				<verse number="9">A kad ga nađe, pozove prijateljice i susjede govoreći: ‘Radujte se sa mnom jer sam našla onaj srebrnjak koji sam izgubila!’</verse>
				<verse number="10">Isto tako, kažem vam, biva radost pred anđelima Božjim zbog jednog grešnika koji se pokaje.”</verse>
				<verse number="11">Zatim je ispripovijedao: “Neki je čovjek imao dva sina.</verse>
				<verse number="12">I onaj mlađi je rekao ocu: ‘Oče, daj mi dio dobara koji mi pripada!’ I on im je podijelio imanje.</verse>
				<verse number="13">I poslije nekoliko dana mlađi sin je skupio sve svoje, otputovao u daleku zemlju i ondje protratio svoje imanje živeći razvratno.</verse>
				<verse number="14">I kad je sve potrošio, nastala je silna glad u onoj zemlji te je on počeo oskudijevati.</verse>
				<verse number="15">I otišao je i pridružio se nekom građaninu one zemlje, a on ga je poslao na svoja polja hraniti svinje.</verse>
				<verse number="16">I čeznuo je napuniti trbuh mahunama što su ih jele svinje, a nitko mu ih nije davao.</verse>
				<verse number="17">A kad je došao k sebi, rekao je: ‘Koliko najamnika moga oca ima dovoljno kruha i na pretek, a ja umirem od gladi!</verse>
				<verse number="18">Ustat ću, poći k svome ocu pa mu reći: ‘Oče, sagriješio sam protiv neba i pred tobom.</verse>
				<verse number="19">I nisam više dostojan zvati se tvojim sinom. Učini me kao jednog od svojih najamnika.’</verse>
				<verse number="20">Tada je ustao i pošao svome ocu. Ali dok je još bio daleko, njegov ga je otac ugledao i sažalio se te potrčao, pao mu oko vrata i izljubio ga.</verse>
				<verse number="21">A sin mu je rekao: ‘Oče, sagriješio sam protiv neba i pred tobom i nisam više dostojan zvati se tvojim sinom!’</verse>
				<verse number="22">Nato je otac rekao svojim slugama: ‘Iznesite onaj najbolji plašt i odjenite ga, i stavite mu prsten na ruku, i obuću na noge!</verse>
				<verse number="23">I dovedite tele ugojeno i zakoljite ga, pa jedimo i veselimo se,</verse>
				<verse number="24">jer je ovaj moj sin bio mrtav i oživio, bio je izgubljen i nađen je.’ I počeli su se veseliti.</verse>
				<verse number="25">A njegov je stariji sin bio u polju i kad je stigao blizu kuće, čuo je glazbu i ples,</verse>
				<verse number="26">i pozvao je k sebi jednoga od slugu te upitao što to znači.</verse>
				<verse number="27">A on mu je odgovorio: ‘Došao ti je brat pa je tvoj otac zaklao tele ugojeno što ga je živog i zdravog dočekao.’</verse>
				<verse number="28">A on se razljutio i nije htio ući. Stoga je njegov otac izašao i počeo ga zaklinjati.</verse>
				<verse number="29">A on je odgovorio ocu rekavši: ‘Evo, služim ti tolike godine i nikada nisam prekršio tvoju zapovijed, a nisi mi nikada dao ni jarića da bi se mogao proveseliti sa svojim prijateljima.</verse>
				<verse number="30">A kad ti se vratio taj sin, koji je s bludnicama proždro tvoje imanje, zaklao si mu tele ugojeno!’</verse>
				<verse number="31">A on mu je odgovorio: ‘Sine, ti si uvijek sa mnom i sve što ja imam, tvoje je.</verse>
				<verse number="32">Ipak se trebalo veseliti i radovati jer je ovaj tvoj brat bio mrtav i oživio je, bio je izgubljen i nađen je.’ “</verse>
			</chapter>
			<chapter number="16">
				<verse number="1">A ispripovijedao je i svojim učenicima: “Bio je jedan bogati čovjek koji je imao upravitelja; i taj je bio optužen pred njim da mu rasipa imanje.</verse>
				<verse number="2">I pozvao ga je te mu rekao: ‘Što to čujem o tebi? Daj račun o svom upravljanju, jer ti više ne možeš biti upravitelj!’</verse>
				<verse number="3">Tada je upravitelj rekao u sebi: ‘Što ću učiniti, jer mi moj gospodar oduzima upravu? Kopati ne mogu, prosjačiti se stidim.</verse>
				<verse number="4">Odlučio sam što ću učiniti da me prime u svoje kuće kad me maknu iz uprave.’</verse>
				<verse number="5">Tako je dozvao svakog pojedinog dužnika svoga gospodara i upitao prvoga: ‘Koliko duguješ mome gospodaru?’</verse>
				<verse number="6">A on je odgovorio: ‘Stotinu mjera ulja.’ I rekao mu je: ‘Uzmi svoju zadužnicu, brzo sjedni i napiši pedeset.’</verse>
				<verse number="7">Zatim je upitao drugoga: ‘A koliko ti duguješ?’ A on je odgovorio: ‘Stotinu mjera pšenice.’ I on mu je rekao: ‘Uzmi svoju zadužnicu i napiši osamdeset!’</verse>
				<verse number="8">I pohvalio je gospodar nepravedna upravitelja što je mudro učinio jer su djeca ovoga svijeta mudrija u svom naraštaju od sinova svjetla.</verse>
				<verse number="9">A ja vam kažem: steknite sebi prijatelje nepravednim mamonom, da vas, kad osiromašite, prime u vječne nastambe.</verse>
				<verse number="10">Tko je vjeran u najmanjem, i u velikom je vjeran; i tko je nepravedan u najmanjem, i u velikom je nepravedan.</verse>
				<verse number="11">Ako, dakle, niste bili vjerni u nepravednom mamonu, tko će vam povjeriti istinsko bogatstvo?</verse>
				<verse number="12">A ako niste bili vjerni u onomu što je tuđe, tko će vam dati ono što je vaše?</verse>
				<verse number="13">Nijedan sluga ne može služiti dvojici gospodara. Jer, ili će jednoga mrziti, a drugoga ljubiti; ili će jednoga podržavati, a drugoga prezirati. Ne možete služiti Bogu i mamonu.”</verse>
				<verse number="14">A sve su to čuli i farizeji, koji su bili pohlepni, pa su mu se rugali.</verse>
				<verse number="15">Nato im je rekao: “Vi ste oni koji sebe pravite pravednima pred ljudima, ali Bog poznaje vaša srca; jer što je među ljudima uzvišeno, gnusoba je pred Bogom.</verse>
				<verse number="16">Zakon i Proroci su do Ivana. Otada se propovijeda kraljevstvo Božje i svatko navaljuje u njega.</verse>
				<verse number="17">Ali je lakše nebu i zemlji proći nego li jednoj crtici Zakona propasti.</verse>
				<verse number="18">Svaki koji otpusti svoju ženu te se oženi drugom, čini preljub. I svaki koji se oženi otpuštenom, čini preljub.</verse>
				<verse number="19">Bio je neki bogat čovjek koji se odijevao u purpur i fini lan i danomice se dobro gostio.</verse>
				<verse number="20">A bio je i neki prosjak imenom Lazar, koji je ležao kod njegovih vrata pun čireva,</verse>
				<verse number="21">i želio se nasiti mrvicama što su padale s bogataševa stola. Čak su i psi dolazili i lizali mu čireve.</verse>
				<verse number="22">I dogodilo se da je siromah umro i anđeli su ga odnesli u krilo Abrahamovo. Umro je i bogataš te je bio pokopan.</verse>
				<verse number="23">A u paklu, dok je bio u mukama, podigao je svoje oči te izdaleka opazio Abrahama i u njegovom krilu Lazara.</verse>
				<verse number="24">Nato je on povikao i rekao: ‘Oče Abrahame, smiluj mi se i pošalji Lazara da namoči vrh prsta u vodu i rashladi mi jezik jer se mučim u ovom plamenu!’</verse>
				<verse number="25">Ali je Abraham rekao: ‘Sine, sjeti se da si ti primio svoja dobra za vrijeme svoga života, a tako i Lazar zla! A sada se on tješi, a ti se mučiš.</verse>
				<verse number="26">A osim svega toga, između nas i vas velika je provalija, tako da oni koji bi htjeli odavde prijeći k vama ne mogu, niti oni odande ne mogu prijeći k nama.’</verse>
				<verse number="27">Tada je rekao: ‘Zato te molim oče da ga pošalješ u kuću moga oca,</verse>
				<verse number="28">jer imam petero braće, da im posvjedoči kako ne bi i oni došli u ovo mjesto muka!</verse>
				<verse number="29">Abraham mu je rekao: ‘Imaju Mojsija i Proroke; neka njih slušaju!’</verse>
				<verse number="30">A on je rekao: ‘Nipošto, oče Abrahame; nego ako im tko dođe od mrtvih, pokajat će se.’</verse>
				<verse number="31">Nato mu je odgovorio: ‘Ako ne slušaju Mojsija i Proroke, neće ih uvjeriti ni ako tko ustane od mrtvih.’ “</verse>
			</chapter>
			<chapter number="17">
				<verse number="1">Tada je rekao učenicima: “Nije moguće da ne dođu sablazni, ali jao onomu po kome dolaze!</verse>
				<verse number="2">Bolje bi mu bilo da mu se mlinski kamen objesi oko vrata i da se baci u more, nego da sablazni jednog od ovih malenih.</verse>
				<verse number="3">Čuvajte se! Ako tvoj brat pogriješi protiv tebe, ukori ga pa ako se pokaje, oprosti mu.</verse>
				<verse number="4">I ako sedam puta na dan pogriješi protiv tebe i sedam ti se puta obrati govoreći: ‘Kajem se!’ oprosti mu.”</verse>
				<verse number="5">A apostoli su rekli Gospodinu: “Povećaj nam vjeru!”</verse>
				<verse number="6">A Gospodin im je rekao: “Ako imate vjeru kao zrno gorušice, rekli biste ovom dudu: ‘Iščupaj se s korijenom i presadi se u more!’ I poslušao bi vas.</verse>
				<verse number="7">A tko će od vas koji ima slugu, koji ore ili hrani stoku kad se vrati iz polja reći: ‘Dođi i sjedni za stol!’</verse>
				<verse number="8">Neće li mu radije reći: ‘Pripremi mi što ću večerati, a ti se pripaši i poslužuj me dok jedem i pijem, a poslije ćeš ti jesti i piti!’</verse>
				<verse number="9">Duguje li zahvalnost tom sluzi jer je izvršio što mu je zapovjeđeno? Mislim da ne.</verse>
				<verse number="10">Tako i vi, kad izvršite sve ono što vam je zapovjeđeno, recite: ‘Beskorisne smo sluge; učinili smo ono što smo bili dužni učiniti.’ “</verse>
				<verse number="11">I dogodilo se, dok je on išao u Jeruzalem, da je prolazio granicom Samarije i Galileje.</verse>
				<verse number="12">I kad je ulazio u neko selo susrelo ga je deset gubavih ljudi koji su se zaustavili podalje.</verse>
				<verse number="13">Zatim su oni podigli svoj glas i rekli: “Isuse, Gospodaru, smiluj nam se!”</verse>
				<verse number="14">I kad ih je opazio, rekao im je: “Idite, pokažite se svećenicima!” I dogodilo se, dok su oni išli, da su se očistili.</verse>
				<verse number="15">A jedan od njih, kad je vidio da je ozdravio, vratio se natrag i slavio Boga u sav glas,</verse>
				<verse number="16">te je pao na svoje lice do njegovih nogu, dajući mu hvalu, a bio je Samarijanac.</verse>
				<verse number="17">A Isus je odgovorio rekavši: “Nisu li se očistila desetorica? A gdje su ona devetorica?</verse>
				<verse number="18">Ni jedan se nije našao koji bi se vratio da bi dao slavu Bogu, osim ovoga stranca!”</verse>
				<verse number="19">I rekao mu je: “Ustani, idi, vjera te tvoja ozdravila!”</verse>
				<verse number="20">A kad su ga farizeji pitali kada će doći kraljevstvo Božje, on im je odgovorio i rekao: “Kraljevstvo Božje ne dolazi primjetljivo;</verse>
				<verse number="21">niti će se reći: ‘Evo ga ovdje’ ili ‘Eno ga ondje!’ Jer gle, kraljevstvo je Božje unutar vas.”</verse>
				<verse number="22">I rekao je učenicima: “Doći će dani kad ćete poželjeti vidjeti jedan od dana Sina čovječjega, i nećete ga vidjeti.</verse>
				<verse number="23">I govorit će vam: ‘Vidi ovdje’ ili ‘Vidi ondje!’ Ne idite za njima, niti ih slijedite!</verse>
				<verse number="24">Jer kao što munja sijevne od jednog kraja pod nebom i rasvijetli do drugog kraja pod nebom, tako će biti i sa Sinom Čovječjim u njegov Dan.</verse>
				<verse number="25">Ali najprije mu treba mnogo pretrpjeti i biti odbačen od ovoga naraštaja.</verse>
				<verse number="26">I kao što je bilo u dane Noine, tako će biti u dane Sina čovječjega.</verse>
				<verse number="27">Jeli su, pili, ženili se i udavali, sve do dana kad je Noa ušao u arku. I došao je potop i sve uništio.</verse>
				<verse number="28">Isto tako kao što je bilo i u dane Lotove, jeli su, pili, kupovali i prodavali, sadili, gradili.</verse>
				<verse number="29">Ali istog dana kad je Lot izašao iz Sodome, zapljuštio je oganj i sumpor s neba i sve ih uništio.</verse>
				<verse number="30">Upravo tako će biti u dan kad se Sin čovječji otkrije.</verse>
				<verse number="31">U onaj dan tko bude na krovu, a stvari njegove u kući, neka ne silazi da ih uzme; i tko bude u polju, isto tako neka se ne vraća.</verse>
				<verse number="32">Sjetite se Lotove žene!</verse>
				<verse number="33">Onaj koji nastoji spasiti svoj život, izgubit će ga, a onaj koji izgubi svoj život, sačuvat će ga.</verse>
				<verse number="34">Kažem vam, one će noći dvoje biti na jednoj postelji; jedan će se uzeti, a drugi ostaviti.</verse>
				<verse number="35">Dvije će mljeti zajedno; jedna će se uzeti, a druga ostaviti.</verse>
				<verse number="36">Dvojica će biti u polju, jedan će se uzeti, a drugi ostaviti.”</verse>
				<verse number="37">A oni su odgovorili rekavši mu: “Gdje, Gospodine?” I on im je rekao: “Gdje god je tijelo, ondje će se okupljati orlovi.”</verse>
			</chapter>
			<chapter number="18">
				<verse number="1">A ispripovijedao im je i usporedbu kako bi uvijek trebali moliti i ne posustati,</verse>
				<verse number="2">govoreći: “Bio je u nekom gradu neki sudac koji se nije bojao Boga niti se na čovjeka obazirao.</verse>
				<verse number="3">A u tom gradu bila je neka udovica; i dolazila je k njemu, govoreći: ‘Obrani me od moga protivnika.’</verse>
				<verse number="4">I on to za neko vrijeme nije htio. Ali nakon toga je rekao u sebi: ‘Iako se Boga ne bojim, niti se na ljude obazirem,</verse>
				<verse number="5">ipak, jer me ova udovica muči, obranit ću je da me ne dolazi neprestano zamarati.’ “</verse>
				<verse number="6">I Gospodin je rekao: “Čujte što govori nepravedni sudac!</verse>
				<verse number="7">A neće li onda Bog obraniti svoje izabrane koji dan i noć vape k njemu, iako dugo podnosi s njima?</verse>
				<verse number="8">Kažem vam da će ih brzo obraniti. Ali hoće li Sin čovječji, kad dođe, naći vjeru na zemlji?”</verse>
				<verse number="9">A nekima koji su se pouzdavali u sebe da su pravedni, a druge prezirali, ispripovijedao je i ovu usporedbu:</verse>
				<verse number="10">“Dva su čovjeka uzišla u Hram moliti se: jedan farizej, a drugi poreznik.</verse>
				<verse number="11">Farizej je stajao te ovako molio u sebi: ‘Bože, zahvaljujem ti što nisam kao ostali ljudi: razbojnici, nepravednici, preljubnici ili baš kao ovaj poreznik.</verse>
				<verse number="12">Postim dvaput u tjednu, dajem desetinu od svega što posjedujem.’</verse>
				<verse number="13">A poreznik, stojeći podalje, nije htio podignuti ni oči prema nebu, već se udarao u prsa govoreći: ‘Bože, budi milostiv meni grešniku!’</verse>
				<verse number="14">Kažem vam, ovaj je opravdan sišao svojoj kući, a ne onaj; jer svaki onaj koji se uzvisuje, bit će ponižen, a onaj koji se ponizuje, bit će uzvišen.”</verse>
				<verse number="15">I donosili su mu i dojenčad da ih se dotakne. A kad su to vidjeli njegovi učenici, korili su ih.</verse>
				<verse number="16">Ali Isus ih je dozvao k sebi te rekao: “Pustite dječicu neka dolaze k meni; i ne zabranjujte im, jer takvih je kraljevstvo Božje!</verse>
				<verse number="17">Uistinu kažem vam, onaj koji ne primi kraljevstvo Božje poput malog djeteta, nipošto neće ući u njega.”</verse>
				<verse number="18">Tada ga je neki poglavar upitao govoreći: “Učitelju dobri, što moram činiti da baštinim život vječni?”</verse>
				<verse number="19">A Isus mu je odgovorio: “Zašto me zoveš dobrim? Nitko nije dobar osim jednoga, to jest, Boga.</verse>
				<verse number="20">Znaš zapovijedi: Ne čini preljuba! Ne ubij! Ne ukradi! Ne svjedoči lažno! Poštuj svoga oca i svoju majku!”</verse>
				<verse number="21">A on je rekao: “Sve sam to držao od svoje mladosti.”</verse>
				<verse number="22">A kad je to Isus čuo, rekao mu je: “Još jedno ti nedostaje. Prodaj sve što imaš i podijeli siromasima, pa ćeš imati blago u nebu; onda dođi i slijedi me!”</verse>
				<verse number="23">A kad je on to čuo, jako se ražalostio jer je bio vrlo bogat.</verse>
				<verse number="24">I kad ga je Isus vidio da je postao jako žalostan, rekao je: “Kako je teško onima koji imaju bogatstvo ući u kraljevstvo Božje!</verse>
				<verse number="25">Jer je lakše devi proći kroz ušicu igle nego bogatašu ući u Kraljevstvo Božje.”</verse>
				<verse number="26">A oni koji su to čuli, rekli su: “Tko onda može biti spašen?”</verse>
				<verse number="27">Nato je on rekao: “Što je ljudima nemoguće, Bogu je moguće.”</verse>
				<verse number="28">Tada je Petar rekao: “Evo, mi smo ostavili sve i počeli smo te slijediti!”</verse>
				<verse number="29">A on im je rekao: “Uistinu vam kažem, nema nikoga tko je ostavio kuću, ili roditelje, ili braću, ili ženu, ili djecu zbog kraljevstva Božjega,</verse>
				<verse number="30">a koji neće primiti mnogostruko već u ovom vremenu, a u svijetu što dolazi život vječni.”</verse>
				<verse number="31">Zatim je poveo sa sobom Dvanaestoricu i rekao im: “Gle, uzlazimo u Jeruzalem, i sve ono što je zapisano po prorocima o Sinu čovječjem dovršiti će se.</verse>
				<verse number="32">Jer će biti predan Poganima i bit će izrugivan, zlostavljan i popljuvan.</verse>
				<verse number="33">Onda će ga izbičevati i ubiti, a on će treći dan uskrsnuti.”</verse>
				<verse number="34">A oni ništa od toga nisu razumjeli; ta je besjeda bila skrivena od njih pa nisu shvatili što im je govorio.</verse>
				<verse number="35">I dogodilo se, dok se on približavao Jerihonu, da je neki slijepac sjedio pokraj puta i prosio.</verse>
				<verse number="36">I kad je čuo mnoštvo kako prolazi, raspitivao se što je to?</verse>
				<verse number="37">A oni su mu dojavili da prolazi Isus Nazarećanin.</verse>
				<verse number="38">Tada je povikao, govoreći: “Isuse, Sine Davidov, smiluj mi se!”</verse>
				<verse number="39">A oni koji su išli ispred korili su ga da ušuti. Ali je on još jače vikao: “Sine Davidov, smiluj mi se!”</verse>
				<verse number="40">Tada se Isus zaustavio i zapovjedio da ga dovedu k njemu. I kad mu se ovaj približio, upitao ga je,</verse>
				<verse number="41">govoreći: “Što hoćeš da ti učinim?” A on je rekao: “Gospodine, da progledam!”</verse>
				<verse number="42">A Isus mu je rekao: “Progledaj! Tvoja te je vjera spasila.”</verse>
				<verse number="43">I on je odmah progledao te ga je počeo slijediti slaveći Boga. I sav narod, kad je to vidio, dao je hvalu Bogu.</verse>
			</chapter>
			<chapter number="19">
				<verse number="1">Zatim je Isus ušao i prolazio Jerihonom.</verse>
				<verse number="2">I evo, čovjeka imenom Zakej, koji je bio pročelnik poreznika; a bio je bogat.</verse>
				<verse number="3">I nastojao je vidjeti tko je Isus. A nije mogao zbog gužve, jer je bio malen rastom.</verse>
				<verse number="4">Tada je potrčao naprijed i popeo se na smokvu da bi ga vidio, jer je tim putem trebao proći.</verse>
				<verse number="5">I kad je Isus došao na to mjesto, pogledao je gore i opazio ga te mu rekao: “Zakeju, brzo siđi, jer ja danas moram boraviti u tvojoj kući.”</verse>
				<verse number="6">On je brzo sišao i primio ga radujući se.</verse>
				<verse number="7">A kad su to vidjeli, svi su mrmljali govoreći da je otišao u goste čovjeku koji je grešan!</verse>
				<verse number="8">Tada je Zakej ustao i rekao Gospodinu: “Evo, Gospodine, polovicu svojega imanja dajem siromasima; i ako sam nekoga u čemu prevario, vraćam četverostruko.</verse>
				<verse number="9">Nato mu je Isus rekao: “Danas je došlo spasenje ovoj kući, jer je i on sin Abrahamov.</verse>
				<verse number="10">Jer je Sin čovječji došao potražiti i spasiti ono što je izgubljeno.”</verse>
				<verse number="11">I dok su oni to slušali, on je dodao i ispripovijedao usporedbu jer je bio blizu Jeruzalema, pa su oni mislili da će se odmah pojaviti kraljevstvo Božje.</verse>
				<verse number="12">Stoga je rekao: “Neki je ugledni čovjek otišao u daleku zemlju preuzeti za sebe kraljevstvo, pa se vratiti.</verse>
				<verse number="13">I pozvao je svojih deset slugu, dao im deset mna i rekao im: ‘Trgujte dok ne dođem.’</verse>
				<verse number="14">Ali su ga njegovi građani mrzili te su za njim poslali obavijest govoreći: ‘Nećemo da ovaj kraljuje nad nama.’</verse>
				<verse number="15">I dogodilo se da je on, kad se vratio, pošto je preuzeo kraljevstvo, zapovjedio da mu se pozovu one sluge kojima je dao novac, kako bi saznao koliko je tko zaradio trgujući.</verse>
				<verse number="16">Tada je prvi pristupio govoreći: ‘Gospodaru, tvoja mna donijela je deset mna.’</verse>
				<verse number="17">A on mu je rekao: ‘Izvrsno, dobri slugo, pošto si u najmanjem bio vjeran, imaj vlast nad deset gradova.’</verse>
				<verse number="18">Onda je došao drugi, govoreći: ‘Gospodaru, tvoja mna donijela je pet mna.’</verse>
				<verse number="19">A on je tomu isto tako rekao: ‘I ti budi nad pet gradova.’</verse>
				<verse number="20">I sljedeći je došao, govoreći: ‘Gospodaru, gle tvoje mne, čuvao sam je pohranjenu u rupcu.</verse>
				<verse number="21">Jer sam te se bojao, zato što si strog čovjek: uzimaš ono što nisi uložio i žanješ ono što nisi posijao.’</verse>
				<verse number="22">A on mu je rekao: ‘Iz tvojih ću te usta suditi, zli slugo. Znao si da sam strog čovjek, uzimam što nisam uložio i žanjem što nisam posijao.</verse>
				<verse number="23">Zašto onda nisi dao moj novac u banku pa bi ga ja kad dođem uzeo s kamatama!’</verse>
				<verse number="24">A onima koji su ondje stajali rekao je: ‘Oduzmite od njega tu mnu i dajte onomu koji ima deset mna!’</verse>
				<verse number="25">A oni su mu rekli: ‘Gospodaru, on već ima deset mna!’</verse>
				<verse number="26">Jer kažem vam, da će se svakome koji ima dati, a od onoga koji nema oduzet će se i ono što ima.</verse>
				<verse number="27">A one moje neprijatelje koji nisu htjeli da kraljujem nad njima, dovedite ovamo i pogubite ih preda mnom!’ “</verse>
				<verse number="28">A kad je to rekao, krenuo je naprijed te se uspinjao prema Jeruzalem.</verse>
				<verse number="29">I dogodilo se, kad se približio Betfagi i Betaniji kod gore zvane Maslinska, da je poslao dvojicu svojih učenika,</verse>
				<verse number="30">govoreći: “Idite u selo pred vama! U njemu ćete, kad uđete, naći privezano magare na kojem nikada nitko nije sjedio. Odvežite ga i dovedite ovamo.</verse>
				<verse number="31">Ako li vas netko upita: ‘Zašto ga odvezujete?’ Recite mu ovako: ‘Jer ga Gospodin treba!’ “</verse>
				<verse number="32">A oni koji su bili poslani, otišli su i našli kako im je rekao.</verse>
				<verse number="33">I dok su odvezivali magare, njegovi su im vlasnici rekli: “Zašto odvezujete magare?”</verse>
				<verse number="34">A oni su rekli: “Gospodin ga treba.”</verse>
				<verse number="35">Zatim su ga doveli k Isusu te bacili svoju odjeću na magarca i posjeli Isusa na njega.</verse>
				<verse number="36">I dok je on prolazio, prostirali su svoju odjeću po putu.</verse>
				<verse number="37">A kad je došao blizu, već do obronka Maslinske gore, sve ono mnoštvo učenika počelo se radovati i hvaliti Boga jakim glasom za sva ona silna djela koja su vidjeli,</verse>
				<verse number="38">govoreći: “Blagoslovljen budi Kralj, onaj koji dolazi u ime Gospodnje! Mir u nebu i slava u najvišoj visini!”</verse>
				<verse number="39">A neki su mu farizeji iz mnoštva rekli: “Učitelju, ukori svoje učenike!’</verse>
				<verse number="40">A on im je odgovorio rekavši: “Kažem vam da će, ako ovi ušute, kamenje odmah povikati.”</verse>
				<verse number="41">A kad se je približio i ugledao grad, zaplakao je nad njim</verse>
				<verse number="42">govoreći: “Kad bi i ti barem u ovaj svoj dan spoznao ono što je za tvoj mir! Ali je sada skriveno tvojim očima.</verse>
				<verse number="43">Jer doći će na tebe dani, kad će te tvoji neprijatelji okružiti opkopom i opkoliti te i pritisnuti te sa svih strana.</verse>
				<verse number="44">I sravnit će sa zemljom tebe i tvoju djecu u tebi. I neće ostaviti u tebi ni kamen na kamenu, jer nisi prepoznao vrijeme svoga pohođenja!”</verse>
				<verse number="45">Tada je otišao u Hram i počeo istjerivati van one koji su ondje prodavali i one koji su kupovali</verse>
				<verse number="46">govoreći im: “Zapisano je, ‘Dom moj, dom je molitve,’ a vi ste ga učinili razbojničkom špiljom.”</verse>
				<verse number="47">I svakodnevno je poučavao u Hramu. A glavari svećenički i pismoznanci i prvaci naroda tražili su da ga ubiju.</verse>
				<verse number="48">Ali nisu našli načina kako da to učine, jer ga je sav narod pažljivo slušao.</verse>
			</chapter>
			<chapter number="20">
				<verse number="1">I dogodilo se, jednog od onih dana dok je poučavao narod u Hramu i propovijedao evanđelje, da su mu pristupili glavari svećenički i pismoznanci sa starješinama</verse>
				<verse number="2">i upitali ga govoreći: “Reci nam, kojom vlašću to činiš ili tko je onaj koji ti je dao tu vlast?”</verse>
				<verse number="3">A on im je odgovorio rekavši: “I ja ću vas upitati jednu stvar, pa mi odgovorite:</verse>
				<verse number="4">Je li krštenje Ivanovo bilo od neba ili od ljudi?”</verse>
				<verse number="5">A oni su međusobno umovali, govoreći: “Ako kažemo: ‘Od neba,’ reći će nam: ‘Zašto mu onda niste vjerovali?’</verse>
				<verse number="6">Ali ako kažemo: ‘Od ljudi,’ sav će nas narod kamenovati jer je uvjeren da je Ivan bio prorok.”</verse>
				<verse number="7">I odgovorili su da ne mogu reći od koga je bilo.</verse>
				<verse number="8">Onda im je Isus rekao: “Ni ja vama neću reći po kojoj vlasti ovo činim.”</verse>
				<verse number="9">Zatim je narodu počeo govoriti ovu usporedbu: “Neki je čovjek posadio vinograd te ga je iznajmio vinogradarima i otišao u daleku zemlju na duže vrijeme.</verse>
				<verse number="10">I u svoje vrijeme poslao je slugu k vinogradarima da mu dadu od ploda vinogradskoga. Ali su ga vinogradari istukli i otposlali praznih ruku.</verse>
				<verse number="11">I ponovno je poslao drugog slugu, a oni su i njega istukli i osramotili i otposlali praznih ruku.</verse>
				<verse number="12">I ponovno je poslao i trećega, a oni su i toga izranili i izbacili.</verse>
				<verse number="13">Tada je gospodar vinograda rekao: ‘Što ću učiniti? Poslat ću svoga ljubljenoga sina. Možda će njega poštovati kad ga vide.</verse>
				<verse number="14">Ali kad su ga vinogradari ugledali, umovali su međusobno govoreći: ‘Ovo je baštinik! Hajde, ubijmo ga da bi baština bila naša!’</verse>
				<verse number="15">Tako su ga izbacili iz vinograda i ubili. Što će, dakle, učiniti s njima gospodar vinograda?</verse>
				<verse number="16">Doći će i pogubiti te vinogradare, a vinograd dati drugima.” A kad su to čuli, rekli su: “Bože sačuvaj!”</verse>
				<verse number="17">A on ih je pogledao i rekao: “Što onda znači ovo što je zapisano: ‘Kamen koji su graditelji odbacili, taj je postao ugaoni zaglavnjak?’</verse>
				<verse number="18">Svaki, koji padne na taj kamen, razbit će se, a na koga on padne, smrvit će ga u prah.”</verse>
				<verse number="19">A glavari svećenički i pismoznanci nastojali su istog časa dignuti ruke na njega, ali su se bojali naroda, jer su shvatili da je protiv njih izrekao ovu usporedbu.</verse>
				<verse number="20">I vrebali su ga i poslali uhode, koji su se pretvarali da su pravednici kako bi ga uhvatili u riječi, da bi ga mogli predati poglavarstvu i vlasti upravitelja.</verse>
				<verse number="21">I upitali su ga govoreći: “Učitelju, znamo da ispravno govoriš i poučavaš, i ne priznaješ vanjštinu bilo koga, nego po istini poučavaš putu Božjemu.</verse>
				<verse number="22">Je li nam zakonom dopušteno dati porez Cezaru ili nije?”</verse>
				<verse number="23">A on je opazio njihovo lukavstvo i rekao im: “Zašto me iskušavate?</verse>
				<verse number="24">Pokažite mi dinar! Čiji to ima lik i natpis?” Oni su odgovorili rekavši: “Cezarov.”</verse>
				<verse number="25">Onda im je rekao: “Dajte dakle cezaru što je cezarovo, a Bogu što je Božje!”</verse>
				<verse number="26">A oni ga nisu mogli uhvatiti u riječi pred narodom te su začuđeni njegovim odgovorom ušutjeli.</verse>
				<verse number="27">Tada su mu pristupili neki od saduceja, koji niječu da ima uskrsnuća, te su ga upitali,</verse>
				<verse number="28">govoreći: “Učitelju, Mojsije nam je napisao: ‘Ako nekome umre brat koji ima ženu, i taj umre bez djece, neka njegov brat uzme njegovu ženu i podigne sjeme svome bratu.’</verse>
				<verse number="29">Bilo je, dakle, sedmero braće. I prvi je uzeo ženu i umro je bez djece.</verse>
				<verse number="30">I drugi ju je uzeo za ženu, i taj je umro bez djece.</verse>
				<verse number="31">I treći ju je uzeo, a isto tako i ona sedmorica; i umrli su, a nisu ostavili djece.</verse>
				<verse number="32">Nakon svih umrla je i žena.</verse>
				<verse number="33">Stoga, po uskrsnuću, kome će od njih biti žena, jer su je sedmorica imala za ženu?”</verse>
				<verse number="34">A Isus im je odgovorio rekavši: “Djeca ovoga svijeta žene se i udaju.</verse>
				<verse number="35">Ali oni koji su se našli dostojnima zadobiti onaj svijet i uskrsnuće od mrtvih, niti se žene niti udaju.</verse>
				<verse number="36">Niti više ne mogu umrijeti, jer su jednaki anđelima i djeca su Božja, budući da su djeca uskrsnuća.</verse>
				<verse number="37">A to da mrtvi uskrsavaju, pokazao je Mojsije kod grma, kad Gospodina naziva ‘Bogom Abrahamovim, i Bogom Izakovim, i Bogom Jakovljevim.’</verse>
				<verse number="38">Jer on nije Bog mrtvih, nego živih, jer njemu svi žive.”</verse>
				<verse number="39">Nato su neki pismoznanci odgovorili rekavši: “Učitelju, dobro si rekao!”</verse>
				<verse number="40">I nisu se više ništa usudili pitati ga.</verse>
				<verse number="41">Tada im je rekao: “Kako govore da je Krist Davidov sin?</verse>
				<verse number="42">I sâm David kaže u knjizi Psalama: Gospod je rekao Gospodinu mojemu: ‘Sjedi mi zdesna,</verse>
				<verse number="43">dok ne položim tvoje neprijatelje za podnožje tvojim nogama!’</verse>
				<verse number="44">David ga dakle naziva ‘Gospodinom,’ a kako mu je onda sin?”</verse>
				<verse number="45">Dok ga je sav narod slušao, rekao je svojim učenicima:</verse>
				<verse number="46">“Čuvajte se pismoznanaca koji žele hodati u plaštevima i vole pozdrave na trgovima, pročelja u sinagogama i prva mjesta na gozbama,</verse>
				<verse number="47">koji proždiru kuće udovica, a pod izlikom dugih molitava. Oni će primiti veću osudu!”</verse>
			</chapter>
			<chapter number="21">
				<verse number="1">I pogledao je i vidio bogataše kako ubacuju svoje darove u riznicu.</verse>
				<verse number="2">A vidio je i neku siromašnu udovicu kako ubacuje onamo dva novčića,</verse>
				<verse number="3">te je rekao: “Doista vam kažem da je ova siromašna udovica ubacila više od svih,</verse>
				<verse number="4">jer svi su ovi od svojega viška ubacili za darove Bogu, a ona je od svoje neimaštine, ubacila je sav žitak što je imala.”</verse>
				<verse number="5">I dok su neki govorili o Hramu, kako je ukrašen lijepim kamenjem i darovima, on je rekao:</verse>
				<verse number="6">“Doći će dani u kojima od ovoga što gledate neće ostati ni kamen na kamenu koji se neće porušiti.”</verse>
				<verse number="7">A oni su ga upitali govoreći: “Učitelju, a kad će to biti i koji će biti znak kad će se to dogoditi?”</verse>
				<verse number="8">A on je rekao: “Pazite da ne budete zavedeni; jer mnogi će doći u moje ime govoreći: ‘Ja sam Krist,’ i ‘Vrijeme se približilo!’ Ne idite, dakle, za njima!</verse>
				<verse number="9">Ali kad čujete za ratove i bune, nemojte se prestrašiti; jer se najprije to mora dogoditi, ali kraj nije uskoro!”</verse>
				<verse number="10">Tada im je rekao: “Ustat će narod protiv naroda i kraljevstvo protiv kraljevstva.</verse>
				<verse number="11">I bit će velikih potresa na raznim mjestima, i gladi i pošasti; i bit će strahota i velikih znakova s neba.</verse>
				<verse number="12">Ali prije svega toga, podignut će svoje ruke na vas, progoniti vas i predavati u sinagoge i tamnice; izvodit će vas pred kraljeve i vladare radi imena mojega.</verse>
				<verse number="13">I to će vam se okrenuti u prigodu za svjedočenje.</verse>
				<verse number="14">Učvrstite to dakle u svojim srcima, ne promišljajte unaprijed što ćete odgovoriti!</verse>
				<verse number="15">Jer ja ću vam dati usta i mudrost kojoj svi vaši neprijatelji neće moći proturječiti ni oduprijeti se.</verse>
				<verse number="16">I predavat će vas i roditelji i braća i rođaci i prijatelji, a nekima od vas prouzročit će da budu smaknuti.</verse>
				<verse number="17">I svi će vas mrziti radi imena mojega.</verse>
				<verse number="18">Ali s vaše glave ni jedna vlas neće propasti.</verse>
				<verse number="19">U strpljivosti svojoj posjedujte svoje duše!</verse>
				<verse number="20">A kad vidite Jeruzalem opkoljen vojskama, tada znajte da se približilo njegovo opustošenje.</verse>
				<verse number="21">Tada neka oni koji su u Judeji, bježe u gore! A oni koji su u njegovom središtu, neka ga napuste! A oni koji su po okolici, neka u njega ne ulaze!</verse>
				<verse number="22">Jer će to biti dani odmazde, da se ispuni sve što je zapisano!</verse>
				<verse number="23">Ali jao trudnicama i dojiljama u one dane, jer će biti velika tjeskoba na zemlji i gnjev nad ovim narodom!</verse>
				<verse number="24">I padat će od oštrice mača i odvodit će ih kao roblje među sve narode. A Jeruzalem će gaziti Pogani sve dok se ne ispune vremena Pogana.</verse>
				<verse number="25">I bit će znakovi na suncu, i na mjesecu, i na zvijezdama. A na zemlji tjeskoba naroda u neizvjesnosti; huka mora i valova.</verse>
				<verse number="26">Ljudima će srca zatajiti od straha i iščekivanja onoga što dolazi na zemlju, jer će se sile nebeske uzdrmati.</verse>
				<verse number="27">I tada će ugledati Sina čovječjega gdje dolazi u oblaku sa snagom i slavom velikom.</verse>
				<verse number="28">A kada se sve to počne događati, tada pogledajte gore i podignite glave, jer se približilo vaše otkupljenje.”</verse>
				<verse number="29">Onda im je rekao usporedbu: “Pogledajte smokvu i sva ta stabla;</verse>
				<verse number="30">Kada već propupaju, vi sami vidite i znate da je ljeto već blizu.</verse>
				<verse number="31">Tako isto i vi, kad vidite da se to događa, znajte da je kraljevstvo Božje blizu.</verse>
				<verse number="32">Uistinu kažem vam, ovaj naraštaj neće proći dok se sve ne ispuni.</verse>
				<verse number="33">Nebo će i zemlja proći, ali riječi moje neće proći.</verse>
				<verse number="34">I pazite na sebe, da vam srca ne otežaju u proždrljivosti i pijanstvu te brigama za ovaj život, i da tako onaj dan ne dođe iznenada na vas,</verse>
				<verse number="35">jer će kao zamka doći na sve koji prebivaju na licu cijele zemlje.</verse>
				<verse number="36">Stoga, bdijte i uvijek molite, da biste bili dostojni izbjeći svemu onome što se ima dogoditi te stati pred Sina čovječjega.”</verse>
				<verse number="37">I danju je naučavao u Hramu, a noću bi izlazio i boravio na gori zvanoj Maslinska.</verse>
				<verse number="38">I sav je narod rano ujutro dolazio k njemu u Hram, slušati ga.</verse>
			</chapter>
			<chapter number="22">
				<verse number="1">I približavala se s vetkovina Beskvasnih kruhova koja se naziva Pasha.</verse>
				<verse number="2">A glavari svećenički i pismoznanci tražili su kako bi ga ubili ali su se bojali naroda.</verse>
				<verse number="3">Tada je Sotona ušao u Judu, kome je ime Iskariot, koji je bio jedan iz broja Dvanaestorice.</verse>
				<verse number="4">I otišao je ugovoriti s glavarima svećeničkim i zapovjednicima kako bi im ga izdao.</verse>
				<verse number="5">Nato su se oni obradovali te su ugovorili da mu daju novac.</verse>
				<verse number="6">A on je pristao i tražio priliku kako bi im ga izdao mimo mnoštva.</verse>
				<verse number="7">Tada je došao dan Beskvasnih kruhova, kad je trebalo zaklati Pashu.</verse>
				<verse number="8">A poslao je Petra i Ivana govoreći: “Idite, pripravite nam Pashu da bi je mogli jesti!”</verse>
				<verse number="9">Zatim su ga oni upitali: “Gdje želiš da pripremimo?”</verse>
				<verse number="10">A on im je odgovorio: “Evo, čim uđete u grad, susrest će vas čovjek koji nosi vrč s vodom. Slijedite ga u kuću u koju uđe,</verse>
				<verse number="11">te recite domaćinu kuće: ‘Učitelj te pita gdje je gostinjska soba u kojoj ću jesti Pashu sa svojim učenicima?’</verse>
				<verse number="12">I on će vam pokazati veliku namještenu sobu; ondje pripremite.”</verse>
				<verse number="13">I oni su otišli, našli kako im je rekao te pripremili Pashu.</verse>
				<verse number="14">A kad je došao čas, sjeo je za stol i s njim dvanaestorica apostola.</verse>
				<verse number="15">Tada im je rekao: “Žarko sam želio jesti s vama ovu Pashu prije svoje patnje,</verse>
				<verse number="16">jer kažem vam, neću više jesti od nje dok se ne ispuni u kraljevstvu Božjem.”</verse>
				<verse number="17">Zatim je uzeo čašu, zahvalio i rekao: “Uzmite je i podijelite među sobom,</verse>
				<verse number="18">jer kažem vam, neću više piti od trsova roda sve dok ne dođe kraljevstvo Božje!”</verse>
				<verse number="19">I uzeo je kruh, zahvalio i razlomio ga pa im dao govoreći: “Ovo je tijelo moje koje se za vas predaje. Ovo činite meni na spomen.”</verse>
				<verse number="20">Isto tako i čašu pošto su večerali, govoreći: “Ova je čaša Novi zavjet u mojoj krvi koja se za vas prolijeva.</verse>
				<verse number="21">Ali evo, ruka onoga koji me izdaje sa mnom je na stolu.</verse>
				<verse number="22">I doista, Sin čovječji odlazi kako je određeno, ali jao onomu čovjeku koji ga izdaje!”</verse>
				<verse number="23">A oni su se počeli međusobno ispitivati tko je taj od njih koji bi to mogao učiniti.</verse>
				<verse number="24">I nastala je među njima i svađa koga bi od njih trebalo smatrati najvećim.</verse>
				<verse number="25">A on im je rekao: “Kraljevi Pogana gospodare nad njima i oni koji vladaju nad njima nazivaju se dobrotvorima.</verse>
				<verse number="26">Ali vi nemojte tako! Nego, onaj koji je najveći među vama, neka bude kao najmlađi, a onaj koji je vladar kao onaj koji poslužuje.</verse>
				<verse number="27">Jer tko je veći, onaj koji sjedi za stolom ili onaj koji poslužuje? Nije li onaj koji sjedi za stolom? A ja sam među vama kao onaj koji poslužuje.</verse>
				<verse number="28">Vi ste oni koji ste ustrajali sa mnom u mojim iskušenjima.</verse>
				<verse number="29">I ja na vas prenosim kraljevstvo kao što je Otac moj prenio na mene:</verse>
				<verse number="30">da biste mogli jesti i piti za mojim stolom u mojemu kraljevstvu te sjediti na prijestoljima sudeći dvanaest Izraelovih plemena.”</verse>
				<verse number="31">I Gospodin je rekao: “Šimune, Šimune, evo, Sotona je zatražio da vas prorešeta kao pšenicu.</verse>
				<verse number="32">Ali ja sam molio za tebe da tvoja vjera ne klone. A ti kad se obratiš, učvrsti svoju braću!”</verse>
				<verse number="33">A on mu je rekao: “Gospodine, spreman sam s tobom poći i u tamnicu i u smrt.”</verse>
				<verse number="34">Nato je on odgovorio: “Kažem ti, Petre, danas neće pijetao zakukurikati dok triput ne zaniječeš da me poznaješ!”</verse>
				<verse number="35">Zatim ih je upitao: “Kad sam vas poslao bez novčanika, i torbe i obuće, je li vam što nedostajalo?” A oni su odgovorili: “Ništa!”</verse>
				<verse number="36">Tada im je rekao: “Ali sada tko ima novčanik, neka ga uzme. Isto tako i torbu. A onaj tko nema mač, neka proda svoju odjeću i kupi ga.</verse>
				<verse number="37">Jer, kažem vam, sada se mora dovršiti na meni ono što je zapisano: ‘Među prijestupnike je bio ubrojen.’ Jer ono, što se na mene odnosi ima kraj.”</verse>
				<verse number="38">Onda su mu rekli: “Gospodine, gle, ovdje su dva mača!” A on im je rekao: “Dosta je!”</verse>
				<verse number="39">Zatim je izašao te je po običaju pošao na Maslinsku goru. A slijedili su ga i njegovi učenici.</verse>
				<verse number="40">Kada je došao na to mjesto, rekao im je: “Molite da ne upadnete u iskušenje!”</verse>
				<verse number="41">Tada se udaljio od njih koliko se može kamenom dobaciti, kleknuo na koljena i počeo moliti,</verse>
				<verse number="42">govoreći: “Oče! Ako hoćeš, otkloni ovu čašu od mene! Ali neka ne bude moja volja, nego tvoja!”</verse>
				<verse number="43">Tada mu se ukazao anđeo s neba i ohrabrivao ga.</verse>
				<verse number="44">I pošto je zapao u samrtnu borbu, još je usrdnije molio, a znoj mu je postao kao guste kaplje krvi koje su padale na zemlju.</verse>
				<verse number="45">Nakon molitve ustao je, prišao k učenicima i našao ih kako spavaju od žalosti,</verse>
				<verse number="46">te im rekao: “Zašto spavate? Ustanite i molite da ne upadnete u iskušenje!”</verse>
				<verse number="47">I dok je on još govorio, evo mnoštva, a pred njima je išao jedan od dvanaestorice, onaj koji se zvao Juda te se približio Isusu da ga poljubi.</verse>
				<verse number="48">Ali mu je Isus rekao: “Juda, zar poljupcem izdaješ Sina čovječjega?”</verse>
				<verse number="49">Kad su oni koji su bili oko njega vidjeli što će uslijediti, upitali su: “Gospodine, hoćeš li da udarimo mačem?”</verse>
				<verse number="50">Tada je jedan od njih udario slugu velikog svećenika i odsjekao mu desno uho.</verse>
				<verse number="51">A Isus je odgovorio rekavši: “Pustite, ostavite se toga!” I dotaknuo se njegova uha i iscijelio ga.</verse>
				<verse number="52">Tada je Isus rekao glavarima svećeničkim, zapovjednicima hramske straže i starješinama, onima koji su došli k njemu: “Kao na razbojnika izašli ste s mačevima i toljagama!”</verse>
				<verse number="53">Dok sam svakodnevno bio u Hramu s vama, niste digli ruku na mene. Ali ovo je vaš čas i vlast tame.”</verse>
				<verse number="54">Kad su ga uhvatili, odveli su ga i doveli u kuću velikog svećenika. A Petar ih je izdaleka slijedio.</verse>
				<verse number="55">A kad su naložili vatru nasred dvorišta i posjedali, Petar je sjeo među njih.</verse>
				<verse number="56">Ali kad ga je vidjela neka sluškinja gdje sjedi pokraj vatre, pomno ga je pogledala i rekla: “I ovaj je bio s njim!”</verse>
				<verse number="57">A on ga je zanijekao govoreći: “Ženo, ja ga ne poznajem!”</verse>
				<verse number="58">I malo zatim opazio ga je netko drugi pa je rekao: “I ti si od njih.” A Petar je odgovorio: “Nisam, čovječe!”</verse>
				<verse number="59">A kad je prošao otprilike jedan sat, netko drugi je pouzdano potvrdio, govoreći: “Doista, i ovaj je bio s njim; jer je i Galilejac!”</verse>
				<verse number="60">A Petar je rekao: “Čovječe, ne znam što govoriš!” I odmah dok je on još govorio, pijetao je zakukurikao.</verse>
				<verse number="61">Nato se Gospodin okrenuo i pogledao Petra. Tada se Petar sjetio riječi Gospodinove, kako mu je rekao: “Prije nego pijetao zakukuriče, triput ćeš me zanijekati.”</verse>
				<verse number="62">Zatim je Petar izašao i gorko zaplakao.</verse>
				<verse number="63">A ljudi koji su čuvali Isusa izrugivali su mu se i tukli ga.</verse>
				<verse number="64">I kad su mu pokrili oči, udarali su ga po licu i pitali, govoreći: “Proreci, tko je taj koji te udario?”</verse>
				<verse number="65">I mnogo toga su bogohulno govorili protiv njega.</verse>
				<verse number="66">A čim je osvanuo dan, sastale su se starješine naroda, glavari svećenički i pismoznanci te izveli Isusa pred svoje Vijeće govoreći:</verse>
				<verse number="67">“Ako si ti Krist, reci nam!” A on im je rekao: “Ako vam kažem, nećete vjerovati.</verse>
				<verse number="68">Ako li vas i upitam, nećete mi odgovoriti, niti me pustiti.</verse>
				<verse number="69">Od sada će Sin čovječji sjediti zdesna Snage Božje.”</verse>
				<verse number="70">Nato su svi upitali: “Jesi li ti onda Sin Božji?” A on im je odgovorio: “Vi kažete da ja jesam!”</verse>
				<verse number="71">A oni su rekli: “Što nam još treba svjedočanstvo? Jer smo sami čuli iz njegovih usta.”</verse>
			</chapter>
			<chapter number="23">
				<verse number="1">Tada se diglo sve ono mnoštvo i odvelo ga k Pilatu.</verse>
				<verse number="2">I počeli su ga optuživati govoreći: “Našli smo ovoga kako izopačuje narod i zabranjuje davati porez Cezaru govoreći za sebe da je Krist, kralj.”</verse>
				<verse number="3">A Pilat ga je upitao govoreći: “Jesi li ti kralj Židova?” A on mu je odgovorio rekavši: “Ti kažeš.”</verse>
				<verse number="4">Tada je Pilat rekao glavarima svećeničkim i narodu: “Nikakve krivnje ne nalazim na ovom čovjeku.”</verse>
				<verse number="5">A oni su bili još žešći govoreći: “On buni narod, poučavajući po cijeloj Judeji, počevši od Galileje, pa sve do ovog mjesta.”</verse>
				<verse number="6">Kad je Pilat čuo za Galileju, upitao je, je li taj čovjek Galilejac.</verse>
				<verse number="7">I kad je saznao da je iz Herodove sudbene nadležnosti, poslao ga je k Herodu, koji je i sâm u to vrijeme bio u Jeruzalemu.</verse>
				<verse number="8">A kad je Herod ugledao Isusa, jako se obradovao jer ga je odavno želio vidjeti; zato što je mnogo toga o njemu slušao, te se nadao da će ga vidjeti kako čini neko čudo.</verse>
				<verse number="9">Tada mu je postavljao mnoga pitanja, ali mu on ništa nije odgovorio.</verse>
				<verse number="10">A ondje su stajali glavari svećenički i pismoznanci te ga žestoko optuživali.</verse>
				<verse number="11">Onda ga je Herod zajedno sa svojim vojnicima prezreo i narugao mu se, pa ga odjenuo u raskošni plašt i poslao ga natrag k Pilatu.</verse>
				<verse number="12">I onog su dana Herod i Pilat postali prijatelji jedan drugome, jer su prije međusobno bili u neprijateljstvu.</verse>
				<verse number="13">A Pilat je sazvao glavare svećeničke, poglavare i narod</verse>
				<verse number="14">te im rekao: “Doveli ste mi ovoga čovjeka kao onoga koji izopačuje narod. A evo, ja sam ga ispitao pred vama i nisam našao na tom čovjeku nikakve krivnje za koju ga vi optužujete,</verse>
				<verse number="15">a niti Herod; jer sam vas poslao k njemu i evo on nije učinio ništa što zaslužuje smrt.</verse>
				<verse number="16">Kaznit ću ga dakle i pustiti.”</verse>
				<verse number="17">Jer im je trebalo pustiti jednog za svetkovinu.</verse>
				<verse number="18">A oni su najedanput povikali govoreći: “Ovoga ukloni, a pusti nam Barabu!”</verse>
				<verse number="19">(Koji je bio bačen u tamnicu zbog neke pobune koja se dogodila u gradu i zbog ubojstva.)</verse>
				<verse number="20">Stoga im je Pilat ponovno progovorio jer je želio pustiti Isusa.</verse>
				<verse number="21">Ali su oni vikali: “Razapni! Razapni ga!”</verse>
				<verse number="22">A on im je po treći put rekao: “Zašto, kakvo je zlo učinio? Ja ne nalazim na njemu razlog za smrt. Kaznit ću ga dakle i pustiti.”</verse>
				<verse number="23">Ali su oni navaljivali jakim glasom i zahtijevali da ga se razapne. Glasovi tih ljudi i svećeničkih glavara su nadvladali.</verse>
				<verse number="24">Onda je Pilat presudio da im bude kako su zahtijevali.</verse>
				<verse number="25">I pustio im je onoga koga su željeli, koji je bio bačen u tamnicu zbog pobune i ubojstva, a Isusa je predao njima na volju.</verse>
				<verse number="26">I dok su ga odvodili, uhvatili su nekog Šimuna Cirenca koji je dolazio s polja, i na njega stavili križ da ga nosi za Isusom.</verse>
				<verse number="27">A slijedilo ga je veliko mnoštvo naroda i žena koje su i jadikovale i tugovale za njim.</verse>
				<verse number="28">A Isus se okrenuo prema njima i rekao: “Kćeri jeruzalemske, ne plačite zbog mene, nego zbog sebe plačite i zbog djece svoje.</verse>
				<verse number="29">Jer, evo, dolaze dani kad će se govoriti: ‘Blažene nerotkinje i utrobe koje nisu rodile, i prsa koja nisu dojila.’</verse>
				<verse number="30">Tada će početi govoriti gorama: ‘Padnite na nas!’, i brdima: ‘Pokrijte nas!’</verse>
				<verse number="31">Jer ako to rade sa zelenim stablom, što li će biti sa suhim?”</verse>
				<verse number="32">A vodili su i drugu dvojicu, zločince, da ih s njim ubiju.</verse>
				<verse number="33">I kad su došli na mjesto zvano Lubanja, razapeli su ondje njega i one zločince; jednoga zdesna, a drugoga slijeva.</verse>
				<verse number="34">Tada je Isus rekao: “Oče, oprosti im jer ne znaju što čine!” I razdijelili su njegovu odjeću i bacali ždrijeb.</verse>
				<verse number="35">A narod je stajao i promatrao. A i glavari su mu se s njima rugali govoreći: “Druge je spasio, neka spasi sâm sebe, ako je on Krist, Božji izabranik!”</verse>
				<verse number="36">A rugali su mu se i vojnici; prilazili su mu te mu nudili ocat,</verse>
				<verse number="37">i govorili: “Ako si ti Kralj Židova, spasi sâm sebe!”</verse>
				<verse number="38">A nad njim je stajao i natpis, ispisan grčkim i latinskim i hebrejskim slovima: OVO JE KRALJ ŽIDOVA.</verse>
				<verse number="39">A jedan od obješenih zločinaca pogrđivao ga je, govoreći: “Ako si ti Krist, spasi sebe i nas.”</verse>
				<verse number="40">A drugi ga je odgovorivši prekorio govoreći: “Zar se ne bojiš Boga, ni ti koji si pod istom osudom?</verse>
				<verse number="41">No, mi smo doista ovdje po pravdi, jer primamo što smo djelima zaslužili, ali ovaj nije nikakva zla učinio.”</verse>
				<verse number="42">Tada je rekao Isusu: “Gospodine, sjeti me se kad dođeš u svoje kraljevstvo!”</verse>
				<verse number="43">A Isus mu je rekao: “Uistinu, kažem ti, danas ćeš biti sa mnom u raju!”</verse>
				<verse number="44">A bilo je oko šestoga sata kad je nastala tama po svoj zemlji sve do devetoga sata.</verse>
				<verse number="45">I sunce se zamračilo, a hramski se zastor razderao po sredini.</verse>
				<verse number="46">Tada je Isus povikao jakim glasom i rekao: “Oče, u ruke tvoje predajem duh svoj!” I kad je to rekao, predao je duh.</verse>
				<verse number="47">A kad je satnik vidio što se dogodilo, slavio je Boga, govoreći: “Jamačno, ovaj je čovjek bio pravedan!”</verse>
				<verse number="48">A sav narod koji se okupio na taj prizor, kad su vidjeli što se dogodilo, udarali su se u prsa vraćajući se.</verse>
				<verse number="49">A podalje su stajali svi koji su ga poznavali, i žene koje su ga slijedile iz Galileje, i gledali to.</verse>
				<verse number="50">I gle, jedan čovjek imenom Josip, vijećnik, dobar i pravedan čovjek,</verse>
				<verse number="51">(on nije bio suglasan s njihovom odlukom i postupkom), iz Arimateje, grada židovskoga, koji je i sâm očekivao kraljevstvo Božje.</verse>
				<verse number="52">Taj je pristupio Pilatu i zaprosio za Isusovo tijelo.</verse>
				<verse number="53">Zatim ga je skinuo i zavio u laneno platno te položio u grob isklesan u stijeni, u koji prije nitko nije bio položen.</verse>
				<verse number="54">A bio je to dan Priprave, i Šabat je svitao.</verse>
				<verse number="55">A i žene koje su došle s njim iz Galileje pratile su to: promotrile su grobnicu i kako je bilo položeno njegovo tijelo.</verse>
				<verse number="56">I kad su se vratile, pripremile su miomirise i pomasti. A na Šabat su mirovale prema zapovijedi.</verse>
			</chapter>
			<chapter number="24">
				<verse number="1">A prvog dana u tjednu, vrlo rano u jutro, došle su one i još neki s njima na grobnicu, noseći miomiris koji su pripremile.</verse>
				<verse number="2">I našle su kamen otkotrljan s grobnice,</verse>
				<verse number="3">te su ušle, ali nisu našle tijelo Gospodina Isusa.</verse>
				<verse number="4">I dogodilo se, dok su one bile jako zbunjene zbog toga, gle, dva čovjeka su stajala pokraj njih u blistavoj odjeći.</verse>
				<verse number="5">I kako su bile uplašene i pognule lice k zemlji, oni su im rekli: “Zašto tražite živoga među mrtvima?</verse>
				<verse number="6">On nije ovdje, nego je uskrsnuo: sjetite se kako vam je rekao dok je još bio u Galileji,</verse>
				<verse number="7">govoreći: ‘Sin čovječji mora biti predan u ruke grešnih ljudi i biti razapet, a treći dan uskrsnuti!’ “</verse>
				<verse number="8">I one su se sjetile njegovih riječi.</verse>
				<verse number="9">Onda su se vratile s grobnice i javile sve to Jedanaestorici i svima ostalima.</verse>
				<verse number="10">To su bile: Marija Magdalena, Ivana i Marija, majka Jakovljeva i ostale žene koje su bile s njima, koje su to rekle apostolima.</verse>
				<verse number="11">A njihove riječi su se njima učinile kao izmišljotina te im nisu vjerovali.</verse>
				<verse number="12">Tada je Petar ustao i otrčao do grobnice te je zavirio dolje i vidio samo laneno platno gdje leži zasebno pa je otišao, čudeći se u sebi onome što se dogodilo.</verse>
				<verse number="13">I gle, toga istog dana dvojica od njih išla su u selo zvano Emaus, udaljeno od Jeruzalema oko šezdeset stadija.</verse>
				<verse number="14">I razgovarali su među sobom o svemu tome što se dogodilo.</verse>
				<verse number="15">I dogodilo se, dok su razgovarali i raspravljali, da im se približio sâm Isus te pošao s njima.</verse>
				<verse number="16">Ali njihovim očima bilo je zaprijećeno da ga prepoznaju.</verse>
				<verse number="17">A on im je rekao: “Kakvi su to razgovori koje vodite jedan s drugim dok hodate i žalosni ste?”</verse>
				<verse number="18">A jedan od njih, kojemu je ime bilo Kleofa, odgovorio je rekavši: “Jesi li ti jedini stranac u Jeruzalemu pa ne znaš što se ondje dogodilo ovih dana?”</verse>
				<verse number="19">A on im je rekao: “Što to?” Onda su mu rekli: “Ono o Isusu Nazarećaninu koji je bio prorok, silan u djelu i riječi pred Bogom i cijelim narodom;</verse>
				<verse number="20">i kako su ga glavari svećenički i naši poglavari predali da bude osuđen na smrt te ga razapeli.</verse>
				<verse number="21">A mi smo se pouzdavali da je on taj koji treba otkupiti Izraela. A uza sve to, danas je već treći dan otkako se to dogodilo.</verse>
				<verse number="22">Štoviše, i neke su nas žene od naših zapanjile, koje su bile rano na grobu.</verse>
				<verse number="23">A kad nisu našle njegovo tijelo, došle su govoreći da su imale i viđenje anđela koji su rekli da je on živ.</verse>
				<verse number="24">I neki su od onih koji su bili s nama otišli do grobnice te su našli onako kako su i žene rekle, ali njega nisu vidjeli.”</verse>
				<verse number="25">Tada im je on rekao: “O, ludi, i sporog srca da vjerujete sve što su proroci govorili!</verse>
				<verse number="26">Nije li trebalo da Krist sve to pretrpi i uđe u svoju slavu?”</verse>
				<verse number="27">I počevši od Mojsija i svih proroka, protumačio im je što je u svim Pismima o njemu samom.</verse>
				<verse number="28">I približili su se selu kamo su išli, a on se pravio kao da je htio ići dalje.</verse>
				<verse number="29">Ali su ga oni primoravali govoreći: “Ostani s nama jer blizu je večer i dan je na izmaku!” I ušao je da bi ostao s njima.</verse>
				<verse number="30">I dogodilo se, dok je bio s njima za stolom, da je uzeo kruh, blagoslovio ga i razlomio te im ga dao.</verse>
				<verse number="31">Tada su im se otvorile oči i prepoznali su ga; a on je iščeznuo ispred njihovih očiju!</verse>
				<verse number="32">Nato su oni rekli jedan drugomu: “Nije li naše srce gorjelo u nama, dok nam je na putu govorio i dok nam je otkrivao Pisma?”</verse>
				<verse number="33">I istog časa su ustali i vratili se u Jeruzalem te našli okupljenu Jedanaestoricu i one koji su bili s njima,</verse>
				<verse number="34">gdje govore: “Gospodin je doista uskrsnuo i pokazao se Šimunu.”</verse>
				<verse number="35">Zatim su oni ispripovjedili što se dogodilo na putu i kako su ga prepoznali u lomljenju kruha.</verse>
				<verse number="36">I dok su oni tako govorili, sâm Isus je stao usred njih te im rekao: “Mir vama!”</verse>
				<verse number="37">Ali oni su užasnuti i prestrašeni, smatrali da gledaju duha.</verse>
				<verse number="38">A on im je rekao: “Zašto ste uznemireni? I zašto se pojavljuju takve misli u vašim srcima?</verse>
				<verse number="39">Pogledajte moje ruke i moje noge, to sam ja osobno! Opipajte me i vidite! Jer duh nema tijelo i kosti kao što vidite da ja imam.”</verse>
				<verse number="40">A kad je to rekao, pokazao im svoje ruke i noge.</verse>
				<verse number="41">I dok oni od radosti još nisu vjerovali nego su se čudili, rekao im je: “Imate li ovdje nešto za jelo?”</verse>
				<verse number="42">A oni su mu pružili komad pečene ribe i meda u saću.</verse>
				<verse number="43">I on je to uzeo i pojeo pred njima.</verse>
				<verse number="44">Tada im je rekao: “Ovo su riječi koje sam vam govorio dok sam još bio s vama, da se mora ispuniti sve ono što je o meni zapisano u Zakonu Mojsijevu, i u Prorocima i u Psalmima.”</verse>
				<verse number="45">Zatim im je otvorio razum da mogu razumjeti Pisma,</verse>
				<verse number="46">te im rekao: “Tako je zapisano i tako je trebalo Kristu pretrpjeti i treći dan uskrsnuti od mrtvih,</verse>
				<verse number="47">i da se u njegovo ime propovijeda pokajanje i oslobođenje od grijeha među svim narodima, počevši od Jeruzalema.</verse>
				<verse number="48">A vi ste tome svjedoci.</verse>
				<verse number="49">I evo, ja šaljem na vas obećanje Oca svoga. Ali ostanite u gradu Jeruzalemu dok se ne odjenete snagom s visine.”</verse>
				<verse number="50">Onda ih je izveo sve do Betanije, podigao svoje ruke i blagoslovio ih.</verse>
				<verse number="51">I dogodilo se, dok ih je blagoslivljao, da se rastao od njih i bio uznesen na nebo.</verse>
				<verse number="52">Tada su mu iskazali štovanje te se s velikom radošću vratili u Jeruzalem.</verse>
				<verse number="53">I bili su neprestano u Hramu hvaleći i blagoslivljajući Boga. Amen.</verse>
			</chapter>
		</book>
		<book number="43">
			<chapter number="1">
				<verse number="1">U početku je bio on, Riječ, i on, Riječ, bio je s Bogom i on, Riječ, bio je Bog.</verse>
				<verse number="2">On je u početku bio s Bogom.</verse>
				<verse number="3">Sve je po njemu postalo, i ništa što je postalo nije bez njega postalo.</verse>
				<verse number="4">U njemu je bio život i život je bio svjetlo ljudima.</verse>
				<verse number="5">I svjetlo svijetli u tami, i tama ga nije osvojila.</verse>
				<verse number="6">Pojavio se čovjek, poslan od Boga, ime mu je bilo Ivan.</verse>
				<verse number="7">On je došao za svjedočanstvo, posvjedočiti za Svjetlo, da svi povjeruju po njemu.</verse>
				<verse number="8">On sâm nije bio Svjetlo, nego je došao posvjedočiti za Svjetlo.</verse>
				<verse number="9">Bilo je to istinsko Svjetlo koje rasvjetljuje svakoga čovjeka koji dolazi na svijet.</verse>
				<verse number="10">Bio je na svijetu, i svijet je po njemu postao, a svijet ga nije upoznao.</verse>
				<verse number="11">K svojima je došao, i njegovi ga nisu prihvatili.</verse>
				<verse number="12">A svima koji su ga prihvatili, njima je dao moć da postanu sinovi Božji: onima koji vjeruju u ime njegovo;</verse>
				<verse number="13">koji nisu rođeni od krvi, ni od volje tjelesne, ni od volje muškarca, nego od Boga.</verse>
				<verse number="14">I on, Riječ, tijelom je postao i nastanio se među nama; i promatrali smo slavu njegovu, slavu kao jedinorođenoga od Oca, punog milosti i istine.</verse>
				<verse number="15">Ivan je za njega svjedočio i vikao govoreći: “Ovo je onaj o kome sam govorio: ‘Onaj koji za mnom dolazi, ima prednost preda mnom, jer je bio prije mene!’ “</verse>
				<verse number="16">I od punine njegove svi smo mi primili, i to milost za milošću.</verse>
				<verse number="17">Jer je Zakon bio predan po Mojsiju, a po Isusu Kristu došla je milost i istina.</verse>
				<verse number="18">Boga nitko nikada nije vidio; jedinorođeni Sin koji je u krilu Očevom, on ga je objavio.</verse>
				<verse number="19">A ovo je svjedočanstvo Ivanovo, kad su Židovi iz Jeruzalema poslali svećenike i Levite da ga upitaju: “Tko si ti?”</verse>
				<verse number="20">I on je priznao; i nije zanijekao, nego je priznao: “Ja nisam Krist.”</verse>
				<verse number="21">A oni su ga upitali: “Što si onda? Jesi li ti Ilija?” A on je rekao: “Nisam.” “Jesi li ti Prorok?” A on je odgovorio: “Ne.”</verse>
				<verse number="22">Tada su mu rekli: “Tko si, da damo odgovor onima koji su nas poslali? Što kažeš za sebe?”</verse>
				<verse number="23">On je odgovorio: “Ja sam glas jednoga koji vapi u pustinji: ‘Poravnajte put Gospodnji!’, kao što je rekao prorok Izaija.”</verse>
				<verse number="24">A oni su bili poslani od farizeja.</verse>
				<verse number="25">Onda su ga upitali i rekli mu: “Zašto onda krstiš ako ti nisi ni Krist, ni Ilija, ni Prorok?”</verse>
				<verse number="26">Ivan im je odgovorio rekavši: “Ja krstim vodom, a među vama stoji jedan koga vi ne poznajete.</verse>
				<verse number="27">On je taj koji za mnom dolazi, i koji ima prednost preda mnom, kome ja nisam dostojan odvezati remena na obući.”</verse>
				<verse number="28">To se dogodilo u Betabari, s one strane Jordana, gdje je Ivan krštavao.</verse>
				<verse number="29">Sutradan je Ivan ugledao Isusa gdje dolazi k njemu pa je rekao: “Evo Jaganjca Božjega koji odnosi grijeh svijeta!</verse>
				<verse number="30">Ovo je onaj za koga sam vam rekao: ‘Za mnom dolazi čovjek koji ima prednost preda mnom, jer je bio prije mene.’</verse>
				<verse number="31">I ja ga nisam poznavao; ali sam ja radi toga došao krstiti vodom da bi se on očitovao Izraelu.”</verse>
				<verse number="32">Tada je Ivan posvjedočio govoreći: “Vidio sam Duha gdje silazi s neba poput goluba i ostaje na njemu.</verse>
				<verse number="33">I ja ga nisam poznavao, ali onaj koji me je poslao krstiti vodom, on mi je rekao: ‘Na koga vidiš da silazi Duh i ostaje na njemu, to je onaj koji krštava Duhom Svetim.’</verse>
				<verse number="34">I ja sam vidio i svjedočim da je taj Sin Božji.”</verse>
				<verse number="35">Sutradan je Ivan ponovo stajao s dvojicom svojih učenika;</verse>
				<verse number="36">i kad je ugledao Isusa kako prolazi, rekao je: “Evo Jaganjca Božjega!”</verse>
				<verse number="37">A ona su ga dvojica učenika čula što govori pa su počeli slijediti Isusa.</verse>
				<verse number="38">Tada se Isus okrenuo i opazio ih gdje ga slijede te ih upitao: “Što tražite?” A oni su mu rekli: “Rabbi,” (što prevedeno znači: Učitelju), “gdje boraviš?”</verse>
				<verse number="39">Rekao im je: “Dođite i vidite.” Došli su i vidjeli gdje boravi i ostali s njim onaj dan; jer je to bilo oko desetog sata.</verse>
				<verse number="40">Jedan od one dvojice koji su ga slijedili, pošto su čuli Ivana, bio je Andrija, brat Šimuna Petra.</verse>
				<verse number="41">On je najprije našao svoga brata Šimuna i rekao mu: “Našli smo Mesiju,” (što prevedeno znači: Krist),</verse>
				<verse number="42">i doveo ga k Isusu. A kad ga je Isus opazio, rekao mu je: “Ti si Šimun, sin Jonin; ti ćeš se zvati Kefa,” (što je u prijevodu: kamen).</verse>
				<verse number="43">Sutradan je Isus htio poći u Galileju pa je našao Filipa i rekao mu: “Slijedi me!”</verse>
				<verse number="44">A Filip je bio iz Betsaide, iz grada Andrijinog i Petrovog.</verse>
				<verse number="45">Filip je našao Natanaela te mu rekao: “Našli smo onoga o kome je pisao Mojsije u Zakonu, i proroci: Isusa iz Nazareta, sina Josipovog.”</verse>
				<verse number="46">A Natanael ga je upitao: “Može li što dobro doći iz Nazareta?” Filip mu je odgovorio: “Dođi i vidi!”</verse>
				<verse number="47">Isus je ugledao Natanaela kako dolazi k njemu pa je za njega rekao: “Evo pravog Izraelca u kojem nema prijevare.”</verse>
				<verse number="48">Natanael ga je upitao: “Odakle me poznaješ?” Isus mu je odgovorio i rekao: “Prije nego što te je Filip pozvao, vidio sam te dok si bio pod smokvom.”</verse>
				<verse number="49">Natanael mu je odgovorio i rekao: “Rabbi, ti si Sin Božji! Ti si Kralj Izraelov!”</verse>
				<verse number="50">Isus je odgovorio te mu rekao: “Vjeruješ li zato što sam ti rekao: ‘Vidio sam te pod smokvom?’ Vidjet ćeš i veće od toga.”</verse>
				<verse number="51">Onda mu je rekao: “Uistinu, uistinu, kažem vam: od sada ćete gledati otvoreno nebo i anđele Božje kako uzlaze i silaze nad Sina čovječjega.”</verse>
			</chapter>
			<chapter number="2">
				<verse number="1">A trećeg je dana bila svadba u Kani Galilejskoj; ondje je bila i Isusova majka.</verse>
				<verse number="2">I na svadbu je bio pozvan i Isus i njegovi učenici.</verse>
				<verse number="3">A kad je ponestalo vina, njemu je rekla Isusova majka: “Nemaju vina.”</verse>
				<verse number="4">Isus joj je rekao: “Ženo, što ja imam s tobom? Moj čas još nije došao.”</verse>
				<verse number="5">Njegova je majka rekla slugama: “Sve što vam on kaže, učinite!”</verse>
				<verse number="6">A ondje je bilo šest kamenih posuda za vodu postavljenih za židovsko čišćenje, svaka je sadržavala dvije ili tri mjere.</verse>
				<verse number="7">Isus im je rekao: “Napunite vodom posude za vodu!” I oni su ih napunili do vrha.</verse>
				<verse number="8">Tada im je rekao: “Zagrabite sada i odnesite ravnatelju gozbe!” I odnijeli su mu.</verse>
				<verse number="9">Kad je ravnatelj gozbe okusio vodu što je postala vino, (a nije znao odakle je, ali su znali poslužitelji koji su vodu zagrabili), ravnatelj gozbe dozvao je mladenca</verse>
				<verse number="10">i rekao mu: “Svaki čovjek najprije poslužuje dobro vino, a kad se napiju, onda lošije. A ti si dobro vino čuvao sve dosad.”</verse>
				<verse number="11">Ovo je kao početak čudesa učinio Isus u Kani Galilejskoj i očitovao slavu svoju te su njegovi učenici povjerovali u njega.</verse>
				<verse number="12">Poslije toga sišao je on, i majka njegova, i braća njegova i učenici njegovi u Kapernaum; ali ondje nisu ostali mnogo dana.</verse>
				<verse number="13">A bila je blizu židovska Pasha pa je Isus uzišao u Jeruzalem.</verse>
				<verse number="14">I našao je u Hramu prodavače goveda, i ovaca, i golubova i mjenjače novca gdje sjede.</verse>
				<verse number="15">I kad je načinio bič od užeta, istjerao je sve iz Hrama, i ovce i goveda; i mjenjačima je prosuo novac i isprevrtao stolove;</verse>
				<verse number="16">a prodavačima golubova je rekao: “Nosite to odavde! Ne činite od kuće Oca moga kuću trgovačku!”</verse>
				<verse number="17">I njegovi su se učenici sjetili da je zapisano: “Izjeda me revnost za Dom tvoj.”</verse>
				<verse number="18">Tada su Židovi odgovorili te mu rekli: “Budući da to činiš, kakav nam znak pokazuješ?”</verse>
				<verse number="19">Isus je odgovorio i rekao im: “Razorite ovaj hram i za tri ću ga dana podići.”</verse>
				<verse number="20">Nato su Židovi rekli: “Četrdeset i šest godina građen je ovaj Hram, a ti ćeš ga podići za tri dana?”</verse>
				<verse number="21">Ali je on govorio o hramu svojega tijela.</verse>
				<verse number="22">Stoga su se, kad je uskrsnuo od mrtvih, njegovi učenici sjetili da im je to rekao, pa su povjerovali Pismu i riječi koju je Isus govorio.</verse>
				<verse number="23">A dok je bio u Jeruzalemu na svetkovini Pashe, mnogi su povjerovali u njegovo ime promatrajući čudesa koja je činio.</verse>
				<verse number="24">Ali im se sâm Isus nije povjeravao jer ih je on sve poznavao.</verse>
				<verse number="25">I nije trebalo da mu tko posvjedoči o čovjeku, jer je sâm znao što je u čovjeku.</verse>
			</chapter>
			<chapter number="3">
				<verse number="1">Bio je među farizejima neki čovjek imenom Nikodem, poglavar Židova.</verse>
				<verse number="2">Ovaj je noću došao k Isusu i rekao mu: “Rabbi, znamo da si učitelj koji je došao od Boga, jer nitko ne može činiti ova čudesa koja ti činiš ako Bog nije s njim.”</verse>
				<verse number="3">Isus je odgovorio te mu rekao: “Uistinu, uistinu, kažem ti, ako se tko ponovo ne rodi, ne može vidjeti kraljevstvo Božje.”</verse>
				<verse number="4">Nikodem ga je upitao: “Kako se čovjek može roditi kad je star? Može li drugi put ući u utrobu majke svoje i roditi se?”</verse>
				<verse number="5">Isus je odgovorio: “Uistinu, uistinu, kažem ti, ako se tko ne rodi od vode i Duha, ne može ući u kraljevstvo Božje.</verse>
				<verse number="6">Što je rođeno od tijela, tijelo je; a što je rođeno od Duha, duh je.</verse>
				<verse number="7">Nemoj se čuditi što sam ti rekao: ‘Vi se morate ponovo roditi!’</verse>
				<verse number="8">Vjetar puše gdje hoće i čuješ mu šum, ali ne znaš odakle dolazi i kamo ide. Tako je sa svakim koji je rođen od Duha.”</verse>
				<verse number="9">Nikodem je odgovorio i upitao ga: “Kako to može biti?”</verse>
				<verse number="10">Isus mu je odgovorio i rekao: “Ti si učitelj Izraelov, i zar to ne znaš?</verse>
				<verse number="11">Uistinu, uistinu, kažem ti: Govorimo što znamo i svjedočimo što smo vidjeli, a ne primate našega svjedočanstva.</verse>
				<verse number="12">Ako sam vam govorio zemaljsko pa ne vjerujete, kako ćete mi vjerovati ako vam govorim nebesko?</verse>
				<verse number="13">I nitko nije uzišao u nebo, osim onoga koji je sišao s neba; Sin čovječji koji je u nebu.</verse>
				<verse number="14">I kao što je Mojsije podigao zmiju u pustinji, tako mora biti podignut Sin čovječji,</verse>
				<verse number="15">da svaki koji u njega vjeruje ne propadne, nego ima život vječni.</verse>
				<verse number="16">Jer je Bog tako ljubio svijet da je dao svoga jedinorođenog Sina, da svaki koji u njega vjeruje ne propadne, nego ima život vječni.</verse>
				<verse number="17">Jer Bog nije poslao svoga Sina na svijet da bi osudio svijet, nego da po njemu svijet spasi.</verse>
				<verse number="18">Tko vjeruje u njega, nije osuđen; ali tko ne vjeruje, već je osuđen, jer nije vjerovao u ime jedinorođenoga Sina Božjega.</verse>
				<verse number="19">A ovo je ta osuda, budući da je svjetlo došlo na svijet, a ljudi su više ljubili tamu nego svjetlo, jer su im djela bila zla.</verse>
				<verse number="20">Jer svaki koji čini zlo, mrzi svjetlo i ne dolazi k svjetlu da se ne prekore djela njegova.</verse>
				<verse number="21">Ali onaj koji čini istinu, dolazi k svjetlu kako bi se očitovala djela njegova jer su u Bogu učinjena.”</verse>
				<verse number="22">Poslije toga došao je Isus sa svojim učenicima u zemlju judejsku; i ondje se s njima zadržavao i krštavao.</verse>
				<verse number="23">A krštavao je i Ivan u Enonu, blizu Salima, jer je ondje bilo mnogo vode. I ljudi su dolazili i krstili se.</verse>
				<verse number="24">Jer Ivan još nije bio bačen u tamnicu.</verse>
				<verse number="25">Tada je nastala rasprava između nekih od Ivanovih učenika i Židova o čišćenju,</verse>
				<verse number="26">te su došli k Ivanu i rekli mu: “Rabbi, onaj koji je bio s tobom s one strane Jordana za koga si ti svjedočio, evo, on krsti i svi dolaze k njemu.”</verse>
				<verse number="27">Ivan je odgovorio i rekao: “Čovjek ne može ništa primiti ako mu nije dano s neba.</verse>
				<verse number="28">Vi sami svjedočite mi da sam rekao: ‘Ja nisam Krist, nego sam poslan pred njim.’</verse>
				<verse number="29">Tko ima mladenku, mladenac je, ali mladenčev prijatelj, koji stoji i sluša ga, jako se raduje radi mladenčeva glasa. Stoga se ova moja radost ispunila.</verse>
				<verse number="30">On se mora povećavati, a ja se umanjivati.</verse>
				<verse number="31">Tko odozgor dolazi, nad svima je; tko je sa zemlje, od zemlje je i zemaljski govori. Tko dolazi s neba, nad svima je!</verse>
				<verse number="32">I što je vidio i čuo, to svjedoči, a nitko ne prima svjedočanstvo njegovo.</verse>
				<verse number="33">Tko je primio njegovo svjedočanstvo, potvrdio je da je Bog istinit.</verse>
				<verse number="34">Jer koga je Bog poslao, riječi Božje govori, jer mu Bog ne daje Duha na mjeru.</verse>
				<verse number="35">Otac ljubi Sina i sve je predao u ruku njegovu.</verse>
				<verse number="36">Tko vjeruje u Sina, ima život vječni; a tko ne vjeruje Sinu, neće vidjeti života, nego gnjev Božji ostaje na njemu.”</verse>
			</chapter>
			<chapter number="4">
				<verse number="1">Kad je, dakle, Gospodin doznao, da su farizeji čuli da je Isus pridobio i krstio više učenika nego Ivan,</verse>
				<verse number="2">(premda sâm Isus nije krštavao, nego njegovi učenici),</verse>
				<verse number="3">napustio je Judeju i ponovo otišao u Galileju.</verse>
				<verse number="4">A morao je proći kroz Samariju.</verse>
				<verse number="5">Tada je došao do samarijskog grada zvanog Sihar, blizu zemljišta što ga je Jakov dao svome sinu Josipu.</verse>
				<verse number="6">A ondje je bio Jakovljev zdenac; zato je Isus, umoran od puta, sjeo kraj zdenca. Bilo je oko šestoga sata.</verse>
				<verse number="7">Došla je neka žena iz Samarije zagrabiti vodu. Isus joj je rekao: “Daj mi piti.”</verse>
				<verse number="8">(Jer su njegovi učenici otišli u grad kupiti hranu.)</verse>
				<verse number="9">Nato ga je žena Samarijanka upitala: “Kako ti, koji si Židov, tražiš piti od mene, koja sam žena, Samarijanka?” Jer se Židovi ne druže sa Samarijancima.</verse>
				<verse number="10">Isus je odgovorio te joj rekao: “Kad bi ti znala dar Božji i tko je onaj koji ti govori: ‘Daj mi piti’, ti bi od njega zatražila i on bi ti dao živu vodu.”</verse>
				<verse number="11">Žena mu je rekla: “Gospodine, nemaš čime zagrabiti, a studenac je dubok; odakle ti onda živa voda?</verse>
				<verse number="12">Jesi li ti veći od našega oca Jakova koji nam je dao ovaj studenac; i sâm je iz njega pio, i djeca njegova, i stoka njegova!”</verse>
				<verse number="13">Isus je odgovorio te joj rekao: “Svaki koji pije od ove vode, opet će ožednjeti,</verse>
				<verse number="14">ali onaj koji pije od vode koju ću mu ja dati, neće nikada ožednjeti, nego će voda koju ću mu ja dati postati u njemu izvorom vode što teče u život vječni.”</verse>
				<verse number="15">Žena ga je zamolila: “Gospodine, daj mi te vode da ne žednim i ne dolazim ovamo zahvaćati.”</verse>
				<verse number="16">Isus joj je rekao: “Idi, pozovi svoga muža i dođi ovamo!”</verse>
				<verse number="17">Žena je odgovorila i rekla: “Nemam muža.” Isus joj je odgovorio: “Dobro si rekla: ‘Nemam muža’,</verse>
				<verse number="18">jer si imala pet muževa, i onaj koga sada imaš nije ti muž. To si iskreno rekla.”</verse>
				<verse number="19">Žena mu je napomenula: “Gospodine, shvaćam da si ti prorok.</verse>
				<verse number="20">Naši su očevi iskazivali štovanje na ovom brdu, a vi kažete da je u Jeruzalemu to mjesto gdje treba iskazivati štovanje.”</verse>
				<verse number="21">Isus joj je rekao: “Ženo, vjeruj mi, dolazi čas kad nećete štovati Oca ni na ovoj gori ni u Jeruzalemu.</verse>
				<verse number="22">Vi štujete što ne poznajete; mi štujemo što poznajemo, jer je spasenje od Židova.</verse>
				<verse number="23">Ali dolazi čas, i sada je, kada će istinski štovatelji štovati Oca u duhu i istini, jer Otac traži da ga takvi štuju.</verse>
				<verse number="24">Bog je Duh i koji ga štuju, moraju ga štovati u duhu i istini.”</verse>
				<verse number="25">Žena mu je odgovorila: “Znam da dolazi Mesija koji se zove Krist. Kad on dođe, sve će nam objasniti.”</verse>
				<verse number="26">Isus joj je rekao: “Ja sam taj koji ti govorim.”</verse>
				<verse number="27">I uto su stigli njegovi učenici i začudili se što je razgovarao sa ženom. Ipak nitko nije pitao: “Što tražiš?” Ili: “Zašto razgovaraš s njom?”</verse>
				<verse number="28">Žena je tada ostavila svoj krčag i otišla u grad te rekla ljudima:</verse>
				<verse number="29">“Dođite vidjeti čovjeka koji mi je rekao sve što sam ikada učinila! Nije li on Krist?”</verse>
				<verse number="30">Tada su oni izašli iz grada i došli k njemu.</verse>
				<verse number="31">A u međuvremenu su ga učenici zamolili govoreći: “Učitelju, jedi!”</verse>
				<verse number="32">Ali im je on rekao: “Ja imam za jesti jelo za koje vi ne znate.”</verse>
				<verse number="33">Stoga su učenici pitali jedan drugoga: “Da mu nije tko donio što za jesti?”</verse>
				<verse number="34">Isus im je odgovorio: “Moja je hrana izvršiti volju onoga koji me je poslao i završiti djelo njegovo.</verse>
				<verse number="35">Ne govorite li vi: ‘Još su četiri mjeseca pa dolazi žetva?’ Gle, kažem vam, podignite svoje oči i pogledajte njive, jer su već bijele za žetvu!</verse>
				<verse number="36">A onaj koji žanje prima plaću i skuplja plod za život vječni, da se zajedno raduju i onaj koji sije i onaj koji žanje.</verse>
				<verse number="37">I u ovome je istinita izreka: ‘Jedan sije, a drugi žanje.’</verse>
				<verse number="38">Ja sam vas poslao žeti ono oko čega se vi niste trudili; drugi su se trudili, a vi ste ušli u trud njihov.”</verse>
				<verse number="39">I mnogi su Samarijanci iz onoga grada povjerovali u njega zbog riječi one žene koja je svjedočila: “Rekao mi je sve što sam ikada učinila.”</verse>
				<verse number="40">Kad su dakle Samarijanci došli k njemu, zaklinjali su ga da ostane kod njih pa je ostao ondje dva dana.</verse>
				<verse number="41">I mnogo ih je više povjerovalo zbog njegove riječi,</verse>
				<verse number="42">te su rekli ženi: “Sada vjerujemo, ne zbog tvog kazivanja, jer smo ga sami čuli i znamo da je ovaj doista Krist, Spasitelj svijeta.”</verse>
				<verse number="43">A nakon dva dana pošao je odande i otišao u Galileju.</verse>
				<verse number="44">Jer je sâm Isus posvjedočio da prorok nema časti u svom zavičaju.</verse>
				<verse number="45">Kad je dakle stigao u Galileju, Galilejci su ga primili pošto su vidjeli sve što je učinio u Jeruzalemu na svetkovini, jer su i oni stigli sa svetkovine.</verse>
				<verse number="46">Tako je Isus ponovo došao u Kanu Galilejsku gdje je vodu pretvorio u vino. A tamo je bio neki kraljev službenik čiji je sin bolovao u Kapernaumu.</verse>
				<verse number="47">Kad je čuo da je Isus došao iz Judeje u Galileju, otišao je k njemu i zaklinjao ga da siđe i ozdravi mu sina jer je bio na samrti.</verse>
				<verse number="48">Tada mu je Isus napomenuo: “Ako ne vidite znakove i čudesa, nećete htjeti povjerovati.”</verse>
				<verse number="49">Kraljev službenik ga je zamolio: “Gospodine, siđi prije nego mi umre dijete!”</verse>
				<verse number="50">Isus mu je rekao: “Idi, sin tvoj živi!” I čovjek je povjerovao riječi koju mu je Isus rekao i otišao.</verse>
				<verse number="51">I dok je on još silazio, susrele su ga njegove sluge te mu javile govoreći: “Tvoj sin živi!”</verse>
				<verse number="52">Tada se raspitao kod njih za sat kad mu je krenulo nabolje, a oni su mu odgovorili: “Jučer ga je u sedmi sat pustila groznica.”</verse>
				<verse number="53">Tako je otac saznao da je to bilo u onaj sat u koji mu je Isus rekao: “Tvoj sin živi!”, te je povjerovao on i sav njegov dom.</verse>
				<verse number="54">To je nadalje drugo čudo koje je učinio Isus kad je stigao iz Judeje u Galileju.</verse>
			</chapter>
			<chapter number="5">
				<verse number="1">Poslije toga bila je židovska svetkovina te je Isus uzišao u Jeruzalem.</verse>
				<verse number="2">A u Jeruzalemu, kod ovčje tržnice, nalazi se kupalište koje se hebrejski naziva Bethesda, i ima pet trijemova.</verse>
				<verse number="3">U njima je ležalo veliko mnoštvo nemoćnih, slijepih, hromih i uzetih; čekali su da se pokrene voda.</verse>
				<verse number="4">Jer je u određeno vrijeme anđeo silazio u kupalište i uzburkao vodu; tko je tada prvi ušao nakon uzburkavanja vode, ozdravio je ma kakvu bolest imao.</verse>
				<verse number="5">A ondje je bio neki čovjek koji je bolovao trideset i osam godina.</verse>
				<verse number="6">Kad ga je Isus opazio gdje leži i doznao da je već dugo vremena u tom stanju, upitao ga je: “Želiš li ozdraviti?”</verse>
				<verse number="7">Nemoćnik mu je odgovorio: “Gospodine, nemam nikoga da me spusti u kupalište kad se uzburka voda, a dok ja dođem, drugi siđe prije mene.”</verse>
				<verse number="8">Isus mu je rekao: “Ustani, uzmi svoju postelju i hodaj!”</verse>
				<verse number="9">I taj je čovjek odmah ozdravio, te uzeo svoju postelju i počeo hodati. A na taj dan bio je Šabat.</verse>
				<verse number="10">Zato su Židovi rekli onomu koji je ozdravio: “Šabat je. Nije ti zakonom dopušteno nositi postelju.”</verse>
				<verse number="11">On im je odgovorio: “Onaj koji me je ozdravio, rekao mi je: ‘Uzmi svoju postelju i hodaj!’ “</verse>
				<verse number="12">Tada su ga upitali: “Tko je taj čovjek koji ti je rekao: ‘Uzmi svoju postelju i hodaj’?”</verse>
				<verse number="13">A onaj što je ozdravio nije znao tko je taj, jer se Isus sklonio u mnoštvu koje je bilo na tom mjestu.</verse>
				<verse number="14">Nakon toga Isus ga je našao u Hramu i rekao mu: “Evo, ozdravio si! Ne griješi više, da ti se što gore ne dogodi!”</verse>
				<verse number="15">Taj čovjek je otišao i javio Židovima da je Isus onaj koji ga je ozdravio.</verse>
				<verse number="16">I zbog toga su Židovi progonili Isusa i nastojali ga ubiti, jer je to učinio na Šabat.</verse>
				<verse number="17">A Isus im je odgovorio: “Otac moj radi sve do sada, i ja radim.”</verse>
				<verse number="18">Zbog toga su ga Židovi još više nastojali ubiti, jer ne samo što je kršio Šabat nego je i Boga nazivao svojim Ocem, izjednačujući sebe s Bogom.</verse>
				<verse number="19">Tada im je Isus odgovorio i rekao: “Uistinu, uistinu, kažem vam: Sin ne može ništa učiniti sâm od sebe, već čini što vidi da Otac čini. Jer sve što on čini, to isto i Sin čini.</verse>
				<verse number="20">Jer Otac voli Sina i pokazuje mu sve što sâm čini; a pokazat će mu i veća djela od ovih da biste se vi čudili.</verse>
				<verse number="21">Jer kao što Otac uskrsava mrtve i oživljuje ih, tako i Sin oživljuje koga hoće.</verse>
				<verse number="22">Jer Otac ne sudi nikome, nego je sav sud povjerio Sinu,</verse>
				<verse number="23">da svi poštuju Sina kao što poštuju Oca. Tko ne poštuje Sina, ne poštuje ni Oca koji ga je poslao.</verse>
				<verse number="24">Uistinu, uistinu, kažem vam, onaj tko sluša moju riječ i vjeruje onomu koji me je poslao, ima život vječni, i ne dolazi na sud, nego je prešao iz smrti u život.</verse>
				<verse number="25">Uistinu, uistinu, kažem vam: dolazi čas, i sada je, kad će mrtvi čuti glas Sina Božjega, i oni koji čuju, živjet će.</verse>
				<verse number="26">Jer kao što Otac ima život u sebi, tako je i Sinu dao da ima život u sebi.</verse>
				<verse number="27">A dao mu je i vlast suditi, jer je Sin čovječji.</verse>
				<verse number="28">Ne čudite se tome, jer dolazi čas u koji će svi što su u grobovima čuti njegov glas,</verse>
				<verse number="29">te će izaći: koji su činili dobro, na uskrsnuće života, a koji su činili zlo, na uskrsnuće osude.</verse>
				<verse number="30">Ja sâm od sebe ne mogu ništa učiniti; kako čujem, sudim i moj je sud pravedan jer ne tražim svoju volju, nego volju Oca koji me poslao.</verse>
				<verse number="31">Ako ja svjedočim za sebe, moje svjedočanstvo nije istinito.</verse>
				<verse number="32">Postoji drugi koji svjedoči za mene, i znam da je istinito svjedočanstvo kojim svjedoči za mene.</verse>
				<verse number="33">Vi ste poslali k Ivanu poslanike, i on je posvjedočio za istinu.</verse>
				<verse number="34">Ali ja ne primam svjedočanstvo od čovjeka, nego ovo govorim da se vi spasite.</verse>
				<verse number="35">On je bio svjetiljka koja gori i svijetli, a vi ste se htjeli samo na tren radovati u njegovoj svjetlosti.</verse>
				<verse number="36">Ali ja imam svjedočanstvo veće od Ivanovog, jer djela koja mi je Otac dao da ih dovršim, sama ta djela koja ja činim svjedoče za mene da me je Otac poslao.</verse>
				<verse number="37">I sâm Otac koji me je poslao, posvjedočio je za mene. Niti ste ikada čuli njegov glas, niti vidjeli njegov lik,</verse>
				<verse number="38">a ni riječ njegova ne prebiva u vama, jer ne vjerujete onomu koga je on poslao.</verse>
				<verse number="39">Istražite Pisma, jer vi mislite da u njima imate život vječni; i ona su ta koja svjedoče za mene,</verse>
				<verse number="40">a ne želite doći k meni, da biste imali život.</verse>
				<verse number="41">Čast od ljudi ne primam,</verse>
				<verse number="42">ali vas poznajem, zato što nemate u sebi ljubavi Božje.</verse>
				<verse number="43">Ja sam došao u ime Oca svoga i ne primate me. Ako tko drugi dođe u svoje ime, njega ćete primiti.</verse>
				<verse number="44">Kako možete vjerovati vi koji primate čast jedan od drugoga, a ne tražite čast koja dolazi od jedinog Boga?</verse>
				<verse number="45">Nemojte misliti da ću vas ja tužiti pred Ocem; ima jedan koji vas tuži, Mojsije, u koga se vi pouzdajete.</verse>
				<verse number="46">Jer da ste vjerovali Mojsiju, meni biste vjerovali jer je on o meni pisao.</verse>
				<verse number="47">Ali ako ne vjerujete njegovim spisima, kako ćete vjerovati mojim riječima?”</verse>
			</chapter>
			<chapter number="6">
				<verse number="1">Nakon toga Isus je otišao preko Galilejskog, to jest Tiberijadskog mora.</verse>
				<verse number="2">I slijedilo ga je veliko mnoštvo, jer su vidjeli njegova čudesa koja je učinio na bolesnicima.</verse>
				<verse number="3">A Isus se popeo na goru i ondje je sjedio sa svojim učenicima.</verse>
				<verse number="4">A bila je blizu Pasha, židovska svetkovina.</verse>
				<verse number="5">Kad je tada Isus podigao oči i vidio da veliko mnoštvo dolazi k njemu, upitao je Filipa: “Gdje ćemo kupiti kruha da bi ovi jeli?”</verse>
				<verse number="6">A to je rekao isprobavajući ga jer je sâm znao što namjerava učiniti.</verse>
				<verse number="7">Filip mu je odgovorio: “Nije im dovoljno kruha ni za dvjesto dinara da svaki od njih nešto malo dobije.”</verse>
				<verse number="8">Jedan od njegovih učenika, Andrija, brat Šimuna Petra, rekao mu je:</verse>
				<verse number="9">“Ovdje je jedan dječačić koji ima pet ječmenih kruhova i dvije ribice. Ali što je to za tolike?”</verse>
				<verse number="10">A Isus je rekao: “Posjednite ljude!” A bilo je mnogo trave na tome mjestu. Tako su posjedali muškarci, na broj oko pet tisuća.</verse>
				<verse number="11">Tada je Isus uzeo kruhove i kad je zahvalio, razdijelio je učenicima, a učenici onima koji su posjedali; tako i od ribica, koliko god su htjeli.</verse>
				<verse number="12">Kad su se nasitili, rekao je svojim učenicima: “Skupite preostale ulomke da ništa ne propadne!”</verse>
				<verse number="13">Skupili su, dakle, i napunili dvanaest košara ulomaka od onih pet ječmenih kruhova što je preostalo onima koji su jeli.</verse>
				<verse number="14">Stoga su ljudi, kad su vidjeli čudo koje je Isus učinio, govorili: “Ovo je doista taj Prorok koji treba doći na svijet.”</verse>
				<verse number="15">Stoga kad je Isus shvatio da namjeravaju doći i na silu ga učiniti kraljem, ponovo se povukao u goru, on sâm.</verse>
				<verse number="16">A kad se spustila večer, njegovi su učenici sišli na more</verse>
				<verse number="17">i ušli u lađu te krenuli preko mora prema Kapernaumu. I već se bilo smračilo, a Isus nije došao k njima.</verse>
				<verse number="18">A more se podizalo od silnog vjetra što je puhao.</verse>
				<verse number="19">Pošto su odveslali oko dvadeset pet ili trideset stadija, ugledali su Isusa gdje hoda po moru i približava se lađi, pa su se prestrašili.</verse>
				<verse number="20">Ali im je on rekao: “To sam ja! Ne bojte se!”</verse>
				<verse number="21">Tada su ga drage volje primili u lađu, i lađa se odmah našla kod kopna kamo su pošli.</verse>
				<verse number="22">Sutradan je mnoštvo, što je stajalo na drugoj strani mora, vidjelo da tamo nije bilo druge lađe, osim one u koju su ušli njegovi učenici, i da Isus nije ušao u lađu sa svojim učenicima, nego da su njegovi učenici otišli sami.</verse>
				<verse number="23">Ali su iz Tiberijade stigle druge lađe blizu onoga mjesta gdje su jeli kruh nakon što je Gospodin zahvalio.</verse>
				<verse number="24">Kad je, dakle, narod vidio da Isusa nema ondje, ni njegovih učenika, ušli su i sami u lađe i došli u Kapernaum tražeći Isusa.</verse>
				<verse number="25">A kad su ga našli na drugoj strani mora, upitali su ga: “Rabbi, kad si ovamo stigao?”</verse>
				<verse number="26">Isus je odgovorio te im rekao: “Uistinu, uistinu, kažem vam, vi me tražite, ali ne zato što ste vidjeli čudesa, već zato što ste jeli od kruhova i nasitili se.</verse>
				<verse number="27">Radite, ali ne za propadljivu hranu, nego za hranu koja ostaje za život vječni, koju će vam dati Sin čovječji, jer je njega zapečatio Bog Otac!”</verse>
				<verse number="28">Tada su ga upitali: “Što moramo činiti da bismo radili djela Božja?”</verse>
				<verse number="29">Isus je odgovorio i rekao im: “Ovo je djelo Božje, da vjerujete u onoga koga je on poslao.”</verse>
				<verse number="30">Nato su ga upitali: “Kakav nam onda znak pokazuješ da vidimo i povjerujemo ti? Što možeš uraditi?”</verse>
				<verse number="31">Naši su očevi jeli manu u pustinji, kao što je zapisano: ‘Dao im je jesti kruh s neba.’ “</verse>
				<verse number="32">Tada im je Isus rekao: “Uistinu, uistinu, kažem vam, nije vam Mojsije dao kruha s neba, nego vam Otac moj daje s neba kruh istinski.</verse>
				<verse number="33">Jer kruh je Božji onaj koji silazi s neba i daje život svijetu.”</verse>
				<verse number="34">Nato su ga zamolili: “Gospodine, daj nam svagda toga kruha!”</verse>
				<verse number="35">A Isus im je rekao: “Ja sam kruh života. Tko dolazi k meni, nikada neće ogladnjeti; i tko vjeruje u mene, nikada neće ožednjeti.</verse>
				<verse number="36">Ali rekao sam vam: i vidjeli ste me, a ne vjerujete.</verse>
				<verse number="37">Svi, koje mi Otac daje, doći će k meni, a onoga koji dolazi k meni nipošto neću izbaciti van.</verse>
				<verse number="38">Jer sam sišao s neba, ne da bih izvršio svoju volju, nego volju onoga koji me je poslao.</verse>
				<verse number="39">A ovo je volja Oca koji me je poslao: da od svih koje mi je dao nikoga ne izgubim, već da ga uskrsnem u posljednji dan.</verse>
				<verse number="40">I ovo je volja onoga koji me je poslao: da svaki koji vidi Sina i vjeruje u njega, ima život vječni; i ja ću ga uskrsnuti u posljednji dan.”</verse>
				<verse number="41">Židovi su stoga mrmljali protiv njega jer je rekao: “Ja sam kruh koji je sišao s neba.”</verse>
				<verse number="42">I govorili su: “Nije li ovo Isus, sin Josipov, kome poznajemo oca i majku? Kako onda on govori: ‘Sišao sam s neba’?”</verse>
				<verse number="43">Nato je Isus odgovorio te im rekao: “Ne mrmljajte među sobom!</verse>
				<verse number="44">Nitko ne može doći k meni ako ga ne privuče Otac koji me je poslao; i ja ću ga uskrsnuti u posljednji dan.</verse>
				<verse number="45">Zapisano je u Prorocima: ‘I svi će biti poučeni od Boga.’ Stoga svaki koji sluša i pouči se od Oca, dolazi k meni.</verse>
				<verse number="46">Ne znači da je tko vidio Oca, osim onoga koji je od Boga; on je vidio Oca.</verse>
				<verse number="47">Uistinu, uistinu, kažem vam, onaj koji vjeruje u mene, ima život vječni.</verse>
				<verse number="48">Ja sam kruh života.</verse>
				<verse number="49">Vaši očevi su jeli manu u pustinji i pomrli.</verse>
				<verse number="50">Ovo je kruh koji silazi s neba da onaj tko od njega jede ne umre.</verse>
				<verse number="51">Ja sam kruh živi koji je sišao s neba. Ako tko jede od ovoga kruha, zauvijek će živjeti. A kruh koji ću ja dati moje je tijelo, koje ću ja dati za život svijeta.”</verse>
				<verse number="52">Židovi su se tada prepirali među sobom govoreći: “Kako nam ovaj može dati tijelo svoje za jesti?”</verse>
				<verse number="53">Nato im je Isus rekao: “Uistinu, uistinu, kažem vam, ako ne jedete tijela Sina čovječjega i ne pijete krvi njegove, nemate života u sebi.</verse>
				<verse number="54">Tko jede tijelo moje i pije krv moju, ima život vječni i ja ću ga uskrsnuti u posljednji dan.</verse>
				<verse number="55">Jer je tijelo moje istinsko jelo i krv je moja istinsko piće.</verse>
				<verse number="56">Tko jede tijelo moje i pije krv moju, prebiva u meni i ja u njemu.</verse>
				<verse number="57">Kao što je mene poslao Otac koji živi, i ja živim po Ocu; tako će i onaj koji mene jede živjeti po meni.</verse>
				<verse number="58">Ovo je taj kruh koji je sišao s neba; ne kao što su vaši očevi jeli manu i umrli. Tko jede ovaj kruh, zauvijek će živjeti.”</verse>
				<verse number="59">To je govorio u sinagogi dok je poučavao u Kapernaumu.</verse>
				<verse number="60">Zato su mnogi od njegovih učenika, kad su to čuli, rekli: “Tvrda je ovo besjeda! Tko to može slušati?”</verse>
				<verse number="61">A Isus ih je, znajući u sebi da njegovi učenici zbog toga mrmljaju, upitao: “Sablažnjava li vas to?</verse>
				<verse number="62">A što ako ćete vidjeti Sina čovječjega kako uzlazi gdje je prije bio?</verse>
				<verse number="63">Duh je onaj koji oživljuje, a tijelo ne koristi ništa. Riječi koje vam ja govorim duh su i život su.</verse>
				<verse number="64">Ali ima među vama nekih koji ne vjeruju.” Jer je Isus od početka znao tko su oni što ne vjeruju i tko će ga izdati.</verse>
				<verse number="65">Onda je napomenuo: “Stoga sam vam rekao da nitko ne može doći k meni ako mu nije dano od Oca mojega.”</verse>
				<verse number="66">Od toga časa mnogi su se njegovi učenici vratili natrag i nisu više hodili s njim.</verse>
				<verse number="67">Tada je Isus upitao Dvanaestoricu: “Hoćete li i vi otići?”</verse>
				<verse number="68">Nato mu je Šimun Petar odgovorio: “Gospodine, kome ćemo otići? Ti imaš riječi vječnoga života!</verse>
				<verse number="69">I mi vjerujemo i sigurni smo da si ti Krist, Sin Boga živoga.”</verse>
				<verse number="70">Isus im je odgovorio: “Nisam li ja izabrao vas Dvanaestoricu, a jedan je od vas đavao.”</verse>
				<verse number="71">Govorio je o Judi, sinu Šimuna Iskariotskoga, jer je on bio jedan od Dvanaestorice koji ga je trebao izdati.</verse>
			</chapter>
			<chapter number="7">
				<verse number="1">Poslije toga Isus je hodio po Galileji; jer po Judeji nije htio hoditi zato što su ga Židovi nastojali ubiti.</verse>
				<verse number="2">A bila je blizu židovska svetkovina Sjenica.</verse>
				<verse number="3">Zato su mu njegova braća rekla: “Prijeđi odavde i pođi u Judeju da i tvoji učenici vide djela koja činiš.</verse>
				<verse number="4">Jer nitko ne čini nešto u tajnosti, a sâm traži biti poznat u javnosti. Ako već sve to činiš, pokaži se svijetu!”</verse>
				<verse number="5">Jer ni braća njegova nisu vjerovala u njega.</verse>
				<verse number="6">Tada im je Isus rekao: “Moje vrijeme još nije došlo, a vaše je vrijeme uvijek pogodno.</verse>
				<verse number="7">Vas svijet ne može mrziti, ali mene mrzi, jer ja svjedočim o njemu da su mu djela zla.</verse>
				<verse number="8">Vi uziđite na ovu svetkovinu. Ja još ne uzlazim na ovu svetkovinu, jer se moje vrijeme još nije ispunilo.”</verse>
				<verse number="9">I kad im je to rekao, ostao je u Galileji.</verse>
				<verse number="10">Ali kad su njegova braća uzišla na svetkovinu, onda je i on uzišao, ne javno, nego kao u tajnosti.</verse>
				<verse number="11">Židovi su ga tada tražili na svetkovini i raspitivali se: “Gdje je onaj?”</verse>
				<verse number="12">A u narodu je bilo mnogo mrmljanja o njemu, jer su jedni govorili: “Dobar je!” Drugi su govorili: “Ne, nego zavodi narod.”</verse>
				<verse number="13">Ipak nitko nije o njemu javno govorio zbog straha od Židova.</verse>
				<verse number="14">I sredinom svetkovine, Isus je uzišao u Hram i poučavao.</verse>
				<verse number="15">A Židovi su se čudili govoreći: “Kako ovaj poznaje Pisma, a nije učio?”</verse>
				<verse number="16">Isus im je odgovorio i rekao: “Moj nauk nije moj, nego onoga koji me je poslao.</verse>
				<verse number="17">Ako tko hoće izvršavati volju njegovu, znat će za taj nauk je li od Boga ili ja sâm od sebe govorim.</verse>
				<verse number="18">Tko sâm od sebe govori, traži svoju slavu, a tko traži slavu onoga koji ga je poslao, taj je istinit i u njemu nema nepravednosti.</verse>
				<verse number="19">Nije li vam Mojsije dao Zakon? A nitko od vas ne drži Zakon. Zašto me nastojite ubiti?”</verse>
				<verse number="20">Narod mu je odgovorio i rekao: “Imaš đavla! Tko te nastoji ubiti?”</verse>
				<verse number="21">Isus je odgovorio i rekao im: “Jedno sam djelo učinio i svi se čudite.</verse>
				<verse number="22">Zbog toga vam je Mojsije dao obrezanje; (ne da je ono od Mojsija, nego od očeva), i vi na Šabat obrezujete čovjeka.</verse>
				<verse number="23">Ako čovjek primi obrezanje na Šabat, a da se ne prekrši Mojsijev Zakon, jeste li vi ljuti na mene što sam na Šabat potpuno ozdravio čovjeka?</verse>
				<verse number="24">Ne sudite po vanjštini, nego sudite sudom pravednim!”</verse>
				<verse number="25">Nato su neki od Jeruzalemaca govorili: “Nije li to onaj koga nastoje ubiti?</verse>
				<verse number="26">A evo, on odvažno govori i ništa mu ne kažu! Da nisu i glavari doista spoznali da je on pravi Krist?</verse>
				<verse number="27">Ali ovoga znamo odakle je, a kad Krist dođe, nitko neće znati odakle je.”</verse>
				<verse number="28">Tada je Isus, dok je poučavao u Hramu, povikao govoreći: “I poznajete me i znate odakle sam; i nisam došao sâm od sebe, nego je onaj koji me je poslao istinit, koga vi ne poznajete.</verse>
				<verse number="29">A ja ga poznajem jer sam od njega i on me je poslao.”</verse>
				<verse number="30">Onda su ga nastojali uhvatiti, ali nitko nije stavio ruke na njega, jer još nije došao njegov čas.</verse>
				<verse number="31">A mnogi su iz naroda povjerovali u njega i govorili: “Kada dođe Krist, hoće li činiti više čudesa od ovih što ih je ovaj učinio?”</verse>
				<verse number="32">Farizeji su dočuli kako narod to o njemu mrmlja, te su glavari svećenički i farizeji poslali stražare da ga uhvate.</verse>
				<verse number="33">Tada im je Isus rekao: “Još sam malo vremena s vama, pa odlazim k onomu koji me je poslao.</verse>
				<verse number="34">Tražit ćete me, i nećete me naći. I gdje sam ja, vi ne možete doći.”</verse>
				<verse number="35">Nato su se Židovi među sobom pitali: “Kamo li će on poći da ga mi nećemo naći? Hoće li poći k raseljenima među Poganima i poučavati Pogane?</verse>
				<verse number="36">Kakva je to besjeda koju je govorio: ‘Tražit ćete me, i nećete me naći; i gdje sam ja, vi ne možete doći’?”</verse>
				<verse number="37">U posljednji dan, veliki dan svetkovine, Isus je stajao i vikao govoreći: “Ako je tko žedan, neka dođe k meni i pije!</verse>
				<verse number="38">Tko vjeruje u mene, kao što je Pismo reklo; iz njegove će utrobe poteći rijeke žive vode.”</verse>
				<verse number="39">(A to je govorio o Duhu koga su trebali primiti oni koji vjeruju u njega; jer Duh Sveti još nije bio darovan, pošto Isus još nije bio proslavljen.)</verse>
				<verse number="40">Zato su mnogi od ljudi, kad su čuli tu besjedu, govorili: “Ovaj je doista Prorok.”</verse>
				<verse number="41">Drugi su govorili: “Taj je Krist.” A neki su pitali: “Zar Krist dolazi iz Galileje?”</verse>
				<verse number="42">Nije li Pismo reklo da Krist dolazi iz sjemena Davidova, i iz mjesta Betlehema, gdje je bio David?”</verse>
				<verse number="43">Tako je zbog njega nastao razdor među ljudima.</verse>
				<verse number="44">A neki od njih htjeli su ga uhvatiti, ali nitko nije stavio ruke na njega.</verse>
				<verse number="45">Tada su stražari došli glavarima svećeničkim i farizejima, a oni su ih upitali: “Zašto ga niste doveli?”</verse>
				<verse number="46">Stražari su odgovorili: “Nikada čovjek nije govorio kao taj čovjek!</verse>
				<verse number="47">Nato su im farizeji odvratili: “Jeste li i vi zavedeni?</verse>
				<verse number="48">Je li itko od glavara ili od farizeja povjerovao u njega?</verse>
				<verse number="49">A ova svjetina, koja ne poznaje Zakon, je prokleta.”</verse>
				<verse number="50">Upitao ih je Nikodem, koji mu je došao noću i bio jedan od njih:</verse>
				<verse number="51">“Osuđuje li naš Zakon čovjeka ako se prije ne sasluša i dozna što je učinio?”</verse>
				<verse number="52">Odgovorili su mu i rekli: “Nisi li i ti iz Galileje? Istraži i vidi, jer iz Galileje ne ustaje nikakav prorok!”</verse>
				<verse number="53">Zatim je svaki otišao svojoj kući.</verse>
			</chapter>
			<chapter number="8">
				<verse number="1">A Isus je otišao na Maslinsku goru.</verse>
				<verse number="2">I u zoru je ponovo došao u Hram i sav je narod dolazio k njemu; onda je sjeo i poučavao ih.</verse>
				<verse number="3">Tada su mu pismoznanci i farizeji doveli ženu uhvaćenu u preljubu. I kad su je postavili u sredinu,</verse>
				<verse number="4">rekli su mu: “Učitelju, ova je žena uhvaćena u samom činu preljuba,</verse>
				<verse number="5">a Mojsije nam je u Zakonu zapovjedio takve kamenovati. Ali što ti kažeš?”</verse>
				<verse number="6">A to su rekli iskušavajući ga kako bi ga imali za što optužiti. Ali se Isus sagnuo i počeo pisati prstom po zemlji, kao da ih nije čuo.</verse>
				<verse number="7">A kako su ga nastavili ispitivati, uspravio se pa im rekao: “Tko je od vas bez grijeha, neka prvi baci kamen na nju!”</verse>
				<verse number="8">I ponovo se sagnuo te pisao po zemlji.</verse>
				<verse number="9">A kad su oni to čuli, prekoreni od vlastite savjesti, izlazili su jedan po jedan, počevši od najstarijih sve do posljednjih. Tako je Isus ostao sâm sa ženom koja je stajala u sredini.</verse>
				<verse number="10">Kad se Isus uspravio i nije vidio nikoga osim žene, upitao ju je: “Ženo, gdje su oni, tvoji tužitelji? Nitko te nije osudio?”</verse>
				<verse number="11">A ona je odgovorila: “Nitko, Gospodine!” A Isus joj je rekao: “Ni ja te ne osuđujem. Idi i više ne griješi!”</verse>
				<verse number="12">Tada im je Isus ponovo progovorio te rekao: “Ja sam svjetlo svijetu. Tko mene slijedi, neće hoditi u tami, nego će imati svjetlo života.”</verse>
				<verse number="13">Farizeji su mu nato rekli: “Ti svjedočiš sâm za sebe; tvoje svjedočanstvo nije istinito.”</verse>
				<verse number="14">Isus je odgovorio te im rekao: “Ako ja i svjedočim sâm za sebe, moje je svjedočanstvo istinito, jer znam odakle sam došao i kamo idem. A vi ne znate odakle dolazim i kamo idem.</verse>
				<verse number="15">Vi sudite po tijelu; ja ne sudim nikoga.</verse>
				<verse number="16">A ja, ako i sudim, moj je sud istinit jer nisam sâm, nego: ja i Otac koji me je poslao.</verse>
				<verse number="17">I u vašem je Zakonu zapisano da je svjedočanstvo dvojice ljudi istinito.</verse>
				<verse number="18">Ja sam onaj koji svjedočim za sebe, i Otac koji me je poslao svjedoči za mene.”</verse>
				<verse number="19">Nato su ga upitali: “Gdje je tvoj Otac?” Isus je odgovorio: “Ni mene ne poznajete, ni Oca moga. Kad biste mene poznavali, poznavali biste i Oca moga.”</verse>
				<verse number="20">Ove je riječi Isus izgovorio u riznici dok je poučavao u Hramu. I nitko ga nije uhvatio jer još nije došao njegov čas.</verse>
				<verse number="21">Tada im je Isus ponovo rekao: “Ja odlazim, a vi ćete me tražiti i u svojim ćete grijesima umrijeti. Kamo ja idem, vi ne možete doći.”</verse>
				<verse number="22">Stoga su Židovi govorili: “Neće li se sâm ubiti, jer kaže: ‘Kamo ja idem, vi ne možete doći?’ “</verse>
				<verse number="23">A on im je rekao: “Vi ste odozdo, ja sam odozgo. Vi ste od ovoga svijeta, ja nisam od ovoga svijeta.</verse>
				<verse number="24">Zato sam vam rekao da ćete umrijeti u svojim grijesima. Jer ako ne povjerujete da Ja jesam, umrijet ćete u svojim grijesima.”</verse>
				<verse number="25">Tada su ga upitali: “Tko si ti?” A Isus im je odgovorio: “Upravo onaj o kome sam vam govorio od početka!</verse>
				<verse number="26">Imam mnogo toga o vama govoriti i suditi; ali je onaj koji me poslao istinit, i ja govorim svijetu ono što sam čuo od njega.”</verse>
				<verse number="27">Nisu razumjeli da im je govorio o Ocu.</verse>
				<verse number="28">Tada im je Isus rekao: “Kad podignete Sina čovječjega, tada ćete spoznati da Ja jesam i da ništa sâm od sebe ne činim, nego govorim ono što me Otac naučio.</verse>
				<verse number="29">A onaj koji me je poslao, sa mnom je. Otac me nije ostavio samog, jer ja uvijek činim ono što je njemu ugodno.”</verse>
				<verse number="30">Dok je on to govorio, mnogi su povjerovali u njega.</verse>
				<verse number="31">Onda je Isus rekao Židovima koji su mu povjerovali: “Ako ostanete u mojoj riječi, doista ste moji učenici;</verse>
				<verse number="32">i upoznat ćete istinu, i istina će vas osloboditi.”</verse>
				<verse number="33">Odgovorili su mu: “Sjeme smo Abrahamovo i nikada nikome nismo robovali. Kako ti kažeš: ‘Postat ćete slobodni’?”</verse>
				<verse number="34">Isus im je odgovorio: “Uistinu, uistinu, kažem vam, svaki koji čini grijeh, rob je grijeha.</verse>
				<verse number="35">A rob ne ostaje u kući zauvijek, ali Sin ostaje zauvijek.</verse>
				<verse number="36">Ako vas, dakle, Sin oslobodi, doista ćete biti slobodni.</verse>
				<verse number="37">Znam da ste sjeme Abrahamovo, ali me ipak nastojite ubiti, jer moja riječ nema mjesta u vama.</verse>
				<verse number="38">Ja govorim ono što sam vidio kod svoga Oca, a vi činite što ste vidjeli kod svoga oca.”</verse>
				<verse number="39">Odgovorili su i rekli mu: “Naš je otac Abraham.” Isus im je rekao: “Kad biste bili djeca Abrahamova, činili biste djela Abrahamova.</verse>
				<verse number="40">Ali sada nastojite ubiti mene, čovjeka koji vam je govorio istinu koju sam čuo od Boga. To Abraham nije činio.</verse>
				<verse number="41">Vi činite djela svoga oca.” Nato su mu rekli: “Mi nismo rođeni iz bludništva; imamo jednoga Oca, Boga.”</verse>
				<verse number="42">Isus im je odgovorio: “Kad bi Bog bio vaš otac, ljubili biste mene, jer ja sam od Boga izašao i došao. Nisam došao sâm od sebe, nego me je on poslao.</verse>
				<verse number="43">Zašto ne razumijete moju besjedu? Jer niste u stanju slušati riječ moju.</verse>
				<verse number="44">Vi ste od svoga oca Đavla i želite činiti požude oca svoga. On je bio čovjekoubojica od početka i nije stajao u istini, jer u njemu nema istine. Kad govori laž, od svoga govori, jer je lažljivac i njen otac.</verse>
				<verse number="45">A zato što ja govorim istinu, meni ne vjerujete.</verse>
				<verse number="46">Tko će mi od vas dokazati grijeh? Ako li govorim istinu, zašto mi ne vjerujete?</verse>
				<verse number="47">Tko je od Boga, sluša riječi Božje. Vi ih zato ne slušate, jer niste od Boga.”</verse>
				<verse number="48">Nato su Židovi odgovorili te mu rekli: “Ne kažemo li dobro da si ti Samarijanac i da imaš đavla?”</verse>
				<verse number="49">Isus je odgovorio: “Ja nemam đavla, nego poštujem svoga Oca, a vi mene obeščašćujete.</verse>
				<verse number="50">I ja ne tražim svoju slavu, ima tko traži i sudi.</verse>
				<verse number="51">Uistinu, uistinu, kažem vam, ako tko drži riječ moju, neće nikada vidjeti smrt.”</verse>
				<verse number="52">Tada su mu Židovi rekli: “Sad znamo da imaš đavla. Abraham je umro i proroci, a ti kažeš: ‘Ako tko drži moju riječ, neće nikada okusiti smrt.’</verse>
				<verse number="53">Jesi li ti veći od našega oca Abrahama, koji je umro? I proroci su pomrli. Kime se ti praviš?”</verse>
				<verse number="54">Isus je odgovorio: “Ako li ja sâm sebe častim, čast moja nije ništa. Onaj koji mene časti moj je Otac, za koga vi kažete da je vaš Bog.</verse>
				<verse number="55">Ali ga niste upoznali, a ja ga poznajem. I ako kažem da ga ne poznajem, bit ću lažljivac poput vas; ali ja ga poznajem i držim riječ njegovu.</verse>
				<verse number="56">Abraham, otac vaš, kliktao je da bi vidio moj dan. I vidio je, te se obradovao.”</verse>
				<verse number="57">Nato su mu Židovi rekli: “Nemaš još ni pedeset godina, a vidio si Abrahama!”</verse>
				<verse number="58">Isus im je rekao: “Uistinu, uistinu, kažem vam, prije nego je Abraham bio, Ja jesam.”</verse>
				<verse number="59">Tada su podigli kamenje da bi ga bacili na njega, ali se Isus sakrio i izašao iz Hrama te prošao između njih. I tako je otišao.</verse>
			</chapter>
			<chapter number="9">
				<verse number="1">I prolazeći, Isus je ugledao čovjeka slijepog od rođenja,</verse>
				<verse number="2">a njegovi su ga učenici upitali govoreći: “Učitelju, tko je sagriješio, on ili njegovi roditelji te se slijep rodio?”</verse>
				<verse number="3">Isus je odgovorio: “Niti je ovaj sagriješio niti njegovi roditelji, nego da bi se na njemu očitovala djela Božja.</verse>
				<verse number="4">Ja moram činiti djela onoga koji me je poslao dok je dan; dolazi noć kad nitko ne može raditi.</verse>
				<verse number="5">Dok sam na svijetu, svjetlo sam svijeta.”</verse>
				<verse number="6">Kad je to izgovorio, pljunuo je na zemlju i od pljuvačke napravio blato i slijepcu premazao blatom oči,</verse>
				<verse number="7">te mu rekao: “Idi, operi se u kupalištu Siloamu!” (što se prevodi: Poslan). Tada je otišao i oprao se pa se vratio gledajući.</verse>
				<verse number="8">Zato su susjedi i oni koji su ga prije vidjeli da je bio slijep govorili: “Nije li to onaj što je sjedio i prosio?”</verse>
				<verse number="9">Neki su rekli: “On je!”, a drugi: “Samo mu je sličan.” A on je govorio: “Ja sam!”</verse>
				<verse number="10">Tada su ga upitali: “Kako su ti se otvorile oči?”</verse>
				<verse number="11">On je odgovorio i rekao: “Čovjek koji se zove Isus napravio je blato i premazao mi oči pa mi rekao: ‘Idi u kupalište Siloam i operi se!’ I ja sam otišao i oprao se te progledao.”</verse>
				<verse number="12">Onda su ga upitali: “Gdje je on?” Odgovorio je: “Ne znam.”</verse>
				<verse number="13">Onoga koji je prije bio slijep odveli su k farizejima.</verse>
				<verse number="14">A bio je Šabat kad je Isus napravio blato i otvorio mu oči.</verse>
				<verse number="15">Tada su ga i farizeji ponovo upitali kako je progledao. On im je odgovorio: “Stavio mi je blato na oči, pa sam se oprao, i vidim.”</verse>
				<verse number="16">Nato su neki od farizeja rekli: “Ovaj čovjek nije od Boga, jer ne drži Šabat.” Drugi su govorili: “Kako može čovjek grešnik činiti ovakva čudesa?” I nastao je razdor među njima.</verse>
				<verse number="17">Ponovo su upitali slijepca: “Što ti kažeš za njega budući da ti je otvorio oči?” On je odgovorio: “Prorok je!”</verse>
				<verse number="18">Ali Židovi nisu povjerovali za njega da je bio slijep i progledao sve dok nisu dozvali roditelje toga koji je progledao</verse>
				<verse number="19">te ih upitali govoreći: “Je li ovo vaš sin za koga vi kažete da se slijep rodio? Kako, dakle, sada vidi?”</verse>
				<verse number="20">Njegovi su roditelji odgovorili i rekli im: “Znamo da je ovo naš sin i da se slijep rodio.</verse>
				<verse number="21">A kako sad vidi, ne znamo. Ili, tko mu je otvorio oči, mi ne znamo. On je odrastao, pitajte njega, sâm će o sebi govoriti.”</verse>
				<verse number="22">To su rekli njegovi roditelji zato što su se bojali Židova, jer su se Židovi već dogovorili da će, ako ga tko prizna za Krista, biti isključen iz sinagoge.</verse>
				<verse number="23">Zbog toga su njegovi roditelji rekli: “Odrastao je, njega pitajte.”</verse>
				<verse number="24">Tada su ponovo pozvali čovjeka koji je bio slijep te mu rekli: “Daj hvalu Bogu! Mi znamo da je taj čovjek grešnik.”</verse>
				<verse number="25">On je odgovorio i rekao: “Je li grešnik, ne znam. Jedno znam: da sam bio slijep, a sada vidim!”</verse>
				<verse number="26">Onda su ga ponovo upitali: “Što ti je učinio? Kako ti je otvorio oči?”</verse>
				<verse number="27">Odgovorio im je: “Već sam vam rekao, a niste slušali. Zašto biste htjeli to ponovo čuti? Želite li i vi postati njegovim učenicima?”</verse>
				<verse number="28">Tada su ga izgrdili i rekli: “Ti si njegov učenik, a mi smo učenici Mojsijevi.”</verse>
				<verse number="29">Mi znamo da je Bog govorio Mojsiju, a odakle je ovaj, ne znamo.”</verse>
				<verse number="30">Čovjek je odgovorio te im rekao: “Zaista u tome i jest nešto čudno da vi ne znate odakle je, a meni je otvorio oči!</verse>
				<verse number="31">A znamo da Bog grešnike ne uslišava, nego ako je tko štovatelj Boga i izvršava njegovu volju, toga uslišava.</verse>
				<verse number="32">Otkada je svijeta, nije se čulo da je netko otvorio oči nekome tko se slijep rodio.</verse>
				<verse number="33">Ako taj nije od Boga, ne bi mogao ništa učiniti.”</verse>
				<verse number="34">Odgovorili su i rekli mu: “Ti si se sav rodio u grijesima i ti sad nas poučavaš?” Onda su ga izbacili van.</verse>
				<verse number="35">Isus je dočuo da su ga izbacili van pa ga je, kad ga je našao, upitao: “Vjeruješ li ti u Sina Božjega?”</verse>
				<verse number="36">On je odgovorivši upitao: “Tko je taj, Gospodine, da povjerujem u njega?”</verse>
				<verse number="37">A Isus mu je odgovorio: “I vidio si ga i taj je koji s tobom razgovara.”</verse>
				<verse number="38">A on je rekao: “Vjerujem, Gospodine!”, te mu iskazao štovanje.</verse>
				<verse number="39">Tada je Isus napomenuo: “Ja sam radi suda došao na ovaj svijet: da vide koji ne vide, a koji vide da postanu slijepi!”</verse>
				<verse number="40">A to su čuli neki od farizeja koji su bili s njim pa su ga upitali: “Jesmo li i mi slijepi?”</verse>
				<verse number="41">Isus im je odgovorio: “Kad biste bili slijepi, ne biste imali grijeha. Ali sada govorite: ‘Vidimo!’, zato vaš grijeh ostaje.”</verse>
			</chapter>
			<chapter number="10">
				<verse number="1">“Uistinu, uistinu, kažem vam, tko u ovčji tor ne ulazi kroz vrata, već se uspinje na drugom mjestu, lopov je i razbojnik,</verse>
				<verse number="2">a tko ulazi na vrata, pastir je ovcama.</verse>
				<verse number="3">Njemu vratar otvara i ovce slušaju njegov glas. I ovce svoje zove po imenu te ih izvodi.</verse>
				<verse number="4">I kad izvede svoje ovce, ide pred njima, i ovce ga slijede jer poznaju njegov glas.</verse>
				<verse number="5">A stranca nipošto neće slijediti, nego će bježati od njega, jer ne poznaju glas stranaca.”</verse>
				<verse number="6">Isus im je izgovorio tu usporedbu, ali oni nisu razumjeli ono što im je govorio.</verse>
				<verse number="7">Tada im je Isus ponovo rekao: “Uistinu, uistinu, kažem vam: ja sam vrata ovcama.</verse>
				<verse number="8">Svi koji su došli prije mene lopovi su i razbojnici, ali ih ovce nisu poslušale.</verse>
				<verse number="9">Ja sam vrata. Ako tko uđe kroz mene, spasit će se, te će ulaziti i izlaziti i pašu nalaziti.</verse>
				<verse number="10">Lopov ne dolazi, osim da ukrade, i ubije i uništi. Ja sam došao da imaju život i da ga imaju u izobilju.</verse>
				<verse number="11">Ja sam pastir dobri. Pastir dobri polaže život svoj za ovce.</verse>
				<verse number="12">A najamnik, koji nije pastir, i kome ovce ne pripadaju, vidi vuka gdje dolazi pa ostavlja ovce i bježi, a vuk grabi ovce i rastjeruje ih.</verse>
				<verse number="13">Najamnik bježi, jer je najamnik i ne brine za ovce.</verse>
				<verse number="14">Ja sam pastir dobri, i poznajem ovce svoje i moje ovce poznaju mene.</verse>
				<verse number="15">Kao što Otac poznaje mene, tako i ja poznajem Oca, i život svoj polažem za ovce.</verse>
				<verse number="16">A imam i druge ovce koje nisu iz ovoga tora. I njih ja moram dovesti, i one će čuti moj glas te će biti jedno stado i jedan pastir.</verse>
				<verse number="17">Zbog toga me ljubi Otac moj što ja polažem život svoj da ga ponovo uzmem.</verse>
				<verse number="18">Nitko ga od mene ne oduzima, nego ga ja sâm od sebe polažem. Imam vlast položiti ga i imam vlast ponovo ga uzeti; tu sam zapovijed primio od Oca svoga.”</verse>
				<verse number="19">Zato je ponovo nastao razdor među Židovima zbog ovih besjeda,</verse>
				<verse number="20">te su mnogi od njih govorili: “Ima đavla, i luduje; što ga slušate?”</verse>
				<verse number="21">Drugi su govorili: “Ovo nisu riječi opsjednuta đavlom. Može li đavao slijepima oči otvoriti?”</verse>
				<verse number="22">A u Jeruzalemu je bila svetkovina Posvećenja; i bila je zima,</verse>
				<verse number="23">a Isus je hodao u Hramu po Salomonovu trijemu.</verse>
				<verse number="24">Tada su ga Židovi okružili i zapitkivali ga: “Dokle ćeš nam sumnjom dušu mučiti? Ako si ti Krist, reci nam otvoreno.”</verse>
				<verse number="25">Isus im je odgovorio: “Rekao sam vam pa ne vjerujete. Djela koja ja činim u ime Oca svoga, ona svjedoče za mene,</verse>
				<verse number="26">ali vi ne vjerujete jer niste od mojih ovaca, kao što sam vam rekao.</verse>
				<verse number="27">Ovce moje slušaju glas moj; i ja ih poznajem, i one me slijede.</verse>
				<verse number="28">I ja im dajem život vječni te neće nikada propasti i nitko ih neće oteti iz moje ruke.</verse>
				<verse number="29">Otac moj, koji mi ih je dao, veći je od svih, i nitko ih ne može oteti iz ruke Oca moga.</verse>
				<verse number="30">Ja i Otac jedno smo.”</verse>
				<verse number="31">Tada su Židovi ponovo uzeli kamenje da bi ga kamenovali.</verse>
				<verse number="32">Isus im je odgovorio: “Pokazao sam vam mnoga dobra djela od Oca svoga; za koje me od tih djela kamenujete?”</verse>
				<verse number="33">Židovi su mu odgovorili rekavši: “Za dobro djelo te ne kamenujemo, nego zbog hule, i jer ti, premda si čovjek, praviš sebe Bogom.”</verse>
				<verse number="34">Isus im je odgovorio: “Nije li zapisano u vašem Zakonu: ‘Ja sam rekao: bogovi ste’?</verse>
				<verse number="35">Ako je nazvao bogovima one kojima je došla riječ Božja, a Pismo se ne može dokinuti,</verse>
				<verse number="36">kako vi govorite onomu, koga je Otac posvetio i poslao u svijet: ‘Huliš!’, jer sam rekao, ‘Sin sam Božji’?</verse>
				<verse number="37">Ako ne činim djela Oca svoga, nemojte mi vjerovati.</verse>
				<verse number="38">Ako li činim, pa makar meni i ne vjerujete, vjerujte ovim djelima, da upoznate i vjerujete da je Otac u meni i ja u Ocu.”</verse>
				<verse number="39">Zato su ga opet htjeli uhvatiti, ali im je izmaknuo iz ruke</verse>
				<verse number="40">i ponovo otišao na onu stranu Jordana na mjesto gdje je Ivan prije krštavao; i ondje je ostao.</verse>
				<verse number="41">Tada su mnogi prilazili k njemu i govorili: “Ivan nije učinio nijedno čudo, ali sve što je Ivan za ovoga rekao bilo je istinito.”</verse>
				<verse number="42">I ondje su mnogi povjerovali u njega.</verse>
			</chapter>
			<chapter number="11">
				<verse number="1">A neki je čovjek bio bolestan, Lazar iz Betanije, iz sela Marije i njene sestre Marte.</verse>
				<verse number="2">A Marija, čiji je brat Lazar bolovao, bila je ona koja je pomazala Gospodina pomašću i obrisala mu noge svojom kosom.</verse>
				<verse number="3">Stoga su sestre poslale po njega govoreći: “Gospodine, evo, bolestan je onaj koga voliš.”</verse>
				<verse number="4">Kad je Isus to čuo, rekao je: “Ova bolest nije na smrt, nego radi slave Božje, da se po njoj proslavi Sin Božji.”</verse>
				<verse number="5">A Isus je ljubio Martu i njenu sestru i Lazara.</verse>
				<verse number="6">Kad je, dakle, čuo da je on bolestan, ostao je još dva dana u istom mjestu gdje je bio.</verse>
				<verse number="7">Onda je, nakon toga, rekao svojim učenicima: “Hajdemo opet u Judeju.”</verse>
				<verse number="8">Učenici su ga upitali: ”Rabbi, Židovi su te upravo htjeli kamenovati, i opet ideš onamo?”</verse>
				<verse number="9">Isus je odgovorio: “Nema li dan dvanaest sati? Ako tko hodi po danu, ne spotiče se, jer vidi svjetlost ovoga svijeta.</verse>
				<verse number="10">Ako li tko hodi noću, spotiče se, jer nema svjetlosti u njemu.”</verse>
				<verse number="11">Ovo je govorio, a nakon toga im je rekao: “Naš prijatelj Lazar spava, ali ga idem probuditi.”</verse>
				<verse number="12">Nato su mu učenici rekli: “Gospodine, ako spava, on će biti dobro.”</verse>
				<verse number="13">Ali je Isus govorio o njegovoj smrti, a oni su mislili da govori o počinku u snu.</verse>
				<verse number="14">Onda im je Isus otvoreno rekao: “Lazar je umro.</verse>
				<verse number="15">I radostan sam radi vas što nisam bio ondje, da povjerujete; nego hajdemo k njemu!”</verse>
				<verse number="16">Tada je Toma, koji se zove Blizanac, rekao ostalim učenicima: “Hajdemo i mi s njim umrijeti!”</verse>
				<verse number="17">Zatim je Isus došao i našao da je već četiri dana u grobu.</verse>
				<verse number="18">A Betanija je bila blizu Jeruzalema, otprilike petnaest stadija,</verse>
				<verse number="19">te su mnogi Židovi došli k Marti i Mariji da bi ih utješili zbog njihovog brata.</verse>
				<verse number="20">Onda je Marta, čim je čula da Isus dolazi, pošla njemu u susret, a Marija je sjedila u kući.</verse>
				<verse number="21">Tada je Marta rekla Isusu: “Gospodine, da si bio ovdje, moj brat ne bi umro.</verse>
				<verse number="22">Ali i sada znam da što god zatražiš od Boga, dat će ti Bog.”</verse>
				<verse number="23">Isus joj je rekao: “Tvoj će brat uskrsnuti!”</verse>
				<verse number="24">Marta mu je rekla: “Znam da će uskrsnuti, o uskrsnuću, u posljednji dan.”</verse>
				<verse number="25">Isus joj je rekao: “Ja sam Uskrsnuće i Život. Tko u mene vjeruje, ako i umre, živjet će.</verse>
				<verse number="26">I svaki koji živi i vjeruje u mene, nikada neće umrijeti. Vjeruješ li ovo?”</verse>
				<verse number="27">Odgovorila mu je: “Da, Gospodine, ja vjerujem da si ti Krist, Sin Božji, koji dolazi na svijet.”</verse>
				<verse number="28">I kad je to rekla, otišla je i potajno pozvala svoju sestru Mariju govoreći: “Učitelj je došao i zove te.”</verse>
				<verse number="29">Čim je ona to čula, brzo je ustala i pošla k njemu.</verse>
				<verse number="30">A Isus nije još došao u selo, već je bio na mjestu gdje ga je susrela Marta.</verse>
				<verse number="31">Tada su Židovi, koji su bili s njom u kući i tješili je, kad su vidjeli da je Marija brzo ustala i izašla, pošli za njom govoreći: “Ide tamo na grob plakati!”</verse>
				<verse number="32">Zatim je Marija, kad je došla tamo gdje je bio Isus i ugledala ga, pala do njegovih nogu govoreći mu: “Gospodine, da si bio ovdje, moj brat ne bi umro.”</verse>
				<verse number="33">Kad ju je, dakle, Isus ugledao kako plače i kako plaču Židovi koji su došli s njom, uzdahnuo je u duhu i uznemirio se</verse>
				<verse number="34">te upitao: “Gdje ste ga položili?” Oni su mu odgovorili: “Gospodine, dođi i vidi!”</verse>
				<verse number="35">Isus je zaplakao.</verse>
				<verse number="36">Nato su Židovi govorili: “Gle, kako ga je volio!”</verse>
				<verse number="37">A neki su od njih pitali: “Nije li taj, koji je slijepcu otvorio oči, mogao učiniti i to da ovaj ne umre?”</verse>
				<verse number="38">Isus je stoga ponovo uzdahnuo u sebi i došao na grob. A to je bila špilja i na njoj je ležao kamen.</verse>
				<verse number="39">Isus je rekao: “Odmaknite kamen!” Pokojnikova mu je sestra, Marta, rekla: “Gospodine, već zaudara, jer je četvrti dan mrtav.”</verse>
				<verse number="40">Isus ju je upitao: “Nisam li ti rekao da ćeš, ako budeš vjerovala, vidjeti slavu Božju?”</verse>
				<verse number="41">Tada su odmaknuli kamen s mjesta gdje je mrtvac bio položen. A Isus je podigao svoje oči i rekao: “Oče, zahvaljujem ti što si me uslišao.</verse>
				<verse number="42">A ja sam znao da me uvijek uslišavaš, ali sam to govorio radi ljudi koji okolo stoje, da povjeruju da si me ti poslao.”</verse>
				<verse number="43">I kad je to rekao, viknuo je jakim glasom: “Lazare, izađi!”</verse>
				<verse number="44">I mrtvac je izašao, obavijen povojima po rukama i nogama, a lice mu je bilo omotano rupcem. Isus im je rekao: “Odriješite ga i pustite neka ide!”</verse>
				<verse number="45">Tada su mnogi od Židova koji su došli k Mariji i vidjeli što je Isus učinio povjerovali u njega.</verse>
				<verse number="46">A neki su od njih otišli k farizejima pa im ispripovjedili što je Isus učinio.</verse>
				<verse number="47">Nato su glavari svećenički i farizeji sazvali Vijeće i govorili: “Što učiniti, jer ovaj čovjek čini mnoga čudesa?</verse>
				<verse number="48">Ako ga pustimo tako, svi će povjerovati u njega, pa će doći Rimljani i oteti nam i mjesto i narod.”</verse>
				<verse number="49">A jedan od njih, Kaifa, koji je te godine bio veliki svećenik, rekao im je: “Vi ništa ne znate!</verse>
				<verse number="50">Ne uviđate li da je za nas bolje da jedan čovjek umre radi naroda nego da sav narod propadne?”</verse>
				<verse number="51">A to nije rekao sâm od sebe, već je, pošto je bio veliki svećenik te godine, prorokovao da Isus treba umrijeti za narod,</verse>
				<verse number="52">i ne samo za narod nego i da raspršenu djecu Božju okupi u jedno.</verse>
				<verse number="53">Od toga su se dana, dakle, dogovorili ubiti ga.</verse>
				<verse number="54">Zato se Isus nije više javno kretao među Židovima, nego je odande otišao u kraj blizu pustinje, u grad zvani Efraim, i ondje se zadržao sa svojim učenicima.</verse>
				<verse number="55">A bila je blizu židovska Pasha te su mnogi iz onoga kraja uzišli u Jeruzalem prije Pashe da bi se očistili.</verse>
				<verse number="56">Tada su tražili Isusa i, stojeći u Hramu, među sobom govorili: “Što vam se čini, zar neće doći na svetkovinu?”</verse>
				<verse number="57">A i glavari su svećenički i farizeji izdali zapovijed da, ako tko dozna gdje je, dojavi kako bi ga uhvatili.</verse>
			</chapter>
			<chapter number="12">
				<verse number="1">Zatim je šest dana prije Pashe Isus došao u Betaniju gdje je bio Lazar, onaj koji je bio umro, koga je on uskrsnuo od mrtvih.</verse>
				<verse number="2">Ondje su mu pripremili večeru; i Marta je posluživala, a Lazar je bio jedan od onih koji su s njim bili pri jelu.</verse>
				<verse number="3">Tada je Marija uzela libru prave nardove, skupocjene pomasti, pomazala Isusu noge i svojom kosom obrisala njegove noge, te se kuća napunila mirisom pomasti.</verse>
				<verse number="4">Onda je jedan od njegovih učenika, Juda Iskariotski, Šimunov sin, koji ga je namjeravao izdati, rekao:</verse>
				<verse number="5">“Zašto se ova pomast nije prodala za tristo dinara i to dalo siromasima? ”</verse>
				<verse number="6">A to nije rekao jer se brinuo za siromahe, nego jer je bio lopov i imao kesu i odnosio što se u nju stavljalo.</verse>
				<verse number="7">Nato je Isus rekao: “Pusti je! Sačuvala je to za dan moga ukopa.</verse>
				<verse number="8">Jer siromahe uvijek imate kraj sebe, a mene nemate uvijek.”</verse>
				<verse number="9">Tada je veliko mnoštvo Židova saznalo da je on ondje pa su došli, ne samo radi Isusa nego i da bi vidjeli Lazara koga je bio uskrsnuo od mrtvih.</verse>
				<verse number="10">Ali su se glavari svećenički posavjetovali da ubiju i Lazara,</verse>
				<verse number="11">jer su mnogi Židovi zbog njega odlazili i vjerovali u Isusa.</verse>
				<verse number="12">Sutradan je veliko mnoštvo što je došlo na svetkovinu, kad je čulo da Isus dolazi u Jeruzalem,</verse>
				<verse number="13">uzelo palmine grane te mu izašlo u susret i klicalo: “Hosana! ‘Blagoslovljen kralj Izraelov koji dolazi u ime Gospodnje!’ “</verse>
				<verse number="14">A Isus je, kad je našao magarčića, sjeo na njega, kao što je zapisano:</verse>
				<verse number="15">“Ne boj se, kćeri sionska! Evo, kralj tvoj dolazi sjedeći na mladunčetu magaričinu!”</verse>
				<verse number="16">A njegovi učenici nisu to isprva razumjeli; ali kad je Isus bio proslavljen, onda su se sjetili da je to bilo o njemu zapisano i da su mu to učinili.</verse>
				<verse number="17">Svjedočilo je i mnoštvo koje je bilo s njim kad je Lazara pozvao iz groba i uskrsnuo ga od mrtvih.</verse>
				<verse number="18">Zbog toga mu je mnoštvo i pošlo u susret, jer je čulo da je on učinio to čudo.</verse>
				<verse number="19">Zato su farizeji govorili među sobom: “Vidite kako ništa ne postižete. Evo, svijet je otišao za njim!”</verse>
				<verse number="20">A među onima koji su došli na svetkovinu iskazati štovanje bilo je i nekih Grka.</verse>
				<verse number="21">Oni su tada pristupili k Filipu, koji je bio iz Betsaide galilejske, te ga zamolili govoreći: “Gospodine, htjeli bismo vidjeti Isusa.”</verse>
				<verse number="22">Filip je došao i rekao Andriji, a Andrija i Filip su dalje rekli Isusu.</verse>
				<verse number="23">A Isus je odgovorio rekavši im: “Došao je čas da se proslavi Sin čovječji.</verse>
				<verse number="24">Uistinu, uistinu, kažem vam, ako pšenično zrno ne padne u zemlju i ne umre, ostaje samo. Ako li umre, donosi obilje ploda.</verse>
				<verse number="25">Tko voli svoj život, izgubit će ga; a tko mrzi svoj život na ovom svijetu, sačuvat će ga za život vječni.</verse>
				<verse number="26">Ako tko meni služi, neka mene slijedi; i gdje sam ja, ondje će biti i moj sluga. Ako tko meni služi, njega će poštovati moj Otac.</verse>
				<verse number="27">Sad mi je duša uznemirena. I što reći? Oče, spasi me od ovoga časa? Ali sam zbog toga došao za ovaj čas.</verse>
				<verse number="28">Oče, proslavi ime svoje!” Uto je došao glas s neba govoreći: “Proslavio sam ga i opet ću ga proslaviti!”</verse>
				<verse number="29">Stoga je narod, koji je ondje stajao i to čuo, rekao: “Zagrmjelo je!” Drugi su rekli: “Anđeo mu je progovorio!”</verse>
				<verse number="30">Isus je odgovorio i rekao im: “Ovaj glas nije došao radi mene, nego radi vas.</verse>
				<verse number="31">Sada je sud ovome svijetu! Sada će knez ovoga svijeta biti izbačen!</verse>
				<verse number="32">A ja, kad budem podignut sa zemlje, sve ću privući k sebi.”</verse>
				<verse number="33">To je govorio naznačujući kakvom će smrću umrijeti.</verse>
				<verse number="34">Narod mu je odgovorio: “Mi smo iz Zakona čuli da Krist ostaje zauvijek. A kako ti govoriš da Sin čovječji treba biti podignut? Tko je taj Sin čovječji? ”</verse>
				<verse number="35">Isus im je tada rekao: “Još je malo vremena svjetlo s vama. Hodite dok imate svjetlo, da vas tama ne osvoji! Jer tko hoda u tami, ne zna kamo ide.</verse>
				<verse number="36">Dok imate svjetlo, vjerujte u svjetlo, da postanete djeca svjetla!” To je Isus izgovorio i otišao te se sakrio od njih.</verse>
				<verse number="37">I premda je on pred njima učinio mnoga čudesa, ipak nisu u njega povjerovali,</verse>
				<verse number="38">da bi se ispunila riječ proroka Izaije koji je rekao: “Gospodine, tko je povjerovao našoj poruci i kome li se objavila ruka Gospodnja?”</verse>
				<verse number="39">Zbog toga nisu mogli vjerovati, jer je Izaija još rekao:</verse>
				<verse number="40">“Zaslijepio im je oči i srce im otvrdnuo, da očima ne vide, i srcem ne razumiju i ne obrate se da ih ozdravim.”</verse>
				<verse number="41">To je Izaija izgovorio kad je vidio njegovu slavu i o njemu govorio.</verse>
				<verse number="42">Ipak su mnogi i od glavara povjerovali u njega, ali zbog farizeja nisu ga priznavali da ne budu isključeni iz sinagoge.</verse>
				<verse number="43">Jer su hvalu ljudsku ljubili više nego hvalu Božju.</verse>
				<verse number="44">Isus je povikao i rekao: “Tko vjeruje u mene, ne vjeruje u mene, nego u onoga koji me je poslao.</verse>
				<verse number="45">I tko vidi mene, vidi onoga koji je mene poslao.</verse>
				<verse number="46">Ja sam došao sâm na svijet kao svjetlo da nijedan koji u mene vjeruje ne ostane u tami.</verse>
				<verse number="47">I sluša li tko moje riječi, a ne vjeruje, ja ga ne sudim, jer nisam došao suditi svijetu, nego svijet spasiti.</verse>
				<verse number="48">Tko mene odbacuje i ne prima mojih riječi, ima tko ga sudi. Riječ koju sam vam govorio, ona će mu suditi u posljednji dan.</verse>
				<verse number="49">Jer ja nisam govorio sâm od sebe, nego mi je Otac, koji me poslao, dao zapovijed što reći i što govoriti.</verse>
				<verse number="50">I znam da je zapovijed njegova život vječni. Sve što ja, dakle, govorim, onako govorim kako mi je Otac rekao.”</verse>
			</chapter>
			<chapter number="13">
				<verse number="1">A pred svetkovinu Pashe, kad je Isus znao da je došao njegov čas da prijeđe iz ovoga svijeta k Ocu, pošto je ljubio svoje koji su u svijetu, ljubio ih je do kraja.</verse>
				<verse number="2">I kad je večera završila, Đavao je već stavio u srce Judi Iskariotskom, Šimunovom sinu, da ga izda.</verse>
				<verse number="3">Isus je, znajući da mu je Otac sve predao u ruke i da je od Boga došao i da odlazi k Bogu,</verse>
				<verse number="4">ustao od večere i odložio svoju odjeću, uzeo ubrus te se opasao.</verse>
				<verse number="5">Zatim je ulio vodu u posudu i počeo učenicima prati noge i brisati ubrusom kojim je bio opasan.</verse>
				<verse number="6">Tada je došao do Šimuna Petra i Petar ga je upitao: “Gospodine, zar ćeš ti meni prati noge?”</verse>
				<verse number="7">Isus je odgovorio i rekao mu: “Što ja činim, ti sada ne shvaćaš, ali ćeš nakon ovoga spoznati.”</verse>
				<verse number="8">Petar mu je rekao: “Nikada nećeš prati moje noge!” Isus mu je odgovorio: “Ako te ne operem, nemaš udjela sa mnom.”</verse>
				<verse number="9">Šimun Petar mu je rekao: “Gospodine, ne samo moje noge, nego i ruke i glavu!”</verse>
				<verse number="10">Isus mu je rekao: “Opranomu ne treba drugo prati osim nogu, jer je sav čist. I vi ste čisti, ali ne svi.”</verse>
				<verse number="11">Jer je znao tko će ga izdati, zato je rekao: “Niste svi čisti.”</verse>
				<verse number="12">Kad im je, dakle, oprao noge, uzeo je svoju odjeću, ponovo sjeo te ih upitao: “Razumijete li što sam vam učinio?</verse>
				<verse number="13">Vi mene zovete Učiteljem i Gospodinom, i dobro kažete, jer to jesam.</verse>
				<verse number="14">Ako sam, dakle, ja, vaš Gospodin i Učitelj, vama oprao noge, i vi ste dužni prati noge jedan drugome.</verse>
				<verse number="15">Jer sam vam dao primjer da i vi činite kao što sam ja vama učinio.</verse>
				<verse number="16">Uistinu, uistinu, kažem vam, nije sluga veći od svoga gospodara, niti je poslanik veći od onoga koji ga je poslao.</verse>
				<verse number="17">Ako ovo znate, blaženi ste ako tako činite!</verse>
				<verse number="18">Ne govorim o vama svima. Ja znam koje sam izabrao. Ali da bi se ispunilo Pismo: ‘Onaj koji jede kruh sa mnom, petu svoju na mene podiže.’</verse>
				<verse number="19">Od sada vam kažem, prije negoli se dogodi, da kad se dogodi, povjerujete da Ja jesam.</verse>
				<verse number="20">Uistinu, uistinu, kažem vam, tko prima onoga koga ja šaljem, mene prima; a tko mene prima, prima onoga koji je mene poslao.”</verse>
				<verse number="21">Kad je to izgovorio, Isus se uznemirio u duhu te posvjedočio i rekao: “Uistinu, uistinu, kažem vam da će me jedan od vas izdati.”</verse>
				<verse number="22">Tada su učenici pogledali jedan drugoga dvoumeći se o kome govori.</verse>
				<verse number="23">A jedan od njegovih učenika, koga je Isus ljubio, bio je naslonjen na Isusove grudi.</verse>
				<verse number="24">Stoga mu je Šimun Petar namignuo neka upita tko bi bio taj o kome je govorio!</verse>
				<verse number="25">A onaj je legao na Isusova njedra i upitao ga: “Gospodine, tko je?”</verse>
				<verse number="26">Isus je odgovorio: “Onaj je kome ću ja, kad umočim, dati zalogaj.” I kad je umočio zalogaj, dao ga je Judi Iskariotskom, sinu Šimunovu.</verse>
				<verse number="27">A poslije zalogaja, u onoga je ušao Sotona. Tada mu je Isus rekao: “Što činiš, čini brzo!”</verse>
				<verse number="28">I nitko od onih pri jelu nije znao zbog čega mu je to rekao.</verse>
				<verse number="29">Jer su neki mislili, pošto je Juda imao kesu, da mu je Isus rekao: “Kupi što nam treba za svetkovinu!”, ili neka udijeli nešto siromasima.</verse>
				<verse number="30">On je tada, pošto je primio zalogaj, odmah izašao. A bila je noć.</verse>
				<verse number="31">Stoga, kad je on izašao, Isus je rekao: “Sada je proslavljen Sin čovječji, i Bog je proslavljen u njemu.</verse>
				<verse number="32">Ako je Bog proslavljen u njemu, Bog će i njega proslaviti u sebi, i odmah će ga proslaviti.</verse>
				<verse number="33">Dječice, još sam malo s vama. Tražit ćete me, i kao što sam rekao Židovima, tako sada kažem vama: ‘Kamo ja idem, vi ne možete doći.’</verse>
				<verse number="34">Novu vam zapovijed dajem da ljubite jedan drugoga; kao što sam ja ljubio vas, da i vi ljubite jedan drugoga.</verse>
				<verse number="35">Po ovome će svi znati da ste moji učenici, ako imate ljubavi jedan za drugoga.”</verse>
				<verse number="36">Šimun Petar ga je upitao: “Gospodine, kamo ideš?” Isus mu je odgovorio: “Kamo ja idem, sada me ne možeš slijediti, ali ćeš me kasnije slijediti.”</verse>
				<verse number="37">Petar ga je upitao: “Gospodine, zašto te sada ne mogu slijediti? Život ću svoj položiti radi tebe!”</verse>
				<verse number="38">Isus mu je odgovorio: “Život ćeš svoj položiti radi mene? Uistinu, uistinu, kažem ti, pijetao neće zakukurikati dok me tri puta ne zaniječeš.”</verse>
			</chapter>
			<chapter number="14">
				<verse number="1">“Neka se ne uznemiruje srce vaše! Vjerujte u Boga i u mene vjerujte!</verse>
				<verse number="2">U domu Oca moga ima mnogo prebivališta; da nije tako, rekao bih vam. Idem vam pripraviti mjesto.</verse>
				<verse number="3">I kad odem te vam pripravim mjesto, opet ću doći i uzeti vas k sebi da i vi budete gdje sam ja.</verse>
				<verse number="4">A kamo ja idem, znate; i put znate.”</verse>
				<verse number="5">Toma mu je rekao: “Gospodine, ne znamo kamo ideš. I kako možemo znati put?”</verse>
				<verse number="6">Isus mu je odgovorio: “Ja sam Put, Istina i Život. Nitko ne dolazi k Ocu, osim po meni.</verse>
				<verse number="7">Ako ste mene upoznali, upoznat ćete i Oca mojega. I od sada ga poznajete i vidjeli ste ga!”</verse>
				<verse number="8">Filip mu je rekao: “Gospodine, pokaži nam Oca, i dovoljno nam je!”</verse>
				<verse number="9">Isus ga je upitao: “Toliko sam vremena s vama i nisi me upoznao, Filipe? Tko je vidio mene, vidio je Oca; pa kako onda ti kažeš: ‘Pokaži nam Oca?’</verse>
				<verse number="10">Ne vjeruješ li da sam ja u Ocu i Otac u meni? Riječi koje vam govorim ne govorim sâm od sebe; nego Otac koji prebiva u meni sâm čini djela.</verse>
				<verse number="11">Vjerujte mi da sam ja u Ocu i Otac u meni! Ako li ne, vjerujte mi radi samih djela.</verse>
				<verse number="12">Uistinu, uistinu, kažem vam, tko u mene vjeruje, djela koja ja činim i on će činiti; i veća će od ovih činiti, jer ja odlazim k Ocu svome.</verse>
				<verse number="13">I sve što zamolite u moje ime, to ću učiniti, da bi se proslavio Otac u Sinu.</verse>
				<verse number="14">Ako što zamolite u moje ime, ja ću to učiniti.</verse>
				<verse number="15">Ako me ljubite, držite moje zapovijedi.</verse>
				<verse number="16">A ja ću moliti Oca te će vam dati drugog Utješitelja, da ostane s vama zauvijek,</verse>
				<verse number="17">Duha istine, koga svijet ne može primiti jer ga ne vidi, niti ga poznaje. A vi ga poznajete jer prebiva s vama i u vama će biti.</verse>
				<verse number="18">Neću vas ostaviti neutješene; doći ću k vama.</verse>
				<verse number="19">Još malo i svijet me više neće vidjeti, ali vi ćete me vidjeti, jer ja živim, i vi ćete živjeti.</verse>
				<verse number="20">U onaj ćete dan vi znati da sam ja u Ocu svome, i vi u meni i ja u vama.</verse>
				<verse number="21">Tko ima moje zapovijedi i drži ih, on je onaj koji me ljubi. A tko mene ljubi, njega će ljubiti Otac moj, i ja ću ga ljubiti i njemu se očitovati.”</verse>
				<verse number="22">Upitao ga je Juda, ne Iskariotski: “Gospodine, kako to da ćeš se nama očitovati, a ne svijetu?”</verse>
				<verse number="23">Isus je odgovorio i rekao mu: “Ako me tko ljubi, moje će riječi držati i moj će ga Otac ljubiti, te ćemo k njemu doći i kod njega prebivati.</verse>
				<verse number="24">Tko mene ne ljubi, riječi moje ne drži. A riječ koju slušate nije moja, nego Oca koji me je poslao.</verse>
				<verse number="25">To sam vam govorio dok sam boravio s vama.</verse>
				<verse number="26">A Utješitelj, Duh Sveti, koga će Otac poslati u moje ime, on će vas poučavati o svemu i podsjetiti vas na sve što sam vam govorio.</verse>
				<verse number="27">Mir vam ostavljam, mir vam svoj dajem. Ja vam ne dajem kao što svijet daje. Neka se ne uznemiruje srce vaše i neka se ne boji!</verse>
				<verse number="28">Čuli ste da sam vam ja rekao: ‘Idem i opet dolazim k vama.’ Kad biste me ljubili, radovali biste se što sam rekao: ‘Idem k Ocu’ jer je Otac moj veći od mene.</verse>
				<verse number="29">A rekao sam vam sada, prije nego se dogodi, da biste vjerovali kad se dogodi.</verse>
				<verse number="30">Neću više s vama mnogo razgovarati jer dolazi knez ovoga svijeta, a on u meni nema ništa.</verse>
				<verse number="31">Ali neka svijet sazna da ljubim Oca i činim onako kako mi je zapovjedio Otac! Ustanite, hajdemo odavde!”</verse>
			</chapter>
			<chapter number="15">
				<verse number="1">“Ja sam istinski trs, a moj Otac je vinogradar.</verse>
				<verse number="2">Svaku lozu na meni koja ne donosi plod uklanja, a svaku koja donosi plod on čisti da bi donijela više ploda.</verse>
				<verse number="3">Vi ste već čisti po riječi koju sam vam govorio.</verse>
				<verse number="4">Ostanite u meni, i ja u vama! Kao što mladica ne može donijeti ploda sama od sebe, ako ne ostane na trsu, tako ni vi ako ne ostanete u meni.</verse>
				<verse number="5">Ja sam trs, vi ste mladice. Tko ostaje u meni i ja u njemu, taj donosi mnogo ploda; jer bez mene ne možete ništa učiniti.</verse>
				<verse number="6">Ako tko ne ostane u meni, baca se van kao mladica i osuši se; onda ih skupljaju i u oganj bacaju pa izgore.</verse>
				<verse number="7">Ako ostanete u meni i moje riječi ostanu u vama, molite što hoćete, i bit će vam.</verse>
				<verse number="8">U ovome se proslavlja Otac moj da donosite mnogo ploda; tako ćete biti moji učenici.</verse>
				<verse number="9">Kao što je Otac mene ljubio, i ja sam vas ljubio; ostanite u mojoj ljubavi!</verse>
				<verse number="10">Ako držite moje zapovijedi, ostat ćete u mojoj ljubavi; kao što sam ja držao zapovijedi Oca svoga i ostajem u njegovoj ljubavi.</verse>
				<verse number="11">Ovo sam vam govorio da radost moja ostane u vama i da radost vaša bude potpuna!</verse>
				<verse number="12">Ovo je moja zapovijed: da ljubite jedan drugoga kao što sam ja ljubio vas!</verse>
				<verse number="13">Nitko nema veće ljubavi od ove: da netko život svoj položi za svoje prijatelje.</verse>
				<verse number="14">Vi ste moji prijatelji ako činite sve što vam ja zapovijedam.</verse>
				<verse number="15">Više vas ne zovem slugama, jer sluga ne zna što radi njegov gospodar; već sam vas nazvao prijateljima, jer sam vam otkrio sve što sam čuo od Oca svoga.</verse>
				<verse number="16">Niste vi mene izabrali, nego sam ja vas izabrao i odredio vas da vi idete i plod donosite te da plod vaš ostane; da vam Otac daruje sve što zamolite u moje ime.</verse>
				<verse number="17">Ovo vam zapovijedam: da ljubite jedan drugoga!</verse>
				<verse number="18">Ako vas svijet mrzi, znajte da je mene mrzio prije vas!</verse>
				<verse number="19">Kad biste bili od svijeta, svijet bi volio svoje; a pošto niste od svijeta, nego sam vas ja izabrao iz svijeta, zbog toga vas svijet mrzi.</verse>
				<verse number="20">Sjetite se riječi koju sam vam ja rekao: ‘Nije sluga veći od svoga gospodara.’ Ako su mene progonili, i vas će progoniti. Ako su moju riječ držali, i vašu će držati.</verse>
				<verse number="21">Ali sve će vam to činiti radi moga imena jer ne poznaju onoga koji me je poslao.</verse>
				<verse number="22">Da nisam došao i govorio im, ne bi imali grijeha; ali sada ne mogu pokriti svoj grijeh.</verse>
				<verse number="23">Tko mene mrzi, i Oca mojega mrzi.</verse>
				<verse number="24">Da nisam među njima učinio djela kojih nitko drugi nije učinio, ne bi imali grijeha; ali su ih sada i vidjeli, te zamrzili i mene i Oca mojega.</verse>
				<verse number="25">Ali to se događa da bi se ispunila riječ što je zapisana u njihovom Zakonu: ‘Mrzili su me nizašto!’</verse>
				<verse number="26">A kad dođe Utješitelj, koga ću vam ja poslati od Oca, Duh istine, koji izlazi od Oca, on će svjedočiti za mene.</verse>
				<verse number="27">A i vi ćete svjedočiti jer ste od početka sa mnom.”</verse>
			</chapter>
			<chapter number="16">
				<verse number="1">“Ovo sam vam govorio da se ne sablaznite.</verse>
				<verse number="2">Isključivat će vas iz sinagoga. Štoviše, dolazi vrijeme kad će svaki koji vas ubije misliti da Bogu izvršava službu.</verse>
				<verse number="3">I to će vam činiti jer nisu upoznali ni Oca ni mene.</verse>
				<verse number="4">Ali ovo sam vam govorio da se, kad dođe vrijeme, sjetite da sam vam ja to rekao. A to vam nisam rekao na početku jer sam bio s vama.</verse>
				<verse number="5">A sada idem k onomu koji me je poslao; i nitko me od vas ne pita: ‘Kamo ideš?’</verse>
				<verse number="6">Nego se, jer sam vam ovo govorio, vaše srce ispunilo žalošću.</verse>
				<verse number="7">Ipak, ja vam istinu kažem: bolje je za vas da ja odem, jer ako ne odem, Utješitelj neće doći k vama. Ako li odem, poslat ću ga k vama.</verse>
				<verse number="8">A kad dođe, on će prekoriti svijet zbog grijeha, i zbog pravednosti i zbog suda:</verse>
				<verse number="9">zbog grijeha, jer ne vjeruju u mene;</verse>
				<verse number="10">zbog pravednosti, jer odlazim k Ocu svome i više me nećete vidjeti;</verse>
				<verse number="11">zbog suda, jer je osuđen knez ovoga svijeta.</verse>
				<verse number="12">Imam vam još mnogo toga reći, ali sad ne možete to nositi.</verse>
				<verse number="13">Ali kad dođe on, Duh Istine, uvodit će vas u svu istinu; jer neće govoriti sam od sebe, nego će govoriti sve što čuje i navješćivat će vam ono što dolazi.</verse>
				<verse number="14">On će mene proslavljati jer će od mojega uzimati i to vama navješćivati.</verse>
				<verse number="15">Sve što ima Otac, moje je. Radi toga sam rekao da će od mojega uzimati i to vama navješćivati.</verse>
				<verse number="16">Malo, i nećete me vidjeti; i opet malo, pa ćete me vidjeti, jer ja idem k Ocu.”</verse>
				<verse number="17">Nato su neki od njegovih učenika govorili među sobom: “Što je to što nam kaže: ‘Malo, i nećete me vidjeti; i opet malo, pa ćete me vidjeti’, i: ‘jer ja idem k Ocu’?”</verse>
				<verse number="18">Stoga su rekli: “Što je to što kaže: ‘Malo’? Ne znamo što govori.”</verse>
				<verse number="19">Tada je Isus saznao da su ga htjeli pitati pa im je rekao: “Raspitujete li se među sobom o tome što sam rekao: ‘Malo, i nećete me vidjeti; i opet malo, pa ćete me vidjeti’?</verse>
				<verse number="20">Uistinu, uistinu, kažem vam, da ćete vi plakati i tugovati, a svijet će se radovati; i vi ćete se žalostiti, ali će se vaša žalost okrenuti u radost.</verse>
				<verse number="21">Žena je obuzeta žalošću kad rađa, jer je došao njen čas; ali čim rodi dijete, više se ne sjeća muke zbog radosti što se na svijet rodio čovjek.</verse>
				<verse number="22">Zato ste i vi sada obuzeti žalošću, ali ću vas opet vidjeti, pa će vam se srce obradovati, i vaše radosti od vas nitko neće uzeti.</verse>
				<verse number="23">I u onaj dan nećete me ništa pitati. Uistinu, uistinu, kažem vam, sve što zamolite Oca u moje ime, dat će vam.</verse>
				<verse number="24">Dosad niste ništa molili u moje ime; molite i primit ćete da vaša radost bude potpuna.</verse>
				<verse number="25">Ovo sam vam govorio u poslovicama; ali dolazi vrijeme kad vam više neću govoriti u poslovicama, nego ću vam otvoreno navješćivati o Ocu.</verse>
				<verse number="26">U onaj ćete dan moliti u moje ime, i ne kažem vam da ću ja moliti Oca za vas,</verse>
				<verse number="27">jer vas sâm Otac voli, budući da ste vi voljeli mene i vjerovali da sam ja od Boga izašao.</verse>
				<verse number="28">Izašao sam od Oca i došao na svijet; nadalje, ostavljam svijet i odlazim k Ocu.”</verse>
				<verse number="29">Njegovi su mu učenici rekli: “Evo, sada otvoreno govoriš i nikakvu poslovicu ne pripovijedaš.”</verse>
				<verse number="30">Sada uviđamo da sve znaš i nema potrebe da te bilo tko pita. Po tome vjerujemo da si od Boga izašao.”</verse>
				<verse number="31">Isus im je odgovorio: “Vjerujete li sada?”</verse>
				<verse number="32">Evo dolazi čas, i već je došao, kad ćete se raspršiti svaki za sebe, i mene ostaviti samoga; ali nisam sâm, jer je Otac sa mnom.</verse>
				<verse number="33">Ovo sam vam govorio da u meni imate mir. U svijetu ćete imati nevolju, ali ohrabrite se! Ja sam pobijedio svijet.”</verse>
			</chapter>
			<chapter number="17">
				<verse number="1">Ove je riječi Isus izgovorio i podigao svoje oči k nebu te rekao: “Oče, došao je čas! Proslavi Sina svojega, da i Sin tvoj proslavi tebe;</verse>
				<verse number="2">kao što si mu dao vlast nad svakim tijelom, da svima koje si mu dao daruje život vječni.</verse>
				<verse number="3">A ovo je život vječni: da upoznaju tebe, jedinoga istinskog Boga, i onoga koga si poslao, Isusa Krista.</verse>
				<verse number="4">Ja sam tebe proslavio na zemlji: dovršio sam djelo koje si mi dao da izvršim.</verse>
				<verse number="5">A sada, Oče, proslavi ti mene kod sebe samoga slavom koju sam imao kod tebe prije negoli je svijeta bilo.</verse>
				<verse number="6">Objavio sam ime tvoje ljudima koje si mi dao iz svijeta. Tvoji su bili i meni si ih dao, i održali su riječ tvoju.</verse>
				<verse number="7">Sada su upoznali da je od tebe sve što si mi dao.</verse>
				<verse number="8">Jer sam im dao riječi koje si ti meni dao. I oni su ih primili i doista spoznali da sam od tebe izašao i povjerovali da si me ti poslao.</verse>
				<verse number="9">Ja molim za njih; ne molim za svijet, nego za one koje si mi dao, jer su tvoji.</verse>
				<verse number="10">I sve je moje tvoje, a tvoje moje; i u njima sam se proslavio.</verse>
				<verse number="11">I više nisam u svijetu, ali su oni u svijetu, a ja odlazim k tebi. Oče sveti, sačuvaj u imenu svome one koje si mi dao, da budu jedno kao mi.</verse>
				<verse number="12">Dok sam bio s njima u svijetu, ja sam ih čuvao u tvom imenu; one koje si mi dao, sačuvao sam, te nijedan od njih nije izgubljen, osim sina propasti, da bi se ispunilo Pismo.</verse>
				<verse number="13">A sada idem k tebi i ovo govorim dok sam u svijetu, da bi u sebi bili ispunjeni mojom radošću.</verse>
				<verse number="14">Ja sam im predao riječ tvoju i svijet ih je zamrzio, jer nisu od svijeta kao što ni ja nisam od svijeta.</verse>
				<verse number="15">Ne molim te da ih uzmeš sa svijeta, nego da ih sačuvaš od zla.</verse>
				<verse number="16">Oni nisu od svijeta, kao što ni ja nisam od svijeta.</verse>
				<verse number="17">Posveti ih istinom svojom; tvoja je riječ istina.</verse>
				<verse number="18">Kao što si ti mene poslao u svijet, i ja sam njih poslao u svijet.</verse>
				<verse number="19">I ja sebe posvećujem za njih, kako bi i oni bili posvećeni istinom.</verse>
				<verse number="20">A ne molim samo za ove, nego i za one koji će po njihovoj riječi povjerovati u mene:</verse>
				<verse number="21">da svi budu jedno, kao što si ti, Oče, u meni, i ja u tebi, neka i oni u nama budu jedno, kako bi svijet povjerovao da si me ti poslao.</verse>
				<verse number="22">I slavu koju si dao meni, ja sam dao njima, da budu jedno kao što smo mi jedno:</verse>
				<verse number="23">ja u njima i ti u meni, da budu savršeni u jednom, te da svijet upozna da si me ti poslao i da si ih ljubio, kao što si mene ljubio.</verse>
				<verse number="24">Oče, hoću da i oni koje si mi dao, budu sa mnom gdje sam ja; da bi promatrali moju slavu koju si mi dao, jer si me ljubio prije utemeljenja svijeta.</verse>
				<verse number="25">Oče pravedni, svijet te nije upoznao, a ja sam te upoznao, i ovi su upoznali da si me ti poslao.</verse>
				<verse number="26">I njima sam obznanio ime tvoje, i obznanjivat ću ga, da bi ljubav kojom si mene ljubio bila u njima, i ja u njima.”</verse>
			</chapter>
			<chapter number="18">
				<verse number="1">Kad je to izgovorio, Isus je sa svojim učenicima otišao preko potoka Cedrona, gdje je bio vrt, u koji je ušao on i njegovi učenici.</verse>
				<verse number="2">A i Juda, koji ga je izdao, poznavao je to mjesto, jer se Isus ondje često sastajao sa svojim učenicima.</verse>
				<verse number="3">Tada je Juda, pošto je dobio četu i stražare od glavara svećeničkih i farizeja, došao onamo sa svjetiljkama, bakljama i oružjem.</verse>
				<verse number="4">Isus je stoga, znajući sve što će doći na njega, izašao i upitao ih: “Koga tražite?”</verse>
				<verse number="5">Odgovorili su mu: “Isusa Nazarećanina.” Isus im je rekao: “Ja jesam.” A stajao je s njima i Juda, koji ga je izdao.</verse>
				<verse number="6">Kad im je, dakle, rekao: “Ja jesam”, uzmakli su natrag i pali na tlo.</verse>
				<verse number="7">Tada ih je ponovo upitao: “Koga tražite?” A oni su rekli: “Isusa Nazarećanina.”</verse>
				<verse number="8">Isus je odgovorio: “Rekao sam vam da sam ja. Ako, dakle, mene tražite, pustite ove neka odu!”,</verse>
				<verse number="9">da se ispuni riječ koju je rekao: “Nisam izgubio ni jednoga od onih koje si mi dao.”</verse>
				<verse number="10">Uto je Petar izvukao mač što ga je imao i udario slugu velikog svećenika i odsjekao mu desno uho. A sluzi je bilo ime Malho.</verse>
				<verse number="11">Nato je Isus rekao Petru: “Stavi svoj mač u korice! Zar da ne pijem čašu koju mi je dao Otac moj?”</verse>
				<verse number="12">Tada su četa i zapovjednik i židovski službenici uhvatili Isusa i svezali ga</verse>
				<verse number="13">i najprije ga odveli k Ani; jer je on bio tast Kaifi koji je bio veliki svećenik te godine.</verse>
				<verse number="14">A Kaifa je bio onaj koji je savjetovao Židovima kako je bolje da jedan čovjek umre za narod.</verse>
				<verse number="15">A Isusa je slijedio Šimun Petar i drugi učenik. Taj je učenik bio poznat velikom svećeniku pa je ušao s Isusom u palaču velikog svećenika.</verse>
				<verse number="16">A Petar je ostao vani kod vrata. Onda je taj drugi učenik, koji je bio poznat velikom svećeniku, došao van i porazgovarao s vrataricom te uveo Petra.</verse>
				<verse number="17">Tada je djevojka, vratarica, upitala Petra: “Nisi li i ti jedan od učenika ovoga čovjeka?” On je rekao: “Nisam!”</verse>
				<verse number="18">A sluge i stražari, načinili su žeravice, stajali i grijali se jer je bilo hladno; i Petar je stajao s njima i grijao se.</verse>
				<verse number="19">Veliki je svećenik tada upitao Isusa o njegovim učenicima i o njegovom nauku.</verse>
				<verse number="20">Isus mu je odgovorio: “Ja sam javno govorio svijetu. Ja sam uvijek poučavao u sinagogi i u Hramu gdje se Židovi svagda okupljaju, i nisam ništa govorio u tajnosti.</verse>
				<verse number="21">Zašto mene pitaš? Pitaj one koji su slušali što sam im govorio. Evo, oni znaju što sam ja govorio.”</verse>
				<verse number="22">A kad je on to rekao, jedan od nazočnih stražara dao je Isusu pljusku govoreći: “Tako li odgovaraš velikom svećeniku?”</verse>
				<verse number="23">Isus mu je odgovorio: “Ako sam zlo rekao, dokaži da je zlo! Ako li dobro, zašto me udaraš?”</verse>
				<verse number="24">Ana ga je zatim poslao svezanog velikom svećeniku Kaifi.</verse>
				<verse number="25">A Šimun Petar je stajao i grijao se. Onda su ga upitali: “Nisi li i ti jedan od njegovih učenika?” On je zanijekao i rekao: “Nisam!”</verse>
				<verse number="26">Jedan od slugu velikog svećenika, koji je bio rođak onoga kome je Petar odsjekao uho, rekao je: “Nisam li te ja vidio u vrtu s njim?”</verse>
				<verse number="27">Petar je tada ponovo zanijekao, i pijetao je odmah zakukurikao.</verse>
				<verse number="28">Zatim su Isusa odveli od Kaife u sudnicu, a bilo je rano jutro; ali oni nisu ušli u sudnicu, da se ne bi okaljali, tako da mogu jesti Pashu.</verse>
				<verse number="29">Pilat je tada izašao k njima i upitao: “Kakvu optužbu iznosite protiv ovoga čovjeka?”</verse>
				<verse number="30">Odgovorili su i rekli mu: “Ako ovaj ne bi bio zločinac, ne bismo ga tebi predali.”</verse>
				<verse number="31">Nato im je Pilat rekao: “Uzmite ga vi pa mu sudite po svome zakonu!” Židovi su mu tada rekli: “Nama nije po zakonu dopušteno nikoga ubiti”,</verse>
				<verse number="32">da bi se ispunila Isusova riječ koju je rekao naznačujući kakvom smrću treba umrijeti.</verse>
				<verse number="33">Onda je Pilat ponovo ušao u sudnicu te pozvao Isusa i upitao ga: “Jesi li ti kralj Židova?”</verse>
				<verse number="34">Isus mu je odgovorio: “Kažeš li ti to sâm od sebe ili su ti to drugi rekli o meni?”</verse>
				<verse number="35">Pilat je odgovorio: “Jesam li ja Židov? Tvoj narod i glavari svećenički predali su te meni. Što si učinio?”</verse>
				<verse number="36">Isus je odgovorio: “Moje kraljevstvo nije od ovoga svijeta. Kad bi moje kraljevstvo bilo od ovoga svijeta, moje bi se sluge borile da ne budem predan Židovima. Ali sada, moje kraljevstvo nije odavde.”</verse>
				<verse number="37">Pilat ga je stoga upitao: “Ti si, dakle, kralj?” Isus je odgovorio: “Ti kažeš da sam ja kralj. Ja sam se radi toga rodio i radi toga sam došao na svijet da svjedočim za istinu. Svaki koji je od istine, sluša moj glas.”</verse>
				<verse number="38">Pilat ga je upitao: “Što je istina?” I kad je ovo izgovorio, ponovo je izašao pred Židove te im rekao: “Ja ne nalazim na njemu nikakve krivnje.</verse>
				<verse number="39">A vaš je običaj da vam na Pashu jednoga pustim. Hoćete li dakle da vam pustim kralja Židova?”</verse>
				<verse number="40">Tada su ponovo svi povikali govoreći: “Ne toga, nego Barabu!” A Baraba je bio razbojnik.</verse>
			</chapter>
			<chapter number="19">
				<verse number="1">Tada je, dakle, Pilat uzeo Isusa i izbičevao ga.</verse>
				<verse number="2">A vojnici su ispleli vijenac od trnja, stavili mu na glavu pa ga ogrnuli purpurnim plaštem,</verse>
				<verse number="3">i govorili: “Zdravo, kralju Židova!” te mu udarali pljuske.</verse>
				<verse number="4">Pilat je tada ponovo izašao pa im rekao: “Evo, izvodim ga k vama kako bi znali da na njemu ne nalazim nikakve krivnje!”</verse>
				<verse number="5">Onda je Isus izašao noseći trnov vijenac i purpurni plašt, a Pilat im je rekao: “Evo čovjeka!”</verse>
				<verse number="6">Kad su ga, dakle, ugledali glavari svećenički i stražari, povikali su govoreći: “Razapni ga! Razapni!” Pilat im je rekao: “Uzmite ga vi i razapnite jer ja na njemu ne nalazim krivnje.”</verse>
				<verse number="7">Židovi su mu odgovorili: “Mi imamo zakon i po našem zakonu mora umrijeti jer se pravio Sinom Božjim.”</verse>
				<verse number="8">Zato se Pilat, kad je čuo tu riječ, još više uplašio,</verse>
				<verse number="9">te ponovo otišao u sudnicu i upitao Isusa: “Odakle si?” Ali mu Isus nije dao odgovora.</verse>
				<verse number="10">Nato mu je Pilat rekao: “Zar sa mnom ne razgovaraš? Ne znaš li da imam vlast razapeti te i imam vlast pustiti te?”</verse>
				<verse number="11">Isus je odgovorio: “Ne bi imao nada mnom nikakve vlasti da ti nije bilo dano odozgo. Zbog toga onaj koji me je predao tebi ima veći grijeh.”</verse>
				<verse number="12">Od toga časa Pilat ga je nastojao pustiti, ali su Židovi vikali govoreći: “Ako ovoga pustiš, nisi prijatelj cezaru! Svaki koji se pravi kraljem, govori protiv cezara.”</verse>
				<verse number="13">Stoga je Pilat, kad je čuo tu riječ, izveo Isusa i sjeo na sudačku stolicu na mjestu zvanom Pločnik, a na hebrejskom Gabata.</verse>
				<verse number="14">A bila je priprava za Pashu, i oko šestoga sata; onda je rekao Židovima: “Evo vašega Kralja!”</verse>
				<verse number="15">A oni su povikali: “Ukloni ga! Ukloni! Razapni ga!” Pilat ih je upitao: “Zar da vašega Kralja razapnem?” Glavari su svećenički odgovorili: “Mi nemamo nikakvoga kralja nego Cezara!”</verse>
				<verse number="16">Tada im ga je, dakle, predao da se razapne, pa su Isusa uzeli i odveli ga.</verse>
				<verse number="17">I noseći svoj križ, uzišao je na mjesto zvano Lubanja, što se hebrejski naziva Golgota,</verse>
				<verse number="18">gdje su razapeli njega i s njim drugu dvojicu, s jedne i druge strane, a Isusa u sredini.</verse>
				<verse number="19">A Pilat je napisao natpis i stavio ga na križ. A bilo je napisano: ISUS NAZAREĆANIN, KRALJ ŽIDOVA.</verse>
				<verse number="20">Taj su natpis tada čitali mnogi Židovi, jer je mjesto gdje je Isus bio razapet bilo blizu grada. A bilo je napisano hebrejski, grčki i latinski.</verse>
				<verse number="21">Tada su židovski glavari svećenički rekli Pilatu: “Nemoj pisati ‘Kralj Židova’, nego da je on rekao: ‘Kralj sam Židova.’ “</verse>
				<verse number="22">Pilat je odgovorio: “Što sam napisao, napisao sam!”</verse>
				<verse number="23">Zatim su vojnici, pošto su razapeli Isusa, uzeli njegovu odjeću te načinili četiri dijela: svakom vojniku dio; i njegovu košulju. A košulja je bila nešivena, cijela istkana skroz od vrha.</verse>
				<verse number="24">Zato su rekli među sobom: “Ne parajmo je, nego bacimo za nju ždrijeb čija će biti!”, da se ispuni Pismo koje kaže: “Razdijelili su među sobom odjeću moju i za ruho moje bacali ždrijeb.” Vojnici su, dakle, to tako učinili.</verse>
				<verse number="25">A kod Isusova su križa stajale njegova majka i sestra njegove majke, Marija, žena Kleofina, i Marija Magdalena.</verse>
				<verse number="26">Kad je, dakle, Isus ugledao majku i pokraj nje učenika koga je ljubio, rekao je svojoj majci: “Ženo, evo ti sina!”</verse>
				<verse number="27">Onda je rekao učeniku: “Evo ti majke!” I od onog časa učenik ju je uzeo u svoj dom.</verse>
				<verse number="28">Nakon toga Isus je, znajući da je sada sve dovršeno, da bi se ispunilo Pismo, rekao: “Žedan sam!”</verse>
				<verse number="29">A ondje se nalazila posuda puna octa, te su oni natopili spužvu octom i stavili je na isopovu trsku pa je prinijeli njegovim ustima.</verse>
				<verse number="30">Kad je, dakle, Isus dobio ocat, rekao je: “Dovršeno je!” Onda je pognuo glavu i predao duh.</verse>
				<verse number="31">Tada su Židovi, pošto je bila Priprava, da tijela ne bi ostala na križu na Šabat (jer je onaj Šabat bio velik dan), zamolili Pilata da se razapetima prelome njihove golijeni i da ih se ukloni.</verse>
				<verse number="32">Uto su došli vojnici i prelomili noge prvomu, onda drugomu koji je bio razapet s njim.</verse>
				<verse number="33">A kad su došli do Isusa i vidjeli da je već mrtav, nisu mu prelomili golijeni,</verse>
				<verse number="34">nego mu je jedan od vojnika kopljem probio bok, te je odmah potekla krv i voda.</verse>
				<verse number="35">I onaj koji je to vidio svjedoči i njegovo je svjedočanstvo istinito; i on zna da govori istinu, da bi vi povjerovali.</verse>
				<verse number="36">Jer se to dogodilo da bi se ispunilo Pismo: “Njegova se kost neće prelomiti.”</verse>
				<verse number="37">I ponovo drugo Pismo kaže: “Gledat će na onoga koga su proboli.”</verse>
				<verse number="38">A poslije toga je Josip, iz Arimateje, koji je bio Isusov učenik, ali tajni zbog straha od Židova, zamolio Pilata da uzme Isusovo tijelo. I Pilat mu je dopustio. Tada je došao i uzeo njegovo tijelo.</verse>
				<verse number="39">A došao je i Nikodem, koji je prije k Isusu došao noću, i donio oko stotinu libara smjese smirne i aloja.</verse>
				<verse number="40">Onda su uzeli Isusovo tijelo i omotali ga lanenim platnom s miomirisima, kako je kod Židova običaj sahranjivati.</verse>
				<verse number="41">A na mjestu gdje je bio razapet, nalazio se vrt i u vrtu nova grobnica u koju još nitko nije bio položen.</verse>
				<verse number="42">Stoga su ondje, zbog židovske Priprave, položili Isusa, jer je grobnica bila blizu.</verse>
			</chapter>
			<chapter number="20">
				<verse number="1">Prvoga dana u tjednu, rano, dok je još bila tama, došla je Marija Magdalena do grobnice i opazila da je kamen odmaknut s grobnice.</verse>
				<verse number="2">Tada je otrčala i došla k Šimunu Petru i drugomu učeniku, koga je Isus volio, te im rekla: “Uzeli su Gospodina iz grobnice i ne znamo gdje su ga položili.”</verse>
				<verse number="3">Nato su Petar i onaj drugi učenik izašli i došli do grobnice.</verse>
				<verse number="4">A trčala su obojica zajedno, ali je onaj drugi učenik trčao brže od Petra i stigao prvi do grobnice.</verse>
				<verse number="5">I pošto se sagnuo i pogledao unutra, ugledao je laneno platno gdje leži; ipak nije ušao unutra.</verse>
				<verse number="6">Uto je stigao Šimun Petar, slijedeći ga, te ušao u grobnicu i vidio laneno platno gdje leži,</verse>
				<verse number="7">i rubac što mu je bio oko glave, ali nije ležao uz laneno platno, već je bio posebno svijen na jednom mjestu.</verse>
				<verse number="8">Tada je ušao i onaj drugi učenik koji je prvi došao do grobnice, te vidio i povjerovao;</verse>
				<verse number="9">jer još nisu razumjeli Pisma da on mora uskrsnuti od mrtvih.</verse>
				<verse number="10">Zatim su se učenici ponovo vratili k svojima.</verse>
				<verse number="11">A Marija je ostala vani pokraj groba i plakala; i dok je plakala, sagnula se i pogledala u grobnicu,</verse>
				<verse number="12">te opazila dva anđela u bjelini kako sjede na mjestu gdje je ležalo Isusovo tijelo: jedan kod glave, a drugi kod nogu.</verse>
				<verse number="13">I oni su je upitali: “Ženo, zašto plačeš?” Rekla im je: “Zato što su odnijeli moga Gospodina i ne znam gdje su ga položili.”</verse>
				<verse number="14">I kad je to izgovorila, okrenula se unatrag i ugledala Isusa gdje stoji. A nije znala da je to Isus.</verse>
				<verse number="15">Isus ju je upitao: “Ženo, zašto plačeš? Koga tražiš?” Misleći da je vrtlar, ona mu je odgovorila: “Gospodine, ako si ga ti odnio, reci mi gdje si ga položio i ja ću ga uzeti.”</verse>
				<verse number="16">Isus joj je rekao: “Marijo!” Ona se okrenula i rekla mu: “Rabbuni!”, što će reći: “Učitelju!”</verse>
				<verse number="17">Isus joj je rekao: “Ne dotiči me se, jer još nisam uzašao k Ocu, nego idi k braći mojoj i reci im: ‘Uzlazim Ocu svojemu i Ocu vašemu, svojemu Bogu i vašemu Bogu.’ “</verse>
				<verse number="18">Došla je Marija Magdalena i javila učenicima da je vidjela Gospodina i da joj je to rekao.</verse>
				<verse number="19">Tada je, toga istog dana uvečer, a to je bio prvi dan u tjednu, dok su vrata gdje su se učenici okupili bila zatvorena zbog straha od Židova, Isus došao i stao u sredinu pa im rekao: “Mir vama!”</verse>
				<verse number="20">I kad je to rekao, pokazao im je svoje ruke i svoj bok. Tada su se učenici obradovali kad su vidjeli Gospodina.</verse>
				<verse number="21">Onda im je Isus ponovo rekao: “Mir vama! Kao što je mene poslao Otac, tako i ja šaljem vas.”</verse>
				<verse number="22">I kad je to izgovorio, dahnuo je na njih i rekao im: “Primite Duha Svetoga!”</verse>
				<verse number="23">Kojima otpustite grijehe, otpuštaju im se; kojima zadržite, zadržani su im.”</verse>
				<verse number="24">A Toma, zvani Blizanac, jedan od Dvanaestorice, nije bio s njima kad je Isus došao.</verse>
				<verse number="25">Stoga su mu drugi učenici govorili: “Vidjeli smo Gospodina.” Ali im je on rekao: “Dok ne vidim na rukama njegovim trag od klinova i ne stavim prst svoj u trag od klinova, i ne stavim ruku svoju u njegov bok, neću vjerovati.”</verse>
				<verse number="26">I poslije osam dana njegovi su učenici ponovo bili unutra, i Toma s njima. Isus je došao, a vrata su bila zatvorena, i stao u sredinu te rekao: “Mir vama!”</verse>
				<verse number="27">Zatim je rekao Tomi: “Pruži prst svoj ovamo i pogledaj ruke moje; i pruži ruku svoju pa je stavi u bok moj, i ne budi nevjeran, nego vjeran!”</verse>
				<verse number="28">A Toma je odgovorio i rekao mu: “Gospodin moj i Bog moj!”</verse>
				<verse number="29">Isus mu je rekao: “Tomo, jer si me vidio, vjeruješ. Blaženi oni koji nisu vidjeli, a povjerovali su!”</verse>
				<verse number="30">I mnoge je druge znake Isus zasigurno učinio pred svojim učenicima, koji nisu zapisani u ovoj knjizi.</verse>
				<verse number="31">A ovi su zapisani da bi povjerovali da Isus jest Krist, Sin Božji, i da vjerujući imate život po njegovom imenu.</verse>
			</chapter>
			<chapter number="21">
				<verse number="1">Nakon toga Isus se ponovo očitovao učenicima na Tiberijadskom moru. A očitovao se ovako:</verse>
				<verse number="2">Bili su zajedno Šimun Petar i Toma, zvani Blizanac, i Natanael iz Kane Galilejske, i sinovi Zebedejevi i druga dvojica od njegovih učenika.</verse>
				<verse number="3">Šimun Petar im je rekao: “Idem ribariti.” Rekli su mu: “Idemo i mi s tobom.” Izašli su i odmah ušli u lađu. I tu noć ništa nisu ulovili.</verse>
				<verse number="4">A kad je jutro već svanulo, stajao je Isus na obali, ali učenici nisu znali da je to Isus.</verse>
				<verse number="5">Isus ih je tada upitao: “Djeco, imate li što za jesti?” Oni su mu odgovorili: “Ne.”</verse>
				<verse number="6">A on im je rekao: “Bacite mrežu na desnu stranu lađe i naći ćete.” Onda su bacili, i nisu je više mogli izvući od mnoštva riba.</verse>
				<verse number="7">Tada je onaj učenik koga je Isus ljubio rekao Petru: “Gospodin je!” Nato je Šimun Petar, kad je čuo da je to Gospodin, opasao ribarski ogrtač, jer je bio gol, te se bacio u more.</verse>
				<verse number="8">A drugi su učenici došli lađicom (jer nisu bili daleko od kopna, samo oko dvjesto lakata) i vukli mrežu s ribama.</verse>
				<verse number="9">Čim su, dakle, izašli na kopno, opazili su pripremljen žar i na njemu postavljenu ribu i kruh.</verse>
				<verse number="10">Isus im je rekao: “Donesite od riba što ste sada uhvatili.”</verse>
				<verse number="11">Šimun Petar se popeo i izvukao na kopno mrežu punu velikih riba: stotinu pedeset i tri ribe. Premda ih je bilo toliko mnogo, mreža se nije raskinula.</verse>
				<verse number="12">Isus im je rekao: “Dođite i objedujte!” I nitko se od učenika nije usudio pitati ga: “Tko si ti?” Jer su znali da je Gospodin.</verse>
				<verse number="13">Isus se tada primaknuo i uzeo kruh te im ga dao; a tako i ribu.</verse>
				<verse number="14">To se već treći put Isus očitovao svojim učenicima otkako je uskrsnuo od mrtvih.</verse>
				<verse number="15">Dok su tako objedovali, Isus je upitao Šimuna Petra: “Šimune, sine Jonin, ljubiš li me više nego ovi?” On mu je odgovorio: “Da, Gospodine, ti znaš da te volim!” Rekao mu je: “Pasi jaganjce moje!”</verse>
				<verse number="16">Ponovo ga je drugi put upitao: “Šimune, sine Jonin, ljubiš li me?” On mu je odgovorio: “Da, Gospodine, ti znaš da te volim!” Rekao mu je: “Pasi ovce moje!”</verse>
				<verse number="17">Upitao ga je treći put: “Šimune, sine Jonin, voliš li me?” Petar se ražalostio što mu je treći put rekao: “Voliš li me?”, pa mu je odgovorio: “Gospodine, ti sve znaš. Ti znaš da te volim!” Isus mu je rekao: “Pasi ovce moje!</verse>
				<verse number="18">Uistinu, uistinu, kažem ti, dok si bio mlad, sâm si se pripasivao i hodio kamo si htio. Ali kad ostariš, ruke ćeš svoje raširiti pa će te drugi pripasivati i voditi kamo ne želiš.”</verse>
				<verse number="19">A to je rekao naznačujući kakvom će smrću proslaviti Boga. I kad je to izgovorio, rekao mu je: “Slijedi me!”</verse>
				<verse number="20">Tada se Petar okrenuo i vidio gdje ih slijedi učenik koga je Isus ljubio i koji se na večeri naslonio na njegove grudi i pitao: “Gospodine, tko je taj koji će te izdati?”</verse>
				<verse number="21">Pošto ga je Petar opazio, upitao je Isusa: “Gospodine, a što će ovaj raditi?”</verse>
				<verse number="22">Isus mu je rekao: “Ako hoću da on ostane dok opet ne dođem, što ti imaš s time? Ti me slijedi!”</verse>
				<verse number="23">Zato se među braćom proširio taj glas da onaj učenik neće umrijeti; ali mu Isus nije rekao da neće umrijeti, nego: “Ako hoću da on ostane dok ne dođem, što ti imaš s time?”</verse>
				<verse number="24">Ovo je taj učenik koji o tome svjedoči i to je zapisao. I znamo da je svjedočanstvo njegovo istinito.</verse>
				<verse number="25">A ima i mnogo drugoga što je Isus učinio koje, ako bi se pojedinačno zapisivalo, pretpostavljam da ni sâm svijet ne bi obuhvatio knjige koje bi trebalo napisati. Amen.</verse>
			</chapter>
		</book>
		<book number="44">
			<chapter number="1">
				<verse number="1">Prijašnje svoje izvješće, Teofile, sastavio sam o svemu što je Isus počeo i činiti i poučavati,</verse>
				<verse number="2">do dana u kojem je bio uzdignut, nakon što je po Duhu Svetome dao zapovijedi apostolima koje je izabrao,</verse>
				<verse number="3">kojima se, poslije svoje muke, i pokazao da je živ mnogim nepobitnim dokazima i pojavljivao im se tijekom četrdeset dana i govorio o onome što se tiče kraljevstva Božjeg.</verse>
				<verse number="4">I dok je jednom bio okupljen zajedno s njima, zapovjedio im je da ne odlaze iz Jeruzalema, nego da čekaju obećanje Očevo “koje ste” rekao je “čuli od mene.</verse>
				<verse number="5">Jer Ivan je doista krstio vodom, a vi ćete nedugo nakon ovih dana biti kršteni Duhom Svetim.”</verse>
				<verse number="6">Zato su ga oni, kad su se skupili, upitali govoreći: “Gospodine, hoćeš li u ovo vrijeme ponovno obnoviti kraljevstvo Izraelu?”</verse>
				<verse number="7">A on im je rekao: “Nije vaše znati vremena ili doba koje je Otac stavio pod svoju vlast.</verse>
				<verse number="8">Ali vi ćete primiti snagu nakon što Duh Sveti siđe na vas, i bit ćete mi svjedoci i u Jeruzalemu, i po svoj Judeji i Samariji, i sve do nakraj zemlje.”</verse>
				<verse number="9">A kad je sve to rekao, dok su oni gledali bio je uzdignut i oblak ga je oteo njihovim očima.</verse>
				<verse number="10">I dok su nepomično gledali prema nebu kako odlazi, gle, stala su pokraj njih dva čovjeka u bijeloj odjeći,</verse>
				<verse number="11">koji su još i rekli: “Ljudi Galilejci, zašto stojite zureći u nebo? Ovaj isti Isus, koji je od vas uznesen u nebo, isto će tako doći kao što ste ga vidjeli da odlazi u nebo.”</verse>
				<verse number="12">Tada su se vratili u Jeruzalem s gore zvane Maslinska, koja je udaljena od Jeruzalema jedan šabatni dan hoda.</verse>
				<verse number="13">A kad su ušli unutra, popeli su se u gornju sobu gdje su boravili i Petar i Jakov i Ivan i Andrija, Filip i Toma, Bartolomej i Matej, Jakov sin Alfejev i Šimun Revnitelj i Juda brat Jakovljev.</verse>
				<verse number="14">Svi su ovi složno ustrajali u molitvi i molbi zajedno sa ženama, i Marijom majkom Isusovom i s njegovom braćom.</verse>
				<verse number="15">I u te dane ustao je Petar usred učenika i rekao (bilo je zajedno oko stotinu dvadeset imena):</verse>
				<verse number="16">“Ljudi i braćo, trebalo se je ispuniti ono Pismo koje je Duh Sveti na Davidova usta prorokovao o Judi, koji je bio vodič onih što su uhvatili Isusa.</verse>
				<verse number="17">Jer se ubrajao među nas i zadobio dio ove službe.</verse>
				<verse number="18">Stoga je taj kupio njivu nagradom za nepravednost; zatim se strmoglavio, raspuknuo po sredini i razlila mu se sva utroba.</verse>
				<verse number="19">I to je postalo poznato svim stanovnicima Jeruzalema tako da je ta njiva prozvana njihovim vlastitim jezikom ‘Akeldama’, to jest ‘Krvava njiva’.</verse>
				<verse number="20">Jer je zapisano u knjizi Psalama: ‘Neka mu stan opusti, neka nitko u njemu ne stanuje’; I: ‘Neka njegovo nadgledništvo preuzme drugi.’</verse>
				<verse number="21">Stoga od ovih ljudi koji su bili s nama cijelo vrijeme, koje je Gospodin Isus proveo s nama</verse>
				<verse number="22">otkada je Ivan počeo krštavati do istoga dana kad je bio uznesen od nas, mora jedan biti određen da bude s nama svjedokom njegovog uskrsnuća.”</verse>
				<verse number="23">I predložili su dvojicu: Josipa zvanog Barsaba, koji je bio prozvan Just, i Matiju.</verse>
				<verse number="24">Tada su molili i rekli: “Ti, Gospodine, koji poznaješ srca svih, pokaži koga si od ove dvojice izabrao</verse>
				<verse number="25">da preuzme dio ove službe i apostolstva od kojega je Juda prijestupom otpao da bi otišao na svoje mjesto!”</verse>
				<verse number="26">Tada su predali svoje ždrebove, i ždrijeb je pao na Matiju te je on bio pribrojen k jedanaestorici apostola.</verse>
			</chapter>
			<chapter number="2">
				<verse number="1">A kad je napokon došao dan Pedesetnice svi su bili složno na jednome mjestu.</verse>
				<verse number="2">I odjednom je došao huk s neba, kao kad navaljuje silan vjetar, te je ispunio svu kuću gdje su sjedili.</verse>
				<verse number="3">I pokazali su im se razdijeljeni jezici kao od ognja te su posjeli na svakoga od njih.</verse>
				<verse number="4">I svi su se oni napunili Duha Svetoga te počeli govoriti drugim jezicima, kako im je već Duh davao govoriti.</verse>
				<verse number="5">A tamo su u Jeruzalemu boravili Židovi, pobožni ljudi iz svakog naroda pod nebom.</verse>
				<verse number="6">A kad je nastao taj huk, mnoštvo se skupilo i zbunilo se, jer ih je svatko čuo kako govore njihovim vlastitim jezikom.</verse>
				<verse number="7">I svi su bili zadivljeni i začuđeni govoreći jedan drugome: “Gle, nisu li svi ovi što govore Galilejci?</verse>
				<verse number="8">Pa kako mi čujemo svakoga na svojem jeziku u kojem smo se rodili?</verse>
				<verse number="9">Parti i Međani, i Elamljani, i stanovnici Mezopotamije, i Judeje i Kapadocije, Ponta i Azije,</verse>
				<verse number="10">Frigije i Pamfilije, Egipta i dijelova Libije krajeva oko Cirene; i pridošlice iz Rima, Židovi i prozeliti,</verse>
				<verse number="11">Krećani i Arapi; čujemo ih kako govore našim jezicima o čudesnim Božjim djelima.”</verse>
				<verse number="12">I svi su bili zadivljeni i u nedoumici pitali jedan drugoga: “Što li ovo znači?”</verse>
				<verse number="13">Drugi su se podrugivali i govorili: “Napili su se mladog vina.”</verse>
				<verse number="14">A Petar je ustao zajedno s jedanaestoricom, podigao svoj glas i rekao im: “Ljudi, Judejci i svi vi što boravite u Jeruzalemu! Neka vam ovo bude znano pa riječi moje poslušajte!</verse>
				<verse number="15">Jer ovi nisu pijani, kao što vi mislite, budući da je tek treći sat dana,</verse>
				<verse number="16">već je to ono što je rečeno po proroku Joelu:</verse>
				<verse number="17">‘I ovo će se dogoditi u posljednje dane, govori Bog, izlit ću od svoga Duha na svako tijelo, i prorokovat će vaši sinovi i vaše kćeri; i vaši će mladići gledati viđenja, a vaši će starci sanjati snove.</verse>
				<verse number="18">I na sluge svoje i na sluškinje svoje u one ću dane izliti od Duha svoga, te će oni prorokovati.</verse>
				<verse number="19">I pokazat ću čudesa gore na nebu, i znakove dolje na zemlji: krv i oganj i sukljanje dima.</verse>
				<verse number="20">Sunce će se pretvoriti u tamu, a mjesec u krv, prije nego što dođe onaj velik i znamenit dan Gospodnji.</verse>
				<verse number="21">I dogodit će se da će svaki koji prizove ime Gospodinovo biti spašen.’</verse>
				<verse number="22">Ljudi, Izraelci, čujte ove riječi: Isusa Nazarećanina, čovjeka kojega je među vama Bog potvrdio silnim djelima i čudesima i znacima koje je, kako i sami znate, Bog učinio po njemu među vama.</verse>
				<verse number="23">Njega, koji je predan po nepromjenljivoj odluci i proviđenju Božjem, i koga ste vi rukama bezakonika razapeli i ubili,</verse>
				<verse number="24">koga je Bog uskrsnuo i oslobodio trudova smrti, jer nije bilo moguće da ga ona zadrži.</verse>
				<verse number="25">Jer David za njega govori: ‘Unaprijed sam neprestano gledao Gospodina pred svojim licem, jer mi je on zdesna da se ne pokolebam.</verse>
				<verse number="26">Zato mi se srce veseli, a moj jezik raduje, štoviše i tijelo će moje počivati u nadi,</verse>
				<verse number="27">jer nećeš ostaviti moju dušu u paklu niti dopustiti da tvoj Sveti ugleda trulež.</verse>
				<verse number="28">Ti si mi obznanio puteve života, ispunit ćeš me radošću svojim licem.’</verse>
				<verse number="29">Ljudi i braćo, neka mi je dopušteno slobodno vam govoriti za patrijarha Davida da je umro i bio pokopan, i grobnica mu se nalazi među nama do današnjega dana.</verse>
				<verse number="30">Stoga je on, kako je bio prorok i znao da mu se Bog uz zakletvu zakleo da će od ploda njegovih slabina po tijelu podići Krista da sjedne na njegovo prijestolje.</verse>
				<verse number="31">On je unaprijed vidio i govorio za Kristovo uskrsnuće da ‘mu duša nije ostavljena u paklu, niti mu je tijelo vidjelo trulež.’</verse>
				<verse number="32">Toga Isusa, Bog je uskrsnuo, čemu smo svi mi svjedoci.</verse>
				<verse number="33">Zato je desnicom Božjom uzvišen i primio od Oca obećanje Duha Svetoga, izlio je ovo što sada vidite i čujete.</verse>
				<verse number="34">Jer David nije uzišao na nebesa nego sâm govori: ‘GOSPOD je rekao mome Gospodinu: Sjedi mi zdesna,</verse>
				<verse number="35">dok ne položim tvoje dušmane za podnožje tvojim nogama!’</verse>
				<verse number="36">Stoga neka sav dom Izraelov zasigurno zna da je Bog učinio i Gospodinom i Kristom toga Isusa kojega ste vi razapeli!”</verse>
				<verse number="37">A kad su to čuli, bili su dirnuti u srcu te rekli Petru i ostalim apostolima: “Ljudi i braćo, što nam je činiti?”</verse>
				<verse number="38">Tada im je Petar rekao: “Pokajte se i neka se svaki od vas krsti u ime Isusa Krista po oproštenju grijeha; i primit ćete dar Duha Svetoga.</verse>
				<verse number="39">Jer je za vas ovo obećanje, i za vašu djecu i za sve one izdaleka, sve koje pozove Gospodin naš Bog.”</verse>
				<verse number="40">I mnogim je drugim riječima svjedočio i opominjao govoreći: “Spasite se od ovog tvrdokornog naraštaja!”</verse>
				<verse number="41">Tada su se krstili oni koji su rado primili njegovu riječ, i istog dana pridružilo im se oko tri tisuće duša.</verse>
				<verse number="42">I bili su postojani u apostolskom nauku i zajedništvu, i u lomljenju kruha i u molitvama.</verse>
				<verse number="43">A strah je obuzeo svaku dušu, i mnoga su se čudesa i znakovi događali po apostolima.</verse>
				<verse number="44">I svi koji su vjerovali bili su zajedno i sve im je bilo zajedničko.</verse>
				<verse number="45">I prodavali su svoja imanja i dobra te dijelili svakome kako ima potrebu.</verse>
				<verse number="46">I ustrajali su složni svakodnevno u Hramu i od kuće do kuće lomili su kruh te zajedno uzimali hranu u veselju i jednostavnosti srca.</verse>
				<verse number="47">Hvalili su Boga i uživali naklonost od svih ljudi. A Gospodin je svakodnevno pridruživao crkvi one koji bi bili spašeni.</verse>
			</chapter>
			<chapter number="3">
				<verse number="1">A Petar i Ivan su uzišli zajedno u Hram na molitveni sat, a bilo je devet sati.</verse>
				<verse number="2">I donosili su nekog čovjeka hromog od majčine utrobe, kojega su svaki dan postavljali kod hramskih vratiju zvanih Krasna, da bi prosio milodare od onih što ulaze u Hram.</verse>
				<verse number="3">On je opazio Petra i Ivana, koji su upravo htjeli ući u Hram, te zamolio milodare.</verse>
				<verse number="4">A Petar je s Ivanom upro pogled u njega pa mu rekao: “Pogledaj prema nama!”</verse>
				<verse number="5">I on je zadržao pažnju na njima očekujući da nešto dobije od njih.</verse>
				<verse number="6">Tada mu je Petar rekao: “Srebra ni zlata ja nemam, ali ono što imam, to ti dajem: U ime Isusa Krista Nazarećanina, ustani i hodaj!”</verse>
				<verse number="7">I uhvatio ga je za desnu ruku te ga podigao, a ovomu su odmah ojačala stopala i gležnjevi,</verse>
				<verse number="8">pa je skočio, uspravio se i počeo hodati te je s njima ušao u Hram, hodajući, poskakujući i hvaleći Boga.</verse>
				<verse number="9">I sav ga je narod vidio kako hoda i hvali Boga.</verse>
				<verse number="10">I prepoznali su da je to onaj koji je zbog milodara sjedio kod hramskih Krasnih vratiju; i bili su puni čuđenja i divljenja zbog onoga što mu se dogodilo.</verse>
				<verse number="11">A kako je hromi koji je ozdravio držao Petra i Ivana, sav se narod pun čuđenja strčao k njima u trijem zvani Salomonov.</verse>
				<verse number="12">A kad je Petar to vidio, progovorio je narodu: “Ljudi, Izraelci, zašto se ovome čudite? Ili zašto ste tako uprli pogled u nas, kao da smo mi svojom snagom ili svetošću učinili da ovaj može hodati?</verse>
				<verse number="13">Bog Abrahamov, i Izakov, i Jakovljev, Bog očeva naših proslavio je svojega Sina Isusa, kojega ste vi predali i odrekli se ga pred licem Pilatovim kad je ovaj odlučio pustiti ga.</verse>
				<verse number="14">Ali ste se vi odrekli Svetoga i Pravednoga, i zatražili da vam se dodijeli jedan ubojica,</verse>
				<verse number="15">a ubili ste Kneza života, koga je Bog uskrsnuo od mrtvih; čemu smo mi svjedoci.</verse>
				<verse number="16">I po vjeri u njegovo ime, njegovo je ime ojačalo ovog čovjeka koga vidite i poznajete. Štoviše, vjera koja je po njemu, podarila je ovome potpuno zdravlje u nazočnosti svih vas.</verse>
				<verse number="17">A sada, braćo, znam da ste to učinili iz neznanja, kao i vaši glavari.</verse>
				<verse number="18">I Bog je tako ispunio što je unaprijed objavio po ustima svih svojih proroka, da Krist treba trpjeti.</verse>
				<verse number="19">Pokajte se dakle i obratite se da vam se mogu izbrisati grijesi, kada dođu vremena okrijepe od lica Gospodinovog,</verse>
				<verse number="20">i on će poslati Isusa Krista koji vam je već prije bio propovijedan;</verse>
				<verse number="21">Onoga koga nebo treba primiti do vremena uspostave svega što je Bog navijestio od postanka svijeta na usta svih svojih svetih proroka.</verse>
				<verse number="22">Jer je Mojsije uistinu rekao očevima: ‘Proroka poput mene podignut će vam Gospodin Bog vaš između braće vaše. Njega slušajte u svemu sve što će vam govoriti.</verse>
				<verse number="23">I dogodit će se, da će se svaka duša koja neće poslušati tog proroka, istrijebiti iz naroda.’</verse>
				<verse number="24">Ali i svi proroci, koji su vam govorili od Samuela i onih poslije njega, isto su tako prorekli ove dane.</verse>
				<verse number="25">Vi ste djeca proroka i Saveza kojeg je Bog sklopio s našim očevima govoreći Abrahamu: ‘I u tvojemu će sjemenu biti blagoslovljena sva plemena na zemlji.’</verse>
				<verse number="26">Najprije je vama Bog podigao svojega Sina Isusa te ga poslao da vas blagoslovi, da se svatko od vas obrati od svojega bezakonja.”</verse>
			</chapter>
			<chapter number="4">
				<verse number="1">I dok su oni još govorili narodu, pristupili su im svećenici i zapovjednik Hrama i saduceji,</verse>
				<verse number="2">ogorčeni što su poučavali narod i propovijedali uskrsnuće od mrtvih kroz Isusa.</verse>
				<verse number="3">I digli su na njih ruke i stavili ih u pritvor do sutra, jer je već bila večer.</verse>
				<verse number="4">Ipak su mnogi od onih koji su čuli riječ povjerovali te je broj muškaraca došao na oko pet tisuća.</verse>
				<verse number="5">I dogodilo se sutradan da su se njihovi glavari, i starješine, i pismoznanci,</verse>
				<verse number="6">i veliki svećenik Ana, i Kaifa, i Ivan, i Aleksandar, i svi koji su bilo od velikosvećeničkoga roda, sakupili u Jeruzalemu.</verse>
				<verse number="7">A kad su ih postavili u sredinu, upitali su ih: “Kojom snagom ili po kojem ste imenu vi to učinili?”</verse>
				<verse number="8">Tada im je Petar, pun Duha Svetoga, rekao: “Glavari naroda i starješine Izraelove!</verse>
				<verse number="9">Ako nas danas ispitujete zbog dobrog djela učinjenog nemoćnom čovjeku, po kojem je ovaj ozdravio,</verse>
				<verse number="10">neka bude znano svima vama i cijelom narodu izraelskom: Po imenu Isusa Krista Nazarećanina, kojega ste vi razapeli, a kojega je Bog uskrsnuo od mrtvih, po njemu ovaj čovjek pred vama stoji zdrav.</verse>
				<verse number="11">Ovo je kamen koji ste vi graditelji odbacili, a koji je postao ugaoni zaglavnjak.</verse>
				<verse number="12">Nema spasenja ni u kome drugom, jer nema pod nebom drugoga imena danog ljudima po kome mi trebamo biti spašeni.”</verse>
				<verse number="13">A kad su vidjeli Petrovu i Ivanovu hrabrost, a uvidjeli su da su to ljudi neuki i neupućeni, čudili su se te su shvatili da su oni bili s Isusom.</verse>
				<verse number="14">I kad su vidjeli čovjeka koji je bio ozdravljen kako stoji s njima, nisu mogli reći ništa protiv toga.</verse>
				<verse number="15">Ali kad su im zapovjedili da izađu iz vijećnice, počeli su raspravljati među sobom,</verse>
				<verse number="16">govoreći: “Što da učinimo s tim ljudima? Jer doista, po njima se dogodilo očito čudo poznato svim stanovnicima Jeruzalema i mi to ne možemo zanijekati.</verse>
				<verse number="17">Ali da se ovo još više ne raširi među narodom, strogo im zaprijetimo da više nikome ne govore u to ime.”</verse>
				<verse number="18">Zatim su ih pozvali te im zapovjedili da više nipošto ne govore i niti ne poučavaju u Isusovo ime.</verse>
				<verse number="19">Ali su im Petar i Ivan odgovorivši rekli: “Prosudite je li pred Bogom ispravno slušati vas više negoli Boga!</verse>
				<verse number="20">Jer mi ne možemo ne govoriti ono što smo vidjeli i čuli.”</verse>
				<verse number="21">Kako nisu mogli naći ništa za što bi ih kaznili, nadalje su im zaprijetili te ih pustili zbog naroda, jer su svi slavili Boga zbog onoga što se dogodilo.</verse>
				<verse number="22">Jer čovjeku na kojem se dogodilo to čudo ozdravljenja bilo je preko četrdeset godina.</verse>
				<verse number="23">A nakon što su bili pušteni, otišli su k svojima te im javili sve što su im rekli glavari svećenički i starješine.</verse>
				<verse number="24">A kad su oni to čuli, složno su podigli glas k Bogu i rekli: “Gospodine, ti si Bog, koji si načinio nebo, i zemlju, i more i sve ono što je u njima,</verse>
				<verse number="25">koji si rekao na usta svojega sluge Davida: ‘Zašto bjesne pogani i narodi smišljaju ispraznosti?</verse>
				<verse number="26">Kraljevi zemaljski su ustali i glavari su se skupili zajedno protiv Gospodina i protiv njegovog Krista.’</verse>
				<verse number="27">Jer su se zaista protiv svetog djeteta tvojega Isusa, koga si pomazao, udružili i Herod i Poncije Pilat zajedno s Poganima i narodom izraelskim</verse>
				<verse number="28">da učine sve što je tvoja ruka i tvoj naum unaprijed odredio da se dogodi.</verse>
				<verse number="29">A sada, Gospodine, pogledaj na njihove prijetnje i daj slugama svojim da sa svom hrabrošću govore riječ tvoju!</verse>
				<verse number="30">Po ispruženoj ruci tvojoj da bude ozdravljenja; i da se znakovi i čudesa mogu događati po imenu svetog djeteta tvojega Isusa.”</verse>
				<verse number="31">I kad su se pomolili, potreslo se mjesto na kome su bili okupljeni; i svi su se napunili Duhom Svetim te govorili s hrabrošću riječ Božju.</verse>
				<verse number="32">A mnoštvo onih koji su povjerovali bili su jedno srce i jedna duša. I nitko od njih nije nazivao svojim ništa od onoga što je posjedovao, nego im je sve bilo zajedničko.</verse>
				<verse number="33">I velikom su snagom apostoli davali svjedočanstvo o uskrsnuću Gospodina Isusa, i velika je milost bila nad svima njima.</verse>
				<verse number="34">Među njima nitko nije oskudijevao, jer svi koji su posjedovali zemljišta ili kuće prodavali bi ih i donosili utržak od onoga što se prodalo</verse>
				<verse number="35">te stavljali pred noge apostolima; a dijelilo se svakome kako je tko imao potrebu.</verse>
				<verse number="36">A Josija, od apostola prozvan Barnaba, (što prevedeno znači sin utjehe), Levit, rodom Cipranin,</verse>
				<verse number="37">posjedovao je njivu, koju je prodao i novac donio te ga stavio pred noge apostolima.</verse>
			</chapter>
			<chapter number="5">
				<verse number="1">A jedan čovjek imenom Ananija, sa svojom je ženom Safirom prodao imanje.</verse>
				<verse number="2">I za sebe zadržao dio utrška sa ženinim znanjem, a određeni dio donio i položio pred noge apostolima.</verse>
				<verse number="3">A Petar mu je rekao: “Ananija, zašto ti je Sotona ispunio srce da slažeš Duhu Svetom i zadržiš dio utrška od zemljišta?</verse>
				<verse number="4">Da ti je ostalo, ne bi li tvoje bilo? I nakon što je prodano, nije li bilo u tvojoj vlasti? Zašto si takvo što u srcu zamislio? Nisi slagao ljudima, nego Bogu.”</verse>
				<verse number="5">A Ananija je kad je čuo te riječi, pao i izdahnuo. I velik je strah obuzeo sve koji su to čuli.</verse>
				<verse number="6">Zatim su ustali mladići, zamotali ga, iznijeli i pokopali.</verse>
				<verse number="7">I otprilike tri sata nakon toga ušla je njegova žena, ne znajući što se dogodilo.</verse>
				<verse number="8">I Petar ju je upitao: “Reci mi, jeste li za toliko prodali zemljište?” A ona je rekla: “Da, za toliko.”</verse>
				<verse number="9">Tada joj je Petar rekao: “Kako to da ste se složili iskušati Duha Gospodinova? Evo na vratima su noge onih koji su ti pokopali muža, i tebe će iznijeti!”</verse>
				<verse number="10">Nato je ona odmah pala njemu do nogu te izdahnula. A kad su mladići ušli, našli su je mrtvu pa su je iznijeli i pokopali do njezina muža.</verse>
				<verse number="11">I velik je strah došao na svu crkvu i na sve koji su to čuli.</verse>
				<verse number="12">A po rukama apostolskim događali su se mnogi znakovi i čudesa među narodom. (I svi su oni bili složni u Salomonovu trijemu.)</verse>
				<verse number="13">A nitko od ostalih im se nije usuđivao pridružiti, ali ih je narod veličao.</verse>
				<verse number="14">I sve se više vjernika pridruživalo Gospodinu, mnoštvo i muškaraca i žena.</verse>
				<verse number="15">Toliko da su na ulice iznosili bolesnike i stavljali ih na ležaljke i postelje, ne bi li barem sjena Petrova, dok prolazi, osjenila nekog od njih.</verse>
				<verse number="16">Dolazilo je i mnoštvo iz okolnih gradova u Jeruzalem i donosili su bolesnike i one koje su mučili nečisti duhovi. I svi su bili ozdravljeni.</verse>
				<verse number="17">Tada je veliki svećenik ustao i svi oni što su bili s njim, (koji su sljedba saducejska), bili su puni zavisti</verse>
				<verse number="18">te su digli ruke na apostole i bacili ih u javnu tamnicu.</verse>
				<verse number="19">Ali je anđeo Gospodinov noću otvorio vrata tamnice, izveo ih pa im rekao:</verse>
				<verse number="20">“Idite, stanite i govorite u Hramu narodu sve riječi ovog života!”</verse>
				<verse number="21">A kad su to čuli, ušli su u Hram rano ujutro i počeli poučavati. Tada je došao veliki svećenik i oni koji su bili s njim te su sazvali Vijeće i sve starješine sinova Izraelovih i poslali u tamnicu da ih dovedu.</verse>
				<verse number="22">Ali kad su stražari stigli onamo i nisu ih našli u tamnici, vratili se i izvijestili,</verse>
				<verse number="23">govoreći: “Našli smo tamnicu doista zaključanu sa svim osiguranjem i stražare gdje stoje vani pred vratima, no kad smo je otvorili, unutra nismo našli nikoga.”</verse>
				<verse number="24">A kad su veliki svećenik i zapovjednik Hrama i glavari svećenički čuli te riječi, dvoumili su se zbog njih, što bi to moglo biti.</verse>
				<verse number="25">Tada je netko došao te im dojavio govoreći: “Evo, oni ljudi što ste ih bacili u tamnicu stoje u Hramu i poučavaju narod!”</verse>
				<verse number="26">Nato je otišao zapovjednik sa stražarima te ih doveo bez nasilja jer su se bojali naroda da ih ne bi kamenovao.</verse>
				<verse number="27">A kad su ih doveli, postavili su ih pred Vijeće. I veliki svećenik ih je upitao</verse>
				<verse number="28">govoreći: “Nismo li vam strogo zapovjedili da ne poučavate u to ime? A evo, vi ste napunili Jeruzalem svojim naukom i namjeravate na nas navući krv tog čovjeka.”</verse>
				<verse number="29">Tada su im Petar i drugi apostoli odgovorivši rekli: “Treba biti poslušan Bogu više nego ljudima.</verse>
				<verse number="30">Bog otaca naših uskrsnuo je Isusa, kojega ste vi pogubili tako da ste ga objesili na drvo.</verse>
				<verse number="31">Njega je Bog desnicom svojom uzvisio da bude Knez i Spasitelj, da podari Izraelu pokajanje i oproštenje grijeha.</verse>
				<verse number="32">I mi smo njegovi svjedoci o tim stvarima; a isto i Duh Sveti kojega je Bog dao onima koji su mu poslušni.”</verse>
				<verse number="33">Kad su to čuli, bili su probodeni u srcu te su ih nakanili pogubiti.</verse>
				<verse number="34">Tada je ustao jedan od članova Vijeća, farizej imenom Gamaliel, učitelj Zakona i ugledan kod svega naroda te je zapovjedio da apostole nakratko izvedu van.</verse>
				<verse number="35">Zatim im je rekao: “Ljudi, Izraelci! Pazite na sebe zbog onoga što namjeravate učiniti u vezi tih ljudi!</verse>
				<verse number="36">Jer prije ovih dana podigao se Teuda, praveći se da je netko, i njemu se pridružilo na broj oko četiri stotine ljudi. On je bio ubijen, a svi koji su mu bili poslušni bili su raspršeni i postali ništa.</verse>
				<verse number="37">Nakon njega, u doba popisa, podigao se Juda Galilejac i povukao dosta naroda za sobom. I on je propao, i svi koji su mu bili poslušni bili su raspršeni.</verse>
				<verse number="38">A sada vam kažem: okanite se ovih ljudi i pustite ih! Jer ako je ovaj naum ili ovo djelo od ljudi, nestat će,</verse>
				<verse number="39">ali ako je od Boga, nećete ga moći srušiti; da se i sami ne nađete u ratu protiv Boga!”</verse>
				<verse number="40">I složili su se s njim te dozvali apostole, istukli ih i zapovjedili da ne govore u ime Isusovo pa ih otpustili.</verse>
				<verse number="41">A oni su otišli ispred Vijeća radujući se što su se našli dostojni podnijeti sramotu za njegovo ime.</verse>
				<verse number="42">I nisu prestajali svakog dana u Hramu i po kućama poučavati i propovijedati Isusa Krista.</verse>
			</chapter>
			<chapter number="6">
				<verse number="1">A u te dane, kad se povećavao broj učenika, počeli su Helenisti mrmljati protiv Hebreista, jer se njihove udovice zanemaruju u svakodnevnom posluživanju.</verse>
				<verse number="2">Tada su Dvanaestorica dozvala mnoštvo učenika k sebi te im rekli: “Nije razumno da mi ostavimo riječ Božju kako bismo služili kod stolova.</verse>
				<verse number="3">Zato, braćo, pronađite između sebe sedam muškarca na dobru glasu, punih Duha Svetoga i mudrosti, koje ćemo postaviti nad tim poslom,</verse>
				<verse number="4">a mi ćemo se predati neprestanoj molitvi i službi Riječi.”</verse>
				<verse number="5">I ta besjeda se svidjela svemu mnoštvu te su izabrali Stjepana, čovjeka punog vjere i Duha Svetoga, zatim Filipa, i Prohora, i Nikanora, i Timona, i Parmena, i Nikolu prozelita iz Antiohije,</verse>
				<verse number="6">koje su postavili pred apostole, a oni kad su se pomolili, položili su ruke na njih.</verse>
				<verse number="7">I riječ se Božja širila, i broj se učenika u Jeruzalemu silno umnožio. I veliko je mnoštvo svećenika bilo poslušno vjeri.</verse>
				<verse number="8">A Stjepan, pun vjere i snage, činio je velika čudesa i znakove među narodom.</verse>
				<verse number="9">Tada su se podigli neki od onih iz sinagoge, zvane sinagoga Libertinaca, i Cirenaca, i Aleksandrinaca te oni iz Cilicije i Azije, te se počeli prepirati sa Stjepanom.</verse>
				<verse number="10">I nisu se mogli oduprijeti mudrosti i duhu kojim je govorio.</verse>
				<verse number="11">Tada su nagovorili neke muškarce koji su rekli: “Čuli smo ga kako govori bogohulne riječi protiv Mojsija i protiv Boga.”</verse>
				<verse number="12">I pobunili su narod, i starješine i pismoznance, zatim su mu pristupili te ga uhvatili i izveli pred Vijeće.</verse>
				<verse number="13">I namjestili su lažne svjedoke koji su rekli: “Ovaj čovjek ne prestaje govoriti bogohulne riječi protiv ovog svetog mjesta i Zakona.</verse>
				<verse number="14">Jer smo ga čuli kako govori da će taj Isus, Nazarećanin, srušiti ovo mjesto i promijeniti običaje koje nam je predao Mojsije.”</verse>
				<verse number="15">Nato su svi koji su sjedili u Vijeću uprli pogled u njega i opazili da mu je lice bilo kao lice anđela.</verse>
			</chapter>
			<chapter number="7">
				<verse number="1">Tada ga je veliki svećenik upitao: “Je li to tako?”</verse>
				<verse number="2">A on je rekao: “Ljudi, braćo i očevi, poslušajte: Bog slave pokazao se našem ocu Abrahamu kad je bio u Mezopotamiji, prije nego što se nastanio u Haranu,</verse>
				<verse number="3">i rekao mu: ‘Izađi iz svoje zemlje i iz svoga roda i pođi u zemlju koju ću ti pokazati.’</verse>
				<verse number="4">Tada je izašao iz zemlje Kaldejaca i nastanio se u Haranu. A odatle ga, nakon što mu je otac umro, preselio u ovu zemlju u kojoj sad vi živite.</verse>
				<verse number="5">I u njoj mu nije dao baštine niti toliko da bi stavio svoju stopu, već mu je obećao, da bi to dao u posjed njemu i njegovu sjemenu nakon njega, dok još nije imao djeteta.</verse>
				<verse number="6">A Bog mu je na taj način rekao da će njegovo sjeme boraviti u tuđoj zemlji te da će ih porobiti i zlostavljati četiri stotine godina.</verse>
				<verse number="7">‘Ali narodu kojem budu robovali, ja ću suditi,’ rekao je Bog, ‘i nakon toga će izaći te mi služiti na ovom mjestu.’</verse>
				<verse number="8">Zatim mu je dao Savez obrezanja. I tako je Abraham rodio Izaka i obrezao ga osmi dan, a Izaku se rodio Jakov, a Jakovu su se rodila dvanaest patrijarha.</verse>
				<verse number="9">A patrijarsi su potaknuti zavišću prodali Josipa u Egipat, ali Bog je bio s njim,</verse>
				<verse number="10">te ga oslobodio od svih njegovih nevolja i dao mu naklonost i mudrost pred faraonom, kraljem Egipta, i postavio ga je upraviteljem nad Egiptom i svom njegovom kućom.</verse>
				<verse number="11">Zatim je došla glad i velika nevolja na svu zemlju egipatsku i Kanaan te naši očevi nisu mogli naći hrane.</verse>
				<verse number="12">A kad je Jakov čuo da u Egiptu ima žita, poslao je onamo najprije naše očeve.</verse>
				<verse number="13">A drugi put Josip se očitovao svojoj braći te je Josipov rod postao poznat faraonu.</verse>
				<verse number="14">Tada je Josip poslao da se k njemu pozove njegov otac Jakov i sva njegova rodbina, sedamdeset i pet duša.</verse>
				<verse number="15">Tako je Jakov sišao u Egipat te je umro, on i naši očevi.</verse>
				<verse number="16">I bili su preneseni u Sihem i položeni u grob koji je Abraham kupio za neku svotu novca, od sinova Hamorovih, oca Sihema.</verse>
				<verse number="17">Ali kako se bližilo vrijeme obećanja za koje se Bog zakleo Abrahamu, narod se povećao i namnožio u Egiptu,</verse>
				<verse number="18">sve dok nije ustao drugi kralj, koji nije poznavao Josipa.</verse>
				<verse number="19">Taj je postupao lukavo s našim rodom i zlostavljao naše očeve, tako da moraju odbaciti svoju dječicu kako ona ne bi mogla preživjeti.</verse>
				<verse number="20">U to se vrijeme rodio Mojsije i bio je izvanredno lijep i tri je mjeseca bio hranjen u kući svoga oca.</verse>
				<verse number="21">A kad je bio odbačen, uzela ga je faraonova kćer i sebi othranila za sina.</verse>
				<verse number="22">I Mojsije je bio poučen u svoj mudrosti egipatskoj i bio je silan u riječima i djelima.</verse>
				<verse number="23">A kad je napunio četrdeset godina, došlo mu je u srce da pohodi svoju braću, sinove Izraelove.</verse>
				<verse number="24">I kad je vidio kako jedan od njih trpi nepravdu, obranio ga i osvetio njega koji je bio tlačen te ubio Egipćanina.</verse>
				<verse number="25">Jer je shvatio da će njegova braća razumjeti da im Bog po njegovoj ruci daje oslobođenje, ali oni nisu razumjeli.</verse>
				<verse number="26">A sutradan se pokazao među onima koju su se tukli te ih pokušao pomiriti govoreći: ‘Ljudi, vi ste braća, zašto činite nepravdu jedan drugome?’</verse>
				<verse number="27">Ali onaj koji je činio bližnjemu nepravdu, odbio ga je govoreći: ‘Tko je tebe postavio za glavara i suca nad nama?</verse>
				<verse number="28">Želiš li ubiti i mene kao što si jučer ubio Egipćanina?’</verse>
				<verse number="29">Tada je Mojsije pobjegao zbog te besjede i nastanio se kao stranac u zemlji midjanskoj, gdje je rodio dva sina.</verse>
				<verse number="30">I kad je prošlo četrdeset godina, pokazao mu se anđeo Gospodinov u pustinji Sinajske gore, u plamenu gorućega grma.</verse>
				<verse number="31">Kad je to Mojsije opazio, začudio se prizoru. I dok se približavao da to pogleda, došao je k njemu glas Gospodinov,</verse>
				<verse number="32">govoreći: ‘Ja sam Bog otaca tvojih; Bog Abrahamov i Bog Izakov i Bog Jakovljev.’ Zatim je Mojsije uzdrhtao i nije se usudio ni pogledati.</verse>
				<verse number="33">Tada mu je Gospodin rekao: “Izuj obuću sa svojih nogu, jer mjesto na kojem stojiš sveto je tlo.</verse>
				<verse number="34">Vidio sam, vidio nevolju svoga naroda koji je u Egiptu i čuo njegovo stenjanje pa sam sišao da ga izbavim. A sad hajde, šaljem te u Egipat.’ “</verse>
				<verse number="35">Toga Mojsija kojeg su se odrekli govoreći: ‘Tko je tebe postavio za glavara i suca?’ Istoga im je Bog poslao kao vladara i osloboditelja rukom anđela koji mu se pokazao u grmu.</verse>
				<verse number="36">On ih je izveo nakon što im je pokazao čudesa i znakove u zemlji egipatskoj i u Crvenom moru i u pustinji četrdeset godina.</verse>
				<verse number="37">To je onaj Mojsije koji je rekao sinovima Izraelovim: ‘Proroka poput mene podići će vam Gospodin, Bog vaš od braće vaše; njega slušajte.’</verse>
				<verse number="38">To je onaj koji je u pustinji bio u crkvi s anđelom koji mu je govorio na Sinajskoj gori i s očevima našim; onaj koji je primio žive objave da ih preda nama;</verse>
				<verse number="39">kome naši očevi nisu htjeli biti poslušni, nego su ga odgurali i u svojim srcima ponovno se okrenuli u Egipat,</verse>
				<verse number="40">govoreći Aronu: ‘Napravi nam bogove koji će nas predvoditi, jer ne znamo što se dogodilo tome Mojsiju koji nas je izveo iz zemlje egipatske.’</verse>
				<verse number="41">I u one dane načinili su tele, te prinijeli žrtvu tom idolu i veselili se djelima svojih ruku.</verse>
				<verse number="42">Tada se Bog okrenuo i predao ih da iskazuju štovanje vojsci nebeskoj, kao što je zapisano u knjizi proroka: O dome Izraelov, niste li mi prinosili zaklane životinje i žrtve u vremenskom razdoblju od četrdeset godina u pustinji?</verse>
				<verse number="43">Da, podigli ste šator Molohov, i zvijezdu vašeg boga Remfana: likove ste načinili da im iskazujete štovanje. I odvest ću vas na onu stranu Babilona!’</verse>
				<verse number="44">Naši su očevi u pustinji imali Šator svjedočanstva, kako je to odredio onaj koji je govorio s Mojsijem da ga napravi prema uzorku koji je vidio.</verse>
				<verse number="45">A primili su ga očevi naši i pod vodstvom Jošue unijeli u posjed Pogana koje je Bog protjerao pred licem naših očeva, sve do dana Davida,</verse>
				<verse number="46">koji je našao naklonost pred Bogom te je želio naći šator Bogu Jakovljevu.</verse>
				<verse number="47">Ali mu je Salomon sagradio Dom.</verse>
				<verse number="48">Štoviše, Svevišnji ne prebiva u hramovima rukom napravljenim, kako je to prorok rekao:</verse>
				<verse number="49">Nebo je moje prijestolje, a zemlja je podnožje nogama mojim. Kakvu ćete mi kuću vi sagraditi, govori Gospodin, ili kakvo je mjesto mog počinka?</verse>
				<verse number="50">Nije li moja ruka sve ovo načinila?’</verse>
				<verse number="51">Vi tvrdokorni i neobrezanih srdaca i ušiju! Vi se uvijek odupirete Duhu Svetom! Kako su činili očevi vaši tako i vi činite.</verse>
				<verse number="52">Koga od proroka nisu progonili očevi vaši? Poubijali su one koji su unaprijed najavljivali dolazak Pravednika, koga ste vi sada već izdali i ubili,</verse>
				<verse number="53">vi koji ste primili Zakon prema naredbama anđela, ali ga niste držali.”</verse>
				<verse number="54">Kad su to čuli, bili su probodeni u srcima te počeli škripati zubima na njega.</verse>
				<verse number="55">A on, pun Duha Svetoga, zagledao se u nebo i vidio slavu Božju i Isusa gdje stoji Bogu zdesna,</verse>
				<verse number="56">te rekao: “Evo, gledam otvorena nebesa i Sina čovječjega gdje stoji zdesna Bogu.”</verse>
				<verse number="57">Nato su oni povikali jakim glasom i začepili uši te složno navalili na njega.</verse>
				<verse number="58">Izbacili su ga izvan grada i kamenovali. A svjedoci su odložili svoju odjeću do nogu mladića koji se zvao Savao.</verse>
				<verse number="59">I kamenovali su Stjepana, koji je zazivao Boga i govorio: “Gospodine Isuse, primi moj duh!”</verse>
				<verse number="60">Zatim je kleknuo i viknu jakim glasom: “Gospodine, ne uzmi im ovo za grijeh!” I kad je to rekao, usnuo je.</verse>
			</chapter>
			<chapter number="8">
				<verse number="1">A Savao je odobravao njegovo ubojstvo. I u to vrijeme nastao je velik progon protiv crkve u Jeruzalemu, te su svi bili raspršeni po krajevima Judeje i Samarije, osim apostola.</verse>
				<verse number="2">A pobožni su ljudi sahranili Stjepana i priredili za njim veliko žalovanje.</verse>
				<verse number="3">No Savao je pustošio crkvu; ulazeći u svaku kuću odvlačio je iz njih muškarce i žene te ih predavao u tamnicu.</verse>
				<verse number="4">Stoga su oni što su bili raspršeni prolazili posvuda propovijedajući Riječ.</verse>
				<verse number="5">Tada je Filip sišao u grad Samariju te im propovijedao Krista.</verse>
				<verse number="6">I narod se složno priklanjao onome što je Filip govorio slušajući i gledajući čudesa koja je činio.</verse>
				<verse number="7">Jer su nečisti duhovi s velikom vikom izlazili iz mnogih koji su bili opsjednuti njima, a mnogi koji su bili uzeti i hromi ozdravili su.</verse>
				<verse number="8">I nastala je velika radost u tom gradu.</verse>
				<verse number="9">Ali bio je tu neki čovjek imenom Šimun, koji se već otprije bavio vračanjem i začaravao narod samarijski tvrdeći da je on netko velik.</verse>
				<verse number="10">Uz njega su svi, od najmanjega do najvećeg pristajali govoreći: “Ovaj je čovjek velika snaga Božja.”</verse>
				<verse number="11">A priklanjali su mu se jer ih je već dugo vremena začaravao svojim vračanjem.</verse>
				<verse number="12">Ali kad su povjerovali Filipu koji je propovijedao o kraljevstvu Božjem i imenu Isusa Krista, krstili su se, i muškarci i žene.</verse>
				<verse number="13">Tada je i sâm Šimun povjerovao te je, pošto je bio kršten, ostao uz Filipa i divio se gledajući velika čudesa i znakove što su se događali.</verse>
				<verse number="14">A kad su apostoli u Jeruzalemu čuli da je Samarija primila riječ Božju, poslali su k njima Petra i Ivana,</verse>
				<verse number="15">koji su se, kad su sišli, pomolili za njih da bi primili Duha Svetoga.</verse>
				<verse number="16">(Jer još ni na jednoga od njih nije sišao; bili su samo kršteni u ime Gospodina Isusa.)</verse>
				<verse number="17">Tada su položili na njih svoje ruke te su primili Duha Svetoga.</verse>
				<verse number="18">A kad je Šimun vidio da se Duh Sveti daje polaganjem ruku apostola, ponudio im je novac</verse>
				<verse number="19">govoreći: “Dajte i meni tu vlast da onaj na koga položim ruke primi Duha Svetoga.”</verse>
				<verse number="20">A Petar mu je rekao: “Neka tvoj novac propadne zajedno s tobom, jer si mislio da dar Božji možeš kupiti novcem!</verse>
				<verse number="21">Ti nemaš ni dijela ni udjela u ovom jer tvoje srce nije pravo pred Bogom.</verse>
				<verse number="22">Pokaj se stoga od te svoje zloće i moli Boga ne bi li ti oprostio tu pomisao tvoga srca.</verse>
				<verse number="23">Jer vidim da si u gorkoj žuči i u okovima bezakonja.”</verse>
				<verse number="24">Tada im je Šimun odgovorio rekavši: “Molite vi Gospodina za mene, da me ne snađe ništa od onoga što ste rekli!</verse>
				<verse number="25">I oni, pošto su posvjedočili i propovijedali riječ Gospodinovu, vratili su se u Jeruzalem i propovijedali evanđelje u mnogim samarijskim selima.</verse>
				<verse number="26">Tada je anđeo Gospodinov rekao Filipu: “Ustani i idi prema jugu, na put koji se spušta iz Jeruzalema u Gazu. On je pust.”</verse>
				<verse number="27">Filip je ustao i otišao. I gle, čovjek Etiopljanin, eunuh, visoki dostojanstvenik kod Kandake, etiopske kraljice, koji je bio zadužen za cijelu njezinu riznicu i koji je došao u Jeruzalem iskazati štovanje,</verse>
				<verse number="28">vraćao se i sjedio u svojim kolima te čitao proroka Izaiju.</verse>
				<verse number="29">Tada je Duh rekao Filipu: “Priđi i pridruži se tim kolima!”</verse>
				<verse number="30">A Filip je pritrčao k njemu i čuo ga kako čita proroka Izaiju i upitao ga: “Razumiješ li to što čitaš?”</verse>
				<verse number="31">A on je rekao: “Kako bih mogao ako me netko ne uputi?” I zamolio je Filipa da se popne i sjedne pokraj njega.</verse>
				<verse number="32">A mjesto koje je čitao iz Pisma bilo je ovo: “Odveli su ga na klanje kao ovcu; i kao što je janje nijemo pred onim koji ga striže, tako ni on nije otvorio svoja usta.</verse>
				<verse number="33">U njegovom poniženju oduzet mu je sud i tko će objaviti njegov naraštaj? Jer se njegov život uzima sa zemlje.”</verse>
				<verse number="34">Nato je eunuh upitao Filipa i rekao: “Molim te, o kome prorok ovo govori? O sebi ili o kome drugome?”</verse>
				<verse number="35">Tada je Filip otvorio svoja usta te mu je od toga istog Pisma počeo propovijedati Isusa.</verse>
				<verse number="36">I kad su tako putovali došli su do neke vode i eunuh je rekao: “Gledaj voda! Što me sprečava da budem kršten?”</verse>
				<verse number="37">A Filip je rekao: “Ako vjeruješ od svega svoga srca, možeš.” A on je odgovorivši rekao: “Vjerujem da je Isus Krist Sin Božji.”</verse>
				<verse number="38">I zapovjedio je da se zaustave kola. Tada su obojica sišla u vodu, i Filip i eunuh; i krstio ga je.</verse>
				<verse number="39">A kad su oni izašli iz vode, Duh Gospodinov je odnio Filipa, tako da ga eunuh više nije vidio, i on je otišao svojim putem radujući se.</verse>
				<verse number="40">A Filip se našao u Azotu te prošao, propovijedajući u svim gradovima sve dok nije došao u Cezareju.</verse>
			</chapter>
			<chapter number="9">
				<verse number="1">A Savao, koji je još više odisao prijetnjom i pokoljem protiv učenika Gospodinovih, otišao je k velikom svećeniku,</verse>
				<verse number="2">te od njega zatražio pisma za sinagoge u Damasku da bi ih mogao, ako nađe nekoga od ovog puta, bilo da su muškarci ili žene, svezane dovesti u Jeruzalem.</verse>
				<verse number="3">A dok je putovao približio se Damasku, i odjedanput ga je obasjalo svjetlo s neba.</verse>
				<verse number="4">Tada je pao na zemlju i čuo glas koji mu govori: “Savle, Savle, zašto me progoniš?”</verse>
				<verse number="5">A on je rekao: “Tko si ti Gospodine?” A Gospodin je rekao: “Ja sam Isus, koga ti progoniš. Teško ti je u bodljike nogom udarati.”</verse>
				<verse number="6">A on je drhteći i zapanjen rekao: “Gospodine, što hoćeš da ja činim?” A Gospodin mu je rekao: “Ustani i uđi u grad, i reći će ti se što trebaš činiti!”</verse>
				<verse number="7">A muškarci koji su s njim putovali ostali su bez riječi jer su čuli glas, ali nisu vidjeli nikoga.</verse>
				<verse number="8">Tada je Savao ustao sa zemlje, i kad su mu se oči otvorile nije vidio nikoga. A oni su ga vodili za ruku i doveli u Damask.</verse>
				<verse number="9">I tri dana nije vidio; i nije ni jeo ni pio.</verse>
				<verse number="10">A u Damasku je bio neki učenik imenom Ananija, kome je Gospodin u viđenju rekao: “Ananija!” A on je rekao: “Evo me, Gospodine.”</verse>
				<verse number="11">A Gospodin mu je rekao: “Ustani i idi u ulicu koja se zove Ravna i u kući Judinoj potraži čovjeka iz Tarsa zvanog Savao jer evo on moli.</verse>
				<verse number="12">I on je u viđenju vidio nekoga čovjeka imenom Ananiju kako je ušao i stavio ruke na njega da bi mogao progledati.”</verse>
				<verse number="13">Tada je Ananija odgovorio: “Gospodine, od mnogih sam čuo za tog čovjeka kolika je zla učinio tvojim svetima u Jeruzalemu.</verse>
				<verse number="14">I ovdje ima vlast od glavara svećeničkih da sveže sve koji prizivaju tvoje ime.”</verse>
				<verse number="15">Ali mu je Gospodin rekao: “Idi, jer mi je on izabrana posuda da donese moje ime pred Pogane, i kraljeve, i sinove Izraelove.</verse>
				<verse number="16">Jer ja ću mu pokazati koliko on mora trpjeti radi mog imena.”</verse>
				<verse number="17">A Ananija je otišao svojim putem te ušao u tu kuću i stavio svoje ruke na njega i rekao: “Brate Savle, Gospodin me je poslao, Isus, koji ti se pokazao na putu kojim si dolazio, da progledaš i napuniš se Duhom Svetim.”</verse>
				<verse number="18">I odmah mu je spalo s očiju nešto kao ljuske; i on je učas progledao te ustao i bio kršten.</verse>
				<verse number="19">A kad je uzeo hranu, okrijepio se. Zatim je Savao proveo nekoliko dana s učenicima u Damasku.</verse>
				<verse number="20">I odmah je počeo po sinagogama propovijedati Krista da je on Sin Božji.</verse>
				<verse number="21">A svi koji su ga slušali ostali su začuđeni te govorili: “Nije li to onaj koji je u Jeruzalemu uništavao one koji prizivaju to ime i došao je ovamo samo zato da ih svezane odvede glavarima svećeničkim?”</verse>
				<verse number="22">Ali je Savao bio sve jači i zbunjivao je Židove koji su prebivali u Damasku, dokazujući da je ovo stvarno Krist.</verse>
				<verse number="23">I nakon što se navršilo mnogo dana, Židovi su se dogovorili da ga ubiju.</verse>
				<verse number="24">Ali je Savao doznao za njihovu zavjeru. I nadzirali su gradska vrata danju i noću da bi ga ubili.</verse>
				<verse number="25">No učenici su ga uzeli i noću ga spustili u košari preko zidina.</verse>
				<verse number="26">A kad je Savao došao u Jeruzalem, nastojao se pridružiti učenicima; ali su ga se oni svi bojali, jer nisu vjerovali da je on učenik.</verse>
				<verse number="27">Nato ga je uzeo Barnaba i odveo ga k apostolima te im izložio kako je on dok je bio na putu vidio Gospodina i da mu je govorio te kako je on u Damasku hrabro propovijedao u ime Isusovo.</verse>
				<verse number="28">I ostao je s njima u Jeruzalemu, ulazeći i izlazeći.</verse>
				<verse number="29">I hrabro je govorio u ime Gospodina Isusa i raspravljao s Helenistima, ali su ga oni nastojali pogubiti.</verse>
				<verse number="30">Kad su to saznala braća, odvela su ga dolje u Cezareju i poslali ga dalje u Tars.</verse>
				<verse number="31">Tada su crkve po cijeloj Judeji, Galileji i Samariji imale mir; izgrađivale se i hodile u strahu Gospodinovu te se umnožavale utjehom Duha Svetoga.</verse>
				<verse number="32">I dogodilo se dok je Petar posvuda prolazio, sišao je i k svetima koji su prebivali u Lidi.</verse>
				<verse number="33">I tamo je našao nekog čovjeka imenom Eneja koji je osam godina ležao na postelji jer je bio uzet.</verse>
				<verse number="34">I Petar mu je rekao: “Eneja, ozdravlja te Isus Krist! Ustani i prostri sâm sebi!” I on je odmah ustao.</verse>
				<verse number="35">I svi koji su prebivali u Lidi i Šaronu vidjeli su ga i okrenuli se Gospodinu.</verse>
				<verse number="36">A u Jopi je bila neka učenica imenom Tabita, što prevedeno znači Gazela. Ta je žena bila puna dobrih djela i djela milodarivanja što ih je činila.</verse>
				<verse number="37">I dogodilo se u one dane da je ona oboljela te umrla. Kada su je okupali, položili su ju u gornju sobu.</verse>
				<verse number="38">I kako je Lida bila blizu Jope, a učenici su čuli da je Petar tamo, poslali su k njemu dva čovjeka koji su ga molili da ne oklijeva doći k njima.</verse>
				<verse number="39">Tada je Petar ustao i krenuo s njima. Čim je tamo stigao, odveli su ga u gornju sobu. I sve su udovice stale uz njega plačući i pokazujući mu košulje i odjeću koju je izradila Gazela dok je još bila s njima.</verse>
				<verse number="40">No Petar ih je sve istjerao van te kleknuo i pomolio se. Zatim se okrenuo prema tijelu i rekao: “Tabita, ustani!” A ona je otvorila svoje oči i kad je pogledala Petra, sjela je.</verse>
				<verse number="41">A on joj je pružio svoju ruku i podigao je. Tada je dozvao svete i udovice te im je pokazao živu.</verse>
				<verse number="42">I to je postalo poznato po svoj Jopi te su mnogi povjerovali u Gospodina.</verse>
				<verse number="43">I dogodilo se da je on ostao mnogo dana u Jopi kod nekog kožara Šimuna.</verse>
			</chapter>
			<chapter number="10">
				<verse number="1">A u Cezareji je bio neki čovjek imenom Kornelije, satnik čete zvane Italska.</verse>
				<verse number="2">Čovjek pobožan, i koji se boji Boga sa svim svojim domom te je i davao mnogo milodara narodu i neprestano se molio Bogu.</verse>
				<verse number="3">On je u viđenju, oko devetog sata dana, jasno vidio da anđeo Božji ulazi k njemu i govori mu: “Kornelije!”</verse>
				<verse number="4">I on ga je pogledao, uplašio se te rekao: “Što je, Gospodine?” A on mu je rekao: “Tvoje su molitve i tvoji milodari uzišli kao podsjetnica pred Boga.</verse>
				<verse number="5">A sada pošalji ljude u Jopu i dozovi Šimuna koji je nazvan Petar.</verse>
				<verse number="6">On se je smjestio kod nekog Šimuna, kožara, čija je kuća uz more; on će ti reći što moraš činiti.”</verse>
				<verse number="7">A kad je anđeo koji je govorio Korneliju otišao, dozvao je dvojicu svojih slugu i jednoga pobožnog vojnika od onih koji su mu stalno služili.</verse>
				<verse number="8">I kada im je sve to izložio, poslao ih je u Jopu.</verse>
				<verse number="9">A sutradan, dok su oni putovali i približavali se gradu, uzišao je Petar oko šestog sata na krov moliti se.</verse>
				<verse number="10">I jako je ogladnio, te zaželio nešto pojesti. I dok su mu pripremali, pao je u zanos</verse>
				<verse number="11">i ugledao otvoreno nebo i neku posudu, sličnu velikom platnu svezanom s četiri kraja, kako silazi na njega i spušta se na zemlju.</verse>
				<verse number="12">U njoj su bili svakovrsni četveronošci zemaljski i zvijeri, i gmazovi i ptice nebeske.</verse>
				<verse number="13">I došao mu je glas: “Ustani, Petre, kolji i jedi!”</verse>
				<verse number="14">A Petar je rekao: “Ne nikako, Gospodine, jer nikada nisam jeo ništa prosto i nečisto.”</verse>
				<verse number="15">A glas mu je opet po drugi put progovorio: “Što je Bog očistio, ti ne nazivaj prostim!”</verse>
				<verse number="16">To se ponovilo tri puta, i posuda je ponovo bila ponesena u nebo.</verse>
				<verse number="17">A dok se je Petar u sebi dvoumio što bi imalo značiti viđenje koje je gledao, gle, ljudi koje je poslao Kornelije stali su na vrata, pošto su se raspitali za Šimunovu kuću.</verse>
				<verse number="18">I pozvali su i upitali je li Šimun koji je nazvan Petar odsjeo ondje?</verse>
				<verse number="19">A dok je Petar razmišljao o viđenju, Duh mu je rekao: “Gle, traže te tri čovjeka.”</verse>
				<verse number="20">Stoga ustani, siđi i pođi s njima i ništa ne sumnjaj, jer sam ih ja poslao!”</verse>
				<verse number="21">Tada je Petar sišao k tim ljudima, koje je k njemu poslao Kornelije te rekao: “Evo, ja sam onaj koga vi tražite. Koji je razlog zbog kojeg ste došli?”</verse>
				<verse number="22">I odgovorili su mu: “Kornelije, satnik, čovjek pravedan i koji se boji Boga i na dobrom glasu među cijelim židovskim narodom, bio je upozoren od Boga po svetom anđelu da te pozove u svoju kuću i da čuje riječi od tebe.”</verse>
				<verse number="23">Tada ih je pozvao unutra i smjestio. A sutradan je Petar pošao s njima te su mu se pridružila neka braća iz Jope.</verse>
				<verse number="24">A sljedećeg dana stigli su u Cezareju. I Kornelije ih je čekao, a bio je sazvao svoju rodbinu i bliske prijatelje.</verse>
				<verse number="25">I dok je Petar ulazio, Kornelije mu je izašao u susret, pao do njegovih nogu te mu iskazao štovanje.</verse>
				<verse number="26">A Petar ga je podignuo govoreći: “Ustani! I ja sam isto čovjek!”</verse>
				<verse number="27">I dok je razgovarao s njim, ušao je i našao mnogo onih koji su se sakupili,</verse>
				<verse number="28">te im rekao: “Vi znate da čovjeku koji je Židov zakonom nije dopušteno družiti se ili pak dolaziti k onomu koji je iz drugog naroda, ali je meni Bog pokazao da nikoga ne zovem prostim ili nečistim.</verse>
				<verse number="29">Zato sam i došao bez prigovora, čim sam bio pozvan. Stoga bih vas želio upitati s kojom namjerom ste me pozvali.”</verse>
				<verse number="30">Nato je Kornelije rekao: “Prije četiri dana bio sam u postu sve do ovog časa, i o devetom satu molio sam u svojoj kući, i gle, neki je čovjek u sjajnoj odjeći stao pred mene,</verse>
				<verse number="31">te rekao: ‘Kornelije, saslušana je tvoja molitva i tvoji milodari su spomenuti pred Bogom.</verse>
				<verse number="32">Pošalji dakle u Jopu i dozovi Šimuna koji je nazvan Petar! On se smjestio u kući Šimuna kožara, pokraj mora, koji će kad dođe govoriti s tobom.’</verse>
				<verse number="33">Stoga sam odmah poslao k tebi, i ti si dobro učinio što si došao. Sada smo, dakle, svi mi ovdje pred Bogom da čujemo sve što ti je Gospodin zapovjedio.”</verse>
				<verse number="34">Tada je Petar otvorio usta i rekao: “Doista, sada shvaćam da Bog nije pristran,</verse>
				<verse number="35">nego je njemu prihvatljiv u svakom narodu onaj koji ga se boji i čini što je pravedno.</verse>
				<verse number="36">Riječ koju je Bog poslao sinovima Izraelovim, propovijedajući mir po Isusu Kristu. (On je Gospodin svih.)</verse>
				<verse number="37">Vi znate tu riječ, koja je bila razglašena po svoj Judeji, a počelo je u Galileji, poslije krštenja koje je Ivan propovijedao:</verse>
				<verse number="38">Kako je Bog Isusa iz Nazareta pomazao Svetim Duhom i snagom te kako je on prolazio okolo čineći dobro i ozdravljujući sve koje je Đavao ugnjetavao, jer je Bog bio s njim.</verse>
				<verse number="39">I mi smo svjedoci svega što je učinio i u zemlji židovskoj i u Jeruzalemu, njega su pogubili i objesili ga na drvo.</verse>
				<verse number="40">Njega je Bog uskrsnuo treći dan i javno ga očitovao.</verse>
				<verse number="41">Ne svemu narodu, nego unaprijed od Boga izabranim svjedocima, nama koji smo s njim jeli i pili nakon što je uskrsnuo od mrtvih.</verse>
				<verse number="42">I on nam je zapovjedio propovijedati narodu i svjedočiti da je on taj koji je od Boga određen da bude sudac živih i mrtvih.</verse>
				<verse number="43">Za njega svjedoče svi proroci da po imenu njegovom prima oslobođenje od grijeha svaki koji u njega vjeruje.”</verse>
				<verse number="44">Još dok je Petar govorio te riječi, Duh Sveti se spustio na sve koji su čuli riječ.</verse>
				<verse number="45">A vjernici iz obrezanja koji su došli s Petrom bili su zapanjeni zato što se i na Pogane izlio dar Duha Svetoga.</verse>
				<verse number="46">Jer su ih čuli gdje govore jezicima i veličaju Boga. Tada je Petar progovorio:</verse>
				<verse number="47">“Može li tko zabraniti vodu, da se ne krste ovi koji su primili Duha Svetoga isto kao i mi?”</verse>
				<verse number="48">I zapovjedio im je da se krste u ime Gospodinovo. Tada su ga zamolili da ostane s njima nekoliko dana.</verse>
			</chapter>
			<chapter number="11">
				<verse number="1">A apostoli i braća što su bili u Judeji dočuli su da su i Pogani primili riječ Božju,</verse>
				<verse number="2">i kad je Petar uzišao u Jeruzalem, oni iz obrezanja prepirali su se s njim,</verse>
				<verse number="3">govoreći: “Ušao si k neobrezanim ljudima i jeo s njima!”</verse>
				<verse number="4">Nato im je Petar počeo sve po redu izlagati govoreći:</verse>
				<verse number="5">“Bio sam u gradu Jopi i molio se, te sam u zanosu ugledao viđenje; neka posuda, slična velikom platnu zavezanom s četiri kraja silazi s neba i dolazi sve do mene.</verse>
				<verse number="6">U njoj sam, kad sam u nju dobro promotrio, vidio četveronožne zemaljske životinje, i zvijeri, i gmazove i ptice nebeske.</verse>
				<verse number="7">I čuo sam glas koji mi je govorio: ‘Ustani Petre, kolji i jedi!’</verse>
				<verse number="8">Ali ja sam rekao: ‘Ne nikako, Gospodine, jer nikada ništa prosto i nečisto nije ušlo u moja usta.’</verse>
				<verse number="9">Nato mi je po drugi put glas s neba progovorio: ‘Ono što je Bog očistio, ti ne nazivaj prostim!’</verse>
				<verse number="10">A to se dogodilo tri puta te je ponovno sve bilo povučeno u nebo.</verse>
				<verse number="11">I, gle, odmah su pred kuću u kojoj sam bio već došla tri čovjeka poslana iz Cezareje k meni.</verse>
				<verse number="12">Tada mi je Duh rekao da pođem s njima ništa ne sumnjajući. Također su me pratila i ova šestorica braće te smo ušli u kuću tog čovjeka.</verse>
				<verse number="13">I on nam je izložio kako je u svojoj kući vidio anđela koji je stao pred njega i rekao mu: ‘Pošalji ljude u Jopu i dozovi Šimuna, koji je nazvan Petar:</verse>
				<verse number="14">On će ti govoriti riječi po kojima ćeš ti i sav tvoj dom biti spašeni.’</verse>
				<verse number="15">I dok sam počeo govoriti, sišao je na njih Duh Sveti kao i na nas u početku.</verse>
				<verse number="16">Tada sam se sjetio riječi Gospodinove: kako je rekao: ‘Ivan je doista krstio vodom, a vi ćete biti kršteni Duhom Svetim.’</verse>
				<verse number="17">Ako im je, dakle, Bog dao isti dar kao i nama, koji vjerujemo u Gospodina Isusa Krista, tko sam ja da mogu sprečavati Boga?”</verse>
				<verse number="18">Kad su to čuli, primirili su se te počeli slaviti Boga govoreći: “Dakle, i Poganima je Bog podario pokajanje na život!”</verse>
				<verse number="19">A oni koji su bili raspršeni poslije progonstva koje je nastalo zbog Stjepana prostirali su se sve do Fenicije, Cipra i Antiohije, nisu nikome propovijedali riječ nego samo Židovima.</verse>
				<verse number="20">A neki od njih bili su ljudi iz Cipra i Cirene koji su, kad su došli u Antiohiju, govorili Helenistima propovijedajući Gospodina Isusa.</verse>
				<verse number="21">I ruka Gospodinova bila je s njima te je velik broj povjerovao i okrenuo se Gospodinu.</verse>
				<verse number="22">Tada je vijest o tome došla do ušiju crkve koja je bila u Jeruzalemu te su oni poslali Barnabu da ode sve do Antiohije.</verse>
				<verse number="23">On se, kada je došao tamo te vidio milost Božju, razveselio i sve ih je ohrabrio da odlučna srca prionu uz Gospodina.</verse>
				<verse number="24">Jer je on bio dobar čovjek, pun Duha Svetoga i vjere. I mnogo se naroda pridružilo Gospodinu.</verse>
				<verse number="25">Zatim je Barnaba otputovao u Tarz potražiti Savla.</verse>
				<verse number="26">A kad ga je našao, doveo ga je u Antiohiju. I dogodilo se da su se godinu dana sastajali s crkvom i poučavali puno naroda. I najprije su u Antiohiji učenici nazvani kršćanima.</verse>
				<verse number="27">A u te dane stigli su iz Jeruzalema u Antiohiju proroci.</verse>
				<verse number="28">A jedan od njih, po imenu Agab, ustao je i po Duhu nagovijestio da će biti velika glad po cijelom svijetu, koja se dogodila u dane cezara Klaudija.</verse>
				<verse number="29">Tada su učenici odlučili, svaki prema svojim mogućnostima, poslati pomoć braći koja su živjela u Judeji.</verse>
				<verse number="30">To su i učinili te poslali to starješinama po rukama Barnabinim i Savlovim.</verse>
			</chapter>
			<chapter number="12">
				<verse number="1">A u ono vrijeme kralj Herod je pružio ruku da zlostavlja neke iz crkve.</verse>
				<verse number="2">I mačem je ubio Ivanovog brata Jakova.</verse>
				<verse number="3">A kad je vidio da je to Židovima drago, nastavio je te uhvatio i Petra. (A bili su dani Beskvasnih kruhova.)</verse>
				<verse number="4">I nakon što ga je uhitio, bacio ga je u tamnicu i predao ga četverim stražama od po četiri vojnika da ga čuvaju; namjeravajući ga poslije Aštartinog izvesti pred narod.</verse>
				<verse number="5">Stoga su Petra čuvali u tamnici, dok je crkva bez prestanka upućivala molitve Bogu za njega.</verse>
				<verse number="6">A kad ga je Herod kanio privesti, te iste noći Petar je spavao između dvojice vojnika okovan s dva lanca, a stražari su i pred vratima čuvali tamnicu.</verse>
				<verse number="7">I gle, anđeo se Gospodinov spustio na njega i svjetlo je obasjalo tamnicu te je udario Petra u rebra i podigao ga govoreći: “Brzo ustani!” I lanci su mu spali s ruku.</verse>
				<verse number="8">I anđeo mu je rekao: “Opaši se i obuj svoje sandale!” I on je učinio tako. Zatim mu je rekao: “Odjeni svoju odjeću i pođi za mnom!”</verse>
				<verse number="9">I izašao je i počeo ga slijediti, a nije znao da je to zbilja što se događalo po anđelu; nego je mislio da gleda viđenje.</verse>
				<verse number="10">Kada su oni prošli prvi i drugi pritvor, došli su do željezne kapije koja vodi u grad, a ona su im se sama od sebe otvorila. Zatim su izašli i prošli jednu ulicu, i odjednom je anđeo otišao od njega.</verse>
				<verse number="11">A kad je Petar došao k sebi, rekao je: “Sada sigurno znam da je Gospodin poslao svojega anđela i izbavio me iz ruke Herodove i od svih očekivanja židovskog naroda.”</verse>
				<verse number="12">A kad je on to shvatio, došao je do kuće Marije, majke Ivana koji je nazvan Marko, gdje su mnogi bili okupljeni i molili.</verse>
				<verse number="13">A kad je Petar pokucao na vrata kapije, prišla je prisluhnuti djevojka imenom Ruža.</verse>
				<verse number="14">I kad je prepoznala Petrov glas, od radosti nije otvorila vrata, nego je utrčala te javila da Petar stoji pred vratima.</verse>
				<verse number="15">Nato su joj oni rekli: “Mahnitaš!” Ali ona je uporno tvrdila da je tako. Tada su rekli: “To je njegov anđeo.”</verse>
				<verse number="16">No Petar je nastavio kucati pa kad su oni otvorili vrata i ugledali ga, ostali su zapanjeni.</verse>
				<verse number="17">Ali on im je rukom dao znak da šute, te im sve redom ispripovjedio kako ga je Gospodin izbavio iz tamnice. Zatim im je rekao: “Javite to Jakovu i braći!” I izišao je te otišao na drugo mjesto.</verse>
				<verse number="18">A kad je osvanuo dan, nastala je nemala pometnja među vojnicima: što li se dogodilo s Petrom.</verse>
				<verse number="19">A Herod je poslao u potragu za njim ali kako ga nije našao, ispitao je stražare i zapovjedio da se pogube. Potom je iz Judeje sišao u Cezareju i ostao ondje.</verse>
				<verse number="20">A Herod je bio vrlo nezadovoljan s Tircima i Sidoncima. No ovi su složno došli k njemu, te su se sprijateljili s kraljevim komornikom Blastom i zatražili mir jer se njihova zemlja opskrbljivala hranom od kraljeve.</verse>
				<verse number="21">I u dogovoreni dan Herod je, odjeven u kraljevsko ruho, sjeo na svoje prijestolje i održao im govor.</verse>
				<verse number="22">A narod je počeo klicati: “ To je glas Božji, a ne ljudski!”</verse>
				<verse number="23">I odmah ga je udario anđeo Gospodinov jer nije Bogu dao slavu, te je izjeden od crvi izdahnuo.</verse>
				<verse number="24">A riječ je Božja rasla i množila se.</verse>
				<verse number="25">A Barnaba i Savao, pošto su izvršili svoju službu, vratili su se iz Jeruzalema i uzeli sa sobom Ivana koji je nazvan Marko.</verse>
			</chapter>
			<chapter number="13">
				<verse number="1">A tamo je, u crkvi koja je bila u Antiohiji, bilo nekih proroka i učitelja: kao Barnaba, i Šimun zvani Niger, i Lucije Cirenac, i Manaen, koji je bio othranjen zajedno s Herodom, tetrarhom, i Savao.</verse>
				<verse number="2">Dok su jednom izvršavali službu Gospodinu i postili, Duh Sveti je rekao: “Odvojite mi Barnabu i Savla za djelo za koje sam ih pozvao.”</verse>
				<verse number="3">Tada su, pošto su postili i molili, položili ruke na njih te ih otposlali.</verse>
				<verse number="4">Tako su oni poslani od Duha Svetoga otputovali u Seleuciju i odande otplovili na Cipar.</verse>
				<verse number="5">I kad su bili u Salaminu, propovijedali su riječ Božju u židovskim sinagogama. A imali su sa sobom i Ivana za poslužitelja.</verse>
				<verse number="6">A kad su prošli sav otok do Pafa, našli su nekog vračara, lažnog proroka, Židova kome je bilo ime Barisus,</verse>
				<verse number="7">koji je bio s prokonzulom Sergijem Pavlom, čovjekom razboritim. Ovaj je dozvao Barnabu i Savla te zaželio čuti riječ Božju.</verse>
				<verse number="8">Ali im se usprotivio Elim, vračar, jer mu tako glasi ime u prijevodu, nastojeći prokonzula odvratiti od vjere.</verse>
				<verse number="9">Tada se Savao (koji se zvao i Pavao) napunio Duhom Svetim i uperio oči u njega</verse>
				<verse number="10">te rekao: “O, sine đavolski, pun svake lukavosti i nevaljalštine, neprijatelju svake pravednosti, nećeš li prestati s iskrivljavanjem ravnih puteva Gospodinovih?</verse>
				<verse number="11">A sada, evo ruke Gospodinove na tebe: oslijepit ćeš i neko vrijeme nećeš vidjeti sunce!” I odjednom je pao na njega mrak i tama te se vrtio naokolo tražeći nekog da ga vodi za ruku.</verse>
				<verse number="12">Tada je prokonzul, kad je vidio što se dogodilo, uzvjerovao pošto se zapanjio Gospodinovim naukom.</verse>
				<verse number="13">A kad su se Pavao i njegovi pratioci otisnuli iz Pafa, došli su u Pergu u Pamfiliji. A Ivan se je odvojio od njih te se vratio u Jeruzalem.</verse>
				<verse number="14">A oni kad su napustili Pergu došli su u Antiohiju u Pizidiji, te su ušli u sinagogu na dan Šabata i sjeli.</verse>
				<verse number="15">I poslije čitanja Zakona i Proroka nadstojnici sinagoge poslali su po njih govoreći: “Ljudi! Braćo! Ako li vi imate kakvu poticajnu riječ za narod, govorite!”</verse>
				<verse number="16">Tada je Pavao ustao, rukom dao znak i rekao: “Ljudi, Izraelci i vi koji se Boga bojite, saslušajte!</verse>
				<verse number="17">Bog ovoga naroda, Izraela, izabrao je naše očeve. On je uzvisio ovaj narod dok je boravio u tuđini, u zemlji Egipatskoj, i uzdignutom rukom izveo ih iz nje.</verse>
				<verse number="18">I u vremenu oko četrdeset godina podnosio je njihovo ponašanje u pustinji.</verse>
				<verse number="19">A kad je uništio sedam naroda u zemlji kanaanskoj, ždrijebom im je razdijelio njihovu zemlju.</verse>
				<verse number="20">I nakon toga dao im je suce za oko četiri stotine i pedeset godina sve do proroka Samuela.</verse>
				<verse number="21">A nakon toga zatražili su kralja, i Bog im je dao Šaula, sina Kišova, čovjeka iz plemena Benjaminova, na četrdeset godina.</verse>
				<verse number="22">I kad je njega uklonio, podignuo im je Davida za kralja, o kome je i posvjedočio i rekao: ‘Našao sam Davida, sina Jišajeva, čovjeka po mome vlastitom srcu, koji će ispuniti svu moju volju.’</verse>
				<verse number="23">Iz njegovog je sjemena Bog po svom obećanju podigao Izraelu Spasitelja: Isusa.</verse>
				<verse number="24">Već je Ivan prije njegovog dolaska propovijedao krštenje pokajanja svom izraelskom narodu.</verse>
				<verse number="25">A Ivan je, kad je dovršavao svoju trku, rekao: ‘Što mislite tko sam ja? Nisam ja onaj! Ali evo, poslije mene dolazi onaj kome ja nisam dostojan odvezati obuću na nogama.’</verse>
				<verse number="26">Ljudi! Braćo! Djeco Abrahamovog roda i oni među vama koji se boje Boga, vama je bila poslana riječ ovog spasenja.</verse>
				<verse number="27">Jer oni što borave u Jeruzalemu i njihovi vladari, budući da nisu upoznali njega, ni glasove Proroka što se čitaju svakog Šabata, ispunili su ih pošto su ga osudili.</verse>
				<verse number="28">I premda na njemu nisu našli nikakva razloga za smrt, zatražili su od Pilata da ga se pogubi.</verse>
				<verse number="29">A kad su oni tako ispunili sve ono što je o njemu zapisano, skinuli su ga s drveta i položili u grobnicu.</verse>
				<verse number="30">Ali ga je Bog uskrsnuo od mrtvih.</verse>
				<verse number="31">I on se mnogo dana pokazivao onima koji su s njim uzišli iz Galileje u Jeruzalem, koji su njegovi svjedoci za narod.</verse>
				<verse number="32">I mi vam navješćujemo radosnu vijest kako je obećanje koje je dano našim očevima,</verse>
				<verse number="33">Bog je to ispunio nama, njihovoj djeci, tako da je uskrsnuo Isusa, kao što je i zapisano u drugom psalmu: ‘Ti si Sin moj, ja sam te danas rodio.’</verse>
				<verse number="34">A što se tiče da ga je uskrsnuo od mrtvih te da se više nikad ne vraća u trulež, rekao je ovako: ‘Dat ću vam pouzdano milosrđe Davidovo.’</verse>
				<verse number="35">Zato je rekao u još jednom psalmu: ‘Nećeš dopustiti da Sveti tvoj vidi trulež.’</verse>
				<verse number="36">Jer je David, pošto je svome naraštaju poslužio po volji Božjoj, usnuo i bio položen sa svojim očevima te vidio trulež.</verse>
				<verse number="37">Ali onaj koga je Bog uskrsnuo nije vidio trulež.</verse>
				<verse number="38">Neka vam je znano, dakle, ljudi i braćo da vam se po ovom čovjeku propovijeda oproštenje grijeha.</verse>
				<verse number="39">I po njemu se svaki koji vjeruje opravdava od svega od čega se vi niste mogli opravdati Mojsijevim Zakonom.</verse>
				<verse number="40">Pazite stoga da ne dođe na vas ono što je rečeno u Prorocima:</verse>
				<verse number="41">‘Gledajte, vi koji prezirete, čudite se i nestanite! Jer u vaše dane činim djelo, djelo za koje ne biste povjerovali da vam ga tko ispriča.’ “</verse>
				<verse number="42">I dok su Židovi izlazili iz sinagoge, Pogani su ih molili da im se idućeg Šabata propovijedaju te riječi.</verse>
				<verse number="43">A kad se skupština razišla, mnogi su Židovi i pobožni prozeliti počeli slijediti Pavla i Barnabu, koji su ih nagovarali da ustraju u milosti Božjoj.</verse>
				<verse number="44">A idućeg Šabata skupio se gotovo cijeli grad da čuje riječ Božju.</verse>
				<verse number="45">Ali kad su Židovi vidjeli mnoštvo, ispunili su se zavišću te su govorili protiv onoga što je Pavao rekao, protiveći se i huleći.</verse>
				<verse number="46">Tada je Pavlu i Barnabi porasla hrabrost te su progovorili: “Bilo je potrebno najprije vama govoriti riječ Božju. No budući da je vi odbacujete i ne smatrate se dostojnima vječnoga života, evo, obraćamo se Poganima.</verse>
				<verse number="47">Jer nam je ovako zapovjedio Gospodin govoreći: ‘Postavio sam te za svjetlo Poganima, da budeš na spasenje do kraja zemlje.’ “</verse>
				<verse number="48">A kad su Pogani to čuli, veselili su se i proslavljali riječ Gospodinovu te su povjerovali svi koji su bili određeni za život vječni.</verse>
				<verse number="49">I riječ se Gospodinova razglasila po cijeloj pokrajini.</verse>
				<verse number="50">Ali su Židovi uzbunili pobožne i ugledne žene i gradske prvake te pokrenuli progonstvo protiv Pavla i Barnabe pa su ih izbacili iz svojega kraja.</verse>
				<verse number="51">A oni su otresli prašinu sa svojih nogu protiv njih i došli do Ikonije.</verse>
				<verse number="52">A učenici su se ispunjavali radošću i Duhom Svetim.</verse>
			</chapter>
			<chapter number="14">
				<verse number="1">I dogodilo se u Ikoniji da su ušli svi zajedno u židovsku sinagogu, i tako su govorili da je veliko mnoštvo Židova i Grka povjerovalo.</verse>
				<verse number="2">A Židovi, koji nisu vjerovali, uzbunili su Pogane i razdražili im duše protiv braće.</verse>
				<verse number="3">Ipak su dugo vremena ostali hrabro govoreći u Gospodinu, koji je svjedočio za riječ svoje milosti i davao da se po njihovim rukama događaju znaci i čudesa.</verse>
				<verse number="4">Ali gradsko se je mnoštvo razdijelilo pa je dio bio sa Židovima, a dio s apostolima.</verse>
				<verse number="5">No kad su i Pogani i Židovi sa svojim glavarima počeli navaljivati na apostole da ih zlostave i kamenuju,</verse>
				<verse number="6">i kad su ovi postali svjesni toga, pobjegli su u Listru i Derbu, gradove u Likaoniji, i u njihovu okolicu,</verse>
				<verse number="7">te su ondje propovijedali evanđelje.</verse>
				<verse number="8">U Listri je sjedio neki čovjek nemoćnih nogu (bio je hrom od utrobe svoje majke) koji nikada nije hodao.</verse>
				<verse number="9">Taj je slušao kako govori Pavao koji je upro pogled u njega i shvatio da ima vjeru da bude ozdravljen.</verse>
				<verse number="10">Rekao je jakim glasom: “Uspravi se na svoje noge!” I on je skočio i prohodao.</verse>
				<verse number="11">A kad je narod vidio što je Pavao učinio, podigli su svoj glas govoreći likaonskim jezikom: “Bogovi su sišli k nama u ljudskom obličju!”</verse>
				<verse number="12">I nazvali su Barnabu Jupiterom, a Pavla Merkurom, jer je on bio glavni govornik.</verse>
				<verse number="13">Tada je svećenik Jupitera, koji je bilo ispred grada, doveo volove i vijence do vrata te htio prinijeti žrtvu zajedno s narodom.</verse>
				<verse number="14">Kad su to dočuli apostoli Barnaba i Pavao, razderali su svoju odjeću te utrčali među narod vičući</verse>
				<verse number="15">i govoreći: “Gospodo, zašto to činite? I mi smo ljudi istih čežnja kao i vi. Propovijedamo vam da se od tih ispraznosti okrenete k živome Bogu, koji je načinio nebo i zemlju i more i sve što je u njima.</verse>
				<verse number="16">On je u prošlim naraštajima pustio sve narode da hode svojim vlastitim putevima;</verse>
				<verse number="17">Ipak nije ostavio sebe bez svjedočanstva, po onome što je činio dobro te nam davao kišu s neba i plodna razdoblja, puneći nam srca hranom i veseljem.”</verse>
				<verse number="18">I ovim riječima jedva su zaustavili narod da im ne žrtvuju.</verse>
				<verse number="19">Nato su stigli neki Židovi iz Antiohije i Ikonija koji su pridobili narod te kamenovali Pavla i odvukli ga izvan grada pretpostavljajući da je on umro.</verse>
				<verse number="20">Međutim, kad su ga učenici okružili, ustao je i ušao u grad. I sljedećeg dana je s Barnabom otišao u Derbu.</verse>
				<verse number="21">I pošto su tom gradu propovijedali evanđelje te mnoge poučili, vratili su se u Listru, Ikonij i Antiohiju,</verse>
				<verse number="22">utvrđujući duše učenika i ohrabrujući ih da ustraju u vjeri te da nam kroz mnoge nevolje treba ući u kraljevstvo Božje.</verse>
				<verse number="23">A kad su u svim crkvama odredili starješine, molili su uz post te ih povjerili Gospodinu u koga su povjerovali.</verse>
				<verse number="24">I kad su prošli kroz Pizidiju, došli su u Pamfiliju.</verse>
				<verse number="25">I pošto su u Pergi propovijedali riječ, sišli su u Ataliju.</verse>
				<verse number="26">A odande su otplovili u Antiohiju odakle su bili preporučeni milosti Božjoj za djelo koje su izvršili.</verse>
				<verse number="27">A kad su stigli i sazvali crkvu, izvijestili su o svemu što je Bog s njima učinio: i kako je otvorio vrata vjere Poganima.</verse>
				<verse number="28">I ostali su ondje s učenicima duže vrijeme.</verse>
			</chapter>
			<chapter number="15">
				<verse number="1">A neki što su sišli iz Judeje poučavali su braću i govorili: “Ako se ne obrežete po Mojsijevu običaju, ne možete biti spašeni.”</verse>
				<verse number="2">Stoga kad je nastala nemala prepirka i rasprava između njih te Pavla i Barnabe, odlučili su da Pavao i Barnaba i još neki od njih uziđu k apostolima i starješinama u Jeruzalem u vezi tog pitanja.</verse>
				<verse number="3">A oni su, pošto ih je crkva otposlala, prošli kroz Feniciju i Samariju razglašujući o obraćenju Pogana te su donijeli veliku radost svojoj braći.</verse>
				<verse number="4">A kad su stigli u Jeruzalem, primila ih je crkva, i apostoli i starješine, te su izvijestili o svemu što je Bog učinio s njima.</verse>
				<verse number="5">No tada su ustali neki od onih iz farizejske sljedbe koji su povjerovali, govoreći: “Potrebno ih je obrezati i zapovjediti im da drže Zakon Mojsijev.”</verse>
				<verse number="6">Nato su se sastali apostoli i starješine da razmotre to pitanje.</verse>
				<verse number="7">A kad je nastala velika rasprava, Petar se digao i rekao im: “Ljudi! Braćo! Znate da je Bog još od prijašnjih vremena među nama odabrao da Pogani po mojim ustima čuju riječ evanđelja i povjeruju.</verse>
				<verse number="8">I Bog, koji poznaje srca, posvjedočio im je dajući Duha Svetoga njima kao i nama.</verse>
				<verse number="9">I nije pravio nikakve razlike između nas i njih; vjerom je očistio njihova srca.</verse>
				<verse number="10">Stoga zašto sada iskušavate Boga stavljajući učenicima na vrat jaram koji ni očevi naši ni mi nismo mogli nositi?</verse>
				<verse number="11">Naprotiv, mi vjerujemo da ćemo po milosti Gospodina Isusa Krista biti spašeni, jednako kao i oni.”</verse>
				<verse number="12">Tada je zašutjelo sve mnoštvo te su saslušali Barnabu i Pavla koji su razglašavali kolike je znakove i čudesa Bog po njima učinio među Poganima.</verse>
				<verse number="13">A nakon što su ušutjeli, progovorio je Jakov govoreći: “Ljudi! Braćo! Slušajte me!</verse>
				<verse number="14">Šimun je izložio kako je Bog već u početku pohodio Pogane da od njih izdvoji narod za svoje ime.</verse>
				<verse number="15">I s time se slažu riječi Proroka kao što je zapisano:</verse>
				<verse number="16">‘Poslije toga vratit ću se i ponovno sagraditi pali šator Davidov, i ponovo ću podići ruševine njegove i postaviti ga,</verse>
				<verse number="17">tako da preostali ljudi potraže Gospodina i svi Pogani na koje je prizvano moje ime, govori Gospodin koji čini sve to.’</verse>
				<verse number="18">Poznata su Bogu sva djela njegova od početka svijeta.</verse>
				<verse number="19">Stoga je moja prosudba da se ne uznemiravaju oni među Poganima koji se obraćaju Bogu,</verse>
				<verse number="20">nego da im napišemo da se uzdržavaju od onoga što je okaljano idolima, od bludništva, i od udavljenoga i od krvi.</verse>
				<verse number="21">Jer Mojsije od davnine ima u svim gradovima one koji ga po sinagogama propovijedaju svakog Šabata kad čitaju.”</verse>
				<verse number="22">Tada se učinilo dobro apostolima i starješinama zajedno sa svom crkvom poslati između sebe izabrane ljude s Pavlom i Barnabom u Antiohiju: Judu zvanog Barsaba i Silu, vodeće muškarce među braćom.</verse>
				<verse number="23">I po njima su im napisali ovako: “Apostoli, starješine, braći koja su od Pogana u Antiohiji, Siriji i Ciliciji, pozdrav!</verse>
				<verse number="24">Budući da smo čuli kako su vas neki, koji su od nas izašli, uznemirili riječima i potkopali vam duše govoreći: ‘ Morate se obrezati i držati Zakon!’, kojima mi nismo dali takvu zapovijed.</verse>
				<verse number="25">Učinilo nam se dobrim pa smo složno sakupljeni poslali van izabrane muškarce s našim ljubljenima Barnabom i Pavlom,</verse>
				<verse number="26">ljudima koji su riskirali svoje živote za ime Gospodina našega Isusa Krista.</verse>
				<verse number="27">Stoga šaljemo Judu i Silu; oni će vam i usmeno to isto javiti.</verse>
				<verse number="28">Jer smo našli za dobro Duh Sveti i mi ne stavljati na vas nikakvog većeg tereta, osim ovog što je potrebno:</verse>
				<verse number="29">Da se uzdržavate od mesa prinesenog idolima, i od krvi, i od udavljenoga i od bludništva. Ako li se od toga čuvate, dobro ćete činiti. Budite zdravo!”</verse>
				<verse number="30">No kad su ih otpustili, otišli su u Antiohiju; te kad se je skupilo mnoštvo, predali su poslanicu.</verse>
				<verse number="31">Kad su je pročitali, obradovali su se zbog utjehe.</verse>
				<verse number="32">A Juda i Sila, koji su i sami bili proroci, mnogim su riječima ohrabrivali i utvrđivali braću.</verse>
				<verse number="33">I nakon što su ondje proveli neko vrijeme, braća su ih u miru otposlala k apostolima.</verse>
				<verse number="34">No Sila je našao za dobro da još ostane ondje.</verse>
				<verse number="35">A Pavao i Barnaba su se zadržali u Antiohiji naučavajući i propovijedajući riječ Gospodinovu zajedno s mnogim drugima.</verse>
				<verse number="36">A nakon nekoliko dana Pavao je rekao Barnabi: “Hajde, da se vratimo i posjetimo našu braću u svakom gradu gdje smo propovijedali riječ Gospodinovu, da vidimo kako su.”</verse>
				<verse number="37">A Barnaba je odlučio s njima povesti i Ivana nazvanog Marko,</verse>
				<verse number="38">no Pavao je smatrao da nije dobro povesti s njima onoga koji se odvojio od njih u Pamfiliji i koji nije išao s njima na djelo.</verse>
				<verse number="39">I među njima je nastala oštra prepirka, tako da su se oni razdvojili jedan od drugoga pa je Barnaba uzeo Marka i otplovio na Cipar.</verse>
				<verse number="40">A Pavao je izabrao Silu, pa je otišao, pošto su ga braća preporučila milosti Božjoj.</verse>
				<verse number="41">I prolazio je Sirijom i Cilicijom utvrđujući crkve.</verse>
			</chapter>
			<chapter number="16">
				<verse number="1">Tada je stigao u Derbu i Listru. I gle, ondje je bio neki učenik imenom Timotej, sin neke žene Židovke koja je povjerovala, a otac mu je bio Grk,</verse>
				<verse number="2">koji je imao dobro svjedočanstvo od braće u Listri i Ikoniju.</verse>
				<verse number="3">Njega je Pavao htio povesti sa sobom te ga je uzeo i obrezao zbog Židova koji su bili u onim mjestima: jer su svi znali da mu je otac bio Grk.</verse>
				<verse number="4">I kako su prolazili kroz gradove, predavali su im da drže odredbe koje su odredili apostoli i starješine u Jeruzalemu.</verse>
				<verse number="5">I tako su se crkve učvršćivale u vjeri i svakodnevno brojčano povećavale.</verse>
				<verse number="6">A kad su prošli kroz Frigiju i galacijsku pokrajinu, Duh Sveti im je zabranio propovijedati riječ u Aziji.</verse>
				<verse number="7">Nakon toga došli su u Miziju te pokušali doći u Bitiniju, ali im Duh nije dopustio.</verse>
				<verse number="8">I prolazeći kroz Miziju, sišli su u Troadu.</verse>
				<verse number="9">I noću se Pavlu pokazalo viđenje: stajao je neki čovjek iz Makedonije i molio ga govoreći: “Prijeđi u Makedoniju i pomozi nam!”</verse>
				<verse number="10">A odmah poslije tog viđenja nastojali smo poći u Makedoniju, uvjereni da nas je Gospodin pozvao propovijedati im evanđelje.</verse>
				<verse number="11">Zato smo zaplovili iz Troade te krenuli ravno u Samotraku, a sljedećeg dana u Neapol,</verse>
				<verse number="12">a odande u Filipe, koji je glavni grad tog dijela Makedonije, i rimska kolonija. I u tom smo gradu ostali nekoliko dana.</verse>
				<verse number="13">A na Šabat smo izašli izvan grada prema rijeci gdje se obično održavala molitva te smo sjeli i govorili ženama koje su se ondje sakupile.</verse>
				<verse number="14">A slušala nas je neka žena imenom Lidija, prodavačica purpura iz grada Tijatire, koja je štovala Boga: Gospodin je otvorio njezino srce te se priklonila onome što je Pavao govorio.</verse>
				<verse number="15">A kad je bila krštena ona i njezin dom, zamolila nas je govoreći: “Ako prosudite da sam vjerna Gospodinu, dođite u moju kuću i ostanite!” I primorala nas je.</verse>
				<verse number="16">I dogodilo se, dok smo išli na molitvu, da nas je srela neka sluškinja opsjednuta vračarskim duhom. Ona je vračajući pribavljala veliku dobit svojim gospodarima.</verse>
				<verse number="17">Ova je slijedila Pavla i nas te vikala govoreći: “Ovi su ljudi sluge Boga Svevišnjega, koji nam navješćuju put spasenja.”</verse>
				<verse number="18">I to je činila mnogo dana. A Pavao se, pošto se ražalostio, okrenuo i rekao duhu: “Zapovijedam ti u ime Isusa Krista izađi iz nje!” I u isti je čas izašao.</verse>
				<verse number="19">A kad su vidjeli njezini gospodari da im je nestala nada u dobitak, pograbili su Pavla i Silu te ih odvukli na trg pred gradske vladare.</verse>
				<verse number="20">I priveli su ih k predstojnicima govoreći: “Ovi ljudi, koji su Židovi, preko mjere uznemiruju naš grad,</verse>
				<verse number="21">i poučavaju običaje koje nama kao Rimljanima nije zakonom dopušteno prihvaćati ni obdržavati.”</verse>
				<verse number="22">Tada je mnoštvo zajednički ustalo protiv njih, a predstojnici su s njih strgali odjeću i zapovjedili da se išibaju.</verse>
				<verse number="23">I kad su im dali mnogo udaraca, bacili su ih u tamnicu i zapovjedili tamničaru da ih dobro čuva,</verse>
				<verse number="24">koji ih je, pošto je primio takvu zapovijed, bacio u unutarnju tamnicu te im noge stavio u klade.</verse>
				<verse number="25">A oko ponoći Pavao i Sila su molili i pjevali hvale Bogu, a zatvorenici su ih slušali.</verse>
				<verse number="26">Tada odjednom nastane jak potres tako da su se uzdrmali temelji zatvora. I odmah su se otvorila sva vrata i svima su spali okovi.</verse>
				<verse number="27">A kad se tamničar probudio iz sna, pa kad je vidio otvorena vrata tamnice, izvadio je svoj mač te se htio ubiti, pretpostavljajući da su zatvorenici pobjegli.</verse>
				<verse number="28">No Pavao je povikao jakim glasom, govoreći: “Ne čini sebi nikakvo zlo, jer smo svi ovdje!”</verse>
				<verse number="29">Tada je zatražio svjetlo i uletio unutra pa je počeo drhtati te je pao pred Pavla i Silu.</verse>
				<verse number="30">Zatim ih je izveo van i rekao: “Gospodo, što moram činiti da se spasim?”</verse>
				<verse number="31">A oni su rekli: “Vjeruj u Gospodina Isusa Krista, pa ćeš biti spašen ti i tvoj dom!”</verse>
				<verse number="32">I govorili su riječ Gospodinovu njemu i svima u njegovom domu.</verse>
				<verse number="33">I uzeo ih je u isti noćni čas i oprao im rane pa je odmah bio kršten, on i svi njegovi.</verse>
				<verse number="34">A kad ih je uveo u svoj dom, postavio je jelo pred njih, te se radovao sa svim domom svojim, što je povjerovao u Boga.</verse>
				<verse number="35">A kad je svanuo dan, predstojnik je poslao narednike govoreći: “Pusti one ljude.”</verse>
				<verse number="36">A tamničar je dojavio te riječi Pavlu: “Predstojnici su poslali da vas pustim. Stoga sada izađite i idite u miru!”</verse>
				<verse number="37">Ali im je Pavao rekao: “Javno su nas, iako smo Rimljani, neosuđene izudarali i bacili u tamnicu, zar sada da nas tajno otpuste? Nipošto, nego neka sami dođu i izvedu nas!”</verse>
				<verse number="38">A narednici su dojavili te riječi predstojnicima, a ovi su se prestrašili kad su čuli da su oni Rimljani,</verse>
				<verse number="39">pa su se došli ispričati te ih izveli i zamolili da napuste grad.</verse>
				<verse number="40">A oni su izašli iz tamnice i ušli u Lidijinu kuću, i kad su vidjeli braću, utješili su ih i otišli.</verse>
			</chapter>
			<chapter number="17">
				<verse number="1">A kad su prošli kroz Amfipol i Apoloniju, stigli su u Solun gdje je bila židovska sinagoga.</verse>
				<verse number="2">I Pavao je po svom običaju ušao k njima te je tri Šabata raspravljao s njima iz Pisama,</verse>
				<verse number="3">tumačeći i izlažući kako je trebalo da Krist trpi i uskrsne od mrtvih i da je taj Isus kojega vam ja propovijedam, Krist.</verse>
				<verse number="4">A neki od njih su povjerovali te se pridružili Pavlu i Sili; isto tako i veliko mnoštvo pobožnih Grka, i nemalo uglednih žena.</verse>
				<verse number="5">Ali Židovi koji nisu vjerovali, potaknuti zavišću, pokupili su neke prostake, pokvarene ljude te su sakupili mnoštvo i uzbudili cijeli grad pa napali na Jasonovu kuću i zatražili da ih se izvede pred narod.</verse>
				<verse number="6">A kako ih nisu našli, odvukli su Jasona i neke od braće pred gradske glavare vičući: “Ovi koji su preokrenuli sav svijet došli su i ovamo!</verse>
				<verse number="7">Njih je Jason primio! I svi oni rade protiv cezarovih proglasa govoreći da ima drugi kralj, neki Isus.”</verse>
				<verse number="8">Tako su uzbunili narod i gradske glavare kad su to čuli.</verse>
				<verse number="9">A pošto su uzeli jamčevinu od Jasona i ostalih, pustili su ih.</verse>
				<verse number="10">A braća su odmah noću poslala Pavla i Silu u Bereju. Oni su, kad su stigli, otišli u židovsku sinagogu.</verse>
				<verse number="11">Ovi su bili plemenitiji od onih u Solunu, u tome što su primili riječ Božju sa svom spremnošću uma, te su svakodnevno istraživali Pisma da li je tome tako.</verse>
				<verse number="12">Stoga su mnogi od njih povjerovali, kao i nemali broj uglednih grčkih žena i muškaraca.</verse>
				<verse number="13">Ali kad su Židovi iz Soluna doznali da Pavao u Bereji propovijeda riječ Božju, došli su i ondje uzbuniti narod.</verse>
				<verse number="14">A braća su tada odmah poslala Pavla odande, kao da ide prema moru. A Sila i Timotej su i dalje ostali tamo.</verse>
				<verse number="15">A oni koji su pratili Pavla doveli su ga do Atene pa su, pošto su primili zapovijed za Silu i Timoteja da što brže dođu k njemu, otišli.</verse>
				<verse number="16">I dok ih je Pavao čekao u Ateni, u njemu se uzbunio duh kad je promatrao grad koji je potpuno predan idolopoklonstvu.</verse>
				<verse number="17">Stoga je raspravljao u sinagogi sa Židovima i pobožnicima, a na trgu svakodnevno s onima koje bi susreo.</verse>
				<verse number="18">Tada su se neki od epikurejskih i stoičkih filozofa sukobili s njim. I jedni su govorili: “Što bi ovaj brbljavac htio reći?” A drugi: “Čini se da je navjestitelj tuđih bogova.” Jer im je propovijedao Isusa i uskrsnuće.</verse>
				<verse number="19">Onda su ga uzeli i odveli na Areopag govoreći: “Možemo li znati kakav je to novi nauk o kojem govoriš?</verse>
				<verse number="20">Jer nam puniš uši čudnim stvarima. Zato bismo željeli znati što to znači.”</verse>
				<verse number="21">(Jer svi Atenjani i doseljeni stranci ni na što drugo ne troše svoje vrijeme nego da govore ili slušaju nešto novo.)</verse>
				<verse number="22">Tada je Pavao stao usred Marsovog brda i rekao: “Ljudi, Atenjani! Vidim da ste u svemu previše praznovjerni.</verse>
				<verse number="23">Jer kad sam prolazio i promatrao vaše svetinje, našao sam i žrtvenik sa ovim natpisom: ‘NEPOZNATOM BOGU’. Koga, dakle, vi ne znajući štujete, toga vam ja navješćujem.</verse>
				<verse number="24">Bog koji je stvorio svijet i sve što je u njemu, on, pošto je Gospodar neba i zemlje, ne prebiva u rukotvorenim hramovima,</verse>
				<verse number="25">niti mu se iskazuje štovanje ljudskim rukama, kao da bi nešto trebao, on pošto svima daje život i dah i sve ostalo.</verse>
				<verse number="26">I od jedne je krvi stvorio svaki ljudski narod zato da prebiva po svem licu zemlje te je unaprijed predodredio određena vremena i granice njihova prebivanja,</verse>
				<verse number="27">da bi tražili Gospodina, ne bi li ga kako napipali i našli, premda nije daleko ni od jednog od nas.</verse>
				<verse number="28">Jer u njemu živimo, i mičemo se i jesmo; kako su to rekli i neki vaši pjesnici: ‘Jer smo i rod njegov.’</verse>
				<verse number="29">Budući da smo rod Božji, ne trebamo smatrati da je Božanstvo slično zlatu, srebru ili kamenu, izrezbareno umijećem i ljudskom vještinom.</verse>
				<verse number="30">I na vremena neznanja Bog je zažmirio, ali sada zapovijeda svim ljudima posvuda da se pokaju,</verse>
				<verse number="31">jer je odredio dan u kojem će pravedno suditi cijelom svijetu preko čovjeka kojega je odredio za to, i svim je ljudima pružio sigurnost tako da ga je uskrsnuo od mrtvih.”</verse>
				<verse number="32">A kad su čuli za uskrsnuće od mrtvih, jedni su se rugali, a drugi govorili: “O tomu ćemo te slušati drugi put.”</verse>
				<verse number="33">Tako je Pavao otišao od njih.</verse>
				<verse number="34">A neki su pristali uz njega i povjerovali; među njima i Dionizije Areopagit, i žena imenom Damara i drugi s njima.</verse>
			</chapter>
			<chapter number="18">
				<verse number="1">Poslije toga Pavao je otišao iz Atene i došao u Korint.</verse>
				<verse number="2">Našao je nekog Židova imenom Akvila, rodom iz Ponta, koji je nedavno došao iz Italije sa svojom ženom Priscilom (jer je Klaudije zapovjedio da svi Židovi napuste Rim) te stigao k njima.</verse>
				<verse number="3">I kako je bio istoga zanata, ostao je s njima i radio; jer su bili po zanimanju šatorari.</verse>
				<verse number="4">Raspravljao je svakog Šabata u sinagogi i uvjeravao Židove i Grke.</verse>
				<verse number="5">A kad su Sila i Timotej došli iz Makedonije, Pavao je bio ponukan u duhu i svjedočio Židovima da Isus jest Krist.</verse>
				<verse number="6">No kako su se oni protivili i hulili, on je otresao odjeću te im rekao: “Krv vaša na glave vaše, ja sam čist! Od sada idem k Poganima.”</verse>
				<verse number="7">Nato se udaljio odande i došao u kuću nekog čovjeka koji se zvao Just, koji je štovao Boga, čija je kuća bila tik uz sinagogu.</verse>
				<verse number="8">A Krisp, nadstojnik sinagoge zajedno sa svim svojim domom povjerovao je u Gospodina. I mnogi od Korinćana koji su slušali povjerovali su i krstili se.</verse>
				<verse number="9">Tada je Gospodin noću progovorio Pavlu u viđenju: “Ne boj se, nego govori i nemoj ušutjeti!</verse>
				<verse number="10">Jer ja sam s tobom, i nitko ti se neće primaknuti da ti naudi. Jer ja imam mnogo naroda u ovome gradu.”</verse>
				<verse number="11">I ostao je godinu i šest mjeseci poučavajući među njima riječ Božju.</verse>
				<verse number="12">No kad je Galion bio prokonzul Ahaje, Židovi su se složno digli protiv Pavla te ga doveli pred sudačku stolicu,</verse>
				<verse number="13">govoreći: “Ovaj nagovara ljude da štuju Boga protivno Zakonu.”</verse>
				<verse number="14">A kad je Pavao htio otvoriti usta, Galion je rekao Židovima: “Da je posrijedi kakva nepravda ili zločin, ja bih vas, Židovi, saslušao po dužnosti.</verse>
				<verse number="15">Ali ako su u pitanju riječi, i imena i vaš Zakon, sami uredite; jer ja neću u tome biti sudac.”</verse>
				<verse number="16">I potjerao ih je iz sudnice.</verse>
				<verse number="17">Nato su svi Grci uhvatili nadstojnika sinagoge Sostena, te ga počeli udarati pred sudnicom. A Galion za to nije ništa mario.</verse>
				<verse number="18">A Pavao je nakon toga ostao još mnogo dana. Zatim se oprostio s braćom te otplovio s Priscilom i Akvilom prema Siriji, pošto je u Kenhreji ošišao glavu, jer je imao zavjet.</verse>
				<verse number="19">A kad je stigao u Efez, ostavio ih je ondje te sam ušao u sinagogu i raspravljao sa Židovima.</verse>
				<verse number="20">A kad su ga ovi molili da ostane duže vremena s njima, nije pristao,</verse>
				<verse number="21">nego se oprostio s njima govoreći: “Moram, svakako, ovu svetkovinu što dolazi obdržati u Jeruzalemu. No opet ću se vratiti k vama, bude li Božja volja.” I otplovio je iz Efeza.</verse>
				<verse number="22">I kad se je iskrcao u Cezareji, uzišao je i pozdravio crkvu pa sišao u Antiohiju.</verse>
				<verse number="23">I nakon što je ondje proveo neko vrijeme, otišao je i prošao redom kroz galacijsko područje i Frigiju, utvrđujući sve učenike.</verse>
				<verse number="24">Uto je stigao u Efez neki Židov imenom Apolon, rodom Aleksandrijac, čovjek rječit i silan u Pismima.</verse>
				<verse number="25">Taj je bio poučen putu Gospodinovu te je, govorljiv u duhu, govorio i učio pomno o Gospodinu, iako je znao samo za Ivanovo krštenje.</verse>
				<verse number="26">I on je počeo smjelo govoriti u sinagogi, pa kad su ga čuli Priscila i Akvila, uzeli su ga k sebi te su mu točnije izložili put Božji.</verse>
				<verse number="27">A kad je naumio prijeći u Ahaju, braća su ga ohrabrila i napisala učenicima da ga prime. On, kad je došao, mnogo je pomogao onima koji su povjerovali po milosti;</verse>
				<verse number="28">jer je snažno pobijao Židove, i to javno, dokazujući iz Pisama da Isus jest Krist.</verse>
			</chapter>
			<chapter number="19">
				<verse number="1">I dogodilo se dok je Apolon bio u Korintu, da je Pavao, pošto je prošao gornje predjele, došao u Efez. I našao je neke učenike,</verse>
				<verse number="2">te im rekao: “Jeste li primili Duha Svetoga otkad ste povjerovali?” A oni su mu odgovorili: “Mi nismo ni čuli da postoji Duh Sveti.”</verse>
				<verse number="3">I rekao im je: “U što ste onda kršteni?” A oni su rekli: “U Ivanovo krštenje.”</verse>
				<verse number="4">Nato je Pavao rekao: “Ivan je uistinu krstio krštenjem pokajanja, govoreći narodu da vjeruje u onoga koji dolazi poslije njega, to jest u Krista Isusa.”</verse>
				<verse number="5">Kad su to oni čuli, krstili su se u ime Gospodina Isusa.</verse>
				<verse number="6">I kad je Pavao na njih položio ruke, došao je na njih Duh Sveti te su počeli govoriti jezicima i prorokovati.</verse>
				<verse number="7">A bilo je svega kojih dvanaest muževa.</verse>
				<verse number="8">Zatim je Pavao ušao u sinagogu te je tri mjeseca smjelo govorio raspravljajući i uvjeravajući o kraljevstvu Božjem.</verse>
				<verse number="9">Ali kako su neki bili okorjeli i nepokorni te su govorili zlo o tom Putu pred mnoštvom, odstupi od njih i odvoji učenike te je svaki dan raspravljao u školi nekog Tirana.</verse>
				<verse number="10">I to je trajalo dvije godine, tako da su svi stanovnici Azije, i Židovi i Grci, čuli riječ Gospodina Isusa.</verse>
				<verse number="11">A Bog je neobična čudesa činio po Pavlovim rukama,</verse>
				<verse number="12">tako da su čak i rupce za znoj ili pregače s njegovog tijela stavljali na bolesnike, pa su ih bolesti ostavljale i zli duhovi izlazili su iz njih.</verse>
				<verse number="13">Tada su neki od Židova skitnica, koji su zaklinjači duhova, pokušali nad onima koji su imali zle duhove zvati ime Gospodina Isusa govoreći: “Zaklinjemo vas Isusom kojega Pavao propovijeda!”</verse>
				<verse number="14">A bila su to sedam sinova nekoga Skeve, Židova, velikog svećenika, koji su to činili.</verse>
				<verse number="15">No zli im je duh odgovorio i rekao: “Isusa poznajem i Pavla znam, a tko ste vi?”</verse>
				<verse number="16">I čovjek u kome je bio zli duh nasrnuo je na njih te ih sve nadvladao i nadjačao, tako da su goli i izranjavani pobjegli iz one kuće.</verse>
				<verse number="17">I ovo je postalo poznato svim stanovnicima Efeza, i Židovima i Grcima te ih je sve obuzeo strah; i veličalo se ime Gospodina Isusa.</verse>
				<verse number="18">I mnogi su od onih koji su povjerovali dolazili ispovijedati i očitovati svoja djela.</verse>
				<verse number="19">A mnogi od onih koji su se bavili vračanjem donosili su knjige te ih spaljivali pred svima. I procijenili su njihovu vrijednost te su ustanovili da vrijede pedeset tisuća srebrnjaka.</verse>
				<verse number="20">Tako se riječ Gospodinova silno raširila i jačala.</verse>
				<verse number="21">Nakon što je to završilo, Pavao je naumio u duhu kad je prošao preko Makedonije i Ahaje otići u Jeruzalem, govoreći: “Nakon što budem tamo, treba mi i Rim vidjeti.”</verse>
				<verse number="22">Tada je poslao u Makedoniju dvojicu svojih poslužitelja, Timoteja i Erasta, a on se zadržao neko vrijeme u Aziji.</verse>
				<verse number="23">I u to vrijeme nastala je nemala pobuna zbog tog Puta.</verse>
				<verse number="24">Neki je srebrnar imenom Demetrije koji je izrađivanjem srebrnih Dianinih hramova donosio zanatlijama nemalu zaradu,</verse>
				<verse number="25">on je okupio sve njih zajedno s onima što su se bavili takvim poslom i rekao im: “Gospodo, vi znate da od ovoga zanata dolazi naše blagostanje.</verse>
				<verse number="26">A vidite i čujete da je, ne samo u Efezu nego gotovo po svoj Aziji, taj Pavao uvjerio i okrenuo mnogo naroda govoreći da nisu bogovi oni što su rukama izrađeni.</verse>
				<verse number="27">Tako postoji pogibao, ne samo da naš zanat propadne, nego da i hram velike božice Diane bude smatran za ništa i uništeno veličanstvo nje koju štuje cijela Azija i sav svijet.”</verse>
				<verse number="28">A kad su to čuli, napunili su se gnjevom te povikali govoreći: “Velika je Diana efeška!”</verse>
				<verse number="29">I cijeli se grad uskomešao, te su pošto su uhvatili Makedonce Gaja i Aristarha, Pavlove suputnike, složno odjurili u kazalište.</verse>
				<verse number="30">A kad je Pavao htio ući među narod, učenici mu nisu dopustili.</verse>
				<verse number="31">A i neki azijski poglavari, njegovi prijatelji, poslali su k njemu zamolivši ga neka se ne osmjeljuje ići u kazalište.</verse>
				<verse number="32">Jedni su pak vikali jedno, a drugi drugo, jer je skup bio zbunjen, a većina nije znala ni zašto su se skupili.</verse>
				<verse number="33">Tada su iz mnoštva izvukli Aleksandra, jer su ga Židovi gurali naprijed. Nato je Aleksandar mahnuo rukom htijući se obraniti pred narodom.</verse>
				<verse number="34">Ali kad su doznali da je Židov, svi su u jedan glas oko dva sata vikali: “Velika je Diana efeška!”</verse>
				<verse number="35">Tada je gradski tajnik umirio narod i rekao: “Ljudi! Efežani! Tko od ljudi ne zna da je grad Efez štovatelj hrama velike božice Diane i njezinog kipa koji je pao s Jupitera?</verse>
				<verse number="36">Budući da se tome ne može proturječiti, trebate ostati mirni i ništa ishitreno ne činiti!</verse>
				<verse number="37">Jer ovi ljudi koje ste doveli nisu ni pljačkaši svetišta, niti su hulitelji naše božice.</verse>
				<verse number="38">Stoga, ako Demetrije i ovi zanatlije što su s njim imaju protiv koga kakvu tužbu, sudovi se sastaju, a tu su i prokonzuli, pa neka tuže jedni druge.</verse>
				<verse number="39">Ali ako tražite nešto drugo, to će se riješiti na zakonitome skupu,</verse>
				<verse number="40">jer smo u opasnosti da budemo optuženi za ovu današnju pobunu, ta ne postoji nikakav razlog kojim bismo mogli opravdati strku.”</verse>
				<verse number="41">A kad je to rekao, raspustio je skup.</verse>
			</chapter>
			<chapter number="20">
				<verse number="1">I nakon što se pobuna stišala, Pavao je dozvao k sebi učenike, izgrlio ih, i otputovao u Makedoniju.</verse>
				<verse number="2">A kad je prošao kroz one krajeve te im iznio mnoge nagovore, došao je u Grčku,</verse>
				<verse number="3">I ostao je ondje tri mjeseca. A pošto su Židovi, dok se spremao otploviti u Siriju, skovali zavjeru protiv njega, naumio je vratiti se kroz Makedoniju.</verse>
				<verse number="4">A do Azije pridružili su mu se: Sopater iz Bereje; a od Solunjana Aristarh i Sekund; i Gaj iz Derbe i Timotej; a iz Azije, Tihik i Trofim.</verse>
				<verse number="5">Ovi su otišli prije te su nas pričekali u Troadi.</verse>
				<verse number="6">A nakon dana Beskvasnih kruhova, otplovili smo iz Filipa i stigli za pet dana k njima u Troadu, gdje smo ostali sedam dana.</verse>
				<verse number="7">A prvog dana u tjednu, kad su se učenici sastali lomiti kruh, Pavao im je propovijedao, a kako je bio spreman sutradan otići, produžio je svoj govor sve do ponoći.</verse>
				<verse number="8">I u gornjoj sobi gdje smo se skupili bile su mnoge svjetiljke.</verse>
				<verse number="9">A tamo je na prozoru sjedio neki mladić imenom Eutih, kojeg je uhvatio dubok san te je on, kako je Pavao dugo propovijedao, svladan snom pao dolje s trećega kata. I podigli su ga mrtvog.</verse>
				<verse number="10">Tada je Pavao sišao, nadnio se nad njega, zagrlio ga i rekao: “Ne uznemirujte se: jer duša je njegova u njemu!”</verse>
				<verse number="11">Stoga kad se ponovo popeo, razlomio je kruh i jeo te dugo govorio, sve do zore, pa je onda otputovao.</verse>
				<verse number="12">A mladića su doveli živog te su se nemalo utješili.</verse>
				<verse number="13">A mi smo otišli naprijed na lađu te smo otplovili u Asos, gdje smo trebali ukrcati Pavla, jer je on tako odredio, namjeravajući sâm ići pješice.</verse>
				<verse number="14">I kad se s nama susreo u Asosu, ukrcali smo ga i stigli smo u Mitilenu.</verse>
				<verse number="15">Odande smo otplovili i sljedećeg dana došli smo nadomak Hiosa; a preksutra smo pristali u Samosu, prenoćili smo u Trogiliumu; a sljedećeg dana stigli smo u Milet.</verse>
				<verse number="16">Jer je Pavao odlučio ploviti mimo Efeza kako ne bi gubio vrijeme u Aziji, već mu se žurilo da bude, ako mu je moguće, na dan Pedesetnice u Jeruzalemu.</verse>
				<verse number="17">A iz Mileta je poslao u Efez i dozvao starješine crkve.</verse>
				<verse number="18">I kad su stigli k njemu, rekao im je: “Vi znate kako sam se ophodio s vama sve vrijeme od prvoga dana kad sam došao u Aziju,</verse>
				<verse number="19">služeći Gospodina sa svom poniznošću uma, i s mnogim suzama i kušnjama koje su me snašle zbog židovskih zavjera;</verse>
				<verse number="20">kako nisam ništa od onog što je korisno za vas propustio, nego sam vam pokazao i javno vas poučio i od kuće do kuće,</verse>
				<verse number="21">svjedočeći i Židovima i Grcima za pokajanje k Bogu i vjeru u našega Gospodina Isusa Krista.</verse>
				<verse number="22">I sada, evo, svezan u duhu, idem u Jeruzalem, ne znajući što će me tamo snaći,</verse>
				<verse number="23">osim što Duh Sveti svjedoči govoreći da me u svakom gradu očekuju okovi i patnje.</verse>
				<verse number="24">Ali me ništa od toga ne zabrinjava, niti držim svoj život dragocjen sebi; samo da dovršim svoju trku s radošću i službu koju sam primio od Gospodina Isusa: svjedočiti za evanđelje milosti Božje.</verse>
				<verse number="25">I sada, evo, znam da svi vi, između kojih sam prošao propovijedajući kraljevstvo Božje, više nećete vidjeti mojega lica.</verse>
				<verse number="26">Zato vam na današnji dan izjavljujem: ja sam čist od krvi sviju,</verse>
				<verse number="27">jer vam nisam propustio obznaniti sav naum Božji.</verse>
				<verse number="28">Stoga pazite na sebe i na sve stado u kojem vas je Duh Sveti postavio nadglednicima da hranite crkvu Božju, koju je otkupio svojom vlastitom krvlju.</verse>
				<verse number="29">Jer ja znam ovo: da će poslije mojega odlaska među vas ući okrutni vukovi koji ne štede stado.</verse>
				<verse number="30">I između vas samih dići će se ljudi koji će govoriti izopačenosti, da bi odvukli učenike za sobom.</verse>
				<verse number="31">Zato bdijte i sjećajte se da u razdoblju od tri godine, noću i danju, nisam prestajao sa suzama opominjati svakog pojedinog!</verse>
				<verse number="32">A sada vas, braćo, preporučujem Bogu i riječi njegove milosti, koji vas može izgraditi i dati vam baštinu među svima koji se posvećuju.</verse>
				<verse number="33">Ničijeg srebra ili zlata ili odijela nisam poželio.</verse>
				<verse number="34">Da, sami znate, da su ove ruke poslužile mojim potrebama, i onih koji su bili sa mnom.</verse>
				<verse number="35">Sve sam vam pokazao: kako se treba truditi i zauzimati za nemoćne te se sjećati riječi Gospodina Isusa jer je on rekao: ‘Blaženije je davati nego primati.’ “</verse>
				<verse number="36">I kad je to rekao, kleknuo je te se pomolio sa svima njima.</verse>
				<verse number="37">Tada su svi jako zaplakali i pali Pavlu oko vrata te ga izljubili,</verse>
				<verse number="38">ožalošćeni iznad svega njegovim riječima koje je izgovorio: da neće više vidjeti njegovog lica. Zatim su ga otpratili na lađu.</verse>
			</chapter>
			<chapter number="21">
				<verse number="1">I dogodilo se da smo, nakon što smo se od njih otrgnuli, otplovili, pa smo, imajući pravocrtan kurs, stigli na Kos, a sutradan na Rod i odande u Pataru.</verse>
				<verse number="2">I našli smo lađu koja plovi preko u Feniciju, ukrcali se i otplovili.</verse>
				<verse number="3">A kad smo ugledali Cipar, ostavili smo ga s lijeva te smo otplovili u Siriju i pristali u Tiru, jer je ondje lađa trebala iskrcati svoj teret.</verse>
				<verse number="4">I pronašli smo učenike te smo ostali ondje sedam dana. Oni su, po Duhu, govorili Pavlu da ne treba uzlaziti u Jeruzalem.</verse>
				<verse number="5">No kad su nam istekli dani, otišli smo na put te krenuli u pratnji svih njih, sa ženama i djecom, do izvan grada; tada smo kleknuli na obali i molili.</verse>
				<verse number="6">I oprostili smo se jedni s drugima te se popeli na brod, a oni su se vratili kućama.</verse>
				<verse number="7">A kad smo završavali plovidbu iz Tira, stigli smo u Ptolemaidu te smo pozdravili braću i ostali kod njih jedan dan.</verse>
				<verse number="8">A sljedećeg dana mi koji smo bili s Pavlom, otputovali smo i došli u Cezareju. I ušli smo u kuću Filipa evangelizatora, koji je bio jedan od sedmorice, te smo ostali kod njega.</verse>
				<verse number="9">A ovaj isti je imao četiri kćeri, djevice koje su prorokovale.</verse>
				<verse number="10">A kako smo ondje boravili mnogo dana, sišao je iz Judeje neki prorok po imenu Agab.</verse>
				<verse number="11">I kad je došao k nama, uzeo je Pavlov pojas i svezao sebi ruke i noge te rekao: “Ovako govori Duh Sveti: ‘Ovako će Židovi u Jeruzalemu svezati čovjeka čiji je ovo pojas i predati ga u ruke Pogana.’ “</verse>
				<verse number="12">A kad smo mi to čuli, počeli smo ga i mi i mještani zaklinjati da ne uzlazi u Jeruzalem.</verse>
				<verse number="13">Nato je Pavao odgovorio: “Što činite plačući i slamajući mi srce? Jer ja sam spreman ne samo biti svezan nego i umrijeti u Jeruzalemu za ime Gospodina Isusa.”</verse>
				<verse number="14">A kad ga nismo mogli uvjeriti, ušutjeli smo govoreći: “Neka bude volja Gospodinova!”</verse>
				<verse number="15">I poslije tih dana spremili smo se te smo uzišli u Jeruzalem.</verse>
				<verse number="16">A s nama su pošli i neki učenici iz Cezareje te nas odveli k nekom Mnasonu s Cipra, starom učeniku kod koga smo trebali odsjesti.</verse>
				<verse number="17">I kad smo stigli u Jeruzalem, braća su nas primila radosno.</verse>
				<verse number="18">A sutradan je Pavao ušao s nama k Jakovu i sve su starješine bile nazočne.</verse>
				<verse number="19">I pošto ih je pozdravio, počeo im je redom izlagati što je Bog učinio među Poganima po njegovoj službi.</verse>
				<verse number="20">Kad su oni to čuli, slavili su Gospodina te su mu rekli: “Vidiš, brate, koliko je tisuća Židova koji su povjerovali i svi su revnitelji Zakona.</verse>
				<verse number="21">A o tebi su bili obaviješteni da sve Židove koji su među Poganima poučavaš da napuste Mojsija govoreći im da ne moraju obrezivati svoju djecu niti hoditi po običajima.</verse>
				<verse number="22">Što ćemo dakle? Mnoštvo se svakako mora sakupiti jer će čuti da si došao.</verse>
				<verse number="23">Učini zato ovo što ti kažemo: imamo četiri čovjeka koji su pod zavjetom.</verse>
				<verse number="24">Uzmi ih, očisti se zajedno s njima i preuzmi troškove za njih da obriju glave, te će svi uvidjeti da nema ničega u onome što su čuli o tebi, nego da i sam hodiš pravo i držiš se Zakona.</verse>
				<verse number="25">A što se tiče Pogana koji su povjerovali, mi smo im napisali pošto smo zaključili da ništa takvo ne moraju držati, osim da se čuvaju od onoga što je prineseno idolima, i od krvi, i od udavljenog i od bludništva.”</verse>
				<verse number="26">Tada je Pavao uzeo one ljude te se sljedeći dan očistio zajedno s njima, ušao u Hram da bi označio svršetak dana očišćenja nakon čega bi se trebalo za svakoga od njih prinijeti prinos.</verse>
				<verse number="27">A kad je sedam dana bilo pri kraju, Židovi iz Azije su, pošto su ga vidjeli u Hramu, pobunili su sav narod i uhvatili ga</verse>
				<verse number="28">vičući: “Ljudi! Izraelci, pomozite! Ovo je čovjek koji posvuda poučava protiv naroda i Zakona i ovog mjesta te je još i Grke uveo u Hram i oskvrnuo ovo sveto mjesto.”</verse>
				<verse number="29">Jer su oni prije u gradu vidjeli s njim Troafima Efežanina za koga su mislili da ga je Pavao uveo u Hram.</verse>
				<verse number="30">I sav se grad uskomešao i nastala je strka naroda pa su uhvatili Pavla i odvukli ga izvan Hrama te odmah zatvorili vrata.</verse>
				<verse number="31">I dok su ga htjeli ubiti, došla je vijest tisućniku čete da je sav Jeruzalem u pobuni.</verse>
				<verse number="32">On je odmah uzeo vojnike i satnike te je dotrčao dolje k njima. A oni kad su vidjeli tisućnika i vojnike, prestali su udarati Pavla.</verse>
				<verse number="33">Tada se tisućnik približio, uhvatio ga i zapovjedio da ga svežu sa dvojim lancima. Zatim ga počeo ispitivati tko je i što je učinio.</verse>
				<verse number="34">A kako su iz mnoštva jedni vikali jedno, a drugi drugo, nije mogao ništa saznati zbog meteža te je zapovjedio da ga odvedu u vojarnu.</verse>
				<verse number="35">A kad su stigli na stepenice, dogodilo se da su ga vojnici morali nositi zbog nasilnosti mnoštva,</verse>
				<verse number="36">jer ih je mnoštvo naroda slijedilo vičući: “Smakni ga!”</verse>
				<verse number="37">I dok su Pavla namjeravali uvesti u vojarnu, on je upitao tisućnika: “Smijem li ti nešto reći?” A ovaj je rekao: “Zar ti govoriš grčki?</verse>
				<verse number="38">Nisi li ti onaj Egipćanin koji je prije ovih dana podigao pobunu i odveo u pustinju četiri tisuće ljudi ubojica?”</verse>
				<verse number="39">A Pavao je rekao: “Ja sam Židov iz Tarza, grada u Ciliciji, građanin ne tako beznačajnog grada. I molim te, dopusti mi progovoriti narodu!”</verse>
				<verse number="40">A kad mu je on dao dopuštenje, Pavao je stajao na stepenicama i dao narodu znak rukom, pa kad je nastala potpuna tišina, progovorio je hebrejskim jezikom govoreći:</verse>
			</chapter>
			<chapter number="22">
				<verse number="1">“Ljudi, braćo i očevi, poslušajte što vam sada imam reći u svoju obranu!”</verse>
				<verse number="2">A kad su čuli da im govori hebrejskim jezikom, još su više ušutjeli, a on je rekao:</verse>
				<verse number="3">“Ja sam uistinu Židov, rođen u Tarsu, gradu u Ciliciji, ali sam odrastao u ovome gradu do nogu Gamalielovih te sam poučen točno po Zakonu očeva. I bio sam revan za Boga, kao što ste svi vi danas.</verse>
				<verse number="4">I ja sam taj Put progonio na smrt, vežući i predavajući u tamnice i muškarce i žene,</verse>
				<verse number="5">kao što mi to može posvjedočiti veliki svećenik i sve starješinstvo. Od njih sam i primio pismo za braću te se zaputio u Damask da i one koji su bili tamo svezane dovedem u Jeruzalem da budu kažnjeni.</verse>
				<verse number="6">I dogodilo se, dok sam tako putovao i došao blizu Damaska, da me odjedanput oko podneva obasjala s neba velika svjetlost.</verse>
				<verse number="7">I pao sam na zemlju i čuo glas kako mi govori: ‘Savle, Savle, zašto me progoniš?’</verse>
				<verse number="8">A ja sam odgovorio: ‘Tko si ti, Gospodine?’ A on mi je rekao: ‘Ja sam Isus Nazarećanin, kojega ti progoniš.’</verse>
				<verse number="9">Oni što su bili sa mnom doista su vidjeli svjetlost i uplašili se, ali nisu čuli glas onoga koji mi je govorio.</verse>
				<verse number="10">Tada sam rekao: ‘Što mi je činiti, Gospodine?’ A Gospodin mi je rekao: ‘Ustani i pođi u Damask pa će ti se tamo reći sve što ti je određeno činiti!’</verse>
				<verse number="11">A kako nisam zbog slave one svjetlosti ništa vidio, moji su me pratioci poveli za ruku te sam stigao u Damask.</verse>
				<verse number="12">A neki je Ananija, čovjek pobožan po Zakonu, i na dobru glasa među svim Židovima koji ondje prebivaju,</verse>
				<verse number="13">došao k meni, približio se te mi rekao: ‘Savle, brate, progledaj!’ I istog sam časa pogledao u njega.</verse>
				<verse number="14">I rekao je: ‘Bog očeva naših izabrao te da upoznaš njegovu volju i vidiš toga Pravednika te čuješ glas iz njegovih usta,</verse>
				<verse number="15">jer ćeš mu biti svjedok pred svim ljudima za ono što si vidio i čuo.</verse>
				<verse number="16">A sada, što oklijevaš? Ustani, krsti se i operi se od svojih grijeha prizivajući ime Gospodinovo!’</verse>
				<verse number="17">I dogodilo se da kad sam se vratio u Jeruzalem i dok sam molio u Hramu, bio sam u zanosu,</verse>
				<verse number="18">te sam ga vidio gdje mi govori: ‘Požuri i brzo izađi iz Jeruzalema jer neće primiti tvoje svjedočanstvo o meni!’</verse>
				<verse number="19">A ja sam rekao: ‘Gospodine, pa sami znaju da sam u tamnice zatvarao i tukao po svim sinagogama one koji vjeruju u tebe.</verse>
				<verse number="20">I kad se prolijevala krv tvoga mučenika Stjepana, i ja sam ondje stajao te odobravao da ga se ubije i čuvao odjeću onima koji su ga ubijali.’</verse>
				<verse number="21">Nato mi je odgovorio: ‘Idi, jer ja ću te poslati daleko k Poganima!’ “</verse>
				<verse number="22">I oni su ga saslušali sve do te riječi, a uto su podigli svoje glasove i rekli: “Makni takvoga sa zemlje jer nije pravo da on smije živjeti!”</verse>
				<verse number="23">I dok su oni tako vikali i odbacivali odjeću te bacali prašinu u zrak,</verse>
				<verse number="24">tisućnik je zapovjedio da ga odvedu u vojarnu i naredio da ga ispitaju bičevanjem kako bi doznao zbog čega toliko viču protiv njega.</verse>
				<verse number="25">No kad su ga rastezali remenjem, Pavao je rekao satniku koji je ondje stajao: “Zar je zakonom dopušteno bičevati čovjeka Rimljanina, i to neosuđenog?”</verse>
				<verse number="26">A kad je satnik to čuo, otišao je i izvijestio tisućnika govoreći: “Pazi što kaniš učiniti, jer je ovaj čovjek Rimljanin!”</verse>
				<verse number="27">Nato je tisućnik pristupio te mu rekao: “Kaži mi, jesi li ti Rimljanin?” On je rekao: “Da.”</verse>
				<verse number="28">A tisućnik je odgovorio: “Ja sam za veliku svotu stekao tu slobodu.” A Pavao je rekao: “Ja sam se s tom slobodom rodio.”</verse>
				<verse number="29">Tada su odmah odstupili od njega oni koji su ga trebali ispitivati, a i tisućnik se prestrašio nakon što je saznao da je on Rimljanin i zato što ga je svezao.</verse>
				<verse number="30">Sutradan, pošto je htio točno doznati zašto ga Židovi optužuju, odriješio ga je od sveza pa je zapovjedio da se pojave veliki svećenici i sve njihovo Vijeće te je priveo Pavla i postavio ga pred njih.</verse>
			</chapter>
			<chapter number="23">
				<verse number="1">A Pavao je uperio pogled u Vijeće i rekao: “Ljudi! Braćo! Ja sam u svemu živio čiste savjesti pred Bogom do ovog dana.”</verse>
				<verse number="2">A veliki svećenik Ananija zapovjedio je onima koji su stajali do njega da ga udare po ustima.</verse>
				<verse number="3">Tada mu je Pavao rekao: “Udariti će tebe Bog, zide obijeljeni! Jer ti sjedaš da mi sudiš po Zakonu, a protivno Zakonu zapovijedaš da me udaraju!”</verse>
				<verse number="4">A oni koji su stajali pored, rekli su: “Velikog svećenika Božjega pogrđuješ?”</verse>
				<verse number="5">Nato je Pavao rekao: “Nisam znao, braćo, da je on veliki svećenik; jer je zapisano: ‘Ne govori zlo o glavaru svoga naroda!’ “</verse>
				<verse number="6">Budući da je Pavao znao da su oni jednim dijelom saduceji, a drugim farizeji, povikao je u Vijeću: “Ljudi! Braćo! Ja sam farizej, sin farizeja! Zbog nade i uskrsnuća od mrtvih ispituje me se!”</verse>
				<verse number="7">A kad je on to rekao, nastalo je prepiranje između farizeja i saduceja pa se mnoštvo podijelilo.</verse>
				<verse number="8">Jer saduceji tvrde da nema ni uskrsnuća, ni anđela, ni duha, dok farizeji priznaju oboje.</verse>
				<verse number="9">I nastala je velika vika te su pismoznanci farizejske sljedbe ustali i suprotstavili se govoreći: “Mi ne nalazimo nikakva zla na tom čovjeku. A što ako mu je govorio duh ili anđeo? Nemojmo se protiv Boga boriti.”</verse>
				<verse number="10">I kad je nastao veliki razdor, tisućnik se pobojao da Pavla ne rastrgaju na komade te je zapovjedio vojnicima da siđu pa da ga na silu otmu između njih i dovedu u vojarnu.</verse>
				<verse number="11">A iduće je noći stao kraj njega Gospodin te rekao: “Budi hrabar, Pavle! Jer kako si za mene svjedočio u Jeruzalemu, tako trebaš svjedočiti i u Rimu.”</verse>
				<verse number="12">A kad je svanuo dan, udružili su se neki od Židova te su sebe obvezali prokletstvom govoreći da neće ni jesti ni piti dok ne ubiju Pavla.</verse>
				<verse number="13">A bilo je više od četrdeset njih koji su skovali tu urotu.</verse>
				<verse number="14">Oni su došli k velikim svećenicima i starješinama te rekli: “Obvezali smo se velikim prokletstvom da nećemo ništa jesti dok ne ubijemo Pavla.</verse>
				<verse number="15">Stoga vi sada zajedno s Vijećem zatražite tisućnika da vam ga sutra dovede kao da se želite pomnije raspitati o njemu, a mi smo spremni ubiti ga prije negoli se on približi.”</verse>
				<verse number="16">Ali kad je sin Pavlove sestre dočuo za njihovu zasjedu, otišao je i ušao u vojarnu te dojavio Pavlu.</verse>
				<verse number="17">Tada je Pavao dozvao k sebi jednoga od satnika te mu rekao: “Ovog mladića odvedi k tisućniku jer mu ima nešto dojaviti!”</verse>
				<verse number="18">Tada ga je on uzeo i odveo k tisućniku te rekao: “Zatvorenik Pavao dozvao me i zamolio da ovoga mladića dovedem k tebi. Ima ti nešto za reći.”</verse>
				<verse number="19">Zatim ga je tisućnik uzeo pod ruku i odveo u stranu nasamo pa ga upitao: “Što mi to imaš dojaviti?”</verse>
				<verse number="20">A on je rekao: “Židovi su se dogovorili zamoliti te da sutra dovedeš Pavla u Vijeće kao da se žele nešto pomnije raspitati o njemu.</verse>
				<verse number="21">Ali nemoj se dati nagovoriti, jer ga u zasjedi čeka više od četrdeset ljudi koji su sebe obvezali prisegom da neće ni jesti ni piti dok ga ne ubiju; već sada su spremni i čekaju tvoje obećanje.”</verse>
				<verse number="22">Nato je tisućnik otpustio mladića i naredio mu: “Nikome ne govori da si mi to otkrio.”</verse>
				<verse number="23">Zatim je dozvao dvojicu satnika govoreći: “Pripremite dvije stotine vojnika da u treći noćni sat sa sedamdeset konjanika i dvije stotine kopljanika krenu u Cezareju,</verse>
				<verse number="24">I za marvu se pobrinite na koju postavite Pavla i dovedite ga zdravog k upravitelju Feliksu!”</verse>
				<verse number="25">A napisao je pismo ovoga sadržaja:</verse>
				<verse number="26">“Klaudije Lizija preuzvišenom upravitelju Feliksu. Zdravo!</verse>
				<verse number="27">Ovoga su čovjeka uhvatili Židovi i namjeravali su ga ubiti; nato sam došao s vojskom i izbavio ga pošto sam saznao da je Rimljanin.</verse>
				<verse number="28">A kad sam htio točno saznati razlog zbog kojeg ga optužuju, odveo sam ga u njihovo Vijeće.</verse>
				<verse number="29">Ustanovio sam da ga optužuju zbog pitanja iz njihovog Zakona, ali da nema nikakve krivnje po kojoj bi zaslužio smrt ili okove.</verse>
				<verse number="30">A kad su mi dojavili za zasjedu što su je tom čovjeku postavili Židovi, odmah sam ga poslao k tebi i dao zapovijed i njegovim tužiteljima da pred tobom kažu što imaju protiv njega. Budi zdravo!”</verse>
				<verse number="31">Tada su vojnici, kako im je bilo zapovjeđeno, uzeli Pavla te ga noću odveli u Antipatridu.</verse>
				<verse number="32">Sutradan su ostavili konjanike da s njime pođu dalje, a oni su se vratili u vojarnu.</verse>
				<verse number="33">Ovi, kad su došli u Cezareju, i uručili pismo upravitelju, predstavili su mu i Pavla.</verse>
				<verse number="34">A kad je upravitelj pročitao pismo, upitao ga iz koje je pokrajine. I kad je shvatio da je iz Cilicije,</verse>
				<verse number="35">rekao je: “Saslušat ću te kad stignu i tvoji tužitelji.” I zapovjedio je da ga čuvaju u Herodovoj sudnici.</verse>
			</chapter>
			<chapter number="24">
				<verse number="1">A nakon pet dana sišao je veliki svećenik Ananija sa starješinama i s nekim govornikom, Tertulom, te su podnijeli prijavu upravitelju protiv Pavla.</verse>
				<verse number="2">I kad su ga pozvali, Tertul ga je počeo optuživati govoreći: “Veliki mir što ga po tebi uživamo i boljitak učinjen za ovaj narod tvojom providnošću,</verse>
				<verse number="3">u svemu i posvuda, preuzvišeni Felikse, primamo sa svom zahvalnošću.</verse>
				<verse number="4">Štoviše, da te dalje ne zadržavam, molim te da bi nas u svojoj blagonaklonosti ukratko poslušao,</verse>
				<verse number="5">jer smo ustanovili da je ovaj čovjek pošast i pokretač pobuna među svim Židovima po svijetu i kolovođa nazaretske sljedbe</verse>
				<verse number="6">koji je i Hram pokušao oskvrnuti, pa smo ga uhvatili i htjeli mu suditi po našem Zakonu.</verse>
				<verse number="7">Ali je došao tisućnik Lizija, i velikom ga je silom oteo iz naših ruku,</verse>
				<verse number="8">pošto je zapovjedio njegovim tužiteljima da dođu k tebi kako bi ti sâm mogao sve istražiti i saznati za što ga mi optužujemo.”</verse>
				<verse number="9">I Židovi su se složili potvrđujući da je tako.</verse>
				<verse number="10">Tada je Pavao, kad mu je upravitelj dao znak da govori, odgovorio: “Budući da znam da si već mnogo godina sudac u ovomu narodu, drage volje počinjem svoju obranu.</verse>
				<verse number="11">Jer ti sâm možeš razumjeti da nema više od dvanaest dana otkako sam uzišao u Jeruzalem da iskažem štovanje.</verse>
				<verse number="12">I nisu me našli ni u Hramu da s bilo kime raspravljam niti podižem bunu u narodu, ni u sinagogama, ni u gradu.</verse>
				<verse number="13">Niti ne mogu dokazati ono za što me sada optužuju.</verse>
				<verse number="14">Ali ovo ti priznajem: prema Putu, koji oni nazivaju krivovjerjem, tako ja štujem Boga očeva svojih vjerujući u sve što je zapisano u Zakonu i Prorocima;</verse>
				<verse number="15">i imam nadu u Boga, koju i oni sami odobravaju, da će biti uskrsnuće mrtvih, i pravednih i nepravednih.</verse>
				<verse number="16">A u ovome se i ja uvijek trudim: imati čistu savjest pred Bogom i pred ljudima.</verse>
				<verse number="17">I nakon više godina došao sam donijeti milodare i prinose za svoj narod.</verse>
				<verse number="18">Među njima su me i našli neki Židovi iz Azije očišćenog u Hramu, ali ne s mnoštvom niti u metežu.</verse>
				<verse number="19">Oni bi trebali doći pred tebe i iznijeti optužbe ako što imaju protiv mene.</verse>
				<verse number="20">Ili neka ovi ovdje kažu jesu li pronašli nekakvo zlodjelo u meni kad sam stao pred Vijeće,</verse>
				<verse number="21">osim toga jednog glasa kojeg sam doviknuo stojeći među njima: ‘Zbog uskrsnuća mrtvih vi me danas saslušavate.’ “</verse>
				<verse number="22">A kad je Feliks to čuo, budući da je točnije znao o tom Putu, odgodio je to pa rekao: “Kada siđe tisućnik Lizija, potpunije ću ispitati vaš slučaj.”</verse>
				<verse number="23">A satniku je zapovjedio da čuva Pavla, ali da ima povlastice i da se nikom od njegovih ne zabranjuje posluživati ga ili dolaziti k njemu.</verse>
				<verse number="24">A nakon nekoliko dana došao je Feliks sa svojom ženom Druzilom, koja je bila Židovka. Poslao je po Pavla te ga poslušao u vezi vjere u Krista.</verse>
				<verse number="25">I dok je on uvjeravao o pravednosti, suzdržljivosti i sudu koji treba doći, Feliks je zadrhtao i odgovorio: “Zasad idi! Kad nađem pogodno vrijeme, pozvat ću te.”</verse>
				<verse number="26">Isto tako se nadao da će mu Pavao dati novaca, kako bi ga pustio. Stoga je češće slao po njega i razgovarao s njim.</verse>
				<verse number="27">Ali nakon dvije godine, Poncije Fest je došao na Feliksovo mjesto. Htijući ugoditi Židovima, Feliks je Pavla ostavio svezanog.</verse>
			</chapter>
			<chapter number="25">
				<verse number="1">A kad je Fest došao u provinciju, nakon tri dana uzišao je iz Cezareje u Jeruzalem.</verse>
				<verse number="2">Tada su mu veliki svećenik i židovski glavari podnijeli prijavu protiv Pavla te ga zaklinjali,</verse>
				<verse number="3">i tražili potporu protiv njega, da im ga pošalje u Jeruzalem, pošto su spremali zasjedu kako bi ga ubili na putu.</verse>
				<verse number="4">Ali Fest im je odgovorio da bi se trebalo Pavla čuvati u Cezareji te da bi on sâm mogao uskoro otputovati tamo.</verse>
				<verse number="5">Zato neka oni, rekao je, koji su među vama ovlašteni, siđu sa mnom pa neka tuže tog čovjeka ako u njemu postoji neka zloća.”</verse>
				<verse number="6">I pošto se među njima zadržao više od deset dana, sišao je u Cezareju. Sutradan je sjeo na sudačku stolicu i zapovjedio da dovedu Pavla.</verse>
				<verse number="7">A kad je on došao, okružili su ga Židovi koji su sišli iz Jeruzalema te iznijeli protiv Pavla mnoge i teške optužbe koje nisu mogli dokazati.</verse>
				<verse number="8">A on se branio: “Niti sam nešto zgriješio protiv židovskog Zakona, niti protiv Hrama, niti protiv Cezara.”</verse>
				<verse number="9">Ali je Fest, htijući ugoditi Židovima, odgovorio Pavlu pa rekao: “Hoćeš li uzići u Jeruzalem da ti se ondje sudi o tome preda mnom?”</verse>
				<verse number="10">Tada je Pavao rekao: “Pred Cezarovim sudom stojim, tamo mi se mora suditi. Židovima, kao što vrlo dobro znaš, nisam ništa skrivio.</verse>
				<verse number="11">Jer ako sam ja doista prekršitelj i učinio nešto što zaslužuje smrt, ne odbijam umrijeti. Ali ako nema ničega za što me ovi optužuju, nitko me ne može njima predati. Na Cezara se prizivam!”</verse>
				<verse number="12">Tada je Fest, kad se posavjetovao sa sudskim vijećem, progovorio: “Na Cezara si se prizvao, pred Cezara ćeš ići!”</verse>
				<verse number="13">A kad je prošlo nekoliko dana, došli su kralj Agripa i Berenika u Cezareju pozdraviti Festa.</verse>
				<verse number="14">A kako su se ondje zadržali više dana, Fest je izložio kralju Pavlov slučaj, govoreći: “Ima jedan čovjek kojega je Feliks ostavio utamničenog.</verse>
				<verse number="15">O njemu su me, dok sam bio u Jeruzalemu, veliki svećenici i glavari židovski izvijestili tražeći osudu protiv njega.</verse>
				<verse number="16">Njima sam odgovorio da Rimljani nemaju običaj nikoga izručiti na pogubljenje prije nego što se optuženi suoči sa svojim tužiteljima i dobije priliku braniti se od optužbe protiv njega.</verse>
				<verse number="17">Stoga sam kad su zajedno došli ovamo, bez ikakva odgađanja sjeo sutradan na sudačku stolicu i zapovjedio da se dovede taj čovjek.</verse>
				<verse number="18">Ali tužitelji, koji su stajali oko njega, nisu iznijeli protiv njega ni jednu optužbu koju sam ja pretpostavljao,</verse>
				<verse number="19">nego su protiv njega imali neka pitanja o svojim praznovjerjima i o onom Isusu koji je umro, a za koga je Pavao tvrdio da je živ.</verse>
				<verse number="20">I jer sam se dvoumio oko tih pitanja, upitao sam ga bi li htio poći u Jeruzalem pa da mu se ondje za to sudi.</verse>
				<verse number="21">Ali kako je Pavao prizivom zatražio da ga se zadrži do saslušanja od strane Augusta, zapovjedio sam da ga se čuva sve dok ga ne pošaljem k Cezaru.”</verse>
				<verse number="22">Nato je Agripa rekao Festu: “I ja bih sâm htio čuti tog čovjeka.” “Sutra ćeš ga čuti!” rekao je.</verse>
				<verse number="23">A sutradan su Agripa i Berenika došli s velikom raskoši i ušli u dvoranu za saslušavanje zajedno s tisućnicima i uglednim ljudima iz grada. Na Festovu zapovijed doveli su Pavla.</verse>
				<verse number="24">Tada je Fest rekao: “Kralju Agripa i svi ljudi ovdje s nama nazočni! Gledajte ovog čovjeka zbog koga me slijetalo sve židovsko mnoštvo i u Jeruzalemu i ovdje vičući da taj više ne smije živjeti.</verse>
				<verse number="25">No kad sam ja ustvrdio da nije ništa učinio što zaslužuje smrt, a kako se sâm prizvao na Augusta, odlučio sam poslati ga.</verse>
				<verse number="26">O njemu nemam ništa pouzdano napisati svome gospodaru, stoga sam ga izveo pred vas, a poglavito pred tebe, kralju Agripa, da bih nakon ispitivanja mogao što napisati.</verse>
				<verse number="27">Jer mi se čini nerazborito poslati zatvorenika, a ne usto naznačiti optužbu protiv njega.”</verse>
			</chapter>
			<chapter number="26">
				<verse number="1">Nato je Agripa rekao Pavlu: “Dopušta ti se govoriti za sebe.” Tada je Pavao ispružio ruku i počeo se braniti:</verse>
				<verse number="2">“Smatram se sretnim, kralju Agripa, što se danas mogu pred tobom braniti zbog svega za što me Židovi optužuju,</verse>
				<verse number="3">pogotovo što ti dobro poznaješ običaje i prijepore među Židovima. Zato te molim da me strpljivo saslušaš.</verse>
				<verse number="4">Moj način života, od mladosti koju sam proveo u svojemu narodu u Jeruzalemu, poznaju svi Židovi.</verse>
				<verse number="5">Oni me od početka poznaju i mogu, ako hoće, posvjedočiti da sam po najstrožoj sljedbi naše vjere živio kao farizej.</verse>
				<verse number="6">A sada stojim pred sudom zbog nade u obećanje koje je Bog dao našim očevima.</verse>
				<verse number="7">Za to obećanje naših dvanaest plemena, ustrajno, noć i dan, služe Bogu, nadajući se da će doći. Zbog te nade, kralju Agripa, optužen sam od Židova.</verse>
				<verse number="8">Zašto vi smatrate nevjerojatnim da Bog uskrsava mrtve?</verse>
				<verse number="9">Ja sam uistinu tako u sebi mislio da moram činiti mnogo toga protiv imena Isusa Nazarećanina.</verse>
				<verse number="10">To sam i činio u Jeruzalemu: mnoge sam svete osobno zatvorio u tamnice pošto sam dobio za to punomoć od velikih svećenika. I kad su ih ubijali, dao sam svoj glas protiv njih.</verse>
				<verse number="11">I po svim sam ih sinagogama često kažnjavao i prisiljavao da hule, i bio sam prekomjerno bijesan na njih te ih progonio čak do tuđih gradova.</verse>
				<verse number="12">Zato dok sam išao u Damask s ovlašću i punomoći velikih svećenika,</verse>
				<verse number="13">ugledao sam, kralju, na putu u podne, svjetlost s neba sjajniju od sunca koja je obasjala mene i one koji su sa mnom putovali.</verse>
				<verse number="14">I kad smo svi popadali na zemlju, začuo sam glas što mi govori i na hebrejskom jezikom kaže: ‘Savle, Savle, zašto me progoniš? Teško ti je u bodlje ritati.’</verse>
				<verse number="15">A ja sam rekao: ‘Tko si ti, Gospodine?’ A on je rekao: ‘Ja sam Isus, kojega ti progoniš.’</verse>
				<verse number="16">Nego ustani i stani na svoje noge; jer sam ti se ukazao zbog toga da te učinim poslužiteljem i svjedokom, i onoga što si vidio, i onoga što ću ti pokazati,</verse>
				<verse number="17">izbavljajući te od naroda i Pogana kojima te sada šaljem,</verse>
				<verse number="18">da im otvoriš oči pa se obrate od tame k svjetlu i od Sotonine vlasti k Bogu, da bi primili oproštenje grijeha i baštinu među onima koji su se posvetili vjerom u mene.’</verse>
				<verse number="19">Otada, kralju Agripa, nisam bio neposlušan nebeskom viđenju,</verse>
				<verse number="20">nego sam izložio najprije onima u Damasku, i u Jeruzalemu i po svoj judejskoj zemlji, a tada Poganima, da se trebaju pokajati i okrenuti k Bogu i činiti djela dostojna pokajanja.</verse>
				<verse number="21">Zbog toga su me Židovi uhvatili u Hramu i pokušali ubiti.</verse>
				<verse number="22">Stoga, pošto sam od Boga dobio pomoć, ne prestajem do ovog dana svjedočiti i malome i velikome, ne govoreći ništa osim onoga što su govorili Proroci i Mojsije da se treba dogoditi:</verse>
				<verse number="23">da će Krist trebati trpjeti te da će biti prvi koji će uskrsnuti od mrtvih i da će navijestiti svjetlo narodu i Poganima.”</verse>
				<verse number="24">I dok se on tako branio, Fest mu je rekao snažnim glasom: “Pavle, mahnitaš! Veliko te znanje učinilo ludim.”</verse>
				<verse number="25">A on je rekao: “Ne mahnitam, preuzvišeni Feste, nego govorim riječi istine i razbora.</verse>
				<verse number="26">Jer kralj, pred kime i otvoreno govorim, zna za ovo, jer sam uvjeren da mu ništa od ovoga nije nepoznato, jer se ovo nije dogodilo u zakutku.</verse>
				<verse number="27">Vjeruješ li, kralju Agripa, prorocima? Znam da vjeruješ!”</verse>
				<verse number="28">Nato je Agripa rekao Pavlu: “Zamalo si me uvjerio da postanem kršćanin.”</verse>
				<verse number="29">A Pavao je rekao: “Želio bih od Boga, da za malo i za mnogo, ne samo ti nego i svi ovi koji me danas slušaju postanu takvi kakav sam ja, osim ovih okova.”</verse>
				<verse number="30">I kad je to izrekao, kralj je ustao, i upravitelj, i Berenika i oni koji su sjedili s njima.</verse>
				<verse number="31">A dok su se povlačili, razgovarali su jedni s drugima govoreći: “Ovaj čovjek nije učinio ništa što zaslužuje smrt ili okove.”</verse>
				<verse number="32">Tada je Agripa rekao Festu: “Taj je čovjek mogao biti pušten da se nije prizvao na Cezara.”</verse>
			</chapter>
			<chapter number="27">
				<verse number="1">A kad je bilo odlučeno da moramo otploviti u Italiju, predali su Pavla i neke druge zatvorenike jednom satniku iz Augustove čete, po imenu Julije.</verse>
				<verse number="2">Tada smo ušli u neku adramitsku lađu i otplovili, namjeravajući ploviti pored azijske obale. S nama je bio Aristarh, Makedonac iz Soluna.</verse>
				<verse number="3">Sutradan smo pristali u Sidonu. A Julije je s Pavlom uljudno postupao i dopustio mu je poći k prijateljima da se okrijepi.</verse>
				<verse number="4">A kad smo otplovili odande, plovili smo u zavjetrini Cipra, jer su vjetrovi bili protivni.</verse>
				<verse number="5">Kada smo preplovili more uzduž Cilicije i Pamfilije, stigli smo u Miru, grad u Liciji.</verse>
				<verse number="6">Ondje je satnik našao neku aleksandrijsku lađu koja je plovila za Italiju i ukrcao nas u nju.</verse>
				<verse number="7">I mnoge smo dane plovili sporo i jedva smo stigli do Knide. Kako nam vjetar nije dao pristati, plovili smo u zavjetrini Krete nasuprot Salmoni,</verse>
				<verse number="8">pa smo jedva ploveći uz nju stigli na neko mjesto zvano Dobra pristaništa, blizu kojega je grad Laseja.</verse>
				<verse number="9">A kako je prošlo duže vremena i plovidba je već postala opasna, jer je i Post već bio prošao, Pavao ih je opominjao</verse>
				<verse number="10">te im rekao: “Ljudi, vidim da će plovidba biti na pogibelj i veliku štetu ne samo za tovar i lađu nego i za naše živote.”</verse>
				<verse number="11">No satnik je više vjerovao kormilaru i vlasniku lađe nego onome što je Pavao govorio.</verse>
				<verse number="12">I zato što luka nije bila prikladna za zimovanje, većina je savjetovala da i odande otplove, ne bi li kako stigli do kretske luke Feniksa, koja gleda prema jugozapadu i sjeverozapadu, te tamo prezimili.</verse>
				<verse number="13">A kad je zapuhao blagi južnjak, misleći da mogu ostvariti svoju namjeru, digli su sidro te zaplovili sasvim uz Kretu.</verse>
				<verse number="14">Ali nedugo poslije toga navalio je žestok vjetar zvan Euroklindon.</verse>
				<verse number="15">Kad je zahvatio lađu tako da se nije mogla oduprijeti vjetru, pustili smo je da nas nosi.</verse>
				<verse number="16">I prolazeći ispod nekog otočića koji se naziva Klauda, uz mnogo smo napora uspjeli dokopati se čamca.</verse>
				<verse number="17">Njega su izvukli na lađu, a užad upotrijebili da potpašu lađu; a bojeći se da se ne nasuču na živi pijesak, spustili su jedro te su tako bili nošeni dalje.</verse>
				<verse number="18">A kako nas je oluja strahovito bacala, sutradan su počeli rasterećivati lađu;</verse>
				<verse number="19">a treći smo dan svojim rukama izbacivali brodsku opremu.</verse>
				<verse number="20">I kako se više dana nije pojavljivalo ni sunce ni zvijezde, a nemala oluja je bjesnila, izgubili smo tada svaku nadu da ćemo se spasiti.</verse>
				<verse number="21">No nakon što se dugo nije jelo Pavao se podigao usred njih te rekao: “Ljudi, trebalo me je poslušati i ne otiskivati se s Krete te izbjeći ovu pogibelj i štetu.</verse>
				<verse number="22">A sada vas opominjem, razvedrite se, jer ničiji život između vas neće biti izgubljen osim lađe.</verse>
				<verse number="23">Jer noćas je uz mene stao anđeo Boga čiji jesam i kome služim,</verse>
				<verse number="24">govoreći: ‘Ne boj se, Pavle! Pred Cezara moraš biti doveden i evo, Bog ti je podario sve koji s tobom plove.’</verse>
				<verse number="25">Stoga, ljudi, razvedrite se jer vjerujem Bogu da će biti onako kako mi je bilo rečeno.</verse>
				<verse number="26">Ali kako bilo, trebamo se nasukati na neki otok.”</verse>
				<verse number="27">A kad je došla četrnaesta noć otkako nas je tjeralo ovamo onamo po Jadranu, oko ponoći naslutili su mornari da im se primiče neka zemlja.</verse>
				<verse number="28">Bacili su olovnicu i našli dvadeset hvati dubine, a kad su odmakli malo dalje pa ponovno bacili olovnicu, našli su petnaest hvati.</verse>
				<verse number="29">Tada su, bojeći se da ne udarimo u grebene, bacili s krme četiri sidra iščekujući dolazak dana.</verse>
				<verse number="30">No mornari su namjeravali pobjeći s lađe pa su čamac spustili u more pod izgovorom da žele s pramca spustiti sidra.</verse>
				<verse number="31">Nato je Pavao rekao satniku i vojnicima: “Ako ovi ne ostanu na lađi, vi se ne možete spasiti!”</verse>
				<verse number="32">Tada su vojnici presjekli užad čamca i pustili ga da padne.</verse>
				<verse number="33">A dok je dan počeo svitati, Pavao je molio sve da uzmu jelo govoreći: “Danas je četrnaesti dan koji provodite posteći i ništa niste okusili.</verse>
				<verse number="34">Zato vas molim da uzmite jelo, jer je to za vaše zdravlje. Jer nikome od vas ni vlas s glave neće pasti.”</verse>
				<verse number="35">I kad je to izgovorio, uzeo je kruh, te pred svima zahvalio Bogu, razlomio i počeo jesti.</verse>
				<verse number="36">Tada su se svi razvedrili te su i sami uzeli jelo.</verse>
				<verse number="37">A svih nas je bilo u lađi svega dvjesta sedamdeset i šest duša.</verse>
				<verse number="38">A kad su se nasitili, počeli su rasterećivati lađu bacajući pšenicu u more.</verse>
				<verse number="39">I kad je osvanuo dan, nisu prepoznali zemlju, ali su otkrili neki zaljev s ravnom obalom na koju su, bude li moguće, odlučili natjerati lađu.</verse>
				<verse number="40">I kad su podigli sidra, prepustili su se moru. Istodobno su popustili konope na kormilima i dignuli prednje jedro prema vjetru pa usmjerili prema obali.</verse>
				<verse number="41">No naletjeli su na mjesto gdje se susreću dva mora, te nasukali lađu. Čamac je čvrsto nasjeo i ostao nepomičan, dok je krmu razdiralo od siline valova.</verse>
				<verse number="42">Tada su vojnici naumili poubijati zatvorenike, tako da ne bi koji isplivao i pobjegao.</verse>
				<verse number="43">Ali je satnik, htijući spasiti Pavla, spriječio njihovu nakanu i zapovjedio da najprije poskaču u more oni koji znaju plivati te izađu na kopno,</verse>
				<verse number="44">a ostali će, neki na daskama, a neki na olupinama lađe. I tako se dogodilo da su svi čitavi prispjeli na kopno.</verse>
			</chapter>
			<chapter number="28">
				<verse number="1">I kad su se spasili, onda su doznali da se otok zove Melita.</verse>
				<verse number="2">A domoroci su nam iskazali nesvakidašnje čovjekoljublje. Zapalili su vatru i sve nas primili zbog kiše što je padala i zbog hladnoće.</verse>
				<verse number="3">A Pavao je nakupio naramak suharaka i bacio ga na vatru. Nato je iz vrućine izašla zmija otrovnica te mu se pripila uz ruku.</verse>
				<verse number="4">A kad su barbari vidjeli kako mu otrovna životinja visi na ruci, rekli su jedan drugomu: “Nema sumnje ovaj je čovjek ubojica kome, premda se spasio od mora, sada mu osveta ne dopušta živjeti.</verse>
				<verse number="5">Ali je on otresao životinju u vatru i nije pretrpio nikakvo zlo.</verse>
				<verse number="6">No oni su očekivali da će oteći ili iznenada pasti mrtav. Ali pošto su duže čekali te vidjeli da mu se nije dogodilo nikakvo zlo, promijenili su mišljenje i rekli da je bog.</verse>
				<verse number="7">U istoj se okolici nalazilo imanje prvaka otoka, imenom Publija, koji nas je primio i tri dana ljubazno ugostio.</verse>
				<verse number="8">I dogodilo se da je Publijev otac ležao bolestan zbog groznice i dizenterije; Pavao je ušao k njemu, pomolio se, položio na njega ruke i ozdravio ga.</verse>
				<verse number="9">Stoga kad se to dogodilo, dolazili su i ostali s otoka koji su bili bolesni te su ozdravljali.</verse>
				<verse number="10">Oni su nas počastili mnogim počastima, a kad smo odlazili, ukrcali su nam sve što nam je bilo potrebno.</verse>
				<verse number="11">A poslije tri mjeseca otplovili smo na aleksandrijskoj lađi koja je prezimila na otoku, a čiji je znak Kastora i Poluksa.</verse>
				<verse number="12">Doplovili smo u Sirakuzu i ondje ostali tri dana.</verse>
				<verse number="13">Odande smo zaobilazno stigli u Regij. A dan kasnije zapuhao je južnjak te smo drugi dan došli u Puteolij,</verse>
				<verse number="14">gdje smo našli braću, koja su nas zamolila da ostanemo kod njih sedam dana. I tako smo pošli prema Rimu.</verse>
				<verse number="15">A kad su braća odande čula za nas, izišla su nam u susret sve do Apijeva foruma i do Tri taverne. Kad ih je Pavao ugledao, zahvalio je Bogu i ohrabrio se.</verse>
				<verse number="16">I kad smo stigli u Rim, satnik je predao zatvorenike zapovjedniku straže, no Pavlu je bilo dopušteno stanovati zasebno s vojnikom koji ga je čuvao.</verse>
				<verse number="17">I dogodilo se da je nakon tri dana Pavao sazvao židovske prvake. I kad su se skupili, rekao im je: “Ljudi, braćo, iako nisam ništa učinio protiv naroda ili običaja očeva, ipak su me kao zatvorenika iz Jeruzalema predali u ruke Rimljanima.</verse>
				<verse number="18">Oni su me, nakon saslušanja, htjeli pustiti, jer nije na meni bilo nikakve krivnje koja bi zasluživala smrt.</verse>
				<verse number="19">Ali kako su se Židovi protivili, bio sam prisiljen prizvati se na Cezara, ne kao da bih svoj narod imao za što optužiti.</verse>
				<verse number="20">S tog razloga sam vas pozvao da vas vidim i da vam progovorim, jer zbog nade Izraelove okovan sam ovim lancima.”</verse>
				<verse number="21">Nato su mu oni odgovorili: “Mi nismo o tebi primili nikakvo pismo iz Judeje niti nam je tko od braće došao pa o tebi što zlo javio ili rekao.</verse>
				<verse number="22">Nego, mi bismo od tebe htjeli čuti što misliš, jer nam je o toj sljedbi poznato da joj se posvuda proturječi.”</verse>
				<verse number="23">Tada su s njim odredili jedan dan i došli k njemu u stan u još većem broju. Njima je izlagao i svjedočio o kraljevstvu Božjem te ih od jutra do večeri uvjeravao o Isusu iz Mojsijeva zakona i iz Proroka.</verse>
				<verse number="24">I jedni su povjerovali onome što se govorilo, a drugi nisu povjerovali.</verse>
				<verse number="25">A kako su bili nesložni među sobom, razišli su se nakon što im je Pavao rekao jednu riječ: “Dobro je Duh Sveti po proroku Izaiji rekao našim očevima</verse>
				<verse number="26">govoreći: ‘Idi k tome narodu i kaži mu: Slušanjem ćete čuti, a nećete razumjeti; gledajući ćete vidjeti, a nećete uvidjeti.</verse>
				<verse number="27">Jer usalilo se srce ovog naroda te ušima svojim teško slušaju, i oči su svoje zatvorili, kako ne bi vidjeli očima svojim, i čuli ušima svojim, i da ne bi srcem svojim razumjeli i da se ne bi obratili, pa da ih ozdravim.’ “</verse>
				<verse number="28">Tako neka vam bude znano da je spasenje Božje poslano Poganima, i oni će ga poslušati!”</verse>
				<verse number="29">I kad je on to rekao, Židovi su otišli uvelike raspravljajući među sobom.</verse>
				<verse number="30">A Pavao je ostao pune dvije godine u svom unajmljenom stanu te je primao sve koji su dolazili k njemu,</verse>
				<verse number="31">propovijedajući kraljevstvo Božje i učeći ono što se odnosilo na Gospodina Isusu Kristu sa svim uvjerenjem, nesmetano.</verse>
			</chapter>
		</book>
		<book number="45">
			<chapter number="1">
				<verse number="1">Pavao, sluga Isusa Krista, pozvan za apostola, odvojen za evanđelje Božje,</verse>
				<verse number="2">koje je Bog unaprijed obećao po svojim prorocima u Svetim pismima,</verse>
				<verse number="3">o svome Sinu, Isusu Kristu, Gospodinu našemu, koji je po tijelu proizašao iz sjemena Davidova,</verse>
				<verse number="4">i proglašen Sinom Božjim, u snazi, po duhu svetosti, uskrsnućem od mrtvih;</verse>
				<verse number="5">po kome smo primili milost i apostolstvo za poslušnost vjere među svim narodima, radi njegovog imena,</verse>
				<verse number="6">među kojima ste i vi, pozvani od Isusa Krista.</verse>
				<verse number="7">Svima koji su u Rimu, ljubljenima Božjim, pozvanima da budu sveti. Milost vam i mir od Boga, Oca našega, i Gospodina Isusa Krista.</verse>
				<verse number="8">Ponajprije, zahvaljujem Bogu svojemu po Isusu Kristu za sve vas, što je vjera vaša navještena po cijelom svijetu.</verse>
				<verse number="9">Jer mi je svjedok Bog, kojemu služim duhom svojim u evanđelju Sina njegova, da vas se neprekidno spominjem uvijek u svojim molitvama,</verse>
				<verse number="10">moleći da mi nekako, po volji Božjoj, sad napokon uspije doći k vama.</verse>
				<verse number="11">Jer čeznem vidjeti vas, da vam predam izvjestan duhovni dar za vaše učvršćenje,</verse>
				<verse number="12">to jest da se zajedno s vama utješim zajedničkom vjerom, i vašom i mojom.</verse>
				<verse number="13">A ne bih htio, braćo, da ne znate kako sam često namjeravao doći k vama, i sve dosad sam bio spriječen, da i među vama imam koji plod kao i među ostalim Poganima.</verse>
				<verse number="14">Dužnik sam i Grcima i Barbarima, i mudrima i nerazumnima.</verse>
				<verse number="15">Tako sam, koliko je do mene, spreman i vama koji ste u Rimu propovijedati evanđelje.</verse>
				<verse number="16">Jer se ne stidim evanđelja Kristova, jer je ono snaga Božja na spasenje svakome koji vjeruje; najprije Židovu, onda i Grku.</verse>
				<verse number="17">Jer se u njemu otkriva pravednost Božja, od vjere k vjeri, kao što je zapisano: “A pravednik će po vjeri živjeti.”</verse>
				<verse number="18">Jer se s neba otkriva gnjev Božji na svaku bezbožnost i nepravednost ljudi koji istinu potiskuju nepravednošću.</verse>
				<verse number="19">Što se može spoznati o Bogu, očituje se u njima, jer im je Bog to pokazao.</verse>
				<verse number="20">Jer se ono nevidljivo njegovo od stvaranja svijeta, i njegova vječna snaga i Božanstvo, prosuđivanjem jasno opaža po onome što je stvorio; tako da su bez isprike.</verse>
				<verse number="21">Jer kad su prepoznali Boga, nisu ga proslavili kao Boga, niti mu zahvalili, nego su postali isprazni u svojim mozganjima te je potamnjelo njihovo bezumno srce.</verse>
				<verse number="22">Tvrdeći da su mudri, poludjeli su,</verse>
				<verse number="23">i zamijenili slavu neraspadljivog Boga obličjem, slikom raspadljivog čovjeka, i ptica, i četveronožaca i gmazova.</verse>
				<verse number="24">Zato ih je Bog u požudama njihovih srdaca i predao nečistoći, da među sobom sramote svoja tijela,</verse>
				<verse number="25">one koji su istinu Božju zamijenili za laž te štovali i služili stvorenje umjesto Stvoritelja, koji je blagoslovljen zauvijek. Amen.</verse>
				<verse number="26">Zbog toga ih je Bog predao sramotnim strastima, jer su i žene njihove zamijenile naravno općenje za protunaravno.</verse>
				<verse number="27">A tako su se i muškarci, budući da su ostavili naravno općenje sa ženom, raspalili u svojoj požudi jedan za drugim: muškarci s muškarcima čine što je bestidno i sami na sebi primaju naplatu koja priliči njihovoj nastranosti.</verse>
				<verse number="28">I kako nisu smatrali vrijednim držati se Boga u svoj spoznaji, Bog ih je predao odmetnutom umu, da čine što ne dolikuje,</verse>
				<verse number="29">puni svakovrsne nepravednosti, bludništva, opačine, pohlepnosti, zlobe; puni zavisti, ubojstva, prepiranja, prijevare, zluradosti; doušnici,</verse>
				<verse number="30">klevetnici, bogomrsci, drznici, oholice, hvalisavci, izmišljači zala, neposlušni roditeljima,</verse>
				<verse number="31">nerazumni, nepouzdani, bezosjećajni, nepomirljivi, nemilosrdni,</verse>
				<verse number="32">koji znajući presudu Božju, da oni koji takvo što čine zaslužuju smrt, ne samo da to čine nego i ugađaju onima koji to čine.</verse>
			</chapter>
			<chapter number="2">
				<verse number="1">Zato nemaš isprike, o čovječe koji sudiš, tko god bio. Jer u čemu sudiš drugome, samoga sebe osuđuješ, jer ti koji sudiš činiš to isto.</verse>
				<verse number="2">Ali znamo da je Božji sud u skladu s istinom protiv onih koji takvo što čine.</verse>
				<verse number="3">A misliš li, o čovječe koji sudiš onima koji takvo što čine, a sâm isto činiš, da ćeš ti izbjeći sud Božji?</verse>
				<verse number="4">Ili prezireš bogatstvo dobrote njegove i snošljivosti i strpljivosti ne znajući da te dobrota Božja vodi k pokajanju?</verse>
				<verse number="5">Nego okorjelošću svojom i nepokajanim srcem zgrčeš na sebe gnjev za Dan gnjeva i otkrivenja pravednoga suda Božjeg,</verse>
				<verse number="6">koji će uzvratiti svakome po djelima njegovim:</verse>
				<verse number="7">život vječni onima koji postojanošću u dobrom djelu traže slavu i čast i besmrtnost;</verse>
				<verse number="8">a srdžbu i gnjev onima koji su svadljivi i neposlušni istini, a poslušni nepravdi.</verse>
				<verse number="9">Nevolja i muka na svaku dušu čovjeka koji čini zlo, najprije na Židova, pa na Poganina;</verse>
				<verse number="10">a slava, čast i mir svakome koji čini dobro, najprije Židovu, pa Poganinu,</verse>
				<verse number="11">jer kod Boga nema pristranosti.</verse>
				<verse number="12">Jer svi koji su bez Zakona sagriješili, bez Zakona će i propasti; a svi koji su pod Zakonom sagriješili, po Zakonu će biti suđeni</verse>
				<verse number="13">(jer pred Bogom nisu pravedni slušatelji Zakona, nego će izvršitelji Zakona biti opravdani.</verse>
				<verse number="14">Jer kad Pogani, koji nemaju Zakona, po naravi čine što je u Zakonu, oni su, nemajući Zakona, sami sebi Zakon,</verse>
				<verse number="15">što pokazuje djelo Zakona zapisano u njihovim srcima; savjest njihova svjedoči, a i njihova se razmišljanja među sobom optužuju ili brane)</verse>
				<verse number="16">na Dan kada će Bog po Isusu Kristu, prema mojem evanđelju, suditi ljudskim tajnama.</verse>
				<verse number="17">Gle, ti se nazivaš Židovom i oslanjaš se na Zakon i ponosiš se Bogom,</verse>
				<verse number="18">i poznaješ volju njegovu te, poučen iz Zakona, dokazuješ što je izvrsno;</verse>
				<verse number="19">i uvjeren si za sebe da si vodič slijepih, svjetlo onima u tami,</verse>
				<verse number="20">poučavatelj bezumnih, učitelj nejačadi, jer u Zakonu imaš oličenje znanja i istine.</verse>
				<verse number="21">Ti, dakle, koji drugoga učiš, samoga sebe ne učiš? Ti koji propovijedaš da se ne krade, kradeš?</verse>
				<verse number="22">Ti koji govoriš: ‘Ne čini preljub’, činiš preljub? Ti koji se gnušaš idola, činiš svetogrđe?</verse>
				<verse number="23">Ti koji se ponosiš Zakonom, obeščašćuješ Boga kršenjem Zakona?</verse>
				<verse number="24">Jer se zbog vas, kao što je zapisano, ime Božje huli među Poganima.</verse>
				<verse number="25">Jer obrezanje doista koristi ako držiš Zakon; ali ako si prijestupnik Zakona, tvoje je obrezanje postalo neobrezanje.</verse>
				<verse number="26">Stoga ako neobrezani drži pravedni propis Zakona, neće li se njegovo neobrezanje uračunati za obrezanje?</verse>
				<verse number="27">I neće li onaj koji je po naravi neobrezan, a ispunjava Zakon, suditi tebi koji si pored slova i obrezanja prijestupnik Zakona.</verse>
				<verse number="28">Jer nije Židov koji je to izvanjski, niti je obrezanje ono izvanjsko na tijelu;</verse>
				<verse number="29">nego je Židov onaj koji je to u nutrini, i obrezanje je ono u srcu, po duhu, a ne po slovu, kojemu hvala nije od ljudi, nego od Boga.</verse>
			</chapter>
			<chapter number="3">
				<verse number="1">Koja je, onda, prednost Židova? Ili, koja je korist od obrezanja?</verse>
				<verse number="2">Mnogostruka na svaki način! Poglavito, jer su im povjerena proročanstva Božja.</verse>
				<verse number="3">Jer što ako neki nisu povjerovali? Hoće li njihova nevjera dokinuti Božju vjernost?</verse>
				<verse number="4">Bože sačuvaj! Nego, Bog neka bude istinit, a svaki čovjek lažljivac, kao što je zapisano: “Da opravdan budeš u svojim riječima i pobijediš kad te budu sudili.”</verse>
				<verse number="5">Ali ako naša nepravednost ističe Božju pravednost, što reći? Je li Bog nepravedan dajući maha gnjevu? (Govorim kao čovjek.)</verse>
				<verse number="6">Bože sačuvaj! Kako će inače Bog suditi svijetu?</verse>
				<verse number="7">Jer ako je istina Božja po mojoj laži obilovala na slavu njegovu, zašto da još i ja budem suđen kao grešnik?</verse>
				<verse number="8">I zar da ne “činimo zlo da dođe dobro”, kako nas kleveću i kako neki tvrde da mi govorimo? Njihova je osuda pravedna.</verse>
				<verse number="9">Što onda? Jesmo li mi bolji od njih? Ne, nipošto. Jer smo prethodno optužili i Židove i Pogane da su svi pod grijehom,</verse>
				<verse number="10">kao što je zapisano: “Nema pravednoga, ni jednoga;</verse>
				<verse number="11">nema koji razumije, nema ga koji traži Boga.</verse>
				<verse number="12">Svi su zastranili, zajedno postali beskorisni; nema ga koji čini dobro, nema ni jednoga.</verse>
				<verse number="13">Njihovo je grlo otvoren grob, jezicima svojim varaju, zmijski je otrov pod usnama njihovim,</verse>
				<verse number="14">usta su im puna kletve i gorčine.</verse>
				<verse number="15">Noge su im brze prolijevati krv;</verse>
				<verse number="16">propast i bijeda na njihovim je putevima;</verse>
				<verse number="17">a put mira nisu upoznali.</verse>
				<verse number="18">Nema straha Božjega pred očima njihovim.”</verse>
				<verse number="19">A znamo da sve što Zakon kaže, govori onima koji su pod Zakonom, da svaka usta zanijeme i sav svijet bude kriv Bogu.</verse>
				<verse number="20">Zato se po djelima Zakona neće pred njim opravdati ni jedno tijelo, jer po Zakonu je spoznaja grijeha.</verse>
				<verse number="21">A sada se bez Zakona očitovala Božja pravednost, posvjedočena od Zakona i Proroka,</verse>
				<verse number="22">i to pravednost Božja po vjeri u Isusa Krista za sve i na sve koji vjeruju. Jer nema razlike.</verse>
				<verse number="23">Jer su svi sagriješili i nedostatni su slave Božje,</verse>
				<verse number="24">i opravdani su besplatno njegovom milošću kroz otkupljenje u Kristu Isusu,</verse>
				<verse number="25">kojega je Bog postavio da bude pomirilište po vjeri u njegovu krv, da bi, po strpljivosti Božjoj, objavio svoju pravednost zbog oslobođenja od prethodno učinjenih grijeha,</verse>
				<verse number="26">i da bi objavio svoju pravednost u sadašnje vrijeme: da bude pravedan i opravda onoga koji vjeruje u Isusa.</verse>
				<verse number="27">Gdje je, dakle, hvalisanje? Isključeno je! Po kojem zakonu? Po zakonu djelā? Ne, nego po zakonu vjere.</verse>
				<verse number="28">Stoga zaključujemo: čovjek se opravdava vjerom, bez djela Zakona.</verse>
				<verse number="29">Je li On Bog samo Židova? Nije li i Pogana? Da, i Pogana.</verse>
				<verse number="30">Jer je doista jedan Bog koji će opravdati obrezane po vjeri i neobrezane kroz vjeru.</verse>
				<verse number="31">Ukidamo li, dakle, Zakon vjerom? Bože sačuvaj! Štoviše, Zakon utvrđujemo.</verse>
			</chapter>
			<chapter number="4">
				<verse number="1">Što ćemo, dakle, reći da je Abraham, otac naš, postigao po tijelu?</verse>
				<verse number="2">Jer ako je Abraham opravdan po djelima, ima se čime hvaliti, ali ne pred Bogom.</verse>
				<verse number="3">Jer što Pismo govori? “Povjerovao je Abraham Bogu i to mu se uračunalo kao pravednost.”</verse>
				<verse number="4">A onomu koji radi, plaća se ne računa po milosti, nego po dugu;</verse>
				<verse number="5">ali onomu koji ne radi, a vjeruje u onoga koji opravdava bezbožnika, njegova se vjera uračunava kao pravednost,</verse>
				<verse number="6">kao što i David opisuje blaženstvo čovjeka kome Bog uračunava pravednost bez djela;</verse>
				<verse number="7">govoreći: “Blaženi su oni kojima su bezakonja oproštena i kojima su grijesi pokriveni.</verse>
				<verse number="8">Blažen je čovjek kojemu Gospodin ne uračuna grijeh!”</verse>
				<verse number="9">Je li, dakle, ovo blaženstvo na obrezanima ili i na neobrezanima? Jer kažemo da se vjera uračunala Abrahamu kao pravednost.</verse>
				<verse number="10">Kako mu se, dakle, uračunala? Dok je bio u obrezanju, ili u neobrezanju? Ne u obrezanju, nego u neobrezanju.</verse>
				<verse number="11">I primio je znak obrezanja, kao pečat pravednosti vjere koju je imao još u neobrezanju, da bude otac svima koji vjeruju, premda su neobrezani, te da se i njima može uračunati pravednost;</verse>
				<verse number="12">i da bude otac obrezanima, onima koji nisu samo iz obrezanja, nego i hode stopama vjere našega oca Abrahama, koju je on imao još u neobrezanju.</verse>
				<verse number="13">Jer obećanje Abrahamu ili sjemenu njegovu da će biti baštinik svijeta nije dano po Zakonu, nego po pravednosti vjere.</verse>
				<verse number="14">Jer ako su baštinici samo oni iz Zakona, vjera je prazna i obećanje nedjelotvorno.</verse>
				<verse number="15">Jer Zakon prouzročuje gnjev; jer gdje nema Zakona, nema ni prijestupa!</verse>
				<verse number="16">Zbog toga je iz vjere, da bude po milosti, da bi obećanje bilo osigurano svemu sjemenu, ne samo onom iz Zakona, nego i onom iz vjere Abrahama, koji je otac svih nas,</verse>
				<verse number="17">(kao što je zapisano: “Učinio sam te ocem mnogih naroda”), pred Bogom kojemu je povjerovao, koji oživljuje mrtve i zove što nije kao da jest.</verse>
				<verse number="18">On je protivno nadi povjerovao u nadu da će postati ocem mnogih naroda, prema onome što je rečeno: “Toliko će biti sjeme tvoje.”</verse>
				<verse number="19">I budući da nije oslabio u vjeri, nije promotrio svoje već obamrlo tijelo, kad mu je bilo oko sto godina, ni obamrlost Sarine utrobe,</verse>
				<verse number="20">i nije se pokolebao nevjerom u Božje obećanje, nego se ojačao vjerom, dajući slavu Bogu,</verse>
				<verse number="21">te potpuno uvjeren da je Bog što je obećao, moćan i učiniti.</verse>
				<verse number="22">Zato mu se i uračunalo kao pravednost.</verse>
				<verse number="23">Ali nije samo za njega zapisano da mu se uračunalo,</verse>
				<verse number="24">nego i za nas kojima će se uračunati, ako vjerujemo u onoga koji je uskrsnuo od mrtvih Isusa, Gospodina našega,</verse>
				<verse number="25">koji je predan zbog naših prijestupa i uskrsnut radi našega opravdanja.</verse>
			</chapter>
			<chapter number="5">
				<verse number="1">Opravdani, dakle, vjerom, imamo mir s Bogom po Gospodinu našemu Isusu Kristu,</verse>
				<verse number="2">po kojem i imamo pristup vjerom u ovu milost u kojoj stojimo i hvalimo se u nadi slave Božje.</verse>
				<verse number="3">I ne samo to, nego se hvalimo i nevoljama, znajući da nevolja stvara strpljivost,</verse>
				<verse number="4">a strpljivost prokušanost, a prokušanost nadu.</verse>
				<verse number="5">A nada ne postiđuje, jer je ljubav Božja izlivena u našim srcima po Duhu Svetom koji nam je darovan.</verse>
				<verse number="6">Jer je Krist dok smo mi još bili nemoćni u pravo vrijeme umro za bezbožnike.</verse>
				<verse number="7">Jer jedva bi tko za pravednika umro; za dobroga bi se možda još netko i odvažio umrijeti.</verse>
				<verse number="8">Ali Bog pokazuje svoju ljubav prema nama tako što je Krist, dok smo još bili grešnici, umro za nas.</verse>
				<verse number="9">Zato ćemo se mnogo više, pošto smo sad opravdani krvlju njegovom, po njemu spasiti od gnjeva.</verse>
				<verse number="10">Jer ako smo pomireni s Bogom po smrti Sina njegova, dok smo još bili neprijatelji, mnogo ćemo se više, pomireni, spasiti njegovim životom.</verse>
				<verse number="11">I ne samo to, nego se i hvalimo u Bogu po našem Gospodinu Isusu Kristu, po kojemu smo sada primili pomirenje.</verse>
				<verse number="12">Zbog toga kao što je po jednom čovjeku grijeh ušao u svijet, i po grijehu smrt, tako je i smrt prešla na sve ljude, jer su svi sagriješili.</verse>
				<verse number="13">Jer je i do Zakona grijeh bio u svijetu, ali se grijeh nije uračunavao kad nije bilo Zakona.</verse>
				<verse number="14">Ipak je smrt kraljevala od Adama do Mojsija i nad onima koji nisu sagriješili slično Adamovom prijestupu, koji je slika onoga koji je trebao doći.</verse>
				<verse number="15">Ali nije tako s prijestupom kao i s milosnim darom. Jer ako su prijestupom jednoga mnogi pomrli, mnogo su više milost Božja i dar obilovali u mnogima po milosti jednoga čovjeka, Isusa Krista.</verse>
				<verse number="16">A dar nije kao s jednim koji je sagriješio. Jer je presuda od jednoga na osudu, a milosni je dar od mnogih prijestupa na opravdanje.</verse>
				<verse number="17">Jer ako je prijestupom jednoga smrt zakraljevala po jednomu, mnogo će više oni koji primaju izobilje milosti i dar pravednosti kraljevati u životu po jednomu, Isusu Kristu.</verse>
				<verse number="18">Zato, dakle, kao što je po prijestupu jednoga došla osuda na sve ljude, tako je i radi pravednosti jednoga došao dar na sve ljude na opravdanje života.</verse>
				<verse number="19">Jer kao što su zbog neposlušnosti jednoga čovjeka mnogi postali grešnici, tako će i zbog poslušnosti jednoga mnogi postati pravednici.</verse>
				<verse number="20">Osim toga, Zakon se uvukao da se umnoži prijestup. Ali gdje se umnožio grijeh, mnogo je više obilovala milost,</verse>
				<verse number="21">da bi, kao što je grijeh kraljevao u smrti, tako i milost mogla kraljevati kroz pravednost za život vječni po Isusu Kristu, Gospodinu našemu.</verse>
			</chapter>
			<chapter number="6">
				<verse number="1">Što ćemo, dakle, reći? Hoćemo li nastaviti u grijehu da se milost umnoži?</verse>
				<verse number="2">Bože sačuvaj! Mi koji smo umrli grijehu, kako li ćemo još živjeti u njemu?</verse>
				<verse number="3">Ili ne znate da svi mi koji smo kršteni u Isusa Krista, u smrt smo njegovu kršteni?</verse>
				<verse number="4">Dakle, s njime smo ukopani po krštenju u smrt da bi, kao što je Krist bio uskrsnut od mrtvih po slavi Očevoj, isto tako i mi hodili u novini života.</verse>
				<verse number="5">Jer ako smo zajedno srasli u sličnosti smrti njegove, bit ćemo i u sličnosti uskrsnuća njegova;</verse>
				<verse number="6">znajući ovo, da je naš stari čovjek s njim razapet da se uništi ovo tijelo grijeha, da više ne robujemo grijehu.</verse>
				<verse number="7">Jer tko je umro, oslobođen je od grijeha.</verse>
				<verse number="8">Ali ako smo umrli s Kristom, vjerujemo da ćemo s njime i živjeti,</verse>
				<verse number="9">znajući da Krist, uskrsnut od mrtvih, više ne umire; smrt više njime ne gospodari.</verse>
				<verse number="10">Jer onaj koji je umro, umro je grijehu jedanput; a onaj koji živi, Bogu živi.</verse>
				<verse number="11">Tako i vi smatrajte sebe doista mrtvima grijehu, a živima Bogu po Isusu Kristu, Gospodinu našemu!</verse>
				<verse number="12">Zato neka ne kraljuje grijeh u vašem smrtnom tijelu, da ga slušate u požudama njegovim;</verse>
				<verse number="13">niti predajte svoje udove grijehu kao oruđe nepravednosti, nego predajte sebe Bogu, kao oni koji ste od mrtvih oživjeli, i svoje udove Bogu kao oruđe pravednosti!</verse>
				<verse number="14">Jer grijeh neće vama gospodariti, jer niste pod Zakonom, nego pod milošću.</verse>
				<verse number="15">Što, dakle? Hoćemo li griješiti, zato što nismo pod Zakonom, nego pod milošću? Bože sačuvaj!</verse>
				<verse number="16">Ne znate li da ako se kome predajete za sluge, na poslušnost, da ste sluge onoga koga slušate: bilo grijeha, na smrt, ili poslušnosti, na opravdanje?</verse>
				<verse number="17">Ali hvala Bogu da ste, iako ste bili sluge grijeha, od srca poslušali onaj oblik nauka koji vam je predan</verse>
				<verse number="18">i, oslobođeni od grijeha, postali ste sluge pravednosti.</verse>
				<verse number="19">Govorim na ljudski način zbog slabosti vašega tijela; jer kao što ste nekoć svoje udove predali za sluge nečistoći i bezakonju na bezakonje, tako sada predajte svoje udove za sluge pravednosti na posvećenje.</verse>
				<verse number="20">Jer kad ste bili sluge grijeha, bili ste slobodni od pravednosti.</verse>
				<verse number="21">Kakav ste plod tada imali u onome čega se sada stidite? Jer je svršetak toga smrt.</verse>
				<verse number="22">Ali sada, pošto ste oslobođeni od grijeha i postali sluge Božje, imate svoj plod na posvećenje, a svršetak život vječni.</verse>
				<verse number="23">Jer je plaća za grijeh smrt, a dar Božji je život vječni po Isusu Kristu, Gospodinu našemu.</verse>
			</chapter>
			<chapter number="7">
				<verse number="1">Ili ne znate, braćo, (jer govorim onima koji poznaju Zakon), da Zakon gospodari čovjekom tako dugo dok on živi?</verse>
				<verse number="2">Jer je udana žena vezana zakonom za muža dok on živi; ali ako joj muž umre, razriješena je po zakonu od muža.</verse>
				<verse number="3">Zato, dakle, ako se oženi za drugog muškarca dok njen muž živi, zvat će se preljubnicom; ali ako joj muž umre, oslobođena je od zakona te nije preljubnica oženi li se za drugoga muškarca.</verse>
				<verse number="4">Tako ste, braćo moja, i vi umrli Zakonu po tijelu Kristovu, da možete biti oženjeni za drugog, onog koji je uskrsnuo od mrtvih, da biste donijeli plod Bogu.</verse>
				<verse number="5">Jer dok smo bili u tijelu, strasti grijeha su, preko Zakona, djelovale u našim udovima donoseći plod smrti.</verse>
				<verse number="6">A sada smo izbavljeni od Zakona, budući da smo umrli onome što nas je zadržavalo, tako da služimo u novini duha, a ne u starini slova.</verse>
				<verse number="7">Što ćemo, dakle, reći? Je li Zakon grijeh? Bože sačuvaj! Ipak, ja nisam upoznao grijeh, osim po Zakonu; jer ni požudu ne bih znao da Zakon nije govorio: “Ne poželi!”</verse>
				<verse number="8">Ali grijeh je, pošto je uhvatio prigodu, po zapovijedi izazvao u meni svakovrsnu požudu. Jer bez Zakona grijeh je mrtav.</verse>
				<verse number="9">I ja sam nekoć živio bez Zakona. Ali kad je došla zapovijed, grijeh je oživio, a ja sam umro.</verse>
				<verse number="10">A ta zapovijed, koja je određena za život, otkrio sam da mi je na smrt.</verse>
				<verse number="11">Jer me je grijeh, pošto je uhvatio prigodu, po zapovijedi zaveo i po njoj ubio.</verse>
				<verse number="12">Prema tome: Zakon je svet, i zapovijed je sveta, i pravedna i dobra.</verse>
				<verse number="13">Je li, dakle, to što je dobro, meni postalo smrt? Bože sačuvaj! Nego grijeh, da se pokaže grijehom, po tom dobru uzrokuje mi smrt, da grijeh po zapovijedi postane prekomjerno grešan.</verse>
				<verse number="14">Jer znamo da je Zakon duhovan, a ja sam tjelesan, prodan pod grijeh.</verse>
				<verse number="15">Jer što radim, ne odobravam; jer što bih htio, to ne izvršavam, nego što mrzim, to činim.</verse>
				<verse number="16">Ako, dakle, činim ono što ne bih htio, slažem se da je Zakon dobar.</verse>
				<verse number="17">Ali sada to više ne radim ja, nego grijeh koji stanuje u meni.</verse>
				<verse number="18">Jer znam da u meni, to jest u tijelu mome, ne stanuje dobro. Jer htjeti je nazočno u meni, ali kako raditi dobro, ne nalazim.</verse>
				<verse number="19">Jer dobro koje bih htio, ne činim; nego zlo koje ne bih htio, to činim.</verse>
				<verse number="20">Ali ako činim ono što ja ne bih htio, to više ne radim ja, nego grijeh koji stanuje u meni.</verse>
				<verse number="21">Otkrivam dakle Zakon; kad bih htio činiti dobro, u meni je nazočno zlo.</verse>
				<verse number="22">Jer uživam u Zakonu Božjem po unutarnjem čovjeku,</verse>
				<verse number="23">ali vidim u udovima svojim drugi zakon koji se bori protiv zakona mojega uma i zarobljava me zakonom grijeha koji je u mojim udovima.</verse>
				<verse number="24">Jadan li sam ja čovjek! Tko će me izbaviti od ovog tijela smrtnoga?</verse>
				<verse number="25">Zahvaljujem Bogu po Isusu Kristu, Gospodinu našemu! Tako, dakle: ja sâm umom služim Zakonu Božjem, a tijelom zakonu grijeha.</verse>
			</chapter>
			<chapter number="8">
				<verse number="1">Zato sad nema nikakve osude onima koji su u Kristu Isusu, koji ne hode po tijelu, nego po Duhu.</verse>
				<verse number="2">Jer zakon Duha života u Kristu Isusu oslobodio me od zakona grijeha i smrti.</verse>
				<verse number="3">Jer što je Zakonu bilo nemoguće, u čemu je po tijelu bio nemoćan, učinio je Bog pošto je poslao Sina svojega u obličju grešna tijela, i za grijeh osudio grijeh u tijelu,</verse>
				<verse number="4">da se pravednost Zakona ispuni u nama koji ne hodimo po tijelu, nego po Duhu.</verse>
				<verse number="5">Jer oni koji su po tijelu, promišljaju o onome što je od tijela, a oni po Duhu, o onome od Duha.</verse>
				<verse number="6">Jer je tjelesni način promišljanja smrt, a duhovni je način promišljanja život i mir.</verse>
				<verse number="7">Zato je tjelesni način promišljanja neprijateljstvo prema Bogu, jer se ne pokorava Zakonu Božjemu, niti to doista može.</verse>
				<verse number="8">Isto tako oni koji su u tijelu, ne mogu ugoditi Bogu.</verse>
				<verse number="9">Ali vi niste u tijelu, nego u Duhu, ako zbilja Duh Božji stanuje u vama. A ako tko nema Duha Kristova, taj nije njegov.</verse>
				<verse number="10">A ako je Krist u vama, tijelo je mrtvo zbog grijeha, ali Duh je živ zbog pravednosti.</verse>
				<verse number="11">Ako li Duh onoga koji je uskrsnuo Isusa od mrtvih stanuje u vama, onaj koji je uskrsnuo Krista od mrtvih, oživjet će i vaša smrtna tijela po svome Duhu koji stanuje u vama.</verse>
				<verse number="12">Tako dakle, braćo, nismo dužnici tijelu da po tijelu živimo.</verse>
				<verse number="13">Jer ako po tijelu živite, pomrijet ćete, ako li Duhom usmrćujete djela tijela, živjet ćete.</verse>
				<verse number="14">Jer svi koji su vođeni Duhom Božjim, oni su sinovi Božji.</verse>
				<verse number="15">Jer niste ponovo primili duha ropstva da se bojite, nego ste primili Duha posinjenja, po kojem uzvikujemo: “Abba, Oče!”</verse>
				<verse number="16">Sâm Duh svjedoči zajedno s našim duhom da smo djeca Božja.</verse>
				<verse number="17">A ako djeca, onda i baštinici: baštinici Božji, a subaštinici Kristovi; ako zbilja zajedno s njim trpimo, da se zajedno i proslavimo.</verse>
				<verse number="18">Jer smatram da patnje sadašnjega vremena nisu vrijedne usporedbe sa slavom koja će se otkriti u nama.</verse>
				<verse number="19">Jer stvorenje napetim iščekivanjem očekuje objavljenje sinova Božjih.</verse>
				<verse number="20">Jer je stvorenje podređeno ispraznosti, ne svojevoljno, nego radi onoga koji ga je podredio, u nadi</verse>
				<verse number="21">da će se i samo stvorenje osloboditi od ropstva raspadljivosti na slavnu slobodu djece Božje.</verse>
				<verse number="22">Jer znamo da sve stvorenje uzdiše i zajedno trpi porođajne muke sve do sada.</verse>
				<verse number="23">Ali ne samo ono, nego i mi sami koji imamo prvine Duha, i mi sami u sebi uzdišemo iščekujući posinjenje, otkupljenje svojega tijela.</verse>
				<verse number="24">Jer nadom smo spašeni. A nada koja se vidi nije nada, jer što tko vidi, čemu će se i nadati?</verse>
				<verse number="25">Ali ako se nadamo onomu što ne vidimo, strpljivo to očekujemo.</verse>
				<verse number="26">A isto tako i Duh pomaže u našim slabostima, jer ne znamo što trebamo moliti onako kako treba, ali sam Duh posreduje za nas neizrecivim uzdisajima.</verse>
				<verse number="27">A onaj koji istražuje srca zna što je misao Duha, jer po volji Božjoj posreduje za svete.</verse>
				<verse number="28">I znamo da onima koji ljube Boga sve surađuje na dobro; onima koji su pozvani po njegovom naumu.</verse>
				<verse number="29">Jer koje je predvidio, one je i predodredio da budu suobličeni liku njegova Sina, da on bude prvorođenac među mnogom braćom.</verse>
				<verse number="30">A koje je predodredio, one je i pozvao; koje je pozvao, one je i opravdao; a koje je opravdao, one je i proslavio.</verse>
				<verse number="31">Što ćemo onda reći na ovo? Ako je Bog za nas, tko može protiv nas?</verse>
				<verse number="32">Onaj koji ni vlastitog Sina nije poštedio, već ga je predao za sve nas, kako nam onda neće s njime sve darovati?</verse>
				<verse number="33">Tko će podići optužbu protiv izabranika Božjih? Bog je onaj koji opravdava.</verse>
				<verse number="34">Tko osuđuje? Krist je umro, štoviše i uskrsnuo, on je i zdesna Bogu, on i posreduje za nas.</verse>
				<verse number="35">Tko će nas rastaviti od ljubavi Kristove? Nevolja? Ili tjeskoba? Ili progonstvo? Ili glad? Ili golotinja? Ili pogibao? Ili mač?</verse>
				<verse number="36">Kao što je zapisano: “Zbog tebe nas ubijaju cijeli dan; prebrojeni smo kao ovce za klanje.”</verse>
				<verse number="37">Ali u svemu ovom i više nego pobjeđujemo po onomu koji nas je ljubio.</verse>
				<verse number="38">Jer sam uvjeren da ni smrt, ni život, ni anđeli, ni poglavarstva, ni sile, ni sadašnje, ni buduće,</verse>
				<verse number="39">ni visina, ni dubina, ni bilo koje drugo stvorenje, neće nas moći rastaviti od ljubavi Božje koja je u Kristu Isusu, Gospodinu našemu.</verse>
			</chapter>
			<chapter number="9">
				<verse number="1">Istinu govorim u Kristu, ne lažem, svjedoči mi moja savjest u Duhu Svetome,</verse>
				<verse number="2">da je moja žalost velika i neprekidna tuga u srcu mome.</verse>
				<verse number="3">Jer bih želio ja sâm biti proklet, udaljen od Krista, za svoju braću, sunarodnjake svoje po tijelu.</verse>
				<verse number="4">Oni su Izraelci, njihovo je posinjenje, i slava, i savezi, i zakonodavstvo, i bogoslužje i obećanja;</verse>
				<verse number="5">njihovi su i očevi, od njih je i Krist po tijelu, koji je iznad svega: Bog blagoslovljen zauvijek. Amen.</verse>
				<verse number="6">Ali ne kao da je riječ Božja nedjelotvorna. Jer nisu svi oni Izrael koji su od Izraela,</verse>
				<verse number="7">niti su svi djeca jer su sjeme Abrahamovo, nego: “Po Izaku će se nazvati tvoje sjeme”,</verse>
				<verse number="8">to jest, oni koji su djeca tijela nisu djeca Božja, nego se djeca obećanja računaju u sjeme.</verse>
				<verse number="9">Jer ovo je riječ obećanja: “U ovo ću doba doći, i Sara će imati sina.”</verse>
				<verse number="10">I ne samo to, nego je i Rebeka po jednom začela, po našem ocu, Izaku;</verse>
				<verse number="11">(Jer dok se djeca još nisu rodila, niti učinila što dobro ili zlo, da ostane Božji naum o izabranju, ne po djelima nego po onome koji poziva;)</verse>
				<verse number="12">njoj je bilo rečeno: “Stariji će služiti mlađemu”,</verse>
				<verse number="13">kao što je zapisano: “Jakova sam ljubio, a Ezava sam zamrzio.”</verse>
				<verse number="14">Što ćemo onda reći? Ima li kod Boga nepravednosti? Bože sačuvaj!</verse>
				<verse number="15">Jer Mojsiju govori: “Smilovat ću se kome se hoću smilovati, i sažalit ću se kome se hoću sažaliti.”</verse>
				<verse number="16">Tako, dakle, nije do onoga koji hoće ni do onoga koji trči, nego do Boga koji se smiluje.</verse>
				<verse number="17">Jer Pismo govori faraonu: “Upravo sam te za ovo podigao da na tebi pokažem svoju snagu, i da se objavi ime moje po svoj zemlji.”</verse>
				<verse number="18">Tako, dakle, smiluje se kome hoće, i otvrdnjuje koga hoće.</verse>
				<verse number="19">Zato ćeš mi reći: “Zašto još okrivljuje? Jer tko se odupro volji njegovoj?”</verse>
				<verse number="20">O čovječe, pa tko si ti da proturječiš Bogu? Hoće li rukotvorina reći onomu koji ju je stvorio: “Zašto si me takvom načinio?”</verse>
				<verse number="21">Ili zar lončar nema vlast nad glinom da od istoga tijesta napravi jednu posudu na čast, a drugu na sramotu?</verse>
				<verse number="22">A što ako je Bog, htijući pokazati svoj gnjev i obznaniti svoju moć, podnosio s mnogo strpljivosti posude gnjeva pripravljene za propast,</verse>
				<verse number="23">da bi obznanio bogatstvo svoje slave na posudama milosrđa, koje je unaprijed pripremio za slavu:</verse>
				<verse number="24">i na nama koje je pozvao, ne samo od Židova nego i od Pogana,</verse>
				<verse number="25">kao što i u Hošei govori: “Narod koji nije moj nazvat ću svojim narodom, i neljubljenu ljubljenom.</verse>
				<verse number="26">I dogodit će se, na mjestu gdje im je rečeno: ‘Vi niste narod moj’, da će se ondje nazvati djecom Boga živoga.”</verse>
				<verse number="27">Izaija također viče o Izraelu: “Ako li broj sinova Izraelovih bude poput morskog pijeska, samo će se ostatak spasiti.</verse>
				<verse number="28">Jer će djelo završiti i ubrzati ga u pravednosti, pošto će Gospodin brzo ostvariti djelo na Zemlji.”</verse>
				<verse number="29">I kao što je Izaija prorekao: “Da nam nije Gospodin Sabaot ostavio sjeme, bili bismo kao Sodoma i nalik na Gomoru.”</verse>
				<verse number="30">Što ćemo onda reći? Da su Pogani koji nisu težili za pravednošću stekli pravednost, ali pravednost koja je od vjere.</verse>
				<verse number="31">A Izrael, koji je težio zakonu pravednosti, do zakona pravednosti nije stigao.</verse>
				<verse number="32">Zašto? Jer nije tražio po vjeri, nego tako kao po djelima zakona. Jer su se spotakli o kamen spoticanja,</verse>
				<verse number="33">kao što je zapisano: “Evo, na Sionu postavljam kamen spoticanja i stijenu sablazni; i svaki koji u njega vjeruje, neće se postidjeti.”</verse>
			</chapter>
			<chapter number="10">
				<verse number="1">Braćo, želja je mojega srca i molitva Bogu za Izrael da mogu biti spašeni.</verse>
				<verse number="2">Jer svjedočim za njih da imaju revnost Božju, ali ne prema spoznaji.</verse>
				<verse number="3">Jer ne poznavajući Božju pravednost i nastojeći ustanoviti svoju pravednost, nisu se podložili pravednosti Božjoj.</verse>
				<verse number="4">Jer je Krist dovršetak Zakona za opravdanje svakome koji vjeruje.</verse>
				<verse number="5">Jer Mojsije opisuje pravednost koja je od Zakona: “Da će čovjek koji ovo izvršava po njima živjeti.”</verse>
				<verse number="6">Ali pravednost koja je od vjere govori ovako: “Ne reci u srcu svome: ‘Tko će uzići na nebo?’ (to jest, Krista dovesti dolje),</verse>
				<verse number="7">ili: ‘Tko će sići u bezdan?’ (to jest, Krista podići iz mrtvih).”</verse>
				<verse number="8">Nego što govori? “Blizu ti je riječ, u ustima tvojim i u srcu tvome”, to jest riječ vjere koju propovijedamo.</verse>
				<verse number="9">Jer ako ustima svojim priznaješ Gospodina Isusa i u srcu svome povjeruješ da ga je Bog uskrsnuo od mrtvih, bit ćeš spašen.</verse>
				<verse number="10">Jer se srcem vjeruje za pravednost, a ustima priznaje za spasenje,</verse>
				<verse number="11">jer Pismo govori: “Svaki koji u njega vjeruje, neće se postidjeti.”</verse>
				<verse number="12">Ali nema razlike između Židova i Grka; jer je isti Gospodin sviju, bogat za sve koji ga prizovu.</verse>
				<verse number="13">Jer: “Svaki koji prizove ime Gospodnje, bit će spašen.”</verse>
				<verse number="14">Kako će, dakle, prizvati onoga u koga nisu povjerovali? A kako će povjerovati u onoga za koga nisu čuli? A kako će čuti bez propovjednika?</verse>
				<verse number="15">A kako li će propovijedati ako nisu poslani? Kao što je zapisano: “Kako su prekrasne noge onih koji propovijedaju evanđelje mira, navješćujući radosne vijesti o dobru!”</verse>
				<verse number="16">Ali nisu svi poslušali evanđelje. Jer Izaija govori: “Gospodine, tko je povjerovao našoj poruci?”</verse>
				<verse number="17">Prema tome, vjera dolazi od slušanja, ali od slušanja riječi Božje.</verse>
				<verse number="18">Ali kažem: Nisu li čuli? Štoviše: “Po svoj se zemlji raširio glas njihov i do krajeva svijeta riječi njihove.”</verse>
				<verse number="19">Ali kažem: Nije li Izrael znao? Najprije Mojsije govori: “Ja ću vas na ljubomoru izazvati onima koji nisu narod i razdražiti vas narodom bezumnim.”</verse>
				<verse number="20">A Izaija je odvažan i govori: “Našli su me oni koji me nisu tražili, objavio sam se onima koji za mene nisu pitali.”</verse>
				<verse number="21">Ali Izraelu govori: “Cijeli sam dan pružao ruke svoje prema narodu koji je neposlušan i koji mi proturječi.”</verse>
			</chapter>
			<chapter number="11">
				<verse number="1">Pitam dakle: “Je li Bog odbacio narod svoj?” Bože sačuvaj! Jer i ja sam Izraelac, iz sjemena Abrahamova, iz plemena Benjaminova.</verse>
				<verse number="2">Nije Bog odbacio narod svoj koji je predvidio. Zar ne znate što Pismo govori o Iliji? Kako on posreduje kod Boga protiv Izraela govoreći:</verse>
				<verse number="3">“Gospodine, proroke su tvoje pobili i žrtvenike tvoje porušili, a ja sam ostao sâm i život moj traže.”</verse>
				<verse number="4">A što mu kaže Božji odgovor? “Ostavio sam sebi sedam tisuća ljudi koji nisu prignuli koljena pred kipom Baala.”</verse>
				<verse number="5">Tako, dakle, i u sadašnje vrijeme postoji ostatak prema izboru milosti.</verse>
				<verse number="6">A ako je po milosti, nije više po djelima; inače milost više nije milost. A ako je po djelima, nije više milost; inače djelo više nije djelo.</verse>
				<verse number="7">Što dakle? Što Izrael traži, to nije postigao, ali su postigli izabranici, a ostali su oslijepili,</verse>
				<verse number="8">kao što je zapisano: “Bog im je dao duh pospanosti, oči koje ne vide i uši koje ne čuju, sve do dana današnjega.”</verse>
				<verse number="9">I David govori: “Neka stol njihov postane zamkom, i stupicom, i kamenom spoticanja i plaćom njihovom!</verse>
				<verse number="10">Neka im oči potamne da ne vide i leđa im zauvijek pogni!”</verse>
				<verse number="11">Pitam dakle: “Jesu li posrnuli da bi propali? Bože sačuvaj! Naprotiv, njihovim je padom došlo spasenje Poganima da se njih izazove na ljubomoru.</verse>
				<verse number="12">A ako je njihov pad bogatstvo za svijet i njihov gubitak bogatstvo za Pogane, koliko će više biti punina njihova?</verse>
				<verse number="13">Jer vama, Poganima, govorim: ukoliko sam ja apostol Pogana, veličam službu svoju,</verse>
				<verse number="14">ne bih li kako izazvao na natjecanje njih koji su tijelo moje, te neke od njih spasio.</verse>
				<verse number="15">Jer ako je njihovo odbijanje pomirenje svijetu, što će biti njihovo prihvaćanje, negoli život iz mrtvih?</verse>
				<verse number="16">Jer ako je prvina sveta, i tijesto je sveto; i ako je korijen svet, takve su i grane.</verse>
				<verse number="17">A ako su neke grane odlomljene, i ti si se, pošto si divlja maslina, pricijepio na njih te postao suzajedničar korijena i sočnosti masline,</verse>
				<verse number="18">ne uznosi se nad tim granama. Ali ako se uznosiš, znaj, ne nosiš ti korijena, nego korijen tebe!</verse>
				<verse number="19">Reći ćeš stoga: “Grane su odlomljene da bih se ja pricijepio.”</verse>
				<verse number="20">Dobro! One su nevjerom odlomljene, a ti vjerom stojiš. Ne budi bahat, nego strahuj!</verse>
				<verse number="21">Jer ako Bog nije poštedio prirodnih grana, pazi možda ni tebe neće poštedjeti.</verse>
				<verse number="22">Zato promotri dobrotu i strogost Božju: strogost, prema onima koji su pali, a dobrotu prema tebi da ostaneš u dobroti; inače ćeš i ti biti odsječen.</verse>
				<verse number="23">A i oni, ako ne ostanu u nevjeri, bit će pricijepljeni, jer je moćan Bog opet ih pricijepiti.</verse>
				<verse number="24">Jer ako si ti odsječen od masline, divlje po prirodi, te protiv prirode pricijepljen na pitomu maslinu, koliko će više oni koji su prirodne grane biti pricijepljeni na vlastitu maslinu!</verse>
				<verse number="25">Jer ne bih htio, braćo, da vi ne budete upućeni u ovo otajstvo, kako ne biste bili sami pred sobom mudri, jer se Izraelu dogodila djelomična sljepoća dok ne uđe punina Pogana.</verse>
				<verse number="26">I tako će sav Izrael biti spašen, kao što je zapisano: “Sa Siona će doći Osloboditelj i otkloniti bezbožnost od Jakova.</verse>
				<verse number="27">Jer ovo je moj savez s njima, kad oduzmem grijehe njihove.”</verse>
				<verse number="28">Prema evanđelju, oni su neprijatelji radi vas, ali prema izboru oni su ljubimci zbog očeva.</verse>
				<verse number="29">Jer se Bog ne kaje za svoje darove i poziv.</verse>
				<verse number="30">Jer kao što i vi nekoć niste vjerovali Bogu, a sada ste po njihovoj nevjeri zadobili milosrđe,</verse>
				<verse number="31">tako i oni sada nisu povjerovali, da po milosrđu vama iskazanom i oni zadobiju milosrđe.</verse>
				<verse number="32">Jer Bog je sve zatvorio u nevjeru da se svima smiluje.</verse>
				<verse number="33">O dubino bogatstva, i mudrosti i znanja Božjega! Kako li su nedokučivi sudovi njegovi i neistraživi putevi njegovi!</verse>
				<verse number="34">“Jer tko je spoznao razum Gospodnji? Ili: tko mu je bio savjetnikom?”</verse>
				<verse number="35">Ili: “Tko je njemu prvi dao te bi mu se trebalo uzvratiti?”</verse>
				<verse number="36">Jer sve je od njega i po njemu i za njega. Njemu slava zauvijek. Amen.</verse>
			</chapter>
			<chapter number="12">
				<verse number="1">Zaklinjem vas stoga, braćo, milosrđem Božjim: prinesite svoja tijela na žrtvu živu, svetu, ugodnu Bogu, kao svoje razumno bogoslužje.</verse>
				<verse number="2">I ne suobličujte se ovomu svijetu, nego se preobrazujte obnavljanjem svoga uma da biste mogli ispitati što je volja Božja: što je dobro i ugodno i savršeno!</verse>
				<verse number="3">Jer po darovanoj mi milosti kažem svakome koji je među vama: Ne mislite o sebi više nego što treba misliti, već mislite trijezno kako je kome Bog udijelio mjeru vjere.</verse>
				<verse number="4">Jer kao što u jednom tijelu imamo mnogo udova, a svi udovi nemaju isti posao,</verse>
				<verse number="5">tako smo, mnogi, jedno tijelo u Kristu i udovi jedan prema drugome.</verse>
				<verse number="6">A imamo različite darove, prema danoj nam milosti: ako li prorokovanje, neka je prema razmjeru vjere;</verse>
				<verse number="7">ako li služenje, neka je u služenju; ako li tko poučava, neka je u poučavanju;</verse>
				<verse number="8">ako li tko ohrabruje, neka je u ohrabrivanju; tko daje, neka je u bezazlenosti; tko upravlja, neka je u revnosti; tko iskazuje milosrđe, neka je u veselju.</verse>
				<verse number="9">Ljubav neka bude neprijetvorna! Gnušajte se zla, prianjajte uz dobro!</verse>
				<verse number="10">Budite odani jedan drugomu u bratskoj ljubavi! Poštovanjem prednjačite jedan drugome.</verse>
				<verse number="11">Ne budite nemarni u poslu, budite revni duhom! Gospodinu služite!</verse>
				<verse number="12">U nadi se radujte, u nevolji budite strpljivi, u molitvi ustrajni.</verse>
				<verse number="13">Udjeljujte svetima u potrebi, težite gostoljubivosti!</verse>
				<verse number="14">Blagoslivljajte one koji vas progone; blagoslivljajte, a ne proklinjite!</verse>
				<verse number="15">Radujte se s onima koji se raduju i plačite s onima koji plaču!</verse>
				<verse number="16">Budite iste misli među sobom! Ne razmišljajte uznosito, nego se pridružite poniženima! Ne budite mudri u svojim očima!</verse>
				<verse number="17">Nikome ne uzvraćajte zlo za zlo! Pobrinite se za dobro pred svim ljudima!</verse>
				<verse number="18">Ako je moguće, koliko je do vas, živite u miru sa svim ljudima.</verse>
				<verse number="19">Ljubljeni, ne osvećujte se sami, nego dajte mjesta gnjevu, jer je zapisano: “Osveta je moja, ja ću uzvratiti, govori Gospodin.”</verse>
				<verse number="20">Zato, ako je tvoj neprijatelj gladan, nahrani ga; ako je žedan, napoji ga. Jer čineći tako, razbuktjele žeravice zgrćeš na njegovu glavu.”</verse>
				<verse number="21">Ne daj da te zlo pobijedi, već zlo pobijedi dobrim.</verse>
			</chapter>
			<chapter number="13">
				<verse number="1">Neka se svaka duša pokorava višim vlastima! Jer nema vlasti osim od Boga; i vlasti koje postoje od Boga su određene.</verse>
				<verse number="2">Stoga, tko se suprotstavlja vlasti, protivi se odredbi Božjoj; a koji se protive, sami će na sebe navući osudu.</verse>
				<verse number="3">Jer vladari nisu strah i trepet zbog dobrih djela, nego zbog zlih. Hoćeš li dakle ne bojati se vlasti? Čini dobro pa ćeš imati od nje pohvalu.</verse>
				<verse number="4">Jer ona je poslužitelj Božji za tvoje dobro. Ali ako zlo činiš, strahuj, jer ne nosi mača uzalud. Jer ona je poslužitelj Božji: osvetnik u iskaljivanju gnjeva na onome koji čini zlo.</verse>
				<verse number="5">Zato se treba pokoravati, ne samo zbog gnjeva nego i zbog savjesti.</verse>
				<verse number="6">Jer zbog toga i poreze plaćate, jer su službenici Božji koji upravo u tome neprestano službuju.</verse>
				<verse number="7">Vratite stoga svakome što ste dužni: kome porez, porez; kome carinu, carinu; kome strah, strah; kome čast, čast.</verse>
				<verse number="8">Nikome ništa ne dugujte, osim da ljubite jedan drugoga. Jer tko ljubi drugoga, ispunio je Zakon.</verse>
				<verse number="9">Jer ono: “Ne čini preljuba! Ne ubij! Ne ukradi! Ne svjedoči lažno! Ne poželi!” i svaka druga zapovijed, sadržana je u ovoj besjedi, to jest: “Ljubi bližnjega svoga kao samoga sebe!”</verse>
				<verse number="10">Ljubav bližnjemu ne čini zlo. Stoga je ljubav ispunjenje Zakona.</verse>
				<verse number="11">I ovo, znajući vrijeme: već je čas da se iz sna probudite jer sada je naše spasenje bliže nego kad smo povjerovali.</verse>
				<verse number="12">Noć je poodmakla, i dan se približio. Zato odložimo djela tame i zaodjenimo se oružjem svjetla.</verse>
				<verse number="13">Hodimo časno kao po danu; ne u bančenju i pijančevanju, ne u bludništvu i razvratnosti, ne u svađi i zavisti;</verse>
				<verse number="14">nego se zaodjenite Gospodinom Isusom Kristom i ne brinite za tijelo da bi udovoljavali požudama!</verse>
			</chapter>
			<chapter number="14">
				<verse number="1">Slaboga u vjeri prihvaćajte, ali ne za dvojbena raspravljanja.</verse>
				<verse number="2">Jedan doista vjeruje da smije jesti sve; a onaj slabi jede povrće.</verse>
				<verse number="3">Tko jede, neka ne prezire onoga koji ne jede; a tko ne jede, neka ne sudi onoga koji sve jede, jer ga je Bog prihvatio.</verse>
				<verse number="4">Tko si ti što sudiš tuđega slugu? Svome gospodaru on stoji ili pada. A stajat će jer je Bog moćan podignuti ga.</verse>
				<verse number="5">Netko razlikuje dan od dana, a drugi cijeni svaki dan. Neka svatko bude potpuno uvjeren u svoje mišljenje.</verse>
				<verse number="6">Tko misli na dan, Gospodinu misli; a tko ne misli na dan, Gospodinu ne misli. Tko jede, Gospodinu jede jer zahvaljuje Bogu; a tko ne jede, Gospodinu ne jede, i zahvaljuje Bogu.</verse>
				<verse number="7">Jer nitko od nas ne živi sebi i nitko ne umire sebi.</verse>
				<verse number="8">Jer ako i živimo, Gospodinu živimo; ako i umiremo, Gospodinu umiremo. Živimo li, dakle, ili umiremo, Gospodinovi smo.</verse>
				<verse number="9">Jer zato je Krist i umro i uskrsnuo te oživio da bude Gospodar i mrtvih i živih.</verse>
				<verse number="10">A ti, zašto sudiš brata svojega? Ili, zašto ti prezireš brata svojega? Jer ćemo svi stati pred sudište Kristovo.</verse>
				<verse number="11">Jer je zapisano: “Života mi, govori Gospodin, meni će se prignuti svako koljeno i svaki će jezik priznati Boga.”</verse>
				<verse number="12">Tako će tada svaki od nas za sebe dati račun Bogu.</verse>
				<verse number="13">Zato ne sudimo više jedan drugoga, nego radije sudite o ovome: ne postavljati bratu kamen spoticanja ili sablazan!</verse>
				<verse number="14">Znam i uvjeren sam po Gospodinu Isusu da ništa nije nečisto samo po sebi, nego onomu koji smatra da je nešto nečisto, njemu je nečisto.</verse>
				<verse number="15">Ako li se brat tvoj zbog jela ožalostio, više ne hodiš po ljubavi. Ne upropašćuj svojim jelom onoga za koga je Krist umro.</verse>
				<verse number="16">Neka se stoga vaše dobro ne pogrđuje!</verse>
				<verse number="17">Jer kraljevstvo Božje nije jelo i piće, nego pravednost, mir i radost u Duhu Svetome.</verse>
				<verse number="18">Jer tko u ovome služi Kristu, ugodan je Bogu i priznat od ljudi.</verse>
				<verse number="19">Težimo dakle za mirom i onim što je za međusobnu izgradnju!</verse>
				<verse number="20">Ne razaraj djelo Božje zbog jela! Doista je sve čisto, ali je zlo za čovjeka koji jede na spoticanje.</verse>
				<verse number="21">Dobro je ne jesti meso niti piti vino niti činiti ono o što se brat tvoj spotiče ili sablažnjava ili ga čini slabim.</verse>
				<verse number="22">Imaš li ti vjeru? Imaj je za sebe pred Bogom! Blažen je onaj koji sebe samoga ne osuđuje u onom što odobrava!</verse>
				<verse number="23">Ali onaj koji sumnja, osudio se kad jede, jer to nije iz vjere. Jer sve što nije iz vjere, grijeh je.</verse>
			</chapter>
			<chapter number="15">
				<verse number="1">Dakle, mi jaki moramo nositi slabosti slabih, a ne sami sebi ugađati.</verse>
				<verse number="2">Neka svaki od nas ugađa bližnjemu na dobro, za izgradnju.</verse>
				<verse number="3">Jer ni Krist nije sam sebi ugađao, nego, kao što je zapisano: “Poruge onih koji se tebi rugaju, na mene su pale.”</verse>
				<verse number="4">Jer sve što je nekoć zapisano, nama je zapisano za pouku da kroz strpljivost i utjehu Pisma imamo nadu.</verse>
				<verse number="5">A Bog strpljivosti i utjehe podario vam da međusobno budete iste misli po Kristu Isusu,</verse>
				<verse number="6">da jednodušno jednim ustima slavite Boga i Oca Gospodina našega Isusa Krista.</verse>
				<verse number="7">Zato prihvaćajte jedan drugoga kao što je Krist i nas prihvatio na slavu Božju!</verse>
				<verse number="8">Ali govorim: Isus Krist je bio poslužitelj obrezanih radi istine Božje, da potvrdi obećanja dana očevima,</verse>
				<verse number="9">i da Pogani proslave Boga zbog milosrđa njegova, kao što je zapisano: “Zbog toga ću te priznati među Poganima i pjevati imenu tvome.”</verse>
				<verse number="10">I opet govori: “Radujte se, Pogani, s narodom njegovim!”</verse>
				<verse number="11">I opet: “Hvalite, svi Pogani, Gospoda; slavite ga svi narodi!”</verse>
				<verse number="12">A Izaija nadalje govori: “Bit će korijen Jišajev, i onaj koji se podiže da bi vladao Poganima; u njega će se Pogani uzdati!”</verse>
				<verse number="13">A Bog nade ispunio vas svakom radošću i mirom u vjerovanju da obilujete u nadi po snazi Duha Svetoga.</verse>
				<verse number="14">A ja sam, braćo moja, i osobno za vas uvjeren da ste i sami puni dobrote, ispunjeni svakim znanjem, sposobni i opominjati jedan drugoga.</verse>
				<verse number="15">Ipak sam vam, braćo, napisao djelomice hrabrije, kao da vas podsjećam radi milosti koja mi je darovana od Boga,</verse>
				<verse number="16">da budem službenik Isusa Krista među Poganima, poslužujući evanđelje Božje, kako bi prinos Pogana bio ugodan, posvećen Duhom Svetim.</verse>
				<verse number="17">Stoga se imam čime ponositi po Isusu Kristu pred Bogom.</verse>
				<verse number="18">Jer se ne usuđujem govoriti ono što Krist nije po meni učinio za poslušnost Pogana: riječju i djelom,</verse>
				<verse number="19">kroz silne znakove i čudesa, po snazi Duha Božjega; tako da sam ja od Jeruzalema i naokolo sve do Ilirika potpuno navijestio evanđelje Kristovo.</verse>
				<verse number="20">Ali tako, da sam nastojao propovijedati evanđelje ne gdje se Krist već spominjao, da ne gradim na tuđem temelju,</verse>
				<verse number="21">nego kao što je zapisano: “Vidjet će oni kojima nije naviješten i razumjeti oni koji nisu čuli.”</verse>
				<verse number="22">Zato sam i bio više puta spriječen doći k vama.</verse>
				<verse number="23">Ali sada nemam više mjesta u ovim krajevima, a već mnogo godina imam želju doći k vama,</verse>
				<verse number="24">tako da ću ako se zaputim u Španjolsku, doći k vama; jer se uzdam da ću putujući vidjeti vas i da ćete me vi onamo otpratiti, pošto se najprije donekle nauživam vašega društva.</verse>
				<verse number="25">Ali sada idem u Jeruzalem poslužiti svetima,</verse>
				<verse number="26">jer se Makedoniji i Ahaji svidjelo poslati neki prilog za siromašne svete koji su u Jeruzalemu.</verse>
				<verse number="27">Svidjelo im se doista, a i dužnici su njihovi. Jer ako su Pogani postali sudionici njihovih duhovnih dobara, dužni su im i tjelesnim dobrima poslužiti.</verse>
				<verse number="28">Prema tome kad to obavim i ovaj im plod zapečatim, otići ću od vas u Španjolsku.</verse>
				<verse number="29">I siguran sam da ću, kad stignem k vama, doći u punini blagoslova evanđelja Kristovog.</verse>
				<verse number="30">Sada vas zaklinjem, braćo, radi Gospodina našega Isusa Krista i radi ljubavi Duha: borite se za mene zajedno sa mnom u molitvama pred Bogom,</verse>
				<verse number="31">da se izbavim od nevjernika u Judeji i da moje služenje za Jeruzalem bude ugodno svetima,</verse>
				<verse number="32">da s radošću dođem k vama po volji Božjoj i s vama se okrijepim.</verse>
				<verse number="33">A Bog mira neka je sa svima vama! Amen.</verse>
			</chapter>
			<chapter number="16">
				<verse number="1">Preporučujem vam Febu, sestru našu, koja je službenica crkve u Kenhreji;</verse>
				<verse number="2">da je primite u Gospodinu, dostojno svetih i pomognete joj u kojem god poslu vas zatreba, jer je i ona bila pomoć mnogima, i meni samome.</verse>
				<verse number="3">Pozdravite Prisku i Akvilu, pomoćnike moje u Kristu Isusu,</verse>
				<verse number="4">koji su za moj život podmetnuli svoj vrat. Njima zahvaljujem ne samo ja nego i sve crkve Pogana.</verse>
				<verse number="5">Isto tako pozdravite crkvu koja je u njihovoj kući! Pozdravite moga ljubljenoga Epenata koji je prvina Ahaje za Krista.</verse>
				<verse number="6">Pozdravite Mariju koja se mnogo trudila za nas.</verse>
				<verse number="7">Pozdravite Andronika i Junija, moje rođake i suzatvorenike moje koji su ugledni među apostolima, koji su i prije mene bili u Kristu.</verse>
				<verse number="8">Pozdravite Amplijata ljubljenog moga u Gospodinu!</verse>
				<verse number="9">Pozdravite Urbana, našega pomoćnika u Kristu, i Stahija ljubljenog moga!</verse>
				<verse number="10">Pozdravite Apela, prokušanoga u Kristu! Pozdravite one iz Aristobulove obitelji!</verse>
				<verse number="11">Pozdravite moga rođaka Herodiona! Pozdravite one iz obitelji Narcisove, koji su u Gospodinu!</verse>
				<verse number="12">Pozdravite Trifenu i Trifozu koje se trude u Gospodinu! Pozdravite ljubljenu Persidu koja se mnogo trudila u Gospodinu!</verse>
				<verse number="13">Pozdravite Rufa, izabranoga u Gospodinu, i majku njegovu i moju.</verse>
				<verse number="14">Pozdravite Asinkrita, Flegona, Herma, Patroba, Hermesa i braću koja su s njima!</verse>
				<verse number="15">Pozdravite Filologa i Juliju, Nereja i sestru njegovu, i Olimpa i sve svete koji su s njima.</verse>
				<verse number="16">Pozdravite jedan drugoga poljupcem svetim! Pozdravljaju vas crkve Kristove.</verse>
				<verse number="17">Sada vas zaklinjem, braćo, uočite one koji izazivaju razdore i sablazni suprotno nauku koji ste vi naučili, i njih se klonite.</verse>
				<verse number="18">Jer takvi ne služe našem Gospodinu Isusu Kristu, nego svom trbuhu, te slatkim riječima i laskavim govorima zavode srca nedužnih.</verse>
				<verse number="19">Jer je vaša poslušnost doprla do svih. Zato se radujem zbog vas, ali htio bih da budete mudri za dobro, a bezazleni za zlo.</verse>
				<verse number="20">A Bog mira ubrzo će satrti Sotonu pod vašim nogama. Milost Gospodina našega Isusa Krista s vama! Amen.</verse>
				<verse number="21">Pozdravlja vas Timotej moj suradnik, i Lucije, i Jason i Sosipater, moji rođaci.</verse>
				<verse number="22">Pozdravljam vas u Gospodinu ja, Tercije, koji sam napisao ovu poslanicu.</verse>
				<verse number="23">Pozdravlja vas Gaj, domaćin moj i cijele crkve. Pozdravljaju vas Erast, gradski blagajnik, i brat Kvart.</verse>
				<verse number="24">Milost Gospodina našega Isusa Krista sa svima vama! Amen.</verse>
				<verse number="25">A onome koji ima snagu učvrstiti vas, po mome evanđelju i propovijedanju Isusa Krista, po otkrivenju otajstva sakrivenog od početka svijeta,</verse>
				<verse number="26">a sada očitovane, i po proročkim Pismima, po zapovijedi vječnoga Boga, obznanjene svim narodima za poslušnost vjere,</verse>
				<verse number="27">jedinome mudrom Bogu, po Isusu Kristu, slava zauvijek! Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavao, pozvan da bude apostol Isusa Krista po volji Božjoj, i naš brat Sosten,</verse>
				<verse number="2">crkvi Božjoj koja je u Korintu, onima koji su posvećeni u Kristu Isusu, pozvanima da budu sveti, sa svima koji na svakom mjestu prizivaju ime Isusa Krista našega Gospodina, i njihovog i našeg.</verse>
				<verse number="3">Milost vam i mir od Boga, Oca našega, i Gospodina Isusa Krista!</verse>
				<verse number="4">Uvijek zahvaljujem svome Bogu za vas na milosti Božjoj koja vam je predana po Isusu Kristu,</verse>
				<verse number="5">što ste se u svemu obogatili po njemu, u svakom govoru i svakoj spoznaji.</verse>
				<verse number="6">Kao što se svjedočanstvo o Kristu učvrstilo u vama,</verse>
				<verse number="7">tako da ne oskudijevate ni u jednom daru dok čekate dolazak Gospodina našega Isusa Krista,</verse>
				<verse number="8">koji će i vas učvršćivati do kraja, da budete besprijekorni na dan Gospodina našega Isusa Krista.</verse>
				<verse number="9">Vjeran je Bog koji vas je pozvao u zajedništvo svoga Sina, Isusa Krista, našega Gospodina.</verse>
				<verse number="10">Sada vas zaklinjem, braćo, imenom Gospodina našega Isusa Krista da svi isto govorite i da ne bude razdora među vama, nego da budete savršeno združeni u istom umu i u istom uvjerenju.</verse>
				<verse number="11">Jer su me Klojini ukućani, braćo moja, izvjestili o vama da među vama ima prepiranja.</verse>
				<verse number="12">A ovo kažem pošto svaki od vas govori: “Ja sam Pavlov”, ili “Ja sam Apolonov”, ili “Ja sam Kefin”, ili “Ja sam Kristov”.</verse>
				<verse number="13">Je li Krist razdijeljen? Je li Pavao razapet za vas? Ili jeste li u Pavlovo ime kršteni?</verse>
				<verse number="14">Zahvaljujem Bogu što nisam nikoga od vas krstio, osim Krispa i Gaja,</verse>
				<verse number="15">da nitko ne može reći da sam krstio u svoje ime.</verse>
				<verse number="16">A krstio sam i Stefaninov dom, osim njih ne znam jesam li nekoga drugoga krstio.</verse>
				<verse number="17">Jer Krist me nije poslao krstiti, nego propovijedati evanđelje, i to ne riječima mudrosti da se ne obeskrijepi križ Kristov.</verse>
				<verse number="18">Jer je propovjedanje o križu ludost za one koji propadaju, a za nas koji smo spašeni, ono je snaga Božja.</verse>
				<verse number="19">Jer je zapisano: “Uništit ću mudrost mudrih i poništiti pamet pametnih.”</verse>
				<verse number="20">Gdje je mudrac? Gdje je pismoznanac? Gdje je onaj koji se prepire na ovom svijetu? Nije li Bog učinio ludom mudrost svijeta?</verse>
				<verse number="21">Jer budući da svojom mudrošću svijet nije upoznao Boga u Božjoj mudrosti, svidjelo se Bogu ludošću propovijedanja spasiti one koji vjeruju.</verse>
				<verse number="22">Jer i Židovi zahtjevaju znak, i Grci traže mudrost,</verse>
				<verse number="23">a mi propovijedamo Krista razapetog, Židovima kamen spoticanja, a Grcima ludost,</verse>
				<verse number="24">a onima koji su pozvani, i Židovima i Grcima, Krista, Božju snagu i Božju mudrost.</verse>
				<verse number="25">Jer je ludost Božja mudrija od ljudi i slabost Božja jača je od ljudi.</verse>
				<verse number="26">Jer gledajte, braćo, svoj poziv da vas nema mnogo mudrih po tijelu, ni mnogo silnih, ni mnogo plemićkog roda;</verse>
				<verse number="27">nego, ludo svijeta izabrao je Bog da posrami mudro, i slabo svijeta izabrao je Bog da posrami ono što je silno;</verse>
				<verse number="28">i ono obično iz svijeta, i ono što je prezreno, i ono što nije, izabrao je Bog da uništi ono što jest,</verse>
				<verse number="29">da se pred njim ne može pohvaliti ni jedno tijelo.</verse>
				<verse number="30">A od njega ste vi u Kristu Isusu, koji nam je postao mudrost od Boga, i pravednost, i posvećenje i otkupljenje;</verse>
				<verse number="31">da bude kako je zapisano: “Tko se hvali, u Gospodinu neka se hvali.”</verse>
			</chapter>
			<chapter number="2">
				<verse number="1">I ja, braćo, kad sam došao k vama nisam došao s uzvišenom besjedom ili mudrošću objaviti vam svjedočanstvo Božje,</verse>
				<verse number="2">jer sam odlučio ne znati među vama ništa drugo osim Isusa Krista, i to razapetoga.</verse>
				<verse number="3">I ja sam bio s vama u slabosti, i u strahu i u jakom drhtanju.</verse>
				<verse number="4">I moja besjeda i moje propovijedanje nije bilo primamljivim riječima ljudske mudrosti, nego u pokazivanju Duha i snage:</verse>
				<verse number="5">da vaša vjera ne bude u ljudskoj mudrosti, nego u snazi Božjoj.</verse>
				<verse number="6">Štoviše, mudrost govorimo među savršenima, ali ne mudrost ovoga svijeta niti knezova ovoga svijeta, koji nestaju,</verse>
				<verse number="7">nego govorimo mudrost Božju u otajstvu, skrivenu mudrost, onu koju je Bog prije svijeta odredio za našu slavu,</verse>
				<verse number="8">koju nitko od knezova ovoga svijeta nije upoznao; jer da su je upoznali, ne bi Gospodina slave razapeli.</verse>
				<verse number="9">Nego kao što je zapisano: “Što oko nije vidjelo, ni uho nije čulo, niti je ušlo u srce čovječje, to je Bog pripremio onima koji ga ljube.”</verse>
				<verse number="10">A nama je to Bog otkrio po svome Duhu: jer Duh sve istražuje, pa i dubine Božje.</verse>
				<verse number="11">Jer tko od ljudi zna što je u čovjeku osim čovječjega duha koji je u njemu? Tako i ono što je Božje, nitko ne zna osim Duha Božjeg.</verse>
				<verse number="12">A mi nismo primili duha ovog svijeta, nego Duha koji je od Boga, da bismo mogli upoznati ono što nam je od Boga darovano.</verse>
				<verse number="13">To i govorimo, ne riječima što ljudska mudrost poučava, nego što poučava Duh Sveti, uspoređujući duhovno s duhovnim.</verse>
				<verse number="14">A naravni čovjek ne prima ono što je od Duha Božjega jer je to za njega ludost, i ne može to upoznati, jer se to duhovno prosuđuje.</verse>
				<verse number="15">A onaj koji je duhovan prosuđuje sve, a njega samog ne prosuđuje nitko.</verse>
				<verse number="16">Jer tko je upoznao um Gospodinov da bi njega poučio? Ali mi imamo um Kristov.</verse>
			</chapter>
			<chapter number="3">
				<verse number="1">I ja vama, braćo, nisam mogao govoriti kao duhovnima, nego kao tjelesnima, kao dojenčadi u Kristu.</verse>
				<verse number="2">Hranio sam vas mlijekom, a ne jelom, jer ga još niste mogli podnositi, pa ni sada još ne možete,</verse>
				<verse number="3">jer ste još tjelesni; jer dok su među vama zavist i svađa i razdori, niste li tjelesni, i ne hodite li kao tjelesni ljudi?</verse>
				<verse number="4">Jer kad jedan govori: “Ja sam Pavlov,” a drugi: “Ja Apolonov,” niste li tjelesni?</verse>
				<verse number="5">Tko je, dakle, Pavao? A tko je Apolon? Samo poslužitelji po kojima ste povjerovali, i to svatko kako mu je Gospodin dao.</verse>
				<verse number="6">Ja sam posadio, Apolon je zalio, ali je Bog dao rast.</verse>
				<verse number="7">Tako niti je što onaj koji sadi, niti onaj koji zalijeva, nego Bog koji daje rast.</verse>
				<verse number="8">A onaj koji sadi i onaj koji zalijeva jedno su, a svaki će primiti svoju nagradu prema svome trudu.</verse>
				<verse number="9">Jer mi smo Božji suradnici; vi ste Božje gospodarstvo, vi ste Božja građevina.</verse>
				<verse number="10">Prema Božjoj milosti koja mi je predana, ja sam, kao mudri graditelj, postavio temelj, a drugi nadograđuje. Ali neka svatko pazi kako nadograđuje!</verse>
				<verse number="11">Jer nitko ne može položiti drugog temelja osim onoga koji je već postavljen, a taj je Isus Krist.</verse>
				<verse number="12">Ako li tko gradi na ovom temelju zlatom, srebrom, dragim kamenjem, drvetom, sijenom, slamom;</verse>
				<verse number="13">svačije će djelo biti očitovano, jer će ga taj dan objaviti jer će se ognjem otkriti. I oganj će iskušati svačije djelo kakvo je.</verse>
				<verse number="14">Ostane li kome djelo koje je nadogradio, primit će nagradu.</verse>
				<verse number="15">Izgori li čije djelo, pretrpjet će štetu. A on sâm bit će spašen, ali kao kroz oganj.</verse>
				<verse number="16">Ne znate li da ste hram Božji i da Duh Božji prebiva u vama?</verse>
				<verse number="17">Oskvrnjuje li tko hram Božji, njega će Bog uništiti, jer je svet Božji hram, a taj hram ste vi.</verse>
				<verse number="18">Neka se nitko ne zavarava! Ako tko među vama misli da je mudar na ovom svijetu, neka postane lud da bi bio mudar.</verse>
				<verse number="19">Jer mudrost ovoga svijeta ludost je pred Bogom! Jer je zapisano: “On hvata mudre u njihovom lukavstvu”.</verse>
				<verse number="20">I ponovo: “Gospodin poznaje namisli mudrih, da su one isprazne.”</verse>
				<verse number="21">Zato neka se nitko ne ponosi ljudima, jer sve je vaše.</verse>
				<verse number="22">Bilo Pavao, ili Apolon, ili Kefa, ili svijet, ili život, ili smrt, ili sadašnjost, ili budućnost. Sve je vaše,</verse>
				<verse number="23">a vi ste Kristovi, a Krist je Božji.</verse>
			</chapter>
			<chapter number="4">
				<verse number="1">Neka nas ljudi na taj način smatraju kao Kristove poslužitelje i upravitelje Božjih tajni!</verse>
				<verse number="2">Štoviše, od upravitelja se traži da se pokaže vjeran.</verse>
				<verse number="3">Ali za mene je to najmanja stvar da me sudite vi ili neki ljudski sud. Dapače, ja ni sâm sebe ne sudim.</verse>
				<verse number="4">Jer sâm po sebi ništa ne znam, ali time nisam opravdan, a onaj koji mi sudi jest Gospodin.</verse>
				<verse number="5">Zato ne sudite ništa prije vremena dok ne dođe Gospodin koji će i na svjetlo iznijeti što je skriveno u tami i očitovati nakane srdaca, i tada će svatko primiti pohvalu od Boga.</verse>
				<verse number="6">A ovo sam, braćo, primijenio na sebe i Apolona zbog vas, da na nama naučite ne misliti preko onoga što je zapisano i da se nitko od vas zbog nekoga ne bi nadimao protiv drugoga.</verse>
				<verse number="7">Jer tko tebe čini drukčijim od drugoga? A što li imaš što nisi primio? A ako si i primio, zašto se hvališ kao da to nisi primio?</verse>
				<verse number="8">Već ste zasićeni, već ste se obogatili, bez nas ste zakraljevali. I daj Bože da kraljujete, da bismo i mi s vama kraljevali!</verse>
				<verse number="9">Jer mislim da je Bog nas apostole učinio posljednjima, kao osuđene na smrt; jer smo postali javna predstava svijetu, i anđelima i ljudima.</verse>
				<verse number="10">Mi smo ludi radi Krista, a vi ste mudri u Kristu; mi smo slabi, a vi ste jaki; vi ste časni, a mi smo prezreni.</verse>
				<verse number="11">Sve do ovog časa i gladujemo i žeđamo, i goli smo i izudarani, i bez stalnog smo boravišta,</verse>
				<verse number="12">i trudimo se radeći svojim rukama. Pogrđivani blagoslivljamo; progonjeni podnosimo,</verse>
				<verse number="13">oklevetani tješimo. Postali smo kao smeće svijeta, izmet svih sve do sada.</verse>
				<verse number="14">Ovo ne pišem da vas posramim, nego da vas kao svoje ljubljene sinove opomenem.</verse>
				<verse number="15">Jer da imate u Kristu tisuću poučavatelja, ipak nemate mnogo očeva, jer sam vas ja po evanđelju rodio u Kristu Isusu.</verse>
				<verse number="16">Stoga vas zaklinjem, budite moji sljedbenici!</verse>
				<verse number="17">Zbog toga sam vam i poslao Timoteja, koji je sin moj ljubljeni i vjerni u Gospodinu, koji će vas podsjetiti na moje puteve u Kristu, kako posvuda u svakoj crkvi poučavam.</verse>
				<verse number="18">A neki su se naduli, kao da neću doći k vama.</verse>
				<verse number="19">Ali evo doći ću ubrzo k vama, ako Gospodin bude htio, i tada ću upoznati, ne besjedu onih koji su se naduli, nego snagu.</verse>
				<verse number="20">Jer kraljevstvo Božje nije u riječi, nego u snazi.</verse>
				<verse number="21">Što želite? Da dođem k vama sa šibom ili u ljubavi i u duhu krotkosti?</verse>
			</chapter>
			<chapter number="5">
				<verse number="1">Općenito je razglašeno da među vama ima bludništva, i to takvog bludništva kakvo se ne spominje ni među Poganima: da netko ima očevu ženu.</verse>
				<verse number="2">I vi ste se još naduli, a niste se radije rastužili da se ukloni od vas onaj koji je počinio to djelo!</verse>
				<verse number="3">Jer ja, iako odsutan tijelom, ali nazočan duhom, već sam osudio, kao da sam bio nazočan, onoga koji je učinio to djelo.</verse>
				<verse number="4">U ime Gospodina našega Isusa Krista, kad se sastanete, vi i moj duh, zajedno sa snagom Gospodina našega Isusa Krista,</verse>
				<verse number="5">neka se takav preda Sotoni na propast tijela da bi duh bio spašen u dan Gospodina Isusa.</verse>
				<verse number="6">Nije dobro vaše hvalisanje. Ne znate li da malo kvasca sve tijesto ukvasa?</verse>
				<verse number="7">Očistite dakle stari kvasac da budete novo tijesto kao što jeste beskvasni, jer je i Krist naša Pasha žrtvovana za nas.</verse>
				<verse number="8">Stoga svetkujmo ne sa starim kvascem, ni s kvascem zlobe i pakosti, nego s beskvasnim kruhom iskrenosti i istine!</verse>
				<verse number="9">Napisao sam vam u poslanici da se ne družite s bludnicima;</verse>
				<verse number="10">ali ne općenito s bludnicima ovoga svijeta, ili s lakomcima, ili s otimačima, ili s idolopoklonicima, jer biste onda trebali izaći iz svijeta.</verse>
				<verse number="11">Ali sada sam vam napisao da se ne družite s onim koji bi, iako se zove brat, bio ili bludnik, ili lakomac, ili idolopoklonik, ili klevetnik, ili pijanac, ili otimač. S takvim ni jesti!</verse>
				<verse number="12">Jer što je meni do toga da sudim i one koji su vani! Ne sudite li vi one koji su unutra?</verse>
				<verse number="13">A one koji su vani sudi Bog. Stoga uklonite tu zlu osobu od sebe samih!</verse>
			</chapter>
			<chapter number="6">
				<verse number="1">Usuđuje li se tko od vas, ako ima spor s drugim, parničiti se pred nepravednima, a ne pred svetima?</verse>
				<verse number="2">Ne znate li da će sveti suditi svijetu? Ako li ćete vi suditi svijetu, zar ste nedostojni suditi najsitnije sporove?</verse>
				<verse number="3">Ne znate li da ćemo suditi anđelima? Koliko li onda više ono što se odnosi na ovaj život?</verse>
				<verse number="4">Kad dakle imate sporove koji se odnose na ovaj život, postavljate one koji su u crkvi najmanje cijenjeni da vam sude.</verse>
				<verse number="5">Govorim na vašu sramotu. Zar je tako da među vama nema ni jednog mudrog koji bi mogao rasuditi između svoje braće?</verse>
				<verse number="6">Nego se brat s bratom parniči, i to pred nevjernicima!</verse>
				<verse number="7">Već vam je dakle to potpuna pogreška što uopće imate parnice među sobom. Zašto radije ne pretrpite nepravdu? Zašto radije ne dopustite da vas prevare?</verse>
				<verse number="8">Naprotiv, vi činite nepravdu i varate, i to svoju braću!</verse>
				<verse number="9">Ne znate li da nepravednici neće baštiniti kraljevstva Božjega? Ne zavaravajte se! Ni bludnici, ni idolopoklonici, ni preljubnici, ni mekoputnici, ni oni što se oskrvnjuju s muškarcima,</verse>
				<verse number="10">ni lopovi, ni lakomci, ni pijanci, ni psovači, ni otimači neće baštiniti kraljevstvo Božje.</verse>
				<verse number="11">I neki od vas su bili takvi. Ali ste se oprali, ali ste se posvetili, ali ste se opravdali u imenu Gospodina Isusa i po Duhu našega Boga.</verse>
				<verse number="12">Sve mi je dopušteno, ali sve ne koristi. Sve mi je dopušteno, ali ne želim biti pod vlašću bilo čega.</verse>
				<verse number="13">Jela trbuhu, a trbuh jelima. Ali će Bog i jedno i drugo uništiti. A tijelo nije za bludništvo, nego za Gospodina, i Gospodin za tijelo.</verse>
				<verse number="14">A Bog koji je Gospodina uskrsnuo, i nas će uskrsnuti svojom snagom.</verse>
				<verse number="15">Ne znate li da su vaša tijela udovi Kristovi? Hoću li dakle uzeti Kristove udove i učiniti ih udovima bludnice? Bože sačuvaj!</verse>
				<verse number="16">Što? Zar ne znate da tko uz bludnicu prione da je jedno tijelo? Jer govori: “Bit će dvoje jedno tijelo.”</verse>
				<verse number="17">A tko prione uz Gospodina, jedan je duh.</verse>
				<verse number="18">Bježite od bludništva! Svaki grijeh koji čovjek učini je izvan tijela; ali tko bludniči griješi protiv vlastitog tijela.</verse>
				<verse number="19">Što? Zar ne znate da je vaše tijelo hram Duha Svetoga, koji je u vama, kojega imate od Boga te niste svoji?</verse>
				<verse number="20">Jer ste cijenom otkupljeni. Stoga proslavite Boga u svome tijelu i svome duhu, koji su Božji!</verse>
			</chapter>
			<chapter number="7">
				<verse number="1">Sad o onome što ste mi napisali. Dobro je čovjeku da se ne dotiče žene.</verse>
				<verse number="2">Ali da izbjegnete bludništvo, neka svaki ima svoju ženu i svaka žena neka ima svoga muža.</verse>
				<verse number="3">Neka muž iskazuje svojoj ženi dužnu blagonaklonost, isto tako i žena mužu!</verse>
				<verse number="4">Žena nema vlast nad svojim tijelom, nego muž, a isto tako ni muž nema vlast nad svojim tijelom, nego žena.</verse>
				<verse number="5">Ne uskraćujete se jedno drugomu, osim po dogovoru, na neko vrijeme, da biste se posvetili postu i molitvi; zatim se ponovo sastanite, da vas ne bi Sotona iskušavao zbog vaše nesuzdržljivosti.</verse>
				<verse number="6">Ali ovo kažem kao dopuštenje, a ne kao zapovijed.</verse>
				<verse number="7">Jer bih htio da svi ljudi budu kao što sam ja; ali svatko ima svoj vlastiti dar od Boga, jedan ovakav, drugi onakav.</verse>
				<verse number="8">Stoga kažem neoženjenima i udovicama: dobro je za njih ako ostanu kao što sam ja.</verse>
				<verse number="9">Ako li se ne mogu suzdržavati, neka se žene, jer je bolje oženiti se negoli izgarati.</verse>
				<verse number="10">A oženjenima zapovijedam, ne ja, nego Gospodin: žena neka se od svojega muža ne rastavlja.</verse>
				<verse number="11">Ako li se i rastavi, neka ostane neudana ili neka se pomiri sa svojim mužem; a muž neka ne otpušta svoju ženu.</verse>
				<verse number="12">Ali ostalima kažem ja, ne Gospodin: ako koji brat ima ženu koja ne vjeruje, a ona je zadovoljna živjeti s njim, neka je ne otpušta!</verse>
				<verse number="13">I žena koja ima muža koji ne vjeruje, a on je zadovoljan stanovati s njom, neka ga ne napušta,</verse>
				<verse number="14">jer je muž koji ne vjeruje posvećen ženom, a žena koja ne vjeruje posvećena je mužem. Inače bi vaša djeca bila nečista, a sada su sveta.</verse>
				<verse number="15">Ako li se nevjernik rastavlja, neka se rastavi. U takvim slučajevima brat ili sestra nisu u ropstvu, nego nas je Bog pozvao na mir.</verse>
				<verse number="16">Jer što znaš, ženo, hoćeš li spasiti svojega muža? Ili što znaš, mužu, hoćeš li spasiti svoju ženu?</verse>
				<verse number="17">Nego kako je kome dodijelio Bog, kako je koga pozvao Gospodin, tako neka hodi. I tako određujem po svim crkvama!</verse>
				<verse number="18">Je li tko pozvan već obrezan, neka ne bude neobrezan. Je li tko pozvan u neobrezanju? Neka ne bude obrezan!</verse>
				<verse number="19">Obrezanje nije ništa, i neobrezanje nije ništa, nego držanje Božjih zapovijedi.</verse>
				<verse number="20">Neka svatko ostane u istom zvanju u kojem je pozvan!</verse>
				<verse number="21">Jesi li pozvan kao sluga? Ne brini se za to! Nego, ako li možeš postati slobodan, radije se time okoristi.</verse>
				<verse number="22">Jer tko je u Gospodinu pozvan kao sluga, slobodnjak je Gospodinov; tako i tko je pozvan kao slobodan, sluga je Kristov.</verse>
				<verse number="23">Cijenom ste otkupljeni! Ne budite sluge ljudima!</verse>
				<verse number="24">Braćo, neka svatko, u čemu je pozvan u tome ostane s Bogom.</verse>
				<verse number="25">A što se tiče djevica, nemam zapovijedi Gospodinove, no dajem prosudbu kao onaj koji je zadobio milosrđe od Gospodina da bude vjeran.</verse>
				<verse number="26">Smatram dakle da je zbog sadašnje tjeskobe to dobro; čovjeku je dobro tako biti.</verse>
				<verse number="27">Jesi li vezan za ženu? Ne traži rastavu! Jesi li rastavljen od žene? Ne traži ženu!</verse>
				<verse number="28">Ako li se i oženiš, nisi sagriješio; i djevica ako se uda, nije sagriješila. Međutim takvi će imati tjelesnu nevolju, a ja bih vas htio poštedjeti.</verse>
				<verse number="29">Ali ovo vam kažem, braćo: vrijeme je kratko. Preostaje da i oni koji imaju žene budu kao da ih nemaju.</verse>
				<verse number="30">I oni koji plaču, kao da ne plaču; i oni koji se raduju, kao da se ne raduju; i oni koji kupuju, kao da ne posjeduju;</verse>
				<verse number="31">i koji koriste ovaj svijet, kao da ga ne iskorištavaju: jer prolazi obličje ovoga svijeta.</verse>
				<verse number="32">A htio bih da vi budete bezbrižni. Neoženjeni se brine za ono što pripada Gospodinu: kako bi mogao ugoditi Gospodinu.</verse>
				<verse number="33">A oženjeni se brine za ono što je od svijeta: kako bi mogao ugoditi svojoj ženi.</verse>
				<verse number="34">Postoji i razlika između žene i djevice. Neudana se brine za ono što je Gospodinovo: da bi mogla biti sveta i tijelom i duhom. A udana se brine za ono što je svjetsko, kako bi mogla ugoditi mužu.</verse>
				<verse number="35">A ovo govorim na korist vama samima, ne da vam postavim zamku, nego navedem na ono što je prikladno, da možete posluživati Gospodinu nesmetano.</verse>
				<verse number="36">No smatra li tko da neprikladno postupa prema svojoj djevici, ako je ona prošla cvijet svoje najbolje dobi, i tako je trebalo biti, neka učini što želi, ne griješi; neka se vjenčaju.</verse>
				<verse number="37">Ali onaj tko ostaje čvrst u svome srcu, i nema potrebu, već ima vlast nad svojom voljom, i tako je odlučio u svome srcu sačuvati svoju djevicu, čini dobro.</verse>
				<verse number="38">Tako dakle onaj koji nju udaje, čini dobro, a onaj koji nju ne udaje, čini bolje.</verse>
				<verse number="39">Žena je vezana Zakonom tako dugo dok njezin muž živi; ako li joj muž umre, slobodna je da se uda za koga hoće, samo u Gospodinu!</verse>
				<verse number="40">No bit će sretnija, po mojoj prosudbi, ako ostane tako. A mislim da i ja imam Duha Božjega.</verse>
			</chapter>
			<chapter number="8">
				<verse number="1">A što se tiče onoga što je žrtvovano idolima, znamo da svi imamo znanje. Znanje nadima, a ljubav izgrađuje.</verse>
				<verse number="2">Ako li netko misli da nešto zna, ništa još ne zna onako kako treba znati!</verse>
				<verse number="3">No ako netko ljubi Boga, toga on poznaje.</verse>
				<verse number="4">Dakle, što se tiče blagovanja onoga što je prineseno na žrtvu idolima, znamo da idol nije ništa na svijetu i da nema drugog Boga osim jednoga.</verse>
				<verse number="5">Jer ako bi i postojali takozvani bogovi, bilo u nebu, ili na zemlji, (kao što postoji mnogo bogova i mnogo gospodara),</verse>
				<verse number="6">ali mi imamo samo jednoga Boga, Oca, od kojega je sve i mi u njemu, i jednoga Gospodina, Isusa Krista, po kome je sve i mi po njemu.</verse>
				<verse number="7">Ipak nema svatko to znanje. Jer neki svjesni idola, sve do ovog časa, jedu to kao prineseno idolu, i njihova se savjest, pošto je slaba, kalja.</verse>
				<verse number="8">A jelo nas ne preporučuje Bogu: jer niti što dobivamo ako jedemo, niti što gubimo ako ne jedemo.</verse>
				<verse number="9">Ali pazite da ne bi ta vaša sloboda postala kamen spoticanja onima koji su slabi.</verse>
				<verse number="10">Jer ako tko vidi tebe koji imaš znanje kako sjediš pri jelu u idolskom hramu, neće li se njegova savjest koja je slaba ohrabriti da jede ono što je prineseno idolima?</verse>
				<verse number="11">I zbog tvojega će znanja propasti slabi brat za kojega je Krist umro.</verse>
				<verse number="12">I dok tako griješite protiv braće i ranjavate njihovu slabu savjest, griješite protiv Krista.</verse>
				<verse number="13">Zato ako jelo sablažnjava brata mojega, neću jesti meso dok je svijeta da brata svojega ne sablaznim.</verse>
			</chapter>
			<chapter number="9">
				<verse number="1">Nisam li ja apostol? Nisam li slobodan? Nisam li vidio Isusa Krista, našega Gospodina? Niste li vi moje djelo u Gospodinu?</verse>
				<verse number="2">Ako drugima nisam apostol, ali vama bez sumnje jesam: jer vi ste pečat mojega apostolstva u Gospodinu.</verse>
				<verse number="3">Moj odgovor onima koji me ispituju jest ovo:</verse>
				<verse number="4">Nemamo li pravo jesti i piti?</verse>
				<verse number="5">Nemamo li pravo voditi sa sobom sestru, ženu, kao i ostali apostoli, i braća Gospodinova, i Kefa?</verse>
				<verse number="6">Ili samo ja i Barnaba nemamo pravo ne raditi?</verse>
				<verse number="7">Tko ikada ide ratovati o svom vlastitom trošku? Tko sadi vinograd pa ne jede od ploda njegova? Ili tko pase stado, a mlijeka od stada ne jede?</verse>
				<verse number="8">Govorim li ovo kao čovjek? Ili ne govori li to isto i Zakon?</verse>
				<verse number="9">Jer je u Mojsijevu Zakonu zapisano: “Ne zavezuj usta volu koji vrši.” Brine li se Bog za volove?</verse>
				<verse number="10">Ili sve to govori radi nas? Jer je to, bez sumnje, radi nas zapisano, da onaj koji ore u nadi treba orati; i onaj koji vrše u nadi treba biti dionik svoje nade.</verse>
				<verse number="11">Ako smo mi vama sijali duhovna dobra, je li to velika stvar ako žanjemo vaša tjelesna dobra?</verse>
				<verse number="12">Ako drugi imaju udio u pravu nad vama, nemamo li mi još više? Ali se nismo koristili tim pravom, nego smo sve podnosili da ne bismo priječili Kristovo evanđelje.</verse>
				<verse number="13">Ne znate li da oni koji poslužuju oko svetih stvari žive od hramskih prinosa i koji kod žrtvenika služe, sa žrtvenikom i dijele?</verse>
				<verse number="14">Tako je i Gospodin odredio onima koji evanđelje propovijedaju od evanđelja živjeti.</verse>
				<verse number="15">Ali ja se ničim od toga nisam koristio. Niti sam ovo napisao da bi se tako trebalo postupati prema meni, jer bi mi bilo bolje umrijeti nego da netko uništi moju slavu.</verse>
				<verse number="16">Jer iako propovijedam evanđelje, ja nemam ništa čime bi se proslavio, jer je na mene položena ta obveza. A jao meni ako evanđelje ne propovijedam!</verse>
				<verse number="17">Jer ako ovo činim dragovoljno, imam nagradu; ako li protiv volje, to je služba evanđelja koja mi je povjerena.</verse>
				<verse number="18">Koja mi je onda nagrada? Uistinu da, kad propovijedam evanđelje, bez naplate predajem evanđelje Kristovo, tako da se ne okoristim svojim pravom u evanđelju.</verse>
				<verse number="19">Jer premda sam slobodan od svih, svima sam postao sluga da ih što više pridobijem.</verse>
				<verse number="20">I Židovima sam bio kao Židov, da bih pridobio Židove; onima koji su pod Zakonom, kao da sam pod Zakonom, da bih pridobio one koji su pod Zakonom;</verse>
				<verse number="21">onima koji su bez Zakona, kao da sam bez Zakona, (premda nisam pred Bogom bez Zakona, nego sam pod Kristovim zakonom) da bih pridobio one koji su bez Zakona.</verse>
				<verse number="22">Slabima sam bio kao slab da bih pridobio slabe. Svima sam bio sve da bih na svaki način neke spasio.</verse>
				<verse number="23">A ovo činim radi evanđelja, da bih mogao biti njegov dionik.</verse>
				<verse number="24">Ne znate li da oni što u trkalištu trče, svi trče, ali jedan prima premiju! Trčite tako da bi dobili!</verse>
				<verse number="25">A svaki onaj koji se natječe, odriče se svega: oni zato da bi dobili raspadljiv vijenac, a mi neraspadljiv.</verse>
				<verse number="26">Ja stoga tako trčim, ne kao nesiguran; tako se borim, ne kao onaj koji mlati zrak.</verse>
				<verse number="27">Nego obuzdavam svoje tijelo i dovodim ga u pokornost, da pošto sam drugima propovijedao, sâm ne budem izbačen.</verse>
			</chapter>
			<chapter number="10">
				<verse number="1">Štoviše, braćo, ne bih htio da budete u neznanju kako su svi naši očevi bili pod oblakom i svi su prošli kroz more;</verse>
				<verse number="2">i svi su bili kršteni na Mojsija u oblaku i u moru;</verse>
				<verse number="3">i svi su jeli isto duhovno jelo;</verse>
				<verse number="4">i svi su pili isto duhovno piće. Jer pili su iz duhovne Stijene koja ih je pratila, a ta je Stijena bila Krist.</verse>
				<verse number="5">Ali s mnogima od njih Bog nije bio zadovoljan, jer su bili oboreni u pustinji.</verse>
				<verse number="6">A ovo su nama bili primjeri, da mi ne žudimo za zlim stvarima, kao što su oni žudjeli.</verse>
				<verse number="7">Niti ne budite idolopoklonici kao neki od njih, kao što je zapisano: “Sjeo je narod da bi jeo i pio, a onda ustao da bi se zabavljao!”</verse>
				<verse number="8">Niti ne bludničimo, kao što su neki od njih činili, te je u jednom danu palo dvadeset i tri tisuće!</verse>
				<verse number="9">Niti ne iskušavajmo Krista, kao što su neki od njih iskušavali te su od zmija izginuli.</verse>
				<verse number="10">Niti ne mrmljajte, kao što su i neki od njih mrmljali, te bili uništeni od Zatornika!</verse>
				<verse number="11">A sve se to kao primjer dogodilo njima, a zapisano je za upozorenje nama na koje su došli svršeci svijeta.</verse>
				<verse number="12">Zato tko misli da stoji, neka pazi da ne padne!</verse>
				<verse number="13">Nikakva kušnja nije vas zahvatila osim one zajedničke čovjeku. Ali, vjeran je Bog koji neće dopustiti da budete iskušani preko onoga što možete, nego će s iskušenjem dati i put za izlaz da biste ga mogli podnijeti.</verse>
				<verse number="14">Zato ljubljeni moji, bježite od idolopoklonstva!</verse>
				<verse number="15">Govorim vam kao mudrima; prosudite sami što govorim.</verse>
				<verse number="16">Čaša blagoslova, kojom blagoslivljamo, nije li zajedništvo krvi Kristove? Kruh koji lomimo, nije li zajedništvo tijela Kristova?</verse>
				<verse number="17">Jer mi mnogi, jedan smo kruh, i jedno tijelo, jer smo svi dionici toga jednoga kruha.</verse>
				<verse number="18">Promatrajte Izraela po tijelu: nisu li oni koji jedu od žrtava dionici žrtvenika?</verse>
				<verse number="19">Što onda reći? Je li idol nešto? Ili je li ono što je prineseno na žrtvu idolima nešto?</verse>
				<verse number="20">Nego kažem, da ono što Pogani žrtvuju, đavlima žrtvuju, a ne Bogu. A ne bih htio da imate zajedništvo s đavlima.</verse>
				<verse number="21">Ne možete piti čašu Gospodinovu i čašu đavolsku. Ne možete biti dionici stola Gospodinova i stola đavolskoga.</verse>
				<verse number="22">Izazivamo li Gospodina na ljubomoru? Jesmo li mi jači od njega?</verse>
				<verse number="23">Sve mi je dopušteno, ali sve nije korisno. Sve mi je dopušteno, ali sve ne izgrađuje.</verse>
				<verse number="24">Neka nitko ne traži svoju, nego svaki korist drugoga!</verse>
				<verse number="25">Sve što se prodaje na tržnici, to jedite i ništa ne ispitujte radi savjesti.</verse>
				<verse number="26">Jer je Gospodinova zemlja i obilje njezino.</verse>
				<verse number="27">Ako vas tko od onih koji ne vjeruju pozove na gozbu, i vi ste voljni ići, jedite sve što se pred vas postavi i ništa ne ispitujte radi savjesti.</verse>
				<verse number="28">Ako li vam tko kaže: “Ovo je prineseno na žrtvu idolima”, ne jedite radi onoga koji vam je na to ukazao i radi savjesti; jer je Gospodinova zemlja i obilje njezino.</verse>
				<verse number="29">Savjesti, kažem, ne svoje, nego drugoga. Jer zašto da moju slobodu sudi savjest drugoga?</verse>
				<verse number="30">Jer ako ja po milosti sudjelujem, zašto bi me pogrđivali za ono zbog čega ja zahvaljujem?</verse>
				<verse number="31">Ako dakle jedete ili pijete, ili što drugo činite, sve činite na slavu Božju!</verse>
				<verse number="32">Ne budite na sablazan ni Židovima, ni Poganima, ni crkvi Božjoj,</verse>
				<verse number="33">kao što i ja svima u svemu ugađam i ne tražim svoju korist, nego korist mnogih, da bi bili spašeni.</verse>
			</chapter>
			<chapter number="11">
				<verse number="1">Moji sljedbenici budite, kao što sam i ja Kristov!</verse>
				<verse number="2">A hvalim vas, braćo, što me se u svemu sjećate i držite odredbe koje sam vam predao.</verse>
				<verse number="3">Ali htio bih da znate da je svakom muškarcu glava Krist, a glava ženi muškarac, a glava Kristu Bog.</verse>
				<verse number="4">Svaki muškarac koji moli ili prorokuje, a ima pokrivenu glavu, sramoti svoju glavu.</verse>
				<verse number="5">I svaka žena koja moli ili prorokuje, nepokrivene glave sramoti svoju glavu. Jer je to jedno te isto kao da je obrijana.</verse>
				<verse number="6">Jer ako se žena ne pokriva, neka se i ošiša! Ako li je sramota ženi da bude ošišana ili obrijana, neka se pokrije!</verse>
				<verse number="7">Jer muškarac doista ne treba pokrivati svoju glavu, jer je slika i slava Božja, a žena je slava muškarčeva.</verse>
				<verse number="8">Jer muškarac nije od žene, nego žena od muškarca,</verse>
				<verse number="9">i nije muškarac stvoren za ženu, nego žena za muškarca.</verse>
				<verse number="10">Zbog toga treba žena imati vlast na svojoj glavi, radi anđela.</verse>
				<verse number="11">Međutim, u Gospodinu ni muškarac bez žene, ni žena bez muškarca.</verse>
				<verse number="12">Jer kao što je žena od muškarca, tako je i muškarac po ženi, a sve je od Boga.</verse>
				<verse number="13">Prosudite sami po sebi: dolikuje li ženi da se nepokrivena moli Bogu?</verse>
				<verse number="14">Ne uči li vas i sama narav da je sramota muškarcu ako ima dugu kosu?</verse>
				<verse number="15">Ako li žena ima dugu kosu to joj je na slavu, jer joj je kosa dana za pokrivalo.</verse>
				<verse number="16">No ako netko misli biti svadljiv, mi nemamo takvog običaja, a ni crkve Božje.</verse>
				<verse number="17">A dok to obznanjujem, ne hvalim vas pošto se ne sastajete na bolje, nego na gore.</verse>
				<verse number="18">Prije svega, čujem da, kad se sastajete u crkvi, među vama ima razdora, što djelomično i vjerujem.</verse>
				<verse number="19">Jer treba biti i krivovjerja među vama da se oni prokušani očituju među vama.</verse>
				<verse number="20">Kad se tako zajedno sastajete na nekom mjestu, to više nije blagovanje Gospodinove večere.</verse>
				<verse number="21">Jer pri blagovanju svaki uzima pred drugima svoju večeru, te jedan gladuje, a drugi se opija.</verse>
				<verse number="22">Što? Nemate li kuće u kojima jedete i pijete? Ili prezirete crkvu Božju i sramotite one koji nemaju? Što ću vam reći? Hoću li vas pohvaliti u tome? Ne hvalim vas!</verse>
				<verse number="23">Jer ja sam primio od Gospodina ono što sam vam i predao da je Gospodin Isus one noći u kojoj je bio izdan uzeo kruh,</verse>
				<verse number="24">te ga je, kad je dao hvalu, razlomio i rekao: “Uzmite, jedite! Ovo je tijelo moje koje je za vas slomljeno. Ovo činite meni na spomen!”</verse>
				<verse number="25">Isto tako, nakon što je večerao, uzeo je i čašu govoreći: “Ova je čaša Novi zavjet u mojoj krvi. Ovo činite, svaki put kad je pijete, meni na spomen!”</verse>
				<verse number="26">Jer svaki put kad jedete ovaj kruh i pijete ovu čašu, smrt Gospodinovu objavljujete dok on ne dođe.</verse>
				<verse number="27">Zato svaki koji jede ovaj kruh ili pije čašu Gospodinovu nedostojno, bit će kriv za tijelo i krv Gospodinovu.</verse>
				<verse number="28">Ali neka čovjek sâm sebe ispita te onda od tog kruha jede i iz te čaše pije,</verse>
				<verse number="29">jer tko jede i pije nedostojno, osudu svoju jede i pije, pošto ne raspoznaje tijelo Gospodinovo.</verse>
				<verse number="30">Zbog toga su među vama mnogi slabi i bolesni, i mnogi spavaju.</verse>
				<verse number="31">Jer kad bismo sami sebe prosuđivali, ne bismo bili suđeni.</verse>
				<verse number="32">Ali kad smo suđeni, mi smo od Gospodina odgajani kažnjavanjem, da ne budemo osuđeni sa svijetom.</verse>
				<verse number="33">Zato, braćo moja, kad se sastajete na blagovanje, pričekajte jedni druge!</verse>
				<verse number="34">Ako je netko gladan, neka jede kod kuće da se ne sastajete na osudu. A ostalo ću urediti kad dođem.</verse>
			</chapter>
			<chapter number="12">
				<verse number="1">A o duhovnim darovima, braćo, ne bih htio da ste u neznanju.</verse>
				<verse number="2">Znate da ste bili Pogani, zavedeni k nijemim idolima, kako su vas vodili.</verse>
				<verse number="3">Zato vam dajem do znanja da nitko, koji govori po Duhu Božjem, ne naziva Isusa prokletim, i da nitko ne može reći da je Isus Gospodin, osim po Duhu Svetom.</verse>
				<verse number="4">A ima raznovrsnih darova, ali je isti Duh,</verse>
				<verse number="5">i različite su službe, ali je isti Gospodin.</verse>
				<verse number="6">I raznovrsna su djelovanja, ali je isti Bog koji radi sve u svima.</verse>
				<verse number="7">A svakome se daje očitovanje Duha na korist.</verse>
				<verse number="8">Jer jednome se po Duhu daje riječ mudrosti; a drugome riječ znanja po istom Duhu;</verse>
				<verse number="9">a drugome vjera po istom Duhu; a drugome darovi iscjeljivanja po istom Duhu;</verse>
				<verse number="10">a drugome činjenje čudesa; a drugome prorokovanje; a drugome raspoznavanje duhova; a drugome različite vrste jezika; a drugome tumačenje jezika.</verse>
				<verse number="11">A sve to radi taj jedan te isti Duh koji dijeli svakome pojedinačno kako on hoće.</verse>
				<verse number="12">Jer kao što je tijelo jedno, i ima mnogo udova, a svi udovi tog jednog tijela, iako ih je mnogo, jedno su tijelo: tako je i Krist.</verse>
				<verse number="13">Jer po jednom smo Duhu svi mi kršteni u jedno tijelo, bilo Židovi ili Pogani, bilo robovi ili slobodnjaci. I svi smo napojeni jednim Duhom.</verse>
				<verse number="14">Jer ni tijelo nije jedan ud, nego mnogi.</verse>
				<verse number="15">Ako bi noga rekla: “Zato što nisam ruka, nisam od tijela,” zar stoga nije od tijela?</verse>
				<verse number="16">Ako bi i uho reklo: “Zato što nisam oko, nisam od tijela,” zar stoga nije od tijela?</verse>
				<verse number="17">Kad bi cijelo tijelo bilo oko, gdje bi bio sluh? Kad bi sve bio sluh, gdje bi bio njuh?</verse>
				<verse number="18">Ali sada je Bog udove, svakog pojedinog od njih, postavio na tijelu kako je htio.</verse>
				<verse number="19">A kad bi svi bili jedan ud, gdje bi bilo tijelo?</verse>
				<verse number="20">No sada postoje mnogi udovi, ali je jedno tijelo.</verse>
				<verse number="21">I oko ne može reći ruci: “Ne trebam te”, ili opet glava nogama: “Ne trebam vas.”</verse>
				<verse number="22">Naprotiv, puno su više potrebni oni udovi tijela koji se čine slabijima.</verse>
				<verse number="23">A oni udovi tijela za koje mislimo da su manje časni, njima poklanjamo veću čast. I naši nepristojni dijelovi imaju više pristojnosti,</verse>
				<verse number="24">a naši pristojni dijelovi nemaju tu potrebu. Ali je Bog sastavio tijelo i dao veću čast onome dijelu kojemu to nedostaje,</verse>
				<verse number="25">da ne bude razdora u tijelu, nego da se svi udovi jednako brinu jedan za drugoga.</verse>
				<verse number="26">I kad trpi jedan ud, trpe zajedno svi udovi; ili kad je jedan ud poštovan, svi se udovi raduju s njim.</verse>
				<verse number="27">A vi ste tijelo Kristovo, a zasebno udovi.</verse>
				<verse number="28">I neke je Bog postavio u crkvi: prvo apostole, drugo proroke, treće učitelje; zatim čudesa, onda darove ozdravljanja, pomoći, upravljanja, različite jezike.</verse>
				<verse number="29">Jesu li svi apostoli? Jesu li svi proroci? Jesu li svi učitelji? Jesu li svi čudotvorci?</verse>
				<verse number="30">Imaju li svi darove ozdravljanja? Govore li svi jezike? Tumače li ih svi?</verse>
				<verse number="31">Ali vi čeznite za najboljim darovima! A ja ću vam pokazati još izvrsniji put.</verse>
			</chapter>
			<chapter number="13">
				<verse number="1">Ako bih govorio ljudske i anđeoske jezike, a ljubavi ne bih imao, postao bih kao mjed što ječi, ili cimbal što zveči.</verse>
				<verse number="2">Ako bih imao i dar prorokovanja i znao sve tajne i sva znanja; ako bih imao i svu vjeru, tako da bih mogao brda premještati, a ljubavi ne bih imao, ništa sam.</verse>
				<verse number="3">Ako bih i razdijelio sva svoja dobra da nahranim siromahe, ako bih i predao tijelo svoje da se spali, a ljubavi ne bih imao, ništa mi ne koristi.</verse>
				<verse number="4">Ljubav je strpljiva, dobrostiva je; ljubav ne zavidi, ljubav se ne hvali, ne nadima se,</verse>
				<verse number="5">nije nepristojna, ne traži svoje, nije razdražljiva, ne misli zlo;</verse>
				<verse number="6">ne raduje se nepravdi, a raduje se istini,</verse>
				<verse number="7">sve nosi, sve vjeruje, svemu se nada, sve podnosi.</verse>
				<verse number="8">Ljubav nikad ne prestaje. A kad bi bila proročanstva, prestala bi! Kad bi bili jezici, umuknuli bi! Kad bi bilo znanje, iščeznulo bi!</verse>
				<verse number="9">Jer djelomično spoznajemo i djelomično prorokujemo.</verse>
				<verse number="10">Ali kad dođe ono savršeno, tada će ovo djelomično nestati.</verse>
				<verse number="11">Kad sam bio dijete, govorio sam kao dijete, shvaćao kao dijete, razmišljao kao dijete. Ali kad sam postao muškarac, odbacio sam ono djetinje.</verse>
				<verse number="12">Jer sada vidimo u ogledalu, nejasno, a tada, licem u lice. Sada spoznajem djelomično, a tada ću spoznati kao što sam i spoznat.</verse>
				<verse number="13">A sada ostaje vjera, nada, ljubav, to troje; ali najveća od ovih je ljubav.</verse>
			</chapter>
			<chapter number="14">
				<verse number="1">Težite za ljubavlju i čeznite za duhovnim darovima, a još više da bi prorokovali.</verse>
				<verse number="2">Jer tko govori nepoznatim jezikom, ne govori ljudima, nego Bogu; jer ga nitko ne razumije, premda on u duhu govori tajne.</verse>
				<verse number="3">Ali onaj koji prorokuje, ljudima govori na izgradnju, i ohrabrenje i utjehu.</verse>
				<verse number="4">Onaj koji govori nepoznatim jezikom, sâm sebe izgrađuje, ali onaj koji prorokuje, izgrađuje crkvu.</verse>
				<verse number="5">Htio bi da svi vi govorite jezike, ali još više da bi prorokovali. Jer je veći onaj koji prorokuje nego onaj koji govori jezike, osim ako to protumači, da bi se izgrađivala crkva.</verse>
				<verse number="6">A sada, braćo, dođem li k vama govoreći jezike, što ću vam ja koristiti ako vam ne govorim ili po otkrivenju, ili po spoznanju, ili po proročanstvu ili po nauku?</verse>
				<verse number="7">Čak i nežive stvari daju zvuk, bilo svirala ili harfa, ako li ne daju različite zvukove, kako će se raspoznati što svira svirala ili harfa?</verse>
				<verse number="8">Jer ako truba daje nepouzdan zvuk, tko će se spremiti za bitku?</verse>
				<verse number="9">Tako i vi: ako jezikom ne izgovorite riječi koje se lako razumiju kako će se znati što je rečeno? Jer ćete govoriti u zrak.</verse>
				<verse number="10">Postoji na svijetu toliko vrsta glasova, a ni jedan od njih nije bez značenja.</verse>
				<verse number="11">Stoga, ako ne raspoznajem značenje glasa, bit ću barbarin onomu koji govori, a onaj koji govori bit će barbarin meni.</verse>
				<verse number="12">Tako i vi, budući da ste revni za duhovnim darovima, tražite kako biste se njima odlikovali za izgradnju crkve!</verse>
				<verse number="13">Zato tko govori nepoznatim jezikom neka se moli da bi mogao protumačiti.</verse>
				<verse number="14">Jer ako se molim nepoznatim jezikom, moj se duh moli, ali moj je razum besplodan.</verse>
				<verse number="15">Što ću onda? Molit ću duhom, a molit ću i razumom; pjevat ću hvale duhom, a pjevat ću i razumom.</verse>
				<verse number="16">Inače kad blagosiljaš duhom, kako će onaj koji zauzima mjesto za neupućenog reći “Amen” na tvoju zahvalu, pošto ne razumije što govoriš?</verse>
				<verse number="17">Jer ti, uistinu, dobro zahvaljuješ, ali se drugi ne izgrađuje.</verse>
				<verse number="18">Zahvaljujem Bogu svojemu, govorim jezike više od svih vas;</verse>
				<verse number="19">ali u crkvi radije kažem pet riječi svojim razumom, da bi se mojim glasom i drugi poučili, nego deset tisuća riječi nepoznatim jezikom.</verse>
				<verse number="20">Braćo, ne budite više djeca razumom, nego u zlobi budite djeca, ali razumom budite muškarci!</verse>
				<verse number="21">U Zakonu je zapisano: “Kroz ljude drugih jezika i drugih usana govorit ću ovom narodu, a ipak me ni tako neće poslušati, govori Gospodin.”</verse>
				<verse number="22">Zato nisu jezici znak za one koji vjeruju, nego za one koji ne vjeruju, a prorokovanje nije za one koji ne vjeruju, nego za one koji vjeruju.</verse>
				<verse number="23">Ako se dakle skupi sva crkva na jednom mjesto te svi govore jezike, a uđu neupućeni ili nevjernici, neće li reći da ste poludjeli?</verse>
				<verse number="24">No ako svi prorokuju, a uđe jedan koji ne vjeruje ili jedan neupućeni, presvjedočen je od svih, prosuđivan je od svih;</verse>
				<verse number="25">te se tako očituju tajne njegova srca. I tako će pasti ničice i štovati Boga te obznaniti da je Bog zaista u vama.</verse>
				<verse number="26">Što ćete onda, braćo? Kad se sastajete, svaki od vas ima psalam, ima nauk, ima jezik, ima otkrivenje, ima tumačenje. Neka sve bude na izgradnju!</verse>
				<verse number="27">Ako tko govori nepoznatim jezikom, neka to budu po dvojica, ili najviše trojica, i to po redu, a jedan neka tumači!</verse>
				<verse number="28">Ako li nema tumača, neka šuti u crkvi; a neka govori sebi i Bogu!</verse>
				<verse number="29">Neka proroci govore po dvojica ili trojica, a ostali neka prosuđuju!</verse>
				<verse number="30">Ako li nešto bude objavljeno drugome koji sjedi, prvi neka ušuti!</verse>
				<verse number="31">Jer svi možete prorokovati jedan po jedan, da se svi nauče i svi budu utješeni.</verse>
				<verse number="32">A duhovi prorokā podloženi su prorocima.</verse>
				<verse number="33">Jer Bog nije autor nereda, nego mira, kao što je u svim crkvama svetih.</verse>
				<verse number="34">Neka žene vaše u crkvama šute jer im nije dopušteno govoriti, nego im je naređeno da budu poslušne kao što i Zakon govori.</verse>
				<verse number="35">A ako žele što naučiti, neka kod kuće pitaju svoje muževe, jer je sramota ženama govoriti u crkvi.</verse>
				<verse number="36">Što, je li od vas izašla riječ Božja? Ili je došla samo k vama?</verse>
				<verse number="37">Ako netko misli da je prorok ili duhovan, neka spozna da su ovo što vam pišem zapovijedi Gospodinove.</verse>
				<verse number="38">Ako li netko to ne spoznaje, neka bude u neznanju.</verse>
				<verse number="39">Zato, braćo, čeznite prorokovati i ne branite govoriti jezike!</verse>
				<verse number="40">Sve neka bude pristojno i uredno.</verse>
			</chapter>
			<chapter number="15">
				<verse number="1">Povrh svega, braćo, objavljujem vam evanđelje koje sam vam propovijedao, koje ste i prihvatili i u kojem stojite,</verse>
				<verse number="2">po kojem ste i spašeni, ako ste zapamtili što sam vam ja propovijedao, osim ako ste povjerovali uzalud.</verse>
				<verse number="3">Jer predao sam vam najprije ono što sam i primio: da je Krist umro za naše grijehe prema Pismima,</verse>
				<verse number="4">i da je bio pokopan, i da je treći dan uskrsnuo, prema Pismima,</verse>
				<verse number="5">i da ga je vidio Kefa, zatim Dvanaestorica.</verse>
				<verse number="6">Poslije toga vidjelo ga je odjednom više od pet stotina braće, od kojih je većina ostala do ovog trenutka, a neki su usnuli.</verse>
				<verse number="7">Nakon toga vidio ga je Jakov, zatim svi apostoli.</verse>
				<verse number="8">A na kraju svega, vidio sam ga i ja, kao nedonošče.</verse>
				<verse number="9">Jer ja sam najmanji među apostolima, ja nisam podoban nazivati se apostolom jer sam progonio crkvu Božju.</verse>
				<verse number="10">Ali milošću Božjom jesam što jesam i njegova milost koja mi je darovana, meni nije bila uzaludna. Naprotiv, trudio sam se puno više nego svi oni; ali ne ja, nego milost Božja koja je bila sa mnom.</verse>
				<verse number="11">Stoga bilo to ja, ili oni, tako propovijedamo, te ste tako povjerovali.</verse>
				<verse number="12">Ako li je Krist propovijedan da je uskrsnuo od mrtvih, kako neki među vama govore da nema uskrsnuća od mrtvih?</verse>
				<verse number="13">Ako li nema uskrsnuća od mrtvih, ni Krist nije uskrsnuo.</verse>
				<verse number="14">A ako Krist nije uskrsnuo, onda je uzaludno naše propovijedanje, a uzaludna je i vaša vjera.</verse>
				<verse number="15">Dapače, našli bismo se i lažnim svjedocima Božjim, jer smo svjedočili o Bogu da je uskrsnuo Krista, kojega nije uskrsnuo, ako bi bilo da mrtvi ne uskrsavaju.</verse>
				<verse number="16">Jer ako mrtvi ne uskrsavaju, ni Krist nije uskrsnuo.</verse>
				<verse number="17">A ako Krist nije uskrsnuo, uzalud je vaša vjera; još ste u grijesima svojim.</verse>
				<verse number="18">Onda su i oni koji su usnuli u Kristu, propali.</verse>
				<verse number="19">Ako samo u ovom životu imamo nadu u Krista, najbjedniji smo od svih ljudi.</verse>
				<verse number="20">Ali sada, Krist je uskrsnuo od mrtvih i postao prvina onih koji su usnuli.</verse>
				<verse number="21">Budući da je po čovjeku došla smrt, po čovjeku dolazi i uskrsnuće od mrtvih.</verse>
				<verse number="22">Jer kao što u Adamu svi umiru, tako će i u Kristu svi oživjeti.</verse>
				<verse number="23">Ali svatko u svom redu: prvina Krist, zatim oni koji su Kristovi kod njegovog dolaska.</verse>
				<verse number="24">Tada dolazi svršetak, kad će predati kraljevstvo Bogu i Ocu, kad će zbaciti svako poglavarstvo, svaku vlast i silu.</verse>
				<verse number="25">Jer on mora kraljevati, dok ne položi sve neprijatelje pod svoje noge.</verse>
				<verse number="26">Posljednji neprijatelj koji će biti uništen je smrt.</verse>
				<verse number="27">Jer je sve podložio pod njegove noge. A kad kaže: “Sve mu je podloženo,” očito je, sve osim onoga koji mu je sve podložio.</verse>
				<verse number="28">A kad mu sve bude podloženo, tada će se i sâm Sin podložiti onomu koji je njemu sve podložio, da Bog bude sve u svemu.</verse>
				<verse number="29">Inače, što onda čine oni koji se krštavaju za mrtve? Ako mrtvi uopće ne uskrsavaju, čemu se onda krštavaju za mrtve?</verse>
				<verse number="30">I zašto se mi svaki čas izlažemo pogibli?</verse>
				<verse number="31">Tako mi vaše slave koju imam u Kristu Isusu, našem Gospodinu, svaki dan umirem.</verse>
				<verse number="32">Ako sam se na ljudski način borio sa zvijerima u Efezu, kakva mi je prednost ako mrtvi ne uskrsavaju? Onda: “Jedimo i pijmo jer sutra umiremo.”</verse>
				<verse number="33">Ne zavaravajte se: “Zli razgovori kvare dobre navike.”</verse>
				<verse number="34">Probudite se za pravednost i ne griješite jer neki nemaju spoznaju Boga. Govorim to na vašu sramotu.</verse>
				<verse number="35">Ali netko će reći: “Kako uskrsavaju mrtvi? I s kakvim li tijelom dolaze?”</verse>
				<verse number="36">Bezumniče! Ono što ti siješ ne oživljuje, ako ne umre.</verse>
				<verse number="37">I ono što siješ nije tijelo koje će nastati, nego golo zrno, na primjer, pšenice ili neko drugo.</verse>
				<verse number="38">A Bog mu daje tijelo kakvo hoće, i to svakom sjemenu svoje tijelo.</verse>
				<verse number="39">Nije svako tijelo isto tijelo, nego jedno je ljudsko tijelo, a drugo je životinjsko tijelo, drugo je riblje, i drugo ptičje.</verse>
				<verse number="40">Postoje i nebeska tjelesa i zemaljska tjelesa, ali je jedna slava nebeskih, a druga slava zemaljskih.</verse>
				<verse number="41">Jedna je slava sunca, i druga slava mjeseca, i druga slava zvijezda; jer se zvijezda od zvijezde razlikuje u slavi.</verse>
				<verse number="42">Tako je i uskrsnuće mrtvih: sije se u raspadljivosti, a uskrsava u neraspadljivosti;</verse>
				<verse number="43">sije se u sramoti, uskrsava u slavi; sije se u slabosti, uskrsava u snazi;</verse>
				<verse number="44">sije se tijelo naravno, uskrsava tijelo duhovno. Postoji tijelo naravno, i postoji tijelo duhovno.</verse>
				<verse number="45">Tako je i zapisano: “Prvi čovjek, Adam, postao je živa duša,” posljednji Adam postao je duh koji oživljuje.</verse>
				<verse number="46">Ipak nije najprije bilo duhovno, nego naravno; a poslije toga duhovno.</verse>
				<verse number="47">Prvi je čovjek od zemlje, zemljan; drugi je čovjek Gospodin s neba.</verse>
				<verse number="48">Kakav je zemljani, takvi su i zemljani; a kakav je nebeski, takvi su i nebeski.</verse>
				<verse number="49">I kao što smo nosili lik zemljanoga, nosit ćemo i lik nebeskoga.</verse>
				<verse number="50">A ovo, braćo, kažem da tijelo i krv ne mogu baštiniti kraljevstvo Božje; niti raspadljivost baštiniti neraspadljivost.</verse>
				<verse number="51">Evo, objavljujem vam otajstvo: svi nećemo usnuti, ali svi ćemo se izmijeniti,</verse>
				<verse number="52">u trenutku, u tren oka, na posljednju trubu; jer zatrubit će, i mrtvi će uskrsnuti neraspadljivi, a mi ćemo se izmijeniti.</verse>
				<verse number="53">Jer se ovo raspadljivo mora zaodjenuti neraspadljivošću i ovo smrtno mora se zaodjenuti besmrtnošću.</verse>
				<verse number="54">A kad se ovo raspadljivo zaodjene neraspadljivošću i ovo smrtno zaodjene besmrtnošću, tada će se ispuniti besjeda koja je zapisana: “Pobjeda je progutala smrt.</verse>
				<verse number="55">Smrti, gdje je tvoj žalac? Grobe, gdje ti je pobjeda?”</verse>
				<verse number="56">Žalac smrti je grijeh, a snaga je grijeha Zakon.</verse>
				<verse number="57">Ali hvala Bogu koji nam daje pobjedu po Gospodinu našemu Isusu Kristu!</verse>
				<verse number="58">Zato, braćo moja ljubljena, budite čvrsti, nepokolebivi, uvijek obilujte u djelu Gospodinovu pošto znate da trud vaš nije uzaludan u Gospodinu.</verse>
			</chapter>
			<chapter number="16">
				<verse number="1">A što se tiče skupljanja za svete, kako sam odredio crkvama u Galaciji, tako i vi činite!</verse>
				<verse number="2">Svakog prvog dana u tjednu neka svatko od vas ostavlja kod sebe i štedi, koliko mu Bog daje uspjeha, da ne bude skupljanja kad ja dođem.</verse>
				<verse number="3">A kad dođem, one koje kroz pisma potvrdite, njih ću poslati da odnesu vaš milosni dar u Jeruzalem.</verse>
				<verse number="4">Ako li bude zgodno da i ja idem, oni će poći sa mnom.</verse>
				<verse number="5">A k vama ću doći kad prođem Makedonijom; jer prolazim kroz Makedoniju.</verse>
				<verse number="6">A kod vas ću, može biti, ostati ili i prezimiti, da me vi otpratite kamo god pođem.</verse>
				<verse number="7">Jer vas ne bih htio vidjeti sada samo u prolazu, nego se nadam ostati neko vrijeme kod vas, ako Gospodin dopusti.</verse>
				<verse number="8">A u Efezu ću ostati do Pedesetnice,</verse>
				<verse number="9">jer su mi se otvorila vrata, velika i djelotvorna, a protivnika je mnogo.</verse>
				<verse number="10">A ako dođe Timotej, gledajte da može biti s vama bez straha jer on radi djelo Gospodinovo kao i ja.</verse>
				<verse number="11">Neka ga dakle nitko ne prezire, nego ga ispratite u miru da bi došao k meni; jer ga očekujem s braćom.</verse>
				<verse number="12">Što se tiče našega brata Apolona, mnogo sam ga zaklinjao da dođe k vama s braćom, ali nikako mu nije bilo po volji poći ovaj put, ali će doći kad bude imao zgodnu prigodu.</verse>
				<verse number="13">Bdijte, čvrsto stojte u vjeri, muževno se držite, budite jaki!</verse>
				<verse number="14">Neka sve što činite bude u ljubavi!</verse>
				<verse number="15">Zaklinjem vas, braćo, znate Stefaninu kuću, da je prvina Ahaje i da su se posvetili za posluživanje svetima,</verse>
				<verse number="16">da se i vi pokoravate takvima i svakome koji nam pomaže i trudi se!</verse>
				<verse number="17">Radujem se dolasku Stefaninu i Fortunatovu i Ahajikovu, jer su oni nadoknadili ono što je nedostajalo s vaše strane.</verse>
				<verse number="18">Jer su okrijepili moj i vaš duh. Stoga priznajte takve!</verse>
				<verse number="19">Pozdravljaju vas azijske crkve. Puno vas pozdravljaju u Gospodinu Akvila i Priska zajedno s crkvom koja je u njihovoj kući.</verse>
				<verse number="20">Pozdravljaju vas sva braća. Pozdravite jedan drugoga svetim poljupcem!</verse>
				<verse number="21">Pozdrav mojom rukom, Pavlovom.</verse>
				<verse number="22">Ako tko ne ljubi Gospodina Isusa Krista, neka na njemu bude anatema. Maranatha!</verse>
				<verse number="23">Milost Gospodina našega Isusa Krista s vama.</verse>
				<verse number="24">Ljubav moja sa svima vama u Kristu Isusu. Amen.</verse>
			</chapter>
		</book>
		<book number="47">
			<chapter number="1">
				<verse number="1">Pavao, apostol Isusa Krista po volji Božjoj, i naš brat Timotej, crkvi Božjoj koja je u Korintu, sa svima svetima koji su u cijeloj Ahaji.</verse>
				<verse number="2">Milost vam i mir od Boga, našega Oca, i Gospodina Isusa Krista!</verse>
				<verse number="3">Blagoslovljen Bog i Otac Gospodina našega Isusa Krista, Otac milosrđa i Bog svake utjehe,</verse>
				<verse number="4">koji nas tješi u svakoj našoj nevolji, da mi možemo tješiti one koji su u bilo kakvoj nevolji onom utjehom kojom smo sami bili utješeni od Boga.</verse>
				<verse number="5">Jer kao što Kristove patnje obiluju u nama, tako i naša utjeha obiluje po Kristu.</verse>
				<verse number="6">Ako se i mučimo, to je za vašu utjehu i spasenje koje je djelotvorno u podnošenju istih patnji koje i mi podnosimo; ako smo utješeni, to je za vašu utjehu i spasenje.</verse>
				<verse number="7">I naša je nada za vas čvrsta, jer znamo da kao što ste sudionici patnji, tako ćete biti i utjehe.</verse>
				<verse number="8">Jer ne bismo htjeli, braćo, držati vas u neznanju o našoj nevolji koja nam se dogodila u Aziji, kad smo bili opterećeni prekomjerno, iznad naše snage, tako da smo očajavali i za život.</verse>
				<verse number="9">Ali smo sami u sebi primili smrtnu osudu da se ne bismo pouzdavali u sebe, nego u Boga koji uskršava mrtve.</verse>
				<verse number="10">On nas je od takve smrti izbavio i izbavlja, u njega se pouzdajemo da će nas još izbavljati.</verse>
				<verse number="11">Pomažite i vi molitvom za nas da bi mnoge osobe mogle zahvaljivati za dar milosti koji nam je predan od mnogih u našu korist.</verse>
				<verse number="12">Jer ovo je naša slava, svjedočanstvo naše savjesti da smo se u svijetu, a još više prema vama, ponašali u jednostavnosti i iskrenosti Božjoj; ne u mudrosti tjelesnoj, nego u milosti Božjoj.</verse>
				<verse number="13">Jer ne pišemo vam ništa drugo osim onog što čitate i spoznajete. A pouzdajem se da ćete i do kraja spoznati,</verse>
				<verse number="14">kao što ste nas djelomično već spoznali: da smo vaša slava kao i vi naša u dan Gospodina Isusa.</verse>
				<verse number="15">I u ovom sam uvjerenju namjeravao najprije doći k vama, da biste imali dvostruku korist,</verse>
				<verse number="16">a preko vas prijeći u Makedoniju, te ponovo iz Makedonije doći k vama pa da me vi otpratite prema Judeji.</verse>
				<verse number="17">Kad sam dakle to namjeravao, jesam li postupio lakomisleno? Ili što namjeravam, namjeravam li po tijelu, tako da kod mene bude: “Da, da!” i “Ne, ne!”?</verse>
				<verse number="18">Ali pošto je Bog vjeran, naša riječ vama nije bila: “Da!” i “Ne!”</verse>
				<verse number="19">Jer Sin Božji, Isus Krist, kojega smo među vama propovijedali ja i Silvan i Timotej, nije bio “Da!” i “Ne!”, nego je u njemu bilo “Da!”</verse>
				<verse number="20">Jer sva obećanja Božja u njemu su “Da!”, i u njemu su “Amen!”, Bogu na slavu po nama.</verse>
				<verse number="21">A onaj koji nas utvrđuje zajedno s vama u Kristu, i pomazuje nas, jest Bog.</verse>
				<verse number="22">On nas je zapečatio i dao zalog Duha u naša srca.</verse>
				<verse number="23">Štoviše, ja prizivam Boga za svjedoka moje duše, jer da vas poštedim nisam više dolazio u Korint.</verse>
				<verse number="24">Jer ne gospodarimo nad vašom vjerom, nego smo suradnici vaše radosti; jer po vjeri stojite.</verse>
			</chapter>
			<chapter number="2">
				<verse number="1">A ovo sam u sebi odlučio: neću opet doći k vama sa žalošću.</verse>
				<verse number="2">Jer ako ja vas žalostim, tko je taj koji će mene razveseliti ako ne onaj koga ja žalostim?</verse>
				<verse number="3">I pisao sam vam to isto da me, kad dođem, ne ražaloste oni koji bi me trebali razveseliti, pouzdajući se u sve vas da je moja radost, radost vas svih.</verse>
				<verse number="4">Jer sam vam pisao iz mnogih nevolja i tjeskobe srca s mnogim suzama, ne da bi se ražalostili, nego da bi upoznali preobilnu ljubav koju imam prema vama.</verse>
				<verse number="5">A ako me je tko ražalostio, nije mene ražalostio, nego djelomično, da ne pretjerujem, sve vas.</verse>
				<verse number="6">Dosta je takvome ta kazna koja mu je dosuđena od većine.</verse>
				<verse number="7">Stoga mu vi, naprotiv, radije oprostite i utješite ga, da ga takva prevelika žalost ne shrva.</verse>
				<verse number="8">Zato vas zaklinjem, potvrdite svoju ljubav prema njemu.</verse>
				<verse number="9">Jer zbog toga sam vam i pisao, da bi spoznao vašu prokušanost, jeste li u svemu poslušni.</verse>
				<verse number="10">A kome vi nešto oprostite, opraštam i ja. Jer i ja ako sam kome što oprostio, kome sam to oprostio, radi vas sam to oprostio pred licem Kristovim,</verse>
				<verse number="11">da nas ne bi nadmudrio Sotona; jer nam nisu nepoznata njegova lukavstva.</verse>
				<verse number="12">A kad sam došao u Troadu propovijedati Kristovo evanđelje, premda su mi vrata bila otvorena u Gospodinu,</verse>
				<verse number="13">nisam imao spokoja u svom duhu, jer nisam našao Tita, svoga brata; nego, kad sam se oprostio s njima, otišao sam u Makedoniju.</verse>
				<verse number="14">A hvala Bogu, koji nam daje da uvijek odnosimo trijumf u Kristu i po nama širi na svakome mjestu miris spoznaje o njemu.</verse>
				<verse number="15">Jer smo Bogu Kristov miomiris, među onima koji se spašavaju i među onima koji propadaju.</verse>
				<verse number="16">Jednima smo miris smrti za smrt, a drugima miris života za život. A tko je za ovo sposoban?</verse>
				<verse number="17">Jer mi nismo kao oni koji iskrivljuju riječ Božju; nego s iskrenošću, štoviše kao od Boga pred Bogom, u Kristu govorimo.</verse>
			</chapter>
			<chapter number="3">
				<verse number="1">Počinjemo li ponovo sami sebe preporučivati? Ili trebamo, kao neki, pisma preporuke za vas ili pisma preporuke od vas?</verse>
				<verse number="2">Vi ste naša poslanica, upisana u našim srcima, koju poznaju i čitaju svi ljudi.</verse>
				<verse number="3">Očito je da ste vi poslanica Kristova, poslužena po nama, napisana ne crnilom, nego Duhom Boga živoga, ne na kamenim pločama, nego na tjelesnim pločama srca.</verse>
				<verse number="4">A takvo pouzdanje u Boga imamo kroz Krista.</verse>
				<verse number="5">Ne da smo sami po sebi sposobni nešto pomisliti kao da dolazi od nas, nego je naša sposobnost od Boga,</verse>
				<verse number="6">koji nas je i osposobio za poslužitelje Novog zavjeta; ne slova, nego duha, jer slovo ubija, a duh oživljuje.</verse>
				<verse number="7">Ako li je služba smrti, slovima uklesana u kamenju, bila u slavi, tako da sinovi Izraelovi nisu mogli stalno gledati u Mojsijevo lice zbog slave njegova izgleda, slave koja nestaje,</verse>
				<verse number="8">kako li neće služba duha biti još slavnija?</verse>
				<verse number="9">Jer ako je služba osude bila slava, mnogo će više služba pravednosti obilovati u slavi.</verse>
				<verse number="10">Jer u tom pogledu i nije proslavljeno ono što je proslavljeno, zbog slave koja sve nadmašuje.</verse>
				<verse number="11">Jer ako je ono što nestaje bilo slavno, još je slavnije ono što ostaje.</verse>
				<verse number="12">Budući dakle da imamo takvu nadu, koristimo veliku slobodu govora,</verse>
				<verse number="13">a ne kao Mojsije, koji je stavljao pokrivalo na svoje lice da sinovi Izraelovi ne promatraju svršetak onoga što prolazi.</verse>
				<verse number="14">Ali su im umovi oslijepili, jer im sve do danas ostaje isto pokrivalo neuklonjeno pri čitanju Staroga zavjeta; u Kristu to pokrivalo nestaje.</verse>
				<verse number="15">Ali sve do danas kad se čita Mojsije, pokrivalo je na njihovom srcu.</verse>
				<verse number="16">Ali kad se obrate Gospodinu, pokrivalo će se ukloniti.</verse>
				<verse number="17">A Gospodin je Duh; a gdje je Duh Gospodinov, ondje je sloboda.</verse>
				<verse number="18">A svi mi, koji otkrivenog lica kao u ogledalu gledamo slavu Božju, preobražavamo se u isti lik, iz slave u slavu, kao od Gospodinova Duha.</verse>
			</chapter>
			<chapter number="4">
				<verse number="1">Zbog toga, budući da imamo ovu službu, kao što smo primili milosrđe, ne posustajemo,</verse>
				<verse number="2">nego smo se odrekli prikrivenog nepoštenja, ne hodeći u lukavstvu i ne iskrivljujući riječ Božju, već se objavljivanjem istine preporučamo svakoj ljudskoj savjesti pred Bogom.</verse>
				<verse number="3">Ako li je i pokriveno naše evanđelje, pokriveno je u onima koji propadaju;</verse>
				<verse number="4">u onima kojima je bog ovoga svijeta zaslijepio nevjerničke umove, da im ne zasvijetli svjetlo slavnog evanđelja Kristovog, koji je slika Božja.</verse>
				<verse number="5">Jer ne propovijedamo same sebe, nego Krista Isusa Gospodinom; a sebe vašim slugama radi Isusa.</verse>
				<verse number="6">Jer je Bog koji je rekao neka iz tame svjetlo zasvijetli, zasvijetlio je u našim srcima te dao svjetlo spoznaje slave Božje u licu Isusa Krista.</verse>
				<verse number="7">Ali ovo blago imamo u zemljanim posudama da bi ta izvanredna snaga bila od Boga, a ne od nas.</verse>
				<verse number="8">U nevolji smo u svemu, ali nismo u škripcu; zbunjeni, ali ne očajni;</verse>
				<verse number="9">progonjeni, ali ne ostavljeni; obarani, ali ne uništeni.</verse>
				<verse number="10">Uvijek u tijelu pronosimo umiranje Gospodina Isusa da bi se i život Isusov očitovao u našem tijelu.</verse>
				<verse number="11">Jer mi koji živimo uvijek se na smrt predajemo radi Isusa, da bi se i život Isusov očitovao u našem smrtnom tijelu.</verse>
				<verse number="12">Tako dakle smrt djeluje u nama, a život u vama.</verse>
				<verse number="13">Budući da imamo isti duh vjere kao što je zapisano: “Povjerovao sam i zato sam progovorio,” i mi vjerujemo, i zato govorimo,</verse>
				<verse number="14">jer znamo da će onaj koji je uskrsnuo Gospodina Isusa, i nas po Isusu uskrsnuti, i postaviti nas zajedno s vama.</verse>
				<verse number="15">Jer je sve to za vas da se milost umnoži zahvaljivanjem mnogih te obiluje na slavu Božju.</verse>
				<verse number="16">Iz tog razloga ne posustajemo; naprotiv, premda se naš vanjski čovjek raspada, ipak se unutarnji čovjek obnavlja iz dana u dan.</verse>
				<verse number="17">Jer naša neznatna nevolja, koja traje kratko, donosi nam još više obilovanja i vječni značaj slave,</verse>
				<verse number="18">dok ne gledamo na ono što je vidljivo, nego na ono što je nevidljivo. Jer ono što je vidljivo je privremeno, a ono što je nevidljivo je vječno.</verse>
			</chapter>
			<chapter number="5">
				<verse number="1">Jer znamo da ako se naša zemaljska kuća, ovaj šator, raspadne, imamo zgradu od Boga, kuću koja nije rukom sagrađena, vječnu u nebesima.</verse>
				<verse number="2">Jer u ovome uzdišemo i žarko želimo odjenuti se svojom kućom koja je s neba,</verse>
				<verse number="3">ako li smo već odjeveni, nećemo se naći goli.</verse>
				<verse number="4">Jer i mi koji smo u ovom šatoru uzdišemo opterećeni jer ne želimo biti razodjeveni, nego odjeveni, da bi život mogao progutati ovo što je smrtno.</verse>
				<verse number="5">A onaj koji nas je za ovo sazdao jest Bog, koji nam je i dao zalog Duha.</verse>
				<verse number="6">Stoga se uvijek pouzdajemo jer znamo da dok smo nazočni u tijelu, odsutni smo od Gospodina.</verse>
				<verse number="7">(Jer po vjeri hodimo, a ne po gledanju.)</verse>
				<verse number="8">I pouzdajemo se i radije bismo htjeli biti odsutni od tijela te biti nazočni kod Gospodina.</verse>
				<verse number="9">Zato se i trudimo da mu budemo ugodni, bilo nazočni ili odsutni.</verse>
				<verse number="10">Jer se svi moramo pojaviti pred sudištem Kristovim da svaki primi prema onome što je učinio u svome tijelu, bilo to dobro ili loše.</verse>
				<verse number="11">Budući dakle da znamo za strah i trepet Gospodnji, uvjeravamo ljude; a Bogu smo razotkriveni, a nadam se da smo razotkriveni i u vašim savjestima.</verse>
				<verse number="12">Jer ne preporučujemo vam opet sami sebe, nego vam dajemo prigodu proslaviti se nama, da imate što odgovoriti onima koji se proslavljaju vanjštinom, a ne srcem.</verse>
				<verse number="13">Jer ako bismo bili izvan sebe, to je radi Boga; ako bismo bili trezveni, to je radi vas.</verse>
				<verse number="14">Jer nas obuzima ljubav Kristova zato ovako prosuđujemo, da ako je jedan umro za sve, tada su svi umrli;</verse>
				<verse number="15">a on je umro za sve da oni koji žive ne bi više živjeli sami sebi, nego onome koji je za njih umro i uskrsnuo.</verse>
				<verse number="16">Zato od sada ne poznajemo nikoga po tijelu. Ako li smo i poznavali Krista po tijelu, ipak ga sada više ne poznajemo.</verse>
				<verse number="17">Stoga, ako je tko u Kristu, novo je stvorenje; staro je nestalo, gle, sve je novo nastalo.</verse>
				<verse number="18">A sve je od Boga koji nas je po Kristu pomirio sa sobom i predao nam službu pomirenja;</verse>
				<verse number="19">to jest, pošto je Bog bio u Kristu i pomirio svijet sa sobom, nije im uračunao njihove prijestupe, već nam je predao riječ pomirenja.</verse>
				<verse number="20">Sada smo dakle poslanici za Krista. Kao da vas Bog preklinje po nama; molimo vas umjesto Krista: pomirite se s Bogom!</verse>
				<verse number="21">Jer ga je on učinio grijehom za nas, njega koji nije upoznao grijeha, da mi u njemu postanemo pravednost Božja.</verse>
			</chapter>
			<chapter number="6">
				<verse number="1">Sada, kao njegovi suradnici zaklinjemo i vas da ne primite uzaludno milost Božju.</verse>
				<verse number="2">(Jer on govori: “Uslišao sam te u pravo vrijeme i pomogao sam ti u dan spasenja.” Evo, sada je pogodno vrijeme! Evo, sad je dan spasenja!)</verse>
				<verse number="3">Ne pravimo ni u čemu nikakvu smutnju, da se ne bi naša služba proglasila krivom,</verse>
				<verse number="4">nego u svemu sebe pokazujemo kao poslužitelje Božje: u velikoj strpljivosti, u nevoljama, u potrebama, u tjeskobama,</verse>
				<verse number="5">pod udarcima, u tamnicama, u bunama, u naporima, u bdjenjima, u postovima;</verse>
				<verse number="6">u čistoći, u spoznaji, u strpljivom podnošenju, u dobroti, u Duhu Svetome, u nepatvorenoj ljubavi,</verse>
				<verse number="7">u riječi istine, u snazi Božjoj, oružjem pravednosti zdesna i slijeva,</verse>
				<verse number="8">po slavi i sramoti, po zlom i dobrom glasu; kao zavodnici, a ipak istiniti;</verse>
				<verse number="9">kao nepoznati, a ipak dobro poznati; kao umirući, a evo živimo; kao kažnjavani, a ne ubijani;</verse>
				<verse number="10">kao žalosni, a uvijek radosni; kao siromašni, a mnoge obogaćujemo; kao oni koji nemaju ništa, a ipak posjeduju sve.</verse>
				<verse number="11">O Korinćani, usta su nam otvorena prema vama, srce nam je rašireno.</verse>
				<verse number="12">Nije vam tijesno u nama, ali je tijesno u vašoj nutrini.</verse>
				<verse number="13">A kao uzvrat za to isto, ja kao svojoj djeci govorim, raširite se i vi.</verse>
				<verse number="14">Ne budite neprimjereno ujarmljeni zajedno s nevjernicima. Jer kakvo zajedništvo ima pravednost s nepravednošću? Kakvu zajednicu ima svjetlo s tamom?</verse>
				<verse number="15">A kakvu slogu ima Krist s Belijalom? Ili kakav udio ima onaj koji vjeruje s nevjernikom?</verse>
				<verse number="16">A kakav sporazum ima hram Božji s idolima? Jer vi ste hram živoga Boga, kao što je Bog rekao: “Prebivat ću u njima i hoditi s njima: i bit ću njihov Bog, a oni će biti moj narod.</verse>
				<verse number="17">Stoga izađite iz njihove sredine i odvojite se, govori Gospodin, i ne dotičite nečisto i ja ću vas primiti.</verse>
				<verse number="18">I bit ću vam Otac, a vi ćete mi biti sinovi i kćeri, govori Gospodin, Svesilni.”</verse>
			</chapter>
			<chapter number="7">
				<verse number="1">Budući dakle da imamo ova obećanja, ljubljeni, očistimo sebe od svake ljage tijela i duha usavršavajući svetost u strahu Božjem!</verse>
				<verse number="2">Prihvatite nas; nikoga nismo povrijedili, nikoga nismo iskvarili, nikoga zakinuli.</verse>
				<verse number="3">Ne govorim to zato da vas osudim. Jer sam prije rekao da ste u našim srcima; da s vama umiremo i s vama živimo.</verse>
				<verse number="4">Velika je moja odvažnost govora prema vama, velik je moj ponos zbog vas. Ispunjen sam utjehom; obilujem radošću uza svu našu nevolju.</verse>
				<verse number="5">Jer i kad smo došli u Makedoniju, naše tijelo nije imalo spokoja, nego smo podnosili nevolje na svaki način: izvana borbe, iznutra strepnje.</verse>
				<verse number="6">Ali Bog, koji tješi potištene, utješio nas je Titovim dolaskom.</verse>
				<verse number="7">I ne samo dolaskom njegovim nego i utjehom kojom se utješio zbog vas. Izvijestio nas je o vašoj čežnji, vašem tugovanju, vašem žaru za mene, tako da sam se još i više razveselio.</verse>
				<verse number="8">Jer iako sam vas ražalostio pismom, ne kajem se. Premda sam se raskajao; jer vidim da vas je poslanica ožalostila, makar za neko vrijeme.</verse>
				<verse number="9">Sada se veselim, ne zato što ste se ožalostili, nego zato što ste se ožalostili na pokajanje; jer ožalostili ste se na pobožan način, da od nas ni u čemu ne budete oštećeni.</verse>
				<verse number="10">Jer žalost koja je po Bogu uzrokuje pokajanje na spasenje za koje se ne kaje, a žalost ovog svijeta uzrokuje smrt.</verse>
				<verse number="11">Jer gle, samim time što ste se na pobožan način ožalostili koliku je brižljivost to prouzročilo u vama, pa koliko vašeg opravdavanja, pa koliko ogorčenja, pa koliko straha, pa koliko čežnje, pa koliko revnosti, pa koliko osvete! U svemu ste sebe pokazali da ste u toj stvari čisti.</verse>
				<verse number="12">Stoga, iako sam vam pisao, nije to zbog onog koji je učinio krivo, niti zbog onog kome je učinjeno krivo, nego da se vama pokaže naša brižljivost za vas pred Bogom.</verse>
				<verse number="13">Zbog toga smo se utješili vašom utjehom, i još smo se više razveselili zbog Titove radosti jer je radi vas bio okrijepljen njegov duh.</verse>
				<verse number="14">Jer ako sam mu se što zbog vas pohvalio, nisam se postidio, nego kako smo sve o vama govorili u istini, tako se i naša pohvala koju sam izrazio pred Titom pokazala istinom.</verse>
				<verse number="15">A njegova je srdačnost još obilnija prema vama kad se sjeti poslušnosti svih vas: kako ste ga primili sa strahom i drhtanjem.</verse>
				<verse number="16">Veselim se stoga da se u svemu mogu pouzdati u vas.</verse>
			</chapter>
			<chapter number="8">
				<verse number="1">Štoviše, braćo, želimo da znate za milost Božju koja je predana makedonskim crkvama:</verse>
				<verse number="2">kako je u velikom iskušenju iz nevolje njihova izobilna radost i njihovo krajnje siromaštvo obilovalo bogatstvom njihove darežljivosti.</verse>
				<verse number="3">Jer su prema njihovoj moći, svjedočim, pa i iznad njihove moći, bili voljni od sebe darivati,</verse>
				<verse number="4">moleći nas s mnogo usrdnosti da bismo primili dar i prihvatili zajedništvo služenja svetima.</verse>
				<verse number="5">I to su učinili, ne kako smo se nadali, nego su najprije same sebe predali Gospodinu i nama po Božjoj volji.</verse>
				<verse number="6">Tako da smo zaželjeli da Tit kao što je započeo, tako i dovrši u vama i tu istu milost.</verse>
				<verse number="7">Stoga, kao što u svemu obilujete u vjeri i govoru, i spoznaji i u svakoj revnosti i u svojoj ljubavi prema nama, gledajte da obilujete i u ovoj milosti.</verse>
				<verse number="8">Ne govorim ovo po zapovijedi, nego ispitujem, prema revnosti drugih, i iskrenost vaše ljubavi.</verse>
				<verse number="9">Jer vam je poznata milost Gospodina našega Isusa Krista koji, premda je bio bogat, radi vas je postao siromašan, da biste se vi njegovim siromaštvom obogatili.</verse>
				<verse number="10">A u tome vam dajem savjet: jer je to korisno za vas koji ste ne samo činili, nego ste htjeli to i započeti još prošle godine.</verse>
				<verse number="11">Sada dakle dovršite to djelo da kao što ste bili spremni htjeti, tako da možete i dovršiti s onim što imate.</verse>
				<verse number="12">Jer ako najprije postoji dobra volja, ona je prihvatljiva po onome što netko ima, a ne po onome što nema.</verse>
				<verse number="13">Jer ne želim da drugima bude olakšanje, a vama opterećenje:</verse>
				<verse number="14">nego po jednakosti, da u sadašnjem vremenu vaše izobilje bude zaliha za njihovu oskudicu, da bi i njihovo izobilje jednom bilo za vašu oskudicu, tako da bude jednakost,</verse>
				<verse number="15">kao što je zapisano: “Onaj koji je skupio mnogo, nije mu preteklo; a onaj koji je skupio malo, nije mu nedostajalo.”</verse>
				<verse number="16">Ali neka bude hvala Bogu koji tu istu gorljivu brižljivost za vas stavlja u Titovo srce,</verse>
				<verse number="17">jer je doista prihvatio poticaj, ali pošto je bio jako gorljiv, dragovoljno je otišao k vama.</verse>
				<verse number="18">A s njim smo poslali brata čija je hvala u evanđelju po svim crkvama.</verse>
				<verse number="19">I ne samo to nego je i izabran od crkava da putuje s nama s ovom milošću koju mi poslužujemo na slavu samoga Gospodina i da proglasimo vašu spremnost,</verse>
				<verse number="20">kako bismo izbjegli to da nas netko ne okrivi zbog ovog izobilja koje mi poslužujemo;</verse>
				<verse number="21">jer se skrbimo za čestito, ne samo pred Gospodinom nego i pred ljudima.</verse>
				<verse number="22">A s njima smo poslali našega brata za kojega smo mnogo puta utvrdili da je marljiv u mnogo čemu, a sada je još marljiviji na temelju velikog pouzdanja koje imam u vas.</verse>
				<verse number="23">Ako se netko raspituje o Titu, on je moj drug i suradnik obzirom na vas, ili ako se raspituje za našu braću, oni su poslanici crkava i slava Kristova.</verse>
				<verse number="24">Stoga im pokažite i pred crkvama dokaz svoje ljubavi i našega ponosa radi vas.</verse>
			</chapter>
			<chapter number="9">
				<verse number="1">Jer što se tiče posluživanja svetima, suvišno mi je pisati vam,</verse>
				<verse number="2">jer poznajem vašu gorljivost zbog koje se ponosim radi vas pred Makedoncima da je Ahaja bila spremna od prošle godine; i vaša je revnost potaknula mnoge.</verse>
				<verse number="3">Ipak sam poslao braću da naš ponos koji je zbog vas ne bude uzaludan u tom pogledu, kao što sam rekao, budite spremni;</verse>
				<verse number="4">da se, ako sa mnom dođu Makedonci i nađu vas nespremne, ne osramotimo mi, da ne kažemo vi, u tom istom pouzdanju kojim se ponosimo.</verse>
				<verse number="5">Stoga sam smatrao potrebnim potaknuti braću da prije odu k vama i da taj isti vaš već ranije obećani poklon bude spreman kao poklon, a ne kao lakomost.</verse>
				<verse number="6">Ali ovo kažem: tko škrto sije, škrto će i žeti; a tko obilno sije, obilno će i žeti!</verse>
				<verse number="7">Svatko neka daje kako odluči u svom srcu; ne s nezadovoljstvom ili zbog prisile, jer Bog ljubi vesela darivatelja.</verse>
				<verse number="8">A Bog je moćan učiniti da vam svaka milost obiluje, da uvijek imate u svemu dovoljno svega te možete obilovati za svako dobro djelo.</verse>
				<verse number="9">(Kao što je zapisano: “Naširoko je razasuo, dao je siromašnima; njegova pravednost ostaje zauvijek.”</verse>
				<verse number="10">A onaj koji se brine za sjeme sijaču, brine se i za kruh za vaše jelo i umnožava vaše posijano sjeme te uvećava plodove vaše pravednosti;)</verse>
				<verse number="11">da u svemu budete obogaćeni za svaku darežljivost koja kroz nas prouzročuje zahvalu Bogu.</verse>
				<verse number="12">Jer upravljanje ovom službom, ne samo što podmiruje oskudicu svetih, nego i obiluje mnogim zahvalama Bogu.</verse>
				<verse number="13">Kroz isprobavanje ove službe, oni slave Boga zbog vaše pokornosti u priznavanju evanđelja Kristova, i zbog vaše velikodušne raspodjele prema njima i prema svima,</verse>
				<verse number="14">te u svojoj molitvi za vas čeznu za vama zbog preobilne Božje milosti u vama.</verse>
				<verse number="15">Neka bude hvala Bogu na njegovom neizrecivom daru!</verse>
			</chapter>
			<chapter number="10">
				<verse number="1">A ja, Pavao, osobno vas zaklinjem krotkošću i blagošću Kristovom; ja koji sam skroman u nazočnosti među vama, a kad sam odsutan, odvažan sam prema vama.</verse>
				<verse number="2">Ali vas zaklinjem da kad budem nazočan ne moram biti odvažan s tim uvjerenjem kojim se namjeravam odvažiti protiv nekih što misle za nas kao da mi hodimo po tijelu.</verse>
				<verse number="3">Jer premda hodimo u tijelu, ne ratujemo po tijelu.</verse>
				<verse number="4">(Jer oružje našega ratovanja nije tjelesno, nego je silno u Bogu za rušenje utvrda.)</verse>
				<verse number="5">Obaramo umišljenosti i svaku uznositost koje se diže protiv spoznavanja Boga, i zarobljujemo svaku misao na poslušnost Kristu.</verse>
				<verse number="6">I u pripravnosti imamo osvetu za svaku neposlušnost kad se ispuni vaša poslušnost.</verse>
				<verse number="7">Gledate li na vanjštinu? Ako je tko uvjeren za sebe da je Kristov, neka sâm od sebe ponovo promisli ovo, da kako je on Kristov, tako smo i mi Kristovi!</verse>
				<verse number="8">Jer premda bih se i nešto više trebao hvaliti našom vlašću koju nam je Gospodin dao na izgradnju, a ne na vašu propast, ne bih se trebao postidjeti;</verse>
				<verse number="9">tako da se ne bi činilo kao da vas zastrašujem pismima.</verse>
				<verse number="10">Jer njegove su “poslanice,” kažu, “teške i snažne, ali je njegova tjelesna nazočnost slaba, a njegov govor vrijedan prezira.”</verse>
				<verse number="11">Neka takav razmisli o ovome: da kakvi smo riječju u pismima, kad smo odsutni, takvi ćemo biti i na djelu, kad smo nazočni!</verse>
				<verse number="12">Jer se ne usuđujemo ubrajati ili sebe uspoređivati s nekima koji sami sebe preporučuju. Ali oni koji sami sebe među sobom mjere i sami se sa sobom uspoređuju, nisu mudri.</verse>
				<verse number="13">A mi se nećemo hvaliti preko mjere, nego po mjeri mjerila koje nam je odmjerio Bog kao mjeru da bi doprli i do vas.</verse>
				<verse number="14">Jer mi se ne protežemo preko mjere, kao da nismo doprli do vas; jer smo stigli i do vas u propovijedanju Kristovog evanđelja.</verse>
				<verse number="15">Ne hvalimo se prekomjerno tuđim naporima, nego imamo nadu da ćemo se, s uzrastom vaše vjere i mi, po našem mjerilu, uzveličati među vama,</verse>
				<verse number="16">te propovijedati evanđelje u krajevima dalje od vas, a ne ponositi se onim što je već učinio netko drugi.</verse>
				<verse number="17">A “tko se hvali, u Gospodinu neka se hvali.”</verse>
				<verse number="18">Jer nije prokušan onaj koji sam sebe preporučuje, nego onaj kojega Gospodin preporučuje.</verse>
			</chapter>
			<chapter number="11">
				<verse number="1">Daj Bože, kad biste podnijeli malo mojega bezumlja! Zapravo, i podnosite me.</verse>
				<verse number="2">Jer ljubomoran sam na vas Božjom ljubomorom, jer sam vas zaručio s jednim mužem, da vas privedem Kristu kao čistu djevicu.</verse>
				<verse number="3">Ali se bojim da se slučajno ne bi, kao što je zmija zavela Evu svojim lukavstvom, vaše misli pokvarile od jednostavnosti koja je u Kristu.</verse>
				<verse number="4">Jer ako onaj tko dođe propovijeda drugog Isusa, kojega mi nismo propovijedali, ili ako primate drugog duha, kojega niste primili, ili drugo evanđelje, koje niste prihvatili, takvog dobro podnosite.</verse>
				<verse number="5">Smatram, naime, da ni u čemu nisam manji od najglavnijih apostola.</verse>
				<verse number="6">Ako sam i nevješt u govoru, nisam u znanju, štoviše, to smo vam pokazali u svemu i pred svima.</verse>
				<verse number="7">Ili sam počinio grijeh što sam vam besplatno navješćivao evanđelje, ponizujući sebe da vas uzvisim?</verse>
				<verse number="8">Druge sam crkve plijenio, primajući od njih plaću da bih vama služio.</verse>
				<verse number="9">I kad sam bio kod vas i zapao u oskudicu, nisam nikome bio na teret jer su moju oskudicu namirila braća koja su došla iz Makedonije. I u svemu sam se čuvao i čuvat ću se da vas ne opterećujem.</verse>
				<verse number="10">Tako mi Kristove istine u meni, ove mi hvale nitko neće oduzeti u ahajskim krajevima!</verse>
				<verse number="11">Zašto? Jer vas ne ljubim? Bog zna!</verse>
				<verse number="12">Ali što činim, činit ću i dalje, da mogu oduzeti prigodu onima koji traže prigodu da bi se u onome čime se hvale našli da su kao mi.</verse>
				<verse number="13">Jer takvi su ljudi lažni apostoli, prijevarni radnici, koji se pretvaraju u Kristove apostole.</verse>
				<verse number="14">Nije ni čudo, jer se sam Sotona pretvara u anđela svjetla.</verse>
				<verse number="15">Stoga, nije ništa osobito ako se i njegovi službenici pretvaraju kao da su službenici pravednosti. Svršetak će im biti prema njihovim djelima.</verse>
				<verse number="16">Ponovno kažem, neka me nitko ne smatra bezumnikom. U protivnom, primite me i kao bezumnika da se i ja mogu nešto malo pohvaliti.</verse>
				<verse number="17">Ovo što govorim ne govorim po Gospodinu, nego kao u bezumlju, u tom pouzdanju kojim se ponosimo.</verse>
				<verse number="18">Pošto se mnogi hvale po tijelu, i ja ću se pohvaliti.</verse>
				<verse number="19">Jer vi rado podnosite bezumnike, vi koji sebe vidite mudrima!</verse>
				<verse number="20">Jer podnosite, ako vas tko zarobljuje, ako vas tko proždire, ako vam tko oduzima, ako se tko uznosi, ako vas tko udara po licu.</verse>
				<verse number="21">Govorim na sramotu kao da smo mi bili slabi. Ali u čemu je tko hrabar, u bezumlju govorim, hrabar sam i ja.</verse>
				<verse number="22">Jesu li Hebreji? I ja sam! Jesu li Izraelci? I ja sam! Jesu li sjeme Abrahamovo? I ja sam!</verse>
				<verse number="23">Jesu li poslužitelji Kristovi? Kao bezumnik govorim: ja sam još više! U naporima, preobilno; u batinama, prekomjerno; u tamnicama, prečesto: u pogiblima, često.</verse>
				<verse number="24">Od Židova sam primio pet puta po četrdeset udaraca manje jedan.</verse>
				<verse number="25">Triput sam bio šiban, jedanput kamenovan, triput doživio brodolom, noć i dan proveo sam u dubokom moru.</verse>
				<verse number="26">Na putovanjima često, u opasnosti od voda, u opasnosti od razbojnika, u opasnosti od sunarodnjaka, u opasnosti od Pogana, u opasnosti u gradu, u opasnosti u pustinji, u opasnosti na moru, u opasnosti među lažnom braćom;</verse>
				<verse number="27">u naporu i muci, u bdjenjima često, u gladi i žeđi, često u postovima, u hladnoći i golotinji.</verse>
				<verse number="28">Pored svega toga izvanjskog, koje se svakodnevno okomljuje na mene, tu je briga za sve crkve.</verse>
				<verse number="29">Tko je slab, a da ja nisam slab? Tko se sablažnjava, a da ja ne izgaram?</verse>
				<verse number="30">Ako se trebam hvaliti, svojim ću se slabostima hvaliti.</verse>
				<verse number="31">Bog i Otac Gospodina našega Isusa Krista, koji je blagoslovljen zauvijek, zna da ne lažem.</verse>
				<verse number="32">U Damasku je upravitelj pod kraljem Aretom čuvao damašćanski grad i htio me uhvatiti,</verse>
				<verse number="33">i spustili su me kroz prozor preko zida u košari te sam umaknuo njegovim rukama.</verse>
			</chapter>
			<chapter number="12">
				<verse number="1">Hvaliti se, bez sumnje, ne koristi mi; doći ću do viđenja i otkrivenja Gospodinovih.</verse>
				<verse number="2">Znao sam čovjeka u Kristu prije četrnaest godina, ne znam da li u tijelu, ne znam da li izvan tijela, Bog zna, taj je bio uznesen do trećeg neba.</verse>
				<verse number="3">I znao sam tog čovjeka, da li u tijelu, ne znam ili izvan tijela, ne znam: Bog zna,</verse>
				<verse number="4">da je bio uznesen u raj i čuo neizrecive riječi koje čovjeku nije zakonom dopušteno izgovoriti.</verse>
				<verse number="5">Takvim ću se hvaliti, a samim sobom se neću hvaliti, osim svojim slabostima.</verse>
				<verse number="6">Jer ako bi se i htio hvaliti, ne bih bio bezuman, jer bih govorio istinu. Ali se sada suzdržavam, da ne bi netko o meni mislio više nego što vidi na meni ili što čuje o meni.</verse>
				<verse number="7">I da se ne bi uzvisio preko mjere zbog obilja otkrivenja, dan mi je trn u tijelo, Sotonin poslanik, da me udara da se ne uzvisim preko mjere.</verse>
				<verse number="8">Za to sam triput zaklinjao Gospodina da to odstupi od mene.</verse>
				<verse number="9">A on mi je rekao: “Dovoljna ti je moja milost, jer se moja snaga usavršuje u slabosti.” Radije ću se dakle hvaliti svojim slabostima da bi snaga Kristova mogla počivati na meni.</verse>
				<verse number="10">Stoga uživam u slabostima, u pogrdama, u potrebama, u progonstvima, u tjeskobama radi Krista. Jer kada sam slab, onda sam jak.</verse>
				<verse number="11">Postao sam bezumnik hvaleći se! Vi ste me primorali jer je trebalo da me vi preporučujete jer ni u čemu nisam manji od najglavnih apostola, premda sam ništa.</verse>
				<verse number="12">Doista znakovi apostola ostvareni su među vama sa svom strpljivošću, u znakovima i čudesima, i silnim djelima.</verse>
				<verse number="13">Jer što je to u čemu ste vi manji od drugih crkava, osim što vam ja osobno nisam bio na teret? Oprostite mi tu krivicu!</verse>
				<verse number="14">Evo, spreman sam treći put doći k vama i neću vam biti na teret, jer ne tražim vaše, nego vas. Jer djeca ne moraju stjecati roditeljima, nego roditelji djeci.</verse>
				<verse number="15">A ja ću najradije trošiti i istrošiti se za vaše, i što vas više ljubim, manje sam ljubljen.</verse>
				<verse number="16">Ali neka bude, ja vas nisam opteretio, nego sam vas, lukav kakav jesam, na prijevaru uhvatio.</verse>
				<verse number="17">Jesam li ja zaradio na vama po nekom od onih koje sam poslao k vama?</verse>
				<verse number="18">Zamolio sam Tita i s njim sam poslao brata. Je li Tit zaradio na vama? Nismo li hodili u istom duhu? Nismo li hodili istim stopama?</verse>
				<verse number="19">Mislite li da se ponovno pred vama opravdavamo? Govorimo pred Bogom u Kristu, a sve ovo činimo, ljubljeni, za vašu izgradnju.</verse>
				<verse number="20">Jer se bojim kad dođem da vas možda neću naći kakve bih htio, i da ćete i vi mene naći kakvog ne biste htjeli, da možda ne bude kakvih rasprava, zavisti, srdžbi, svađa, kleveta, došaptavanja, nadimanja, meteža;</verse>
				<verse number="21">i da me moj Bog, kad ponovo dođem, ne ponizi kod vas te da ne bih morao oplakivati mnoge koji su prije sagriješili, a nisu se pokajali za nečistoću i bludništvo i razvratnost koju su počinili.</verse>
			</chapter>
			<chapter number="13">
				<verse number="1">Ovo je treći put što dolazim k vama. “Po ustima dvojice ili trojice svjedoka neka se utvrdi svaka riječ.”</verse>
				<verse number="2">Rekao sam već prije i sada govorim kao kad sam bio drugi put nazočan, a sada odsutan, pišem onima koji su prije sagriješili i svima ostalima da, ako ponovo dođem, neću štedjeti.</verse>
				<verse number="3">Pošto vi tražite dokaz da Krist govori u meni, koji nije slab prema vama, nego je silan u vama.</verse>
				<verse number="4">Jer iako je i bio razapet po slabosti, ali živi po snazi Božjoj. Jer smo i mi slabi u njemu, ali ćemo s njime živjeti po snazi Božjoj za vas.</verse>
				<verse number="5">Sami sebe ispitajte jeste li u vjeri! Sami sebe isprobajte! Ne poznajete li sami sebe, da je Isus Krist u vama? Osim ako niste odmetnuti.</verse>
				<verse number="6">A nadam se da ćete spoznati da mi nismo odmetnuti.</verse>
				<verse number="7">I molim se Bogu da ne činite nikakvog zla, ne da se mi pokažemo prokušani, nego da vi dobro činite, a mi makar bili kao odmetnuti.</verse>
				<verse number="8">Jer ništa ne možemo protiv istine, već samo za istinu.</verse>
				<verse number="9">Jer se radujemo kad smo mi slabi, a vi jaki, a i ovo želimo: vaše usavršavanje.</verse>
				<verse number="10">Zbog toga, odsutan, ovo pišem da, nazočan, ne bih morao oštro postupati, prema vlasti koju mi je dao Gospodin za izgradnju, a ne za rušenje.</verse>
				<verse number="11">Konačno, braćo, budite pozdravljeni! Usavršavajte se, tješite se, budite iste misli, živite u miru pa će Bog ljubavi i mira biti s vama!</verse>
				<verse number="12">Pozdravite jedan drugoga svetim poljupcem!</verse>
				<verse number="13">Pozdravljaju vas svi sveti.</verse>
				<verse number="14">Milost Gospodina Isusa Krista i ljubav Boga i zajedništvo Duha Svetoga neka bude sa svima vama! Amen.</verse>
			</chapter>
		</book>
		<book number="48">
			<chapter number="1">
				<verse number="1">Pavao apostol, ne od ljudi, niti po čovjeku, nego po Isusu Kristu i Bogu Ocu koji ga je uskrsnuo od mrtvih;</verse>
				<verse number="2">i sva braća koja su sa mnom: crkvama u Galaciji.</verse>
				<verse number="3">Milost vam i mir od Boga Oca, i od Gospodina našega Isusa Krista,</verse>
				<verse number="4">koji je samog sebe predao za naše grijehe da nas izbavi od sadašnjeg zlog svijeta, po volji Boga i Oca našega!</verse>
				<verse number="5">Njemu neka je slava uvijek i zauvijek. Amen!</verse>
				<verse number="6">Čudim se da se tako brzo odmećete, od onoga koji vas je pozvao Kristovom milošću na drugo evanđelje,</verse>
				<verse number="7">koje nije drugo, nego ima nekih koji vas uznemiruju i žele izvrnuti Kristovo evanđelje.</verse>
				<verse number="8">Ali, ako vam mi ili anđeo s neba, propovijeda nekakvo drugačije evanđelje od onoga koje smo vam mi propovijedali, neka bude proklet!</verse>
				<verse number="9">Kao što smo već prije rekli: ako vam tko propovijeda nekakvo drugačije evanđelje od onoga koje ste primili, neka bude proklet!</verse>
				<verse number="10">Zar sad uvjeravam ljude ili Boga? Ili nastojim li ugoditi ljudima? Jer ako bih još i ljudima ugađao, ne bih bio sluga Kristov.</verse>
				<verse number="11">Ali vam potvrđujem, braćo, da evanđelje koje sam ja propovijedao nije od ljudi;</verse>
				<verse number="12">jer niti sam ga ja od čovjeka primio, niti bio poučen, nego po otkrivenju Isusa Krista.</verse>
				<verse number="13">Jer ste čuli za moje nekadašnje ponašanje u židovstvu; kako sam preko mjere progonio crkvu Božju i pustošio je,</verse>
				<verse number="14">te sam napredovao u židovstvu više od mnogih vršnjaka u svom narodu, jer sam bio previše revan za predaje svojih očeva.</verse>
				<verse number="15">Ali kad se svidjelo Bogu, koji me je odvojio od utrobe moje majke i pozvao me po svojoj milosti,</verse>
				<verse number="16">objaviti Sina svojega u meni da bi ga propovijedao među Poganima, nisam se istog trena posavjetovao s tijelom i krvi,</verse>
				<verse number="17">niti sam uzišao u Jeruzalem k onima koji su bili apostoli prije mene, nego sam otišao u Arabiju te se ponovno vratio u Damask.</verse>
				<verse number="18">Onda sam poslije tri godine uzišao u Jeruzalem vidjeti Petra, te sam ostao s njim petnaest dana.</verse>
				<verse number="19">Ali druge apostole nisam vidio, osim Jakova, brata Gospodinova.</verse>
				<verse number="20">A što vam, evo, pred Bogom pišem, ne lažem.</verse>
				<verse number="21">Zatim sam došao u krajeve Sirije i Cilicije.</verse>
				<verse number="22">A judejskim crkvama koje su u Kristu, bio sam nepoznat,</verse>
				<verse number="23">već su samo čule da “onaj koji nas je prije progonio sada propovijeda vjeru koju je nekoć uništavao,”</verse>
				<verse number="24">i slavile su Boga radi mene.</verse>
			</chapter>
			<chapter number="2">
				<verse number="1">Zatim sam nakon četrnaest godina ponovno uzišao u Jeruzalem s Barnabom, a poveo sam i Tita.</verse>
				<verse number="2">A uzišao sam po otkrivenju i izložio im evanđelje koje propovijedam među Poganima, a nasamo onima koji su bili ugledni, da možda ne trčim ili da nisam trčao uzalud.</verse>
				<verse number="3">Ali čak ni Tit, koji je bio sa mnom, premda Grk, nije bio primoran obrezati se,</verse>
				<verse number="4">i to radi lažne braće, koji su se neočekivano ušuljali kako bi uhodili našu slobodu koju imamo u Kristu Isusu, tako da bi nas zarobili.</verse>
				<verse number="5">Njima nismo popustili niti se pokorili ni za čas, da bi istina evanđelja ostala kod vas.</verse>
				<verse number="6">Ali od onih koji se prave da su nešto, (ma tko oni bili, meni nije važno; jer Bog ne priznaje čovjekovu vanjštinu), jer koji se prave da su nešto, ništa mi nisu pridodali.</verse>
				<verse number="7">Nego su naprotiv, kad su vidjeli da je meni povjereno evanđelje za neobrezane, kao što je Petru za obrezane,</verse>
				<verse number="8">(jer onaj koji je djelovao u Petrovom apostolstvu među obrezanima, bio je moćan i u meni među Poganima),</verse>
				<verse number="9">a kad su Jakov, Kefa i Ivan, koji su smatrani stupovima, zapazili milost što mi je bila darovana, dali su meni i Barnabi desnice zajedništva: da mi trebamo ići među Pogane, a oni među obrezane.</verse>
				<verse number="10">Samo da se sjećamo siromaha; to je ono što sam se i potrudio činiti.</verse>
				<verse number="11">A kad je Petar stigao u Antiohiju, u lice sam mu se usprotivio, zato što je bio kriv.</verse>
				<verse number="12">Jer prije nego što su došli neki od Jakova, jeo je s Poganima, ali kad su oni došli, povukao se i odvojio jer se bojao onih iz obrezanja.</verse>
				<verse number="13">A i drugi su Židovu hinili s njim, tako da je i Barnaba bio poveden njihovom prijetvornošću.</verse>
				<verse number="14">Ali kad sam vidio da oni ne hode pravo po istini evanđelja, rekao sam Petru pred svima: “Ako ti, koji si Židov, živiš poganski, a ne židovski, zašto primoravaš Pogane da se požidove?”</verse>
				<verse number="15">Mi koji smo po naravi Židovi, a ne grešnici iz poganstva,</verse>
				<verse number="16">koji znamo da čovjek nije opravdan po djelima Zakona, nego po vjeri u Isusa Krista, i mi smo povjerovali u Krista Isusa, da bismo bili opravdani po vjeri Kristovoj, a ne po djelima Zakona; jer po djelima Zakona neće biti opravdano ni jedno tijelo.</verse>
				<verse number="17">Ako li smo se, dok nastojimo biti opravdani po Kristu, i mi sami našli grešnicima, nije li onda Krist poslužitelj grijeha? Bože sačuvaj!</verse>
				<verse number="18">Jer ako ponovno gradim ono što sam srušio, činim sâm sebe prijestupnikom.</verse>
				<verse number="19">Jer ja sam kroz Zakon umro Zakonu da bih živio Bogu.</verse>
				<verse number="20">S Kristom sam razapet; ipak živim, ali ne više ja, nego Krist živi u meni. A što sada živim u tijelu, živim po vjeri Sina Božjega koji me je ljubio i dao sebe samoga za mene.</verse>
				<verse number="21">Ne osujećujem milost Božju, jer ako opravdanje dolazi po Zakonu, onda je Krist uzalud umro.”</verse>
			</chapter>
			<chapter number="3">
				<verse number="1">O bezumni Galaćani! Tko li vas je začarao te se ne pokoravate istini, vi pred čijim je očima Isus Krist bio jasno prikazan, među vama je bio razapet?</verse>
				<verse number="2">Htio bih od vas doznati jedino ovo: jeste li primili Duha po djelima Zakona ili po slušanju riječi vjere?</verse>
				<verse number="3">Zar ste tako bezumni? Započeli ste u Duhu, zar sada dovršavate po tijelu?</verse>
				<verse number="4">Jeste li uzalud toliko toga pretrpjeli? Ako je doista bilo uzalud!</verse>
				<verse number="5">Stoga onaj koji vam poslužuje Duha i čini među vama čudesa, čini li to po djelima Zakona ili po slušanju riječi vjere?</verse>
				<verse number="6">Kao što je i Abraham povjerovao Bogu i to mu se uračunalo kao pravednost.</verse>
				<verse number="7">Znajte dakle da oni koji su od vjere, to su djeca Abrahamova.</verse>
				<verse number="8">A Pismo, pošto je predvidjelo da će Bog po vjeri opravdati Pogane, unaprijed je propovijedao evanđelje Abrahamu govoreći: “U tebi će svi narodi biti blagoslovljeni.”</verse>
				<verse number="9">Tako da su oni koji su od vjere blagoslovljeni vjernim Abrahamom.</verse>
				<verse number="10">Jer svi koji su od djela Zakona, pod prokletstvom su; jer je zapisano: “Proklet je svaki onaj koji ne ustraje u svemu onome što je zapisano u knjizi Zakona da to izvršava.”</verse>
				<verse number="11">A da po Zakonu nitko nije opravdan pred Bogom, očito je, jer: “Pravednik će živjeti po vjeri.”</verse>
				<verse number="12">A Zakon nije od vjere, nego: “Čovjek koji ih izvršava, živjet će u njima.”</verse>
				<verse number="13">Krist nas je otkupio od prokletstva Zakona jer je postao za nas prokletstvom; jer je zapisano: “Proklet je svaki koji visi na drvetu”,</verse>
				<verse number="14">da bi blagoslov Abrahamov došao na Pogane po Isusu Kristu; da bismo mi primili obećanje Duha po vjeri.</verse>
				<verse number="15">Braćo, govorim na ljudski način: čak i ljudski savez ako bi bio potvrđen nitko ga ne poništava ili mu što dodaje.</verse>
				<verse number="16">A obećanja su predana Abrahamu i njegovom sjemenu. On ne govori: “i sjemenima,” kao o mnogima, nego kao o jednome: “I tvom sjemenu,” koje je Krist.</verse>
				<verse number="17">A ovo kažem: Savez koji je prije Bog potvrdio u Kristu, ne poništava Zakon koji je nastao četiri stotine i trideset godina kasnije i ne može učiniti obećanje nedjelotvornim.</verse>
				<verse number="18">Jer ako je baština od Zakona, nije više od obećanja. A Bog je nju po obećanju podario Abrahamu.</verse>
				<verse number="19">Čemu onda služi Zakon? Nadodan je zbog prijestupa, dok ne dođe sjeme kome je namijenjeno obećanje, a bio je postavljen po anđelima rukom posrednika.</verse>
				<verse number="20">A posrednik nije posrednik jednoga, a Bog je jedan.</verse>
				<verse number="21">Nije li onda Zakon protivan Božjim obećanjima? Bože sačuvaj! Jer kad bi bio predan Zakon koji bi mogao dati život, pravednost bi doista dolazila po Zakonu.</verse>
				<verse number="22">Ali Pismo je sve zatvorilo pod grijeh, da se obećanje po vjeri Isusa Krista, može dati onima koji vjeruju.</verse>
				<verse number="23">A prije dolaska vjere bili smo čuvani pod Zakonom, zatvoreni za vjeru koja se poslije trebala objaviti.</verse>
				<verse number="24">Tako nam je Zakon bio poučavatelj da nas dovede do Krista, da se opravdamo po vjeri.</verse>
				<verse number="25">Ali dolaskom vjere, nismo više pod vodstvom poučavatelja.</verse>
				<verse number="26">Jer ste svi vi djeca Božji po vjeri u Krista,</verse>
				<verse number="27">jer svi koji ste u Krista kršteni, Kristom ste se odjenuli.</verse>
				<verse number="28">Nema više ni Židova ni Grka; nema ni roba ni slobodnjaka; nema ni muško ni žensko, jer ste vi svi jedno u Kristu Isusu.</verse>
				<verse number="29">Ako li ste vi Kristovi, onda ste Abrahamovo sjeme i baštinici po obećanju.</verse>
			</chapter>
			<chapter number="4">
				<verse number="1">A kažem: sve dok je baštinik dijete, ničim se ne razlikuje od sluge, premda je gospodar svega,</verse>
				<verse number="2">ali je pod skrbnicima i upraviteljima sve do dana koji je odredio otac.</verse>
				<verse number="3">Tako i mi, kad smo bili djeca, bili smo u ropstvu pod vodstvom počela svijeta.</verse>
				<verse number="4">Ali kad je došla punina vremena, poslao je Bog svoga Sina, rođenog od žene, postavljenog pod Zakon,</verse>
				<verse number="5">da bi otkupio one pod Zakonom, kako bismo primili posinjenje.</verse>
				<verse number="6">A zato što ste sinovi, poslao je Bog u vaša srca Duha Sina svojega koji viče: “Abba, Oče!”</verse>
				<verse number="7">Stoga nisi više sluga, nego sin, a ako si sin, onda si i baštinik Božji po Kristu.</verse>
				<verse number="8">Ali tada, dok još niste poznavali Boga, služili ste onima koji po naravi nisu bogovi.</verse>
				<verse number="9">A sada, kad ste upoznali Boga, ili zapravo, kad je Bog upoznao vas, kako li se ponovo vraćate nemoćnima i bijednim počelima kojima opet želite robovati?</verse>
				<verse number="10">Obdržavate dane i mjesece, i vremena i godine.</verse>
				<verse number="11">Bojim se za vas da se nisam možda uzalud trudio oko vas.</verse>
				<verse number="12">Zaklinjem vas, braćo, budite kao ja, jer i ja sam kao vi. Niste me ničim povrijedili.</verse>
				<verse number="13">A znate kako sam vam ono prvi put u slabosti tijela propovijedao evanđelje.</verse>
				<verse number="14">I moje iskušenje koje je bilo u mojem tijelu, niste prezreli ni odbacili, nego ste me primili kao anđela Božjeg, kao Krista Isusa.</verse>
				<verse number="15">Gdje je dakle vaše blaženstvo o kojem ste govorili? Jer svjedočim vam da kad bi bilo moguće, oči biste svoje iskopali i dali ih meni.</verse>
				<verse number="16">Jesam li vam dakle postao neprijatelj zato što vam govorim istinu?</verse>
				<verse number="17">Oni revnuju za vas, ali ne na dobro, nego bi vas htjeli isključiti da biste za njih revnovali.</verse>
				<verse number="18">A dobro je uvijek revnovati u dobrome, a ne samo kad sam ja nazočan kod vas.</verse>
				<verse number="19">Dječice moja, koju ponovo u trudovima rađam dok se Krist ne oblikuje u vama.</verse>
				<verse number="20">Želio bih sada biti nazočan kod vas i izmijeniti svoj glas, jer sam u nedoumici zbog vas.</verse>
				<verse number="21">Recite mi, vi koji želite biti pod Zakonom, zar ne čujete Zakon?</verse>
				<verse number="22">Jer je zapisano da je Abraham imao dva sina: jednoga od ropkinje, a drugoga od slobodne.</verse>
				<verse number="23">Ali onaj od ropkinje bio je rođen po tijelu, a onaj od slobodne po obećanju.</verse>
				<verse number="24">To je slikoviti opis. Jer ove su dva Saveza; jedan je s gore Sinaja koji rađa za ropstvo, i to je Hagara.</verse>
				<verse number="25">Jer je Hagara gora Sinaj, u Arabiji, i odgovara Jeruzalemu koji je sada, i nalazi se u ropstvu sa svojom djecom.</verse>
				<verse number="26">A Jeruzalem koji je odozgor je slobodan, taj je majka svih nas,</verse>
				<verse number="27">jer je zapisano: “Raduj se, nerotkinjo, koja ne rađaš; prolomi se i zavapi ti koja nemaš trudove; jer napuštena ima puno više djece nego ona koja ima muža!”</verse>
				<verse number="28">A mi smo, braćo, poput Izaka, djeca obećanja.</verse>
				<verse number="29">Ali kao što je onda onaj koji je rođen po tijelu progonio onoga koji je rođen po duhu, tako je i sada.</verse>
				<verse number="30">Ipak što govori Pismo? “Izbaci ropkinju i njenog sina, jer sin ropkinje neće baštiniti sa sinom slobodne.”</verse>
				<verse number="31">Tako dakle, braćo, nismo djeca ropkinje, nego slobodne.</verse>
			</chapter>
			<chapter number="5">
				<verse number="1">Stoga čvrsto stojte u slobodi kojom nas je Krist oslobodio i ne dovodite se ponovo u jaram ropstva.</verse>
				<verse number="2">Evo ja, Pavao, kažem vam da ako se obrežete, Krist vam neće ništa koristiti.</verse>
				<verse number="3">Jer svjedočim ponovo svakom čovjeku koji je obrezan da je dužan izvršiti sav Zakon.</verse>
				<verse number="4">Krist postaje nedjelotvoran svima vama koji se opravdavate Zakonom; otpali ste od milosti.</verse>
				<verse number="5">Jer mi Duhom očekujemo nadu pravednosti po vjeri.</verse>
				<verse number="6">Jer u Isusu Kristu niti što koristi obrezanje niti neobrezanje, nego vjera koja djeluje kroz ljubav.</verse>
				<verse number="7">Dobro ste trčali; tko li vas je spriječio da ne budete poslušni istini?</verse>
				<verse number="8">Taj nagovor ne dolazi od onoga koji vas poziva.</verse>
				<verse number="9">Malo kvasca ukvasi sve tijesto.</verse>
				<verse number="10">Ja se pouzdajem u vas, po Gospodinu, da nećete misliti drugačije. Ali onaj koji vas zbunjuje, snosit će svoju osudu, ma tko on bio!</verse>
				<verse number="11">A ja, braćo, ako još propovijedam obrezanje, zašto me još progone? Onda je prestala sablazan križa!</verse>
				<verse number="12">Htio bih da budu odsječeni oni koji vas zbunjuju!</verse>
				<verse number="13">Jer ste vi, braćo, na slobodu pozvani. Samo, neka ta sloboda ne bude povod tijelu, nego ljubavlju služite jedan drugome.</verse>
				<verse number="14">Jer je sav Zakon ispunjen u jednoj riječi, i to u ovome: “Ljubi bližnjega svoga kao samoga sebe!”</verse>
				<verse number="15">Ako li jedan drugoga grizete i proždirete, pazite da jedni druge ne istrijebite!</verse>
				<verse number="16">Ovo kažem dakle: hodite u Duhu, pa nećete udovoljavati požudi tijela.</verse>
				<verse number="17">Jer tijelo žudi protiv Duha, a Duh protiv tijela, i to se jedno drugomu protivi, tako da ne činite ono što biste htjeli.</verse>
				<verse number="18">Ali ako ste vođeni Duhom, niste više pod Zakonom.</verse>
				<verse number="19">A očita su djela tijela. To su: preljub, bludništvo, nečistoća, razvratnost,</verse>
				<verse number="20">idolopoklonstvo, vračanje, mržnja, nesloga, suparništva, srdžba, svađa, pobune, krivovjerja,</verse>
				<verse number="21">zavisti, ubojstva, pijanstva, raskalašene gozbe i tome slično; za koje vam unaprijed kažem, kao što sam već rekao, da oni koji takvo što čine, neće baštiniti kraljevstva Božjeg.</verse>
				<verse number="22">A plod je Duha: ljubav, radost, mir, strpljivost, blagost, dobrota, vjera,</verse>
				<verse number="23">krotkost, suzdržljivost. Protiv ovih nema zakona.</verse>
				<verse number="24">A oni koji su Kristovi razapeli su svoje tijelo sa strastima i požudama.</verse>
				<verse number="25">Ako živimo u Duhu, u Duhu i hodimo.</verse>
				<verse number="26">Nemojmo biti željni isprazne slave, izazivajući jedan drugoga i zavideći jedan drugome!</verse>
			</chapter>
			<chapter number="6">
				<verse number="1">Braćo, ako se čovjek i zatekne u kakvom prijestupu, vi koji ste duhovni, takvoga ispravljajte u duhu krotkosti, pazeći na sebe samoga da i ti ne budeš iskušan!</verse>
				<verse number="2">Nosite bremena jedan drugome, i tako ćete ispuniti Kristov zakon!</verse>
				<verse number="3">Jer ako netko misli da je nešto, premda nije ništa, vara samog sebe.</verse>
				<verse number="4">Ali neka svaki ispita svoje djelo, pa će onda u samom sebi imati pohvalu, a ne u drugomu.</verse>
				<verse number="5">Jer svatko će nositi vlastito breme.</verse>
				<verse number="6">Neka onaj koji je poučavan u Riječi dijeli sva dobra s onim koji poučava!</verse>
				<verse number="7">Ne varajte se: Bog se ne da izrugivati! Jer što čovjek sije, to će i žeti.</verse>
				<verse number="8">Jer tko sije u tijelo svoje, iz tijela će žeti raspadljivost, a tko sije u Duh, iz Duha će žeti život vječni.</verse>
				<verse number="9">I nemojmo se umoriti dok činimo dobro, jer ćemo u svoje vrijeme žeti, ako ne posustanemo.</verse>
				<verse number="10">Kad dakle imamo priliku, činimo dobro svima, a osobito onima koji su domaći u vjeri.</verse>
				<verse number="11">Vidite kolikim sam vam slovima napisao svojom rukom!</verse>
				<verse number="12">Svi oni koji se žele praviti važni u tijelu, oni vas primoravaju da se obrežete, samo da ne bi bili progonjeni zbog križa Kristovog.</verse>
				<verse number="13">Jer ni oni koji se obrezuju ni sami se ne drže Zakon, ali žele da se vi obrezujete da bi se mogli hvaliti vašim tijelom.</verse>
				<verse number="14">A Bože sačuvaj da se ja nečim ponosim, osim križem Gospodina našega Isusa Krista, po kome je svijet razapet meni i ja svijetu!</verse>
				<verse number="15">Jer u Kristu Isusu niti što koristi obrezanje niti neobrezanje, nego novo stvorenje.</verse>
				<verse number="16">A svima koji budu hodili po tom pravilu, neka na njima bude mir i milosrđe, i na Izraelu Božjem.</verse>
				<verse number="17">Od sada neka me nitko ne uznemiruje, jer ja nosim tragove Gospodina Isusa na svome tijelu.</verse>
				<verse number="18">Braćo, neka milost Gospodina našega Isusa Krista bude s duhom vašim. Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavao, apostol Isusa Krista po volji Božjoj, svetima koji su u Efezu i vjernima u Kristu Isusu.</verse>
				<verse number="2">Milost vam i mir od Boga, našega Oca, i od Gospodina Isusa Krista!</verse>
				<verse number="3">Blagoslovljen Bog i Otac Gospodina našega Isusa Krista, koji nas je blagoslovio svim duhovnim blagoslovima u nebeskim prostorima u Kristu.</verse>
				<verse number="4">Budući da nas je u njemu izabrao prije utemeljenja svijeta, da budemo sveti i bez krivnje pred njim u ljubavi,</verse>
				<verse number="5">jer nas je predodredio za posinjenje po Isusu Kristu, po dobronamjernosti svoje volje,</verse>
				<verse number="6">na hvalu slave njegove milosti, kojom nas je prihvatio u ljubljenomu,</verse>
				<verse number="7">u kome imamo otkupljenje njegovom krvlju, oproštenje grijeha, prema bogatstvu njegove milosti,</verse>
				<verse number="8">koju nam je obilno udijelio u svoj mudrosti i razboritosti,</verse>
				<verse number="9">pošto nam je obznanio otajstvo svoje volje, po svojoj dobronamjernosti koju je već u sebi naumio,</verse>
				<verse number="10">za izvršenje u punini vremena: sve sakupiti pod jednu glavu u Kristu, i što je u nebu i što je na zemlji, i u njemu,</verse>
				<verse number="11">u kojemu smo i mi stekli baštinu, mi koji smo predodređeni u skladu s nakanom onoga koji sve radi po odluci svoje volje,</verse>
				<verse number="12">da mi, koji smo se već prije pouzdali u Krista, budemo na hvalu njegove slave.</verse>
				<verse number="13">U njemu ste i vi, pošto ste čuli riječ istine, evanđelje svoga spasenja, u njemu ste i, nakon što ste povjerovali, zapečaćeni obećanim Duhom Svetim,</verse>
				<verse number="14">koji je zalog naše baštine sve do otkupljenja stečenih, na hvalu njegove slave.</verse>
				<verse number="15">Zato i ja, otkad sam čuo za vašu vjeru u Gospodina Isusa i za vašu ljubav prema svima svetima,</verse>
				<verse number="16">ne prestajem zahvaljivati za vas i spominjati vas u svojim molitvama,</verse>
				<verse number="17">da vam Bog Gospodina našega Isusa Krista, Otac slave, podari duha mudrosti i otkrivenje u spoznavanju njega;</verse>
				<verse number="18">prosvijetli oči vašega razuma da uvidite kolika je nada u njegovom pozivu, i koliko je bogatstvo slave njegove baštine u svetima,</verse>
				<verse number="19">i koliko je prekomjerna veličina njegove snage prema nama koji vjerujemo po djelovanju njegove silne snage,</verse>
				<verse number="20">koju je proveo u Kristu kad ga je uskrsnuo od mrtvih i posjeo sebi zdesna u nebeskim prostorima,</verse>
				<verse number="21">iznad svakoga poglavarstva i vlasti, i moći i gospodstva, i svakog imena koje je imenovano, ne samo u ovom svijetu, nego i u onomu koji dolazi.</verse>
				<verse number="22">I sve mu je podložio pod noge, a njega je dao da bude glava nad svime u crkvi,</verse>
				<verse number="23">koja je njegovo tijelo, punina onoga koji ispunjava sve u svima.</verse>
			</chapter>
			<chapter number="2">
				<verse number="1">I vas je oživio koji ste bili mrtvi u prijestupima i grijesima</verse>
				<verse number="2">u kojima ste nekoć hodili prema tijeku ovog svijeta, po knezu koji ima vlast u zraku, duha koji sada djeluje u neposlušnoj djeci.</verse>
				<verse number="3">Među ovima smo i mi nekoć živjeli u požudama svojega tijela udovoljavajući željama tijela i uma te smo po naravi bili djeca gnjeva kao i drugi.</verse>
				<verse number="4">Ali Bog koji je bogat milosrđem, zbog svoje velike ljubavi kojom nas je ljubio,</verse>
				<verse number="5">i nas koji smo bili mrtvi u grijesima, oživio je zajedno s Kristom, (milošću ste spašeni!)</verse>
				<verse number="6">i zajedno nas uskrsnuo i zajedno posjeo u nebeskim prostorima, u Kristu Isusu,</verse>
				<verse number="7">da u vjekovima koji dolaze pokaže neizmjerno bogatstvo svoje milosti u dobroti prema nama u Kristu Isusu.</verse>
				<verse number="8">Jer milošću ste spašeni, po vjeri, i to nije od vas, to je Božji dar!</verse>
				<verse number="9">Ne po djelima, da se netko ne bi hvalisao.</verse>
				<verse number="10">Jer njegovo smo vješto djelo, stvoreni u Kristu Isusu za dobra djela, koja je Bog unaprijed pripremio da u njima hodimo.</verse>
				<verse number="11">Zato se sjećajte kako ste nekoć vi bili Pogani po tijelu, nazivani Neobrezani od onih koji se nazivaju Obrezani, što im je na tijelu rukom učinjeno,</verse>
				<verse number="12">i da ste u ono vrijeme bili bez Krista, otuđeni od izraelskoga građanstva i stranci Savezima obećanja, nemajući nade i bez Boga na svijetu.</verse>
				<verse number="13">Ali sada, u Kristu Isusu, vi koji ste nekoć bili daleko, dovedeni ste blizu krvlju Kristovom.</verse>
				<verse number="14">Jer je on naš mir, on koji je od obadva učinio jedan te srušio pregradni zid što je bio u sredini između njih,</verse>
				<verse number="15">ukinuo je u svome tijelu neprijateljstvo, Zakon zapovijedi s odredbama, da u sebi od dva stvori jednog novog čovjeka, uspostavljajući mir;</verse>
				<verse number="16">te da obadva u jednome tijelu pomiri s Bogom po križu, pošto je u sebi uništio neprijateljstvo.</verse>
				<verse number="17">Došao je i propovijedao mir vama koji ste bili daleko i onima koji su bili blizu,</verse>
				<verse number="18">jer po njemu jedni i drugi imamo pristup k Ocu u jednom Duhu.</verse>
				<verse number="19">Sada dakle niste više stranci i pridošlice, nego ste sugrađani svetih i ukućani Božji,</verse>
				<verse number="20">nadograđeni na temelju apostolā i prorokā, a ugaoni je kamen sam Isus Krist,</verse>
				<verse number="21">na kome sva građevina prikladno sastavljena raste u sveti hram u Gospodinu,</verse>
				<verse number="22">na kome ste i vi ugrađeni za prebivalište Božje po Duhu.</verse>
			</chapter>
			<chapter number="3">
				<verse number="1">Zbog toga sam ja, Pavao, sužanj Krista Isusa, za vas Pogane.</verse>
				<verse number="2">Ako ste čuli za raspodjelu Božje milosti koja mi je podarena za vas,</verse>
				<verse number="3">da mi je otkrivenjem obznanjeno otajstvo kao što sam vam gore ukratko napisao,</verse>
				<verse number="4">po kojoj, kad čitate, možete shvatiti moje razumijevanje Kristova otajstva,</verse>
				<verse number="5">koje se u prošlim naraštajima nije obznanilo sinovima ljudskim, kao što se sada otkrilo njegovim svetim apostolima i prorocima po Duhu:</verse>
				<verse number="6">da su Pogani subaštinici i isto tijelo i sudionici njegovog obećanja u Kristu po evanđelju,</verse>
				<verse number="7">kojemu sam postao poslužitelj po daru Božje milosti koja mi je predana djelotvornošću njegove snage.</verse>
				<verse number="8">Meni, najmanjem od svih svetih, predana je ova milost; među Poganima propovijedati evanđelje neistraživog Kristovog bogatstva,</verse>
				<verse number="9">i svima rasvijetliti što je zajedništvo otajstva koje je bilo skriveno od početka svijeta u Bogu, koji je sve stvorio po Isusu Kristu,</verse>
				<verse number="10">da bi se sada, poglavarstvima i vlastima u nebeskim prostorima, po crkvi obznanila mnogovrsna Božja mudrost,</verse>
				<verse number="11">prema vječnoj nakani koju je ostvario u Kristu Isusu, našem Gospodinu,</verse>
				<verse number="12">u kome imamo hrabrost i pristup s pouzdanjem po njegovoj vjeri.</verse>
				<verse number="13">Zato vas molim: ne klonite zbog mojih nevolja za vas, one su vaša slava.</verse>
				<verse number="14">Zbog toga prigibam svoja koljena pred Ocem Gospodina našega Isusa Krista</verse>
				<verse number="15">od koga je imenovana svaka obitelj u nebu i na zemlji,</verse>
				<verse number="16">da bi vam podario prema bogatstvu svoje slave da se po njegovom Duhu jačate snagom u unutarnjem čovjeku,</verse>
				<verse number="17">da bi Krist prebivao u vašim srcima po vjeri, da biste bili ukorijenjeni i utemeljeni u ljubavi,</verse>
				<verse number="18">da možete shvatiti zajedno sa svima svetima što je širina i dužina i dubina i visina,</verse>
				<verse number="19">te spoznati ljubav Kristovu koja nadilazi spoznaju; da biste se ispunili do sve punine Božje.</verse>
				<verse number="20">A onomu koji je moćan učiniti mnogo više iznad onoga što možemo moliti ili misliti, prema snazi koja djeluje u nama,</verse>
				<verse number="21">njemu neka bude slava u crkvi po Kristu Isusu kroz sva pokoljenja, od vijeka do vijeka! Amen.</verse>
			</chapter>
			<chapter number="4">
				<verse number="1">Zaklinjem vas, dakle, ja sužanj u Gospodinu: hodite dostojno poziva kojim ste pozvani,</verse>
				<verse number="2">sa svom skromnošću i krotkošću, s postojanošću podnosite jedan drugoga u ljubavi;</verse>
				<verse number="3">nastojeći sačuvati jedinstvo Duha, svezom mira.</verse>
				<verse number="4">Postoji jedno tijelo i jedan Duh, kao što ste i pozvani k jednoj nadi svoga poziva;</verse>
				<verse number="5">jedan Gospodin, jedna vjera, jedno krštenje,</verse>
				<verse number="6">jedan Bog i Otac sviju, koji je nad svima, i kroz sve i u svima vama.</verse>
				<verse number="7">A svakome od nas dana je milost po mjeri Kristovog dara.</verse>
				<verse number="8">Zato govori: “Kad je uzašao na visinu, odveo je sužnje u sužanjstvo i dao darove ljudima.”</verse>
				<verse number="9">(A ono “uzašao” što drugo znači nego li to da je najprije sišao u donje krajeve zemlje?</verse>
				<verse number="10">Onaj koji je sišao jest onaj isti koji je i uzašao iznad svih nebesa, da bi sve ispunio.)</verse>
				<verse number="11">I on je dao jedne za apostole, a jedne za proroke, a jedne za evangelizatore, a jedne za pastire i učitelje</verse>
				<verse number="12">za usavršavanje svetih, za djelo službe, za izgradnju tijela Kristova,</verse>
				<verse number="13">dok svi ne dospijemo do jedinstva vjere i spoznaje Sina Božjega, do savršenog čovjeka, do mjere uzrasta punine Kristove:</verse>
				<verse number="14">da više ne budemo djetinjasti, bacani amo tamo i nošeni unaokolo svakim vjetrom nauka koji ljudskim trikom i lukavstvom čeka u zasjedi da nas zavede.</verse>
				<verse number="15">Nego govoreći istinu u ljubavi, u svemu uzrastimo u njega koji je Glava, to jest Krista,</verse>
				<verse number="16">od koga je sve tijelo sastavljeno i povezano svakovrsnim zglobom opskrbe prema djelotvornosti po mjeri svakog pojedinog dijela, te ostvaruje rast tijela za izgradnju samoga sebe u ljubavi.</verse>
				<verse number="17">Ovo, dakle, kažem i svjedočim u Gospodinu: da vi više ne hodite kao što i ostali Pogani hode, u ispraznosti njihove pameti,</verse>
				<verse number="18">zamračena razuma, otuđeni od života Božjega zbog neznanja koje je u njima, zbog sljepoće njihova srca.</verse>
				<verse number="19">Oni, pošto su otupili, predali su sami sebe razvratnosti da bi u pohlepi činili svaku nečistoću.</verse>
				<verse number="20">Ali vi niste tako učili Krista,</verse>
				<verse number="21">ako ste ga doista čuli i po njemu bili poučeni kao što jest istina u Isusu:</verse>
				<verse number="22">da vam je, u odnosu na prijašnje ponašanje, odložiti starog čovjeka koji je iskvaren zbog zavodljivih požuda,</verse>
				<verse number="23">i obnoviti se duhom svojega razuma,</verse>
				<verse number="24">te se zaodjenuti novim čovjekom, koji je stvoren po Bogu u pravednosti i istinskoj svetosti.</verse>
				<verse number="25">Zato odbacite laž i govorite istinu svaki sa svojim bližnjim, jer smo udovi jedan drugome.</verse>
				<verse number="26">Srdite se, ali ne griješite! Neka sunce ne zađe nad vašom srdžbom!</verse>
				<verse number="27">I ne dajte mjesta Đavlu.</verse>
				<verse number="28">Tko je krao, neka više ne krade, nego neka se radije trudi i svojim rukama radi što je dobro, da bi mogao dati onome koji je u potrebi.</verse>
				<verse number="29">Nikakva loša riječ neka ne izlazi iz vaših usta, nego samo dobra za izgradnju gdje je potrebno, da bi poslužila milost onima koji slušaju.</verse>
				<verse number="30">I ne žalostite Duha Svetoga Božjega kojim ste zapečaćeni za dan otkupljenja!</verse>
				<verse number="31">Neka se ukloni od vas sva gorčina, i gnjev, i srdžba, i vika, i hula, zajedno sa svakom zlobom.</verse>
				<verse number="32">I budite dobri jedan prema drugom, samilosni! Opraštajte jedan drugome kao što je i Bog vama u Kristu oprostio!</verse>
			</chapter>
			<chapter number="5">
				<verse number="1">Budite dakle sljedbenici Božji kao ljubljena djeca</verse>
				<verse number="2">i hodite u ljubavi kao što je i Krist nas ljubio i predao samoga sebe za nas kao prinos i žrtvu Bogu na ugodan miris.</verse>
				<verse number="3">A bludništvo i svaka nečistoća ili pohlepa neka se i ne spominje među vama, kao što dolikuje svetima!</verse>
				<verse number="4">Ni prostota ni ludorija ni rugalica, što ne priliči, nego radije zahvaljivanje!</verse>
				<verse number="5">Jer ovo znajte da ni jedan bludnik, ni nečista osoba, ni pohlepnik, koji je idolopoklonik, nema nikakve baštine u kraljevstvu Kristovom i Božjem.</verse>
				<verse number="6">Neka vas nitko ne zavarava ispraznim riječima, jer zbog takvih dolazi gnjev Božji na neposlušnu djecu!</verse>
				<verse number="7">Zato nemojte biti sudionici s njima!</verse>
				<verse number="8">Jer ste nekad bili tama, ali sada ste svjetlo u Gospodinu: hodite kao djeca svjetla;</verse>
				<verse number="9">(jer plod je Duha, u svakoj dobroti i pravednosti i istini).</verse>
				<verse number="10">Istražujte što je ugodno Gospodinu,</verse>
				<verse number="11">i nemojte imati udjela u besplodnim djelima tame, već ih radije korite,</verse>
				<verse number="12">jer sramota je i govoriti o onome što oni potajno čine.</verse>
				<verse number="13">A sve što se kori, po svjetlu postaje očito, jer sve što se očituje jest svjetlo.</verse>
				<verse number="14">Zato govori: “Probudi se ti što spavaš i ustani od mrtvih i Krist će ti zasvijetliti.”</verse>
				<verse number="15">Pazite dakle da hodite pažljivo, ne kao ludi, nego kao mudri,</verse>
				<verse number="16">iskupljujući vrijeme, jer dani su zli.</verse>
				<verse number="17">Zbog toga ne budite bezumni, nego shvatite što je Gospodinova volja!</verse>
				<verse number="18">I ne opijajte se vinom, u kome je razuzdanost, nego se punite Duhom;</verse>
				<verse number="19">govoreći vi sâmi u psalmima, hvalospjevima i duhovnim pjesmama, pjevajući i skladajući Gospodinu u svome srcu,</verse>
				<verse number="20">zahvaljujući uvijek za sve Bogu i Ocu, u imenu Gospodina našega Isusa Krista,</verse>
				<verse number="21">pokoravajući se jedan drugome u strahu Božjem!</verse>
				<verse number="22">Žene, pokoravajte se svojim muževima kao Gospodinu,</verse>
				<verse number="23">jer je muž glava ženi kao što je i Krist glava crkve; i on je Spasitelj tijela!</verse>
				<verse number="24">Stoga kao što je crkva podređena Kristu, tako neka i žene budu svojim muževima, u svemu!</verse>
				<verse number="25">Muževi, ljubite svoje žene kao što je i Krist ljubio crkvu i sebe predao za nju,</verse>
				<verse number="26">da bi je posvetio i očistio vodenim pranjem, po riječi,</verse>
				<verse number="27">da bi je priveo sebi kao slavnu crkvu, bez ljage, ili bore, ili nečega takvog, nego tako da bude sveta i bez mane.</verse>
				<verse number="28">Tako su muškarci dužni ljubiti svoje žene kao svoja tijela. Tko ljubi svoju ženu, ljubi sebe.</verse>
				<verse number="29">Jer nitko nikada nije mrzio svoje tijelo, naprotiv, hrani ga i njeguje kao i Gospodin crkvu.</verse>
				<verse number="30">Jer smo udovi njegova tijela, od njegova mesa i od njegovih kostiju.</verse>
				<verse number="31">Stoga će čovjek ostaviti oca i majku te prionuti uza ženu, i bit će dvoje jedno tijelo.”</verse>
				<verse number="32">Veliko je ovo otajstvo, ali ja govorim glede Krista i crkve.</verse>
				<verse number="33">Ipak, neka i svaki pojedini od vas tako ljubi svoju ženu kao samog sebe, a žena neka poštuje svojega muža!</verse>
			</chapter>
			<chapter number="6">
				<verse number="1">Djeco, budite poslušni svojim roditeljima u Gospodinu, jer je to ispravno.</verse>
				<verse number="2">“Poštuj oca svoga i majku,” to je prva zapovijed s obećanjem,</verse>
				<verse number="3">“da ti bude dobro i da dugo živiš na zemlji”.</verse>
				<verse number="4">A vi, očevi, ne izazivajte svoju djecu na gnjev, nego ih podižite odgajanjem i opomenom Gospodnjom.</verse>
				<verse number="5">Sluge, budite poslušni svojim gospodarima po tijelu sa strahom i trepetom, u jednostavnosti srca svojega, kao Kristu!</verse>
				<verse number="6">Ne služite samo naoko kao oni koji ugađaju ljudima, nego kao sluge Kristove koji od svega srca izvršavaju volju Božju!</verse>
				<verse number="7">Dragovoljno služite kao Gospodinu, a ne kao ljudima,</verse>
				<verse number="8">znajući da će svaki koji učini što dobro, primiti isto to od Gospodina, bio sluga ili slobodan!</verse>
				<verse number="9">A vi, gospodari, jednako postupajte prema njima! Klonite se prijetnje znajući da je i vaš Gospodar u nebu, a kod njega nema pristranosti.</verse>
				<verse number="10">Konačno, braćo moja, jačajte se u Gospodinu i u snazi moći njegove!</verse>
				<verse number="11">Obucite svu bojnu opremu Božju da biste se mogli suprotstaviti lukavstvima đavolskim!</verse>
				<verse number="12">Jer naša borba nije protiv krvi i tijela, nego protiv poglavarstava, protiv vlasti, protiv vladara tame ovog svijeta, protiv zlih duhova u visinama.</verse>
				<verse number="13">Zbog toga uzmite svu bojnu opremu Božju da biste se mogli oduprijeti u zli dan, i kad sve izvršite, održati se!</verse>
				<verse number="14">Stojte, dakle, pošto ste svoje bokove opasali istinom i obukli oklop pravednosti,</verse>
				<verse number="15">te obuli noge spremnošću za evanđelje mira.</verse>
				<verse number="16">Povrh svega uzmite štit vjere; njime ćete moći ugasiti sve goruće strijele zloga.</verse>
				<verse number="17">Uzmite i kacigu spasenja i mač Duha, to jest riječ Božju.</verse>
				<verse number="18">Uvijek molite u Duhu svakovrsnom molitvom i prošnjom i bdijte zbog toga sa svom ustrajnošću i prošnjom za sve svete,</verse>
				<verse number="19">i za mene, da bi mi se dala riječ, da mogu hrabro otvoriti svoja usta kako bi obznanio otajstvo evanđelja,</verse>
				<verse number="20">za koje sam poslanik u okovima; da u njemu mogu hrabro govoriti kako mi i treba govoriti.</verse>
				<verse number="21">Ali da i vi znate što je sa mnom i što radim, o svemu će vas obavijestiti Tihik, ljubljeni brat i vjerni poslužitelj u Gospodinu,</verse>
				<verse number="22">koga sam poslao k vama upravo zbog toga da saznate kako je s nama i da utješi vaša srca.</verse>
				<verse number="23">Mir braći i ljubav s vjerom od Boga Oca i Gospodina Isusa Krista!</verse>
				<verse number="24">Milost neka bude sa svima koji ljube Gospodina našega Isusa Krista, u iskrenosti! Amen.</verse>
			</chapter>
		</book>
		<book number="50">
			<chapter number="1">
				<verse number="1">Pavao i Timotej, sluge Isusa Krista, svima svetima u Kristu Isusu koji su u Filipima, s nadglednicima i đakonima.</verse>
				<verse number="2">Milost vam i mir od Boga našega Oca i Gospodina Isusa Krista!</verse>
				<verse number="3">Zahvaljujem svome Bogu pri svakom sjećanju na vas,</verse>
				<verse number="4">uvijek u svakoj svojoj molitvi s radošću upućujem molbu za sve vas,</verse>
				<verse number="5">zbog vašega udjela u evanđelju od prvoga dana sve dosad;</verse>
				<verse number="6">uvjeren sam u to da će onaj koji je započeo dobro djelo u vama, dovršiti ga do dana Isusa Krista.</verse>
				<verse number="7">Kao što je ispravno da to mislim o svima vama, jer vas imam u svome srcu, sve vas koji ste sudionici moje milosti, ne samo u mojim okovima, nego i u obrani i u utvrđivanju evanđelja.</verse>
				<verse number="8">Jer Bog mi je svjedok koliko čeznem za svima vama srcem Isusa Krista.</verse>
				<verse number="9">I ovo molim, da vaša ljubav još više i više obiluje u spoznaji i svakom rasuđivanju,</verse>
				<verse number="10">da možete prosuditi ono što je izvrsno, da biste bili čisti i besprijekorni na dan Kristov,</verse>
				<verse number="11">puni plodova pravednosti koji su po Isusu Kristu, na slavu i hvalu Božju.</verse>
				<verse number="12">Ali bi htio da vi, braćo, razumijete da je ono što se dogodilo sa mnom još više ispalo za napredak evanđelja,</verse>
				<verse number="13">tako da su moji okovi u Kristu postali poznati na cijelom dvoru i na svima drugim mjestima,</verse>
				<verse number="14">a mnoga su se braća u Gospodinu, uvjerena mojim okovima, još više odvažila govoriti Riječ bez straha.</verse>
				<verse number="15">Neki, doista, propovijedaju Krista iz zavisti i svađe, a neki i iz dobre volje:</verse>
				<verse number="16">prvi propovijedaju Krista u svadljivosti, neiskreno, pretpostavljajući da će pridodati nevolju mojim okovima;</verse>
				<verse number="17">a drugi iz ljubavi, znajući da sam postavljen za obranu evanđelja.</verse>
				<verse number="18">Što dakle? Ipak se na svaki način, bilo pod izlikom ili u istini, Krist propovijeda. I tome se radujem, da, i radovat ću se.</verse>
				<verse number="19">Jer znam da će mi se to po vašoj molitvi i potpori Duha Isusa Krista okrenuti na spasenje,</verse>
				<verse number="20">prema mojoj čežnji i nadi da se ni u čemu neću postidjeti, nego će se sa svom hrabrošću kao i uvijek, tako i sada, Krist uzveličati u mojem tijelu, bilo kroz moj život ili kroz smrt.</verse>
				<verse number="21">Jer meni je živjeti Krist, a umrijeti dobitak!</verse>
				<verse number="22">Ali ako je živjeti u tijelu to što mojem radu donosi plod, tada ne znam što bih izabrao.</verse>
				<verse number="23">Jer pritisnut sam između dvojega: imam želju otići i biti s Kristom, što je mnogo bolje.</verse>
				<verse number="24">Ali ostati u tijelu je potrebnije radi vas.</verse>
				<verse number="25">I u to uvjeren, znam da ću ostati i zadržati se sa svima vama, za vaš napredak i radost vjere,</verse>
				<verse number="26">da vaša slava radi mene obiluje u Isusu Kristu kod mojeg ponovnog dolaska k vama.</verse>
				<verse number="27">Samo se vladajte dostojno Kristovog evanđelja, da ja, bilo da dođem i vidim vas, ili budem odsutan, čujem o vama da stojite čvrsto u jednom duhu i jednom se misli zajedno borite za vjeru evanđelja,</verse>
				<verse number="28">i ni u čemu ne strahujete od svojih protivnika, kojima je to očiti znak propasti, a vama spasenje i to od Boga.</verse>
				<verse number="29">Jer vam je radi Krista darovano ne samo u njega vjerovati nego i trpjeti radi njega,</verse>
				<verse number="30">imajući isti sukob koji ste vidjeli u meni, i sada čujete da je u meni.</verse>
			</chapter>
			<chapter number="2">
				<verse number="1">Ako li, dakle, postoji kakva utjeha u Kristu, ako li kakva okrepa ljubavi, ako li kakvo zajedništvo Duha, ako li kakve srdačnosti i milosrđa,</verse>
				<verse number="2">upotpunite moju radost tako da budete istog mišljenja, imajući istu ljubav, budite složni, jedne misli!</verse>
				<verse number="3">Ništa ne činite u svadljivosti ili ispraznoj slavi, nego u poniznosti smatrajte jedan drugoga boljima od sebe!</verse>
				<verse number="4">Ne gledajte samo svaki na svoje nego i na ono što je drugih!</verse>
				<verse number="5">Neka u vama bude ona misao koja je i u Kristu Isusu,</verse>
				<verse number="6">koji premda je bio u obličju Božjem, nije smatrao plijenom što je jednak Bogu,</verse>
				<verse number="7">nego je sâm sebe učinio neuglednim i uzeo obličje sluge te postao sličan ljudima.</verse>
				<verse number="8">I našao se oblikom kao čovjek, ponizio je sâm sebe i postao poslušan do smrti, i to smrti na križu.</verse>
				<verse number="9">Zato ga je Bog i preuzvisio i dao mu ime koje je iznad svakoga imena,</verse>
				<verse number="10">da se na Isusovo ime prigne svako koljeno onih nebeskih, i zemaljskih i podzemaljskih,</verse>
				<verse number="11">i da svaki jezik prizna da Isus Krist jest Gospodin, na slavu Boga Oca.</verse>
				<verse number="12">Stoga, ljubljeni moji, kao što ste uvijek bili poslušni, ne samo u mojoj nazočnosti nego mnogo više sada u mojoj odsutnosti, sa strahom i drhtanjem razrađujte svoje spasenje.</verse>
				<verse number="13">Jer je Bog onaj koji po svojoj dobronamjernosti izvodi u vama i htjeti i djelovati.</verse>
				<verse number="14">Sve činite bez mrmljanja i raspravljanja</verse>
				<verse number="15">da budete besprijekorni i bezazleni sinovi Božji bez prijekora usred izobličenog i izopačenog naroda, u kojem svijetlite kao svjetla u svijetu,</verse>
				<verse number="16">držeći riječ života, da se mogu radovati na dan Kristov, što nisam uzalud trčao niti se uzalud trudio.</verse>
				<verse number="17">Štoviše, ako sam bio prinesen na žrtvu i službu vaše vjere, veselim se i radujem sa svima vama.</verse>
				<verse number="18">A i vi isto tako budite sretni i radujte se sa mnom!</verse>
				<verse number="19">A pouzdajem se u Gospodina Isusa da ću vam brzo poslati Timoteja da se i ja utješim kad saznam kako je s vama.</verse>
				<verse number="20">Jer nikoga nemam koji je iste misli tko bi se spontano brinuo za vaše stanje,</verse>
				<verse number="21">jer svi traže svoje, a ne ono što je Isusa Krista.</verse>
				<verse number="22">A njegovu prokušanost znate, kako je sa mnom, kao dijete s ocem, služio u evanđelju.</verse>
				<verse number="23">Njega se dakle nadam poslati odmah čim vidim što će biti sa mnom.</verse>
				<verse number="24">A uvjeren sam u Gospodinu da ću i sam ubrzo doći.</verse>
				<verse number="25">I smatrao sam potrebnim poslati k vam Epafrodita, mog brata i suradnika i suborca, a vašeg poslanika i onog koji poslužuje u mojim oskudicama,</verse>
				<verse number="26">jer je čeznuo za svima vama i bio potišten zato što ste čuli da se razbolio.</verse>
				<verse number="27">Jer doista je bio bolestan gotovo na smrt, ali mu se Bog smilovao, i ne samo njemu nego i meni, da ne bih imao žalost na žalost.</verse>
				<verse number="28">Poslao sam ga stoga još žurnije da se, kad ga ponovno vidite, razveselite i da ja budem manje žalostan.</verse>
				<verse number="29">Primite ga, dakle, u Gospodinu sa svom radošću i smatrajte takve uglednima,</verse>
				<verse number="30">jer je zbog djela Kristovog bio blizu smrti i nije se obazirao na svoj život, da nadoknadi nedostatak vaše službe prema meni.</verse>
			</chapter>
			<chapter number="3">
				<verse number="1">Konačno, braćo moja, radujte se u Gospodinu! Pisati vam jedno te isto doista mi nije teško, a za vas je sigurnije.</verse>
				<verse number="2">Čuvajte se pasa, čuvajte se zlih radnika, čuvajte se sakaćenja!</verse>
				<verse number="3">Jer obrezanje smo mi koji duhom iskazujemo štovanje Bogu i radujemo se u Kristu Isusu, a ne pouzdajemo se u tijelo,</verse>
				<verse number="4">premda bih ja mogao imati pouzdanje i u tijelo. Ako netko drugi misli da se može pouzdati u tijelo, ja još više:</verse>
				<verse number="5">obrezan osmoga dana, od roda Izraelova, iz plemena Benjaminova, Hebrej od Hebreja; po Zakonu farizej;</verse>
				<verse number="6">po revnosti progonitelj crkve, po pravednosti koja je u Zakonu besprijekoran.</verse>
				<verse number="7">Ali sve što mi je bio dobitak, to radi Krista smatram gubitkom.</verse>
				<verse number="8">Štoviše, bez sumnje, i sve smatram gubitkom zbog onog najizvrsnijeg; spoznaje Krista Isusa, Gospodina mojega, radi koga sam sve izgubio i smatram to samo izmetom da bih Krista dobio,</verse>
				<verse number="9">i u njemu budem nađen, nemajući svoju pravednost, koja je od Zakona, nego onu koja je po vjeri Kristovoj, pravednost koja je od Boga po vjeri;</verse>
				<verse number="10">da upoznam njega i snagu njegovog uskrsnuća, i zajedništvo njegovih patnji, da budem suobličen njegovoj smrti,</verse>
				<verse number="11">ne bih li kako dospio k uskrsnuću od mrtvih.</verse>
				<verse number="12">Ne kažem da sam već postigao ili već postao savršen, nego težim kako bih to dohvatio, za koje sam i ja dohvaćen po Kristu Isusu.</verse>
				<verse number="13">Braćo, ja za sebe ne smatram da sam to dohvatio, ali ovo jedno činim: zaboravljam ono što je iza, a sežem za onim što je ispred.</verse>
				<verse number="14">Navaljujem prema cilju zbog premije uzvišenog poziva Božjeg u Kristu Isusu.</verse>
				<verse number="15">Neka stoga ovako mislimo svi koji smo savršeni, ako li o nečemu drugačije mislite, Bog će vam i to otkriti.</verse>
				<verse number="16">Uostalom, do čega smo stigli, po tom istom pravilu hodimo, isto razmišljajmo!</verse>
				<verse number="17">Braćo, budite sljedbenici zajedno sa mnom i zapazite one koji tako hode kao što nas imate za primjer.</verse>
				<verse number="18">Jer mnogi, o kojima sam vam često govorio, a i sada plačući govorim, hode kao neprijatelji križa Kristova.</verse>
				<verse number="19">Njihov je svršetak propast; njihov je bog trbuh, a slava u njihovoj sramoti, oni misle na zemaljsko.</verse>
				<verse number="20">Jer naše je življenje u nebu, odakle i Spasitelja očekujemo, Gospodina Isusa Krista,</verse>
				<verse number="21">koji će preobraziti ovo naše bijedno tijelo tako da bude suobličeno njegovom slavnome tijelu, prema djelotvornosti kojom može sebi sve podložiti.</verse>
			</chapter>
			<chapter number="4">
				<verse number="1">Zato, braćo moja ljubljena i željena, moja radosti i vijenče, tako moji dragi ljubljeni, čvrsto stojte u Gospodinu!</verse>
				<verse number="2">Zaklinjem Evodiju i Sintihu zaklinjem, da budu iste misli u Gospodinu.</verse>
				<verse number="3">A molim i tebe, vjerni sudruže, pomozi im jer su se one u evanđelju trudile zajedno sa mnom, i s Klementom i drugim mojim suradnicima čija su imena u knjizi života.</verse>
				<verse number="4">Radujte se uvijek u Gospodinu! Ponovo kažem: radujte se!</verse>
				<verse number="5">Vaše blago postupanje neka bude poznato svim ljudima! Gospodin je blizu!</verse>
				<verse number="6">Ne brinite se ni za što, nego u svemu, molitvom i prošnjom sa zahvaljivanjem iznesite svoje molbe Bogu;</verse>
				<verse number="7">i Božji će mir, koji nadilazi svaki razum, čuvati srca vaša i misli vaše u Kristu Isusu.</verse>
				<verse number="8">Konačno, braćo, sve što je istinito, sve što je časno, sve što je pravedno, sve što je čisto, sve što je ljubazno, sve što je na dobrom glasu, ako ima kakva krepost, ako ima kakva pohvala, na to mislite!</verse>
				<verse number="9">I što ste i naučili, i primili, i čuli, i vidjeli na meni, to činite! I Bog mira bit će s vama.</verse>
				<verse number="10">A jako sam se obradovao u Gospodinu jer je napokon ponovo procvala vaša briga za mene, premda ste i prije brinuli, ali niste imali priliku.</verse>
				<verse number="11">Ne govorim to zbog oskudice, jer sam ja naučio biti zadovoljan u bilo kojem stanju se nalazim.</verse>
				<verse number="12">Znam kako je biti podcijenjen, znam kako je obilovati. U svemu sam se i na sve bio naučen; i sit biti i gladovati, i obilovati i oskudijevati.</verse>
				<verse number="13">Sve mogu po Kristu koji me osnažuje.</verse>
				<verse number="14">Ipak, dobro ste učinili što ste sa mnom podijelili moju nevolju.</verse>
				<verse number="15">A i vi, Filipljani, znate da mi u početku evanđelja, kada sam otišao iz Makedonije, nijedna crkva nije doprinosila u pogledu izdataka i primitaka, osim vas jedinih.</verse>
				<verse number="16">Jer i u Solun ste, i jednom i dvaput poslali za moju potrebu.</verse>
				<verse number="17">Ne zato što tražim dar, nego tražim plod koji obiluje u vašu korist.</verse>
				<verse number="18">A imam svega i obilujem. Zasićen sam pošto sam od Epafrodita primio ono od vas, slatki miris, žrtvu prihvatljivu, ugodnu Bogu.</verse>
				<verse number="19">A Bog moj ispunit će svaku vašu potrebu prema bogatstvu svojemu, u slavi, po Kristu Isusu.</verse>
				<verse number="20">A Bogu i našem Ocu slava uvijek i zauvijek. Amen.</verse>
				<verse number="21">Pozdravite svakog svetog u Kristu Isusu. Pozdravljaju vas braća koja su sa mnom.</verse>
				<verse number="22">Pozdravljaju vas svi sveti, a poglavito oni iz cezarove kuće.</verse>
				<verse number="23">Milost Gospodina našega Isusa Krista neka bude sa svima vama. Amen.</verse>
			</chapter>
		</book>
		<book number="51">
			<chapter number="1">
				<verse number="1">Pavao, apostol Isusa Krista po volji Božjoj, i naš brat Timotej,</verse>
				<verse number="2">svetoj i vjernoj braći u Kristu, koji su u Kolosima: milost vam i mir od Boga našega Oca i Gospodina Isusa Krista!</verse>
				<verse number="3">Zahvaljujemo Bogu i Ocu Gospodina našega Isusa Krista, uvijek kad molimo za vas,</verse>
				<verse number="4">pošto smo čuli za vašu vjeru u Kristu Isusu i za ljubav prema svima svetima,</verse>
				<verse number="5">zbog nade koja vam je pohranjena u nebu, za koju ste već čuli u istinitoj riječi evanđelja,</verse>
				<verse number="6">koje je došlo k vama, kao i u sav svijet te donosi plod i u vama od dana kada ste čuli i spoznali milost Božju u istini,</verse>
				<verse number="7">kako ste i naučili od Epafre, našega ljubljenog sudruga sluge, koji je za vas vjeran službenik Kristov,</verse>
				<verse number="8">koji nas je i obavijestio o vašoj ljubavi u Duhu.</verse>
				<verse number="9">Zbog toga i mi od dana od kad smo to čuli ne prestajemo za vas moliti i želimo da budete ispunjeni spoznajom njegove volje u svakoj mudrosti i duhovnom razumijevanju,</verse>
				<verse number="10">tako da hodite dostojno Gospodina, u svemu mu ugodite, donoseći plod u svakom dobrom djelu i napredujući u spoznaji Boga;</verse>
				<verse number="11">osnaženi svom snagom po njegovoj slavnoj moći, za svaku strpljivost i postojanost s radošću;</verse>
				<verse number="12">dajući hvalu Ocu, koji nas je učinio dostojnim sudionicima baštine svetih u svjetlu.</verse>
				<verse number="13">On nas je izbavio iz vlasti tame i prenio u kraljevstvo svojega ljubljenog Sina,</verse>
				<verse number="14">u kome imamo otkupljenje, po njegovoj krvi, i oproštenje grijeha.</verse>
				<verse number="15">On je slika nevidljivog Boga, prvorođenac svakoga stvorenja,</verse>
				<verse number="16">jer je po njemu sve stvoreno, što je u nebu i što je na zemlji, vidljivo i nevidljivo, bilo prijestolja, bilo gospodstva, bilo poglavarstva, bilo vlasti; sve je stvoreno po njemu i za njega.</verse>
				<verse number="17">I on je prije svega, i sve je po njemu u skladu.</verse>
				<verse number="18">On je i glava tijela, crkve; on je početak, prvorođenac od mrtvih, da bi u svemu on imao prvenstvo,</verse>
				<verse number="19">jer se Ocu svidjelo u njemu nastaniti svu puninu,</verse>
				<verse number="20">i po njemu pomiriti sa sobom sve, budući da je po njemu ostvario mir kroz krv njegovog križa, bilo ono na zemlji ili ono u nebu.</verse>
				<verse number="21">I vas, koji ste nekoć bili otuđeni i neprijatelji u svom umu po zlim djelima, a sada vas je izmirio</verse>
				<verse number="22">u njegovom ljudskom tijelu, po smrti, da vas izvede pred sebe svete, bez mane i bez krivnje,</verse>
				<verse number="23">ako ustrajete u vjeri, utemeljeni i utvrđeni te se ne udaljite od nade evanđelja koje ste čuli, koje je propovijedano svakom stvorenju što je pod nebom i kojem sam ja, Pavao, postao službenik,</verse>
				<verse number="24">koji se sada raduje u svojim patnjama za vas, i tako u svojemu tijelu dopunjuje što nedostaje Kristovim mukama za njegovo tijelo, koje je crkva.</verse>
				<verse number="25">Njoj sam ja postao službenik prema Božjoj raspodjeli koju mi je dao za vas da ispunim riječ Božju,</verse>
				<verse number="26">to jest otajstvo koje je bilo skriveno kroz vjekove i kroz naraštaje, a koje je sada objavljeno njegovim svetima.</verse>
				<verse number="27">Njima je Bog želio objaviti kako je bogata slava ovoga otajstva među Poganima, koje je Krist u vama, nada slave.</verse>
				<verse number="28">Njega mi propovijedamo, opominjući svakog čovjeka i poučavajući svakog čovjeka u svoj mudrosti, da bi prikazali svakog čovjeka savršena u Kristu Isusu.</verse>
				<verse number="29">Za to se i trudim boreći se po njegovoj djelotvornosti koja moćno djeluje u meni.</verse>
			</chapter>
			<chapter number="2">
				<verse number="1">Zato bih želio da znate kako sam u velikom sukobu radi vas i radi onih u Laodiceji i radi svih onih koji me nisu vidjeli u tijelu, licem u lice</verse>
				<verse number="2">da bi se njihova srca utješila, povezana u ljubavi, i u svakom bogatstvu pune sigurnosti razumijevanja, za spoznavanje otajstva Boga i Oca i Krista,</verse>
				<verse number="3">u kome je skriveno sve blago mudrosti i znanja.</verse>
				<verse number="4">A ovo kažem zato da vas tko ne prevari lukavim riječima.</verse>
				<verse number="5">Jer iako sam odsutan tijelom, duhom sam s vama; radujem se dok gledam vaš red i čvrstoću vaše vjere u Krista.</verse>
				<verse number="6">Kako ste dakle primili Krista Isusa Gospodina, tako u njemu hodite:</verse>
				<verse number="7">u njemu ukorijenjeni i nadograđeni i učvršćeni u vjeri, kako ste poučeni, obilujte u tome sa zahvalnošću!</verse>
				<verse number="8">Pazite da vas tko ne prevari filozofijom i ispraznim zavaravanjem, što je po predaji ljudskoj, po počelima svijeta, a ne po Kristu.</verse>
				<verse number="9">Jer u njemu tjelesno prebiva sva punina Božanstva,</verse>
				<verse number="10">i vi ste potpuni u njemu, koji je glava svakog poglavarstva i vlasti.</verse>
				<verse number="11">U njemu ste i vi obrezani; obrezanjem koje nije učinjeno rukama, nego odlaganjem tijela grijeha putenosti po Kristovom obrezanju.</verse>
				<verse number="12">Pokopani ste s njim u krštenju, u kojem ste i uskrsnuli s njim, po vjeri u djelovanje Boga, koji ga je uskrsnuo od mrtvih.</verse>
				<verse number="13">I vas koji ste bili mrtvi u svojim grijesima i neobrezanju svoga tijela, oživio je zajedno s njim i oprostio vam sve prijestupe;</verse>
				<verse number="14">izbrisao je nama protivnu zadužnicu s odredbama koje su bile protiv nas; i uklonio je s puta i prikovao je na svoj križ.</verse>
				<verse number="15">Razoružao je poglavarstva i vlasti i javno ih izložio, pošto je u tome trijumfirao nad njima.</verse>
				<verse number="16">Neka vas, stoga, nitko ne osuđuje zbog jela ili zbog pića, ili u pogledu svetkovina, ili mladog mjeseca, ili na dane Šabata!</verse>
				<verse number="17">To je samo sjena onoga što dolazi, a tijelo je Kristovo.</verse>
				<verse number="18">Neka vas nitko ne zakine za nagradu, svojevoljnom poniznošću i štovanjem anđela, namećući ono što nije vidio, uzaludno oholeći se po svojoj tjelesnoj pameti,</verse>
				<verse number="19">a ne držeći se Glave, od koje sve tijelo, hranjeno i skupa povezano zglobovima i vezama, raste rastom Božjim.</verse>
				<verse number="20">Stoga, ako ste s Kristom umrli počelima svijeta, zašto se, kao da živite u svijetu, podređujete odredbama:</verse>
				<verse number="21">“Ne diraj, ne okusi, ne dotiči”?</verse>
				<verse number="22">Sve to uporabom propada; po zapovijedima i ljudskim naucima.</verse>
				<verse number="23">koji, doista, imaju izgled mudrosti u samovoljnom štovanju i poniznosti i zanemarivanju tijela, ali nema nikakve časti u zadovoljavanju tijela.</verse>
			</chapter>
			<chapter number="3">
				<verse number="1">Ako ste dakle uskrsnuli s Kristom, tražite ono što je odozgo, gdje Krist sjedi zdesna Bogu.</verse>
				<verse number="2">Priklanjajte se onome što je odozgo, ne onome što je na zemlji.</verse>
				<verse number="3">Jer ste umrli i vaš je život skriven s Kristom u Bogu.</verse>
				<verse number="4">Kad se pojavi Krist, naš život, tada ćete se i vi s njim pojaviti u slavi.</verse>
				<verse number="5">Usmrtite, dakle, vaše udove koji su na zemlji: bludništvo, nečistoću, požudu, zlu pohotu i lakomstvo, što je idolopoklonstvo.</verse>
				<verse number="6">Zbog kojih dolazi gnjev Božji na neposlušnu djecu,</verse>
				<verse number="7">u čemu ste i vi nekad hodili kad ste živjeli u tome.</verse>
				<verse number="8">Ali i sada odbacite od sebe sve ovo: ljutnju, gnjev, zlobu, hulu, sramotan govor iz svojih usta!</verse>
				<verse number="9">Ne lažite jedan drugome, jer ste svukli starog čovjeka s njegovim djelima,</verse>
				<verse number="10">a odjenuli ste novoga koji je obnovljen u spoznaji prema slici onoga koji ga je stvorio.</verse>
				<verse number="11">Gdje nema ni Grka ni Židova, obrezanog ni neobrezanog, barbara, Skita, roba ni slobodnjaka, nego je Krist sve, i u svemu.</verse>
				<verse number="12">Odjenite se, dakle, kao izabrani Božji, sveti i ljubljeni, u milosrdnu srdačnost, dobrostivost, poniznost, krotkost i podnošljivost!</verse>
				<verse number="13">Podnosite jedan drugoga i opraštajte jedan drugomu, ako tko sa nekim ima razmiricu. Kao što je Krist i vama oprostio, tako činite i vi!</verse>
				<verse number="14">A povrh svega toga zaodjenite se u ljubav, koja je sveza savršenstva!</verse>
				<verse number="15">I neka u vašim srcima vlada Božji mir, na koji ste i pozvani u jednom tijelu i budite zahvalni!</verse>
				<verse number="16">Neka riječ Kristova bogato prebiva u vama u svoj mudrosti, poučavajte i opominjite jedan drugoga; psalmima, hvalospjevima i duhovnim pjesmama, s milošću pjevajte Gospodinu u svojim srcima.</verse>
				<verse number="17">I sve što činite riječju ili djelom, činite sve u ime Gospodina Isusa, po njemu zahvaljujte Bogu i Ocu!</verse>
				<verse number="18">Žene, pokoravajte se svojim muževima, kako dolikuje u Gospodinu!</verse>
				<verse number="19">Muževi, ljubite svoje žene i ne budite osorni prema njima!</verse>
				<verse number="20">Djeco, budite poslušni u svemu svojim roditeljima, jer je to ugodno Gospodinu!</verse>
				<verse number="21">Očevi, ne razdražujte svoju djecu, da ne budu obeshrabrena!</verse>
				<verse number="22">Sluge, budite poslušni u svemu svojim gospodarima po tijelu, ne naočigled kao oni koji se žele svidjeti ljudima, nego s iskrenim srcem, bojeći se Boga!</verse>
				<verse number="23">I sve što činite, činite od srca kao Gospodinu, a ne ljudima,</verse>
				<verse number="24">znajući da ćete od Gospodina primiti nagradu, baštinu; jer vi služite Gospodinu Kristu.</verse>
				<verse number="25">Ali onaj koji čini nepravdu primit će za nepravdu koju je učinio; i tu nema pristranosti.</verse>
			</chapter>
			<chapter number="4">
				<verse number="1">Gospodari, dajte svojim slugama pravedno i podjednako, znajući da i vi imate Gospodara u nebu!</verse>
				<verse number="2">Ustrajte u molitvi i bdijte u njoj sa zahvaljivanjem!</verse>
				<verse number="3">Ujedno molite i za nas da bi nam Bog otvorio vrata za riječ, da govorimo Kristovo otajstvo, zbog kojega i jesam u okovima,</verse>
				<verse number="4">i da ga objavim, kao što mi treba govoriti!</verse>
				<verse number="5">Hodite u mudrosti prema onima koji su vani, iskupljujući vrijeme!</verse>
				<verse number="6">Neka vam riječ uvijek bude milostiva, solju začinjena, da biste znali svakome odgovoriti kako treba!</verse>
				<verse number="7">O meni će vam sve izložiti Tihik, ljubljeni brat, i vjerni poslužitelj i moj sudrug sluga u Gospodinu,</verse>
				<verse number="8">koga sam poslao k vama upravo zato da bi saznao kako ste i utješio vaša srca,</verse>
				<verse number="9">zajedno s vjernim i ljubljenim bratom Onezimom, koji je jedan od vas. Oni će vam obznaniti sve što se događa ovdje.</verse>
				<verse number="10">Pozdravlja vas Aristarh, moj sudrug u tamnici, i Marko, Barnabin nećak (za koga ste primili upute; kad dođe k vama, prihvatite ga),</verse>
				<verse number="11">i Isus, koji se zove Just, koji su od obrezanih. Ovi su jedini moji suradnici za kraljevstvo Božje, koji su mi bili utjeha.</verse>
				<verse number="12">Pozdravlja vas Epafra, sluga Kristov, koji je jedan od vas, koji se uvijek silno trudi u molitvama za vas da biste stajali savršeni i potpuni u svoj volji Božjoj.</verse>
				<verse number="13">Jer ja svjedočim za njega da ima veliku revnost za vas i za one u Laodiceji i one u Hijeropolu.</verse>
				<verse number="14">Pozdravljaju vas ljubljeni liječnik Luka i Dema.</verse>
				<verse number="15">Pozdravite braću u Laodiceji i Nimfi i crkvu koja je u njegovoj kući.</verse>
				<verse number="16">Kad se pročita ova poslanica kod vas, pobrinite se da se pročita i u laodicejskoj crkvi, a vi isto tako pročitajte onu poslanicu iz Laodiceje.</verse>
				<verse number="17">I recite Arhipu: “Pazi na službu koju si primio u Gospodinu, da je izvršiš.”</verse>
				<verse number="18">Pozdrav mojom rukom, Pavlovom. Sjećajte se mojih okova. Neka milost bude s vama. Amen.</verse>
			</chapter>
		</book>
		<book number="52">
			<chapter number="1">
				<verse number="1">Pavao i Silvan i Timotej solunskoj crkvi koja je u Bogu Ocu i Gospodinu Isusu Kristu. Milost vam i mir, od Boga našega Oca i Gospodina Isusa Krista!</verse>
				<verse number="2">Zahvaljujemo Bogu uvijek za sve vas kad vas spominjemo u svojim molitvama,</verse>
				<verse number="3">sjećajući se bez prestanka djela vaše vjere, napora ljubavi i strpljive nade u Gospodina našega Isusa Krista pred Bogom i Ocem našim.</verse>
				<verse number="4">Znamo, ljubljena braćo, da ste izabrani od Boga,</verse>
				<verse number="5">jer naše evanđelje nije došlo k vama samo u riječi, nego i u snazi, i u Duhu Svetom, i u punoj sigurnosti kao što znate kakvi smo mi bili među vama radi vas.</verse>
				<verse number="6">I vi ste postali naši sljedbenici i Gospodinovi, kad ste primili riječ u velikoj nevolji s radošću Duha Svetoga,</verse>
				<verse number="7">tako da ste postali uzor svim vjernicima u Makedoniji i Ahaji.</verse>
				<verse number="8">Jer od vas je odjeknula riječ Gospodinova, ne samo u Makedoniji i Ahaji, nego se i na svakom mjestu proširio glas o vašoj vjeri koja teži k Bogu, tako da nam ne treba ništa govoriti.</verse>
				<verse number="9">Jer oni sami govore o nama na kakav smo doček naišli kod vas i kako ste se obratili od idola k Bogu, da služite živom i istinitom Bogu</verse>
				<verse number="10">i da čekate njegovog Sina s neba, koga je on uskrsnuo od mrtvih, Isusa, koji nas je izbavio od gnjeva koji dolazi.</verse>
			</chapter>
			<chapter number="2">
				<verse number="1">Jer i sami znate, braćo, da naš dolazak k vama nije bio uzaludan.</verse>
				<verse number="2">Ali iako smo, kao što znate, prije trpjeli i bili izvrgnuti porugama u Filipima, ohrabrili smo se u našem Bogu govoriti vam evanđelje Božje uz veliku borbu.</verse>
				<verse number="3">Jer naše bodrenje ne dolazi iz zablude, ni iz nečistoće, niti u prijevari,</verse>
				<verse number="4">nego kao što je Bog odobrio povjeriti nam evanđelje, tako govorimo, ne kao da ugađamo ljudima, već Bogu, koji ispituje naša srca.</verse>
				<verse number="5">Jer nikada nismo, kao što znate, nastupali ni s laskavim riječima ni s pritajenom željom za bogatstvom. Bog je svjedok.</verse>
				<verse number="6">Niti smo od ljudi tražili slavu, niti od vas niti od drugih, iako smo mogli biti na teret kao apostoli Kristovi.</verse>
				<verse number="7">Ali mi smo bili među vama blagi kao njegovateljica koja njeguje svoju djecu.</verse>
				<verse number="8">Tako smo čeznuli za vama, i bili spremni predati vam ne samo evanđelje Božje nego i svoje duše jer ste nam bili dragi.</verse>
				<verse number="9">Jer se vi sjećate, braćo, našeg truda i napora! Jer smo radili noć i dan, budući da nikoga od vas nismo htjeli opteretiti, propovijedajući vam evanđelje Božje.</verse>
				<verse number="10">Vi ste svjedoci, a i Bog, kako smo se sveto, pravedno i besprijekorno ponašali prema vama koji vjerujete.</verse>
				<verse number="11">Kao što znate kako smo svakog pojedinog od vas kao otac svoju djecu, poticali, tješili i zaklinjali,</verse>
				<verse number="12">da hodite dostojno Boga, koji vas je pozvao u svoje kraljevstvo i slavu.</verse>
				<verse number="13">Zbog toga i mi zahvaljujemo Bogu bez prestanka, jer kad ste primili riječ Božju, koju ste čuli od nas, primili ste je ne kao riječ ljudsku, nego kao ono što uistinu jest, riječ Božju, koja i učinkovito djeluje u vama koji vjerujete.</verse>
				<verse number="14">Jer vi ste, braćo, postali sljedbenici Božjih crkvi koje su u Judeji u Kristu Isusu, pošto ste i vi isto pretrpjeli od svojih sunarodnjaka kao i oni od Židova,</verse>
				<verse number="15">koji su ubili Gospodina Isusa i svoje proroke, a nas su progonili; i ne ugađaju Bogu i protive se svim ljudima,</verse>
				<verse number="16">braneći nam propovijedati Poganima kako bi mogli biti spašeni, da zauvijek dopune svoje grijehe. I gnjev je Božji na posljetku došao na njih!</verse>
				<verse number="17">A mi, braćo, pošto smo na kratko vrijeme bili odijeljeni od vas, i to licem, a ne srcem, sve smo više, s velikom čežnjom, nastojali vidjeti vaše lice.</verse>
				<verse number="18">Zato smo htjeli doći k vama, čak i ja, Pavao, jednom i dva put, ali nas je spriječio Sotona.</verse>
				<verse number="19">Jer tko je naša nada, ili radost, ili vijenac radosti? Niste li to vi pred našim Gospodinom Isusom Kristom kod njegovog dolaska?</verse>
				<verse number="20">Jer vi ste naša slava i radost.</verse>
			</chapter>
			<chapter number="3">
				<verse number="1">Zato kad više nismo mogli izdržati, smatrali smo da je dobro da sami ostanemo u Ateni,</verse>
				<verse number="2">te smo poslali Timoteja, svoga brata i službenika Božjeg i našega suradnika u Kristovom evanđelju, da vas učvrsti i utješi u vašoj vjeri,</verse>
				<verse number="3">da se nitko ne pokoleba u ovim nevoljama, jer sami znate da smo za to određeni.</verse>
				<verse number="4">Jer doista, kad smo bili kod vas, unaprijed smo vam govorili da ćemo trpjeti nevolje, i kao što znate, to se i dogodilo.</verse>
				<verse number="5">Zbog toga sam ga i ja, kad nisam više mogao izdržati, poslao da doznam o vašoj vjeri, da vas nije možda iskušao napasnik i naš trud bude uzaludan.</verse>
				<verse number="6">Ali se sada Timotej vratio od vas k nama i donio nam radosnu vijest o vašoj vjeri i ljubavi, i da nas uvijek imate u dobrom sjećanju, i da vruće čeznete vidjeti nas kao i mi vas.</verse>
				<verse number="7">Zato smo se, braćo, vašom vjerom utješili u svoj svojoj potištenosti i tjeskobi.</verse>
				<verse number="8">Jer mi sada oživljujemo ako vi čvrsto stojite u Gospodinu.</verse>
				<verse number="9">Jer kojom bismo zahvalom mogli uzvratiti Bogu za vas, za svu radost kojom se radujemo radi vas pred našim Bogom?</verse>
				<verse number="10">Noću i danju neizmjerno molimo da vidimo vaše lice i da nadopunimo što još nedostaje vašoj vjeri.</verse>
				<verse number="11">A sâm Bog i naš Otac, i naš Gospodin Isus, neka usmjeri naš put k vama!</verse>
				<verse number="12">I neka bi vam Gospodin dao da rastete i obilujete ljubavlju jedan prema drugomu i prema svima, kao i mi prema vama,</verse>
				<verse number="13">da bi se utvrdila vaša besprijekorna srca u svetosti pred Bogom i našim Ocem, kod dolaska Gospodina našega Isusa Krista sa svim svojim svetima.</verse>
			</chapter>
			<chapter number="4">
				<verse number="1">Nadalje vas dakle, braćo, zaklinjemo i potičemo u Gospodinu Isusu da bi, kao što ste od nas primili kako vam treba hoditi i ugađati Bogu, mogli sve više i više obilovati.</verse>
				<verse number="2">Jer znate koje smo vam zapovijedi dali u ime Gospodina Isusa.</verse>
				<verse number="3">Jer ovo je volja Božja: vaše posvećenje, da se suzdržavate od bludništva,</verse>
				<verse number="4">da svatko od vas treba znati svoju posudu posjedovati u svetosti i poštovanju,</verse>
				<verse number="5">ne u pohotnoj požudi, kao Pogani koji ne poznaju Boga;</verse>
				<verse number="6">da nitko ne prelazi i ne vara svoga brata u bilo čemu, jer Gospodin je osvetnik za sve to, kako smo vas i unaprijed upozorili i posvjedočili.</verse>
				<verse number="7">Jer nas Bog nije pozvao na nečistoću, nego na posvećenje.</verse>
				<verse number="8">Stoga, onaj koji prezire ovo, ne prezire čovjeka, nego Boga, koji vam je dao svojega Svetoga Duha.</verse>
				<verse number="9">A što se tiče bratske ljubavi nema potrebe pisati vam, jer vas je same Bog poučio da ljubite jedan drugoga;</verse>
				<verse number="10">doista to i činite prema svoj braći koja su po cijeloj Makedoniji. Ali vas zaklinjemo, braćo, da još više i više napredujete</verse>
				<verse number="11">i da naučite biti spokojni i baviti se svojim poslovima i raditi vlastitim rukama, kao što smo vam zapovjedili,</verse>
				<verse number="12">da hodite časno prema onima koji su vani i da imate svega i da vam ništa ne manjka.</verse>
				<verse number="13">Ali ne bih htio, braćo, da budete neupućeni u vezi onih koji su usnuli, da se ne žalostite kao i ostali koji nemaju nadu.</verse>
				<verse number="14">Jer, ako vjerujemo da je Isus umro i uskrsnuo, tako će Bog i one koji su usnuli u Isusu dovesti s njim.</verse>
				<verse number="15">Jer vam ovo govorimo po riječi Gospodinovoj: da mi koji živimo i ostajemo do dolaska Gospodinova, nipošto nećemo preteći one koji su usnuli.</verse>
				<verse number="16">Jer će sâm Gospodin s poklikom, s glasom arkanđela i sa zvukom trube Božje sići s neba. I umrli u Kristu prvi će uskrsnuti,</verse>
				<verse number="17">zatim ćemo mi koji živimo, mi preostali, biti skupa s njima odneseni na oblacima u susret Gospodinu u zrak. I tako ćemo uvijek biti s Gospodinom.</verse>
				<verse number="18">Stoga, tješite jedan drugoga tim riječima.</verse>
			</chapter>
			<chapter number="5">
				<verse number="1">A o vremenima i razdobljima, braćo, nije vam potrebno pisati.</verse>
				<verse number="2">Jer i sami savršeno znate da dan Gospodnji dolazi kao lopov u noći.</verse>
				<verse number="3">Jer dok budu govorili: “Mir i sigurnost!”, tada će iznenada na njih doći propast, kao trudovi na trudnicu; i neće umaknuti.</verse>
				<verse number="4">Ali vi, braćo, niste u tami da bi vas taj dan mogao iznenaditi kao lopov.</verse>
				<verse number="5">Vi ste svi djeca svjetla i djeca dana; nismo od noći niti od tame.</verse>
				<verse number="6">Stoga ne spavajmo kao i ostali, već bdijmo i budimo trijezni!</verse>
				<verse number="7">Jer koji spavaju, noću spavaju i koji se opijaju, noću se opijaju.</verse>
				<verse number="8">Ali mi koji smo od dana, budimo trezveni, odjenimo oklop vjere i ljubavi, te kacigu, nadu spasenja.</verse>
				<verse number="9">Jer nas Bog nije odredio za gnjev, nego za dobivanje spasenja po našem Gospodinu Isusu Kristu,</verse>
				<verse number="10">koji je umro za nas da bi, bilo bdjeli ili spavali, zajedno s njim živjeli.</verse>
				<verse number="11">Zato se tješite međusobno i izgrađujte jedan drugoga, kao što i činite.</verse>
				<verse number="12">A zaklinjem vas, braćo, prepoznajte one koji se trude među vama, i predvode vas u Gospodinu i opominju vas.</verse>
				<verse number="13">I cijenite ih još više s ljubavlju radi njihovih djela. Budite u miru među sobom.</verse>
				<verse number="14">A vas, braćo, potičemo: opominjite neuredne, tješite malodušne, podržavajte slabe, budite strpljivi prema svima!</verse>
				<verse number="15">Gledajte da nitko nikome ne uzvrati zlo za zlo, nego uvijek slijedite ono što je dobro i među sobom i prema svima.</verse>
				<verse number="16">Uvijek se radujte!</verse>
				<verse number="17">Molite bez prestanka!</verse>
				<verse number="18">Na svemu zahvaljujte, jer je to volja Božja u Kristu Isusu za vas.</verse>
				<verse number="19">Ne gasite Duha!</verse>
				<verse number="20">Ne prezirite proročanstva.</verse>
				<verse number="21">Ispitujte sve, što je dobro čvrsto držite.</verse>
				<verse number="22">Suspregnite se od svega što nalikuje na zlo.</verse>
				<verse number="23">A sâm Bog mira neka vas potpuno posveti. I molim Boga neka se cjelovito vaše biće, duh i duša i tijelo, besprijekorno sačuva za dolazak Gospodina našega Isusa Krista.</verse>
				<verse number="24">Vjeran je onaj koji vas poziva, koji će to i učiniti.</verse>
				<verse number="25">Braćo, molite za nas.</verse>
				<verse number="26">Pozdravite svu braću svetim poljupcem.</verse>
				<verse number="27">Zaklinjem vas Gospodinom da se ova poslanica pročita svoj svetoj braći.</verse>
				<verse number="28">Milost Gospodina našega Isusa Krista s vama! Amen.</verse>
			</chapter>
		</book>
		<book number="53">
			<chapter number="1">
				<verse number="1">Pavao i Silvan i Timotej crkvi Solunjana u Bogu našemu Ocu i Gospodinu Isusu Kristu.</verse>
				<verse number="2">Milost vam i mir od Boga našega Oca i Gospodina Isusa Krista!</verse>
				<verse number="3">Dužni smo uvijek zahvaljivati Bogu za vas, braćo, kao što dolikuje, jer neizmjerno raste vaša vjera i obiluje ljubav svakog pojedinog od vas svih prema drugima,</verse>
				<verse number="4">tako da se mi sami ponosimo vama po crkvama Božjim zbog vaše strpljivosti i vjere u svim vašim progonstvima i nevoljama koje podnosite.</verse>
				<verse number="5">One su očita naznaka pravednog Božjeg suda da budete dostojni kraljevstva Božjega za koje i trpite.</verse>
				<verse number="6">Budući da je pravedno kod Boga da uzvrati nevoljom onima koji vas muče,</verse>
				<verse number="7">a vama, koji se mučite, spokojstvom zajedno s nama, kad se Gospodin Isus objavi s neba sa svojim silnim anđelima</verse>
				<verse number="8">u plamenom ognju i uzvrati osvetom onima koji ne poznaju Boga i koji nisu poslušni evanđelju Gospodina našega Isusa Krista.</verse>
				<verse number="9">Oni će biti kažnjeni vječnom propašću daleko od lica Gospodnjega i od slave njegove moći,</verse>
				<verse number="10">kad se u onaj dan dođe proslaviti u svojim svetima i pobuditi divljenje u svima koji vjeruju (jer se je povjerovalo našem svjedočanstvu među vama).</verse>
				<verse number="11">Zato i molimo uvijek za vas da bi vas Bog naš učinio dostojnima ovog poziva i ispunio svakom dobronamjernošću svoje dobrote i svakim djelom vjere sa snagom,</verse>
				<verse number="12">tako da bi se proslavilo ime Gospodina našega Isusa Krista u vama i vi u njemu; po milosti našega Boga i Gospodina Isusa Krista.</verse>
			</chapter>
			<chapter number="2">
				<verse number="1">A zaklinjem vas braćo, dolaskom Gospodina našega Isusa Krista i našeg okupljanja oko njega,</verse>
				<verse number="2">da se brzo ne pokolebate u svome umu ili se ne uznemirite ni nekim duhom, ni nekom riječju, ni nekom poslanicom kao da je od nas, kao da se je približio dan Kristov.</verse>
				<verse number="3">Neka vas nitko ne zavede ni na koji način; jer taj dan neće doći ako najprije ne dođe otpad i ne otkrije se Čovjek grijeha, Sin propasti,</verse>
				<verse number="4">koji se protivi i sebe uzdiže iznad svega što se zove Bog ili se štuje, tako da i u Hram Božji sjedne kao Bog, prikazujući sebe da je Bog.</verse>
				<verse number="5">Ne sjećate li se da sam vam to govorio još dok sam bio kod vas?</verse>
				<verse number="6">I sada znate što ga zadržava kako bi se otkrio u svoje vrijeme.</verse>
				<verse number="7">Jer otajstvo bezakonja već djeluje, samo ima onaj koji ga sada zadržava, sve dok on ne bude maknut s puta.</verse>
				<verse number="8">I tada će se otkriti Bezakonik kojega će Gospodin zatrti dahom usta svojih i uništiti sjajem svoga dolaska;</verse>
				<verse number="9">njega, čije je dolazak nakon djelovanja Sotone sa svom silom i znakovima, i lažnim čudesima,</verse>
				<verse number="10">i sa svakim nepravednim zavaravanjem, u onima koji propadaju zato što nisu prihvatili ljubav prema istini da bi mogli biti spašeni.</verse>
				<verse number="11">I zbog toga će im Bog poslati djelotvornu zabludu da povjeruju laži,</verse>
				<verse number="12">da budu osuđeni svi koji nisu povjerovali istini, nego su uživali u nepravdi.</verse>
				<verse number="13">A mi smo dužni uvijek zahvaljivati Bogu za vas, braćo od Gospodina ljubljena, jer vas je Bog od početka izabrao za spasenje kroz posvećenje Duhom i istinitom vjerom;</verse>
				<verse number="14">na što vas je pozvao po našem evanđelju, na stečevinu slave Gospodina našega Isusa Krista.</verse>
				<verse number="15">Stoga, braćo, stojte čvrsto i držite se predaja kojima ste poučeni, bilo riječju, bilo našom poslanicom.</verse>
				<verse number="16">A sâm Gospodin naš, Isus Krist, i Bog i Otac naš, koji nas je ljubio i po milosti nam dao vječnu utjehu i dobru nadu,</verse>
				<verse number="17">neka utješi vaša srca i učvrsti vas u svakoj dobroj riječi i djelu.</verse>
			</chapter>
			<chapter number="3">
				<verse number="1">Konačno, braćo, molite za nas da riječ Gospodnja slobodno trči i proslavlja se kao i kod vas</verse>
				<verse number="2">i da budemo izbavljeni od nerazumnih i zlih ljudi. Jer nemaju svi vjeru.</verse>
				<verse number="3">Ali je vjeran Gospodin koji će vas učvrstiti i očuvati od zla.</verse>
				<verse number="4">A imamo pouzdanje u Gospodinu, u vas; da činite i da ćete činiti ono što vam zapovijedamo.</verse>
				<verse number="5">I neka Gospodin usmjeri vaša srca k ljubavi Božjoj i k strpljivom iščekivanju Krista.</verse>
				<verse number="6">A zapovijedamo vam, braćo, u ime Gospodina našega Isusa Krista, da se klonite svakog brata koji hodi neuredno, a ne po predaji koju je primio od nas.</verse>
				<verse number="7">Jer sami znate kako nas trebate slijediti: jer nismo se među vama ponašali neuredno,</verse>
				<verse number="8">niti smo čiji kruh nizašto jeli, nego smo u trudu i naporu noću i danju radili da ne bismo opteretili nekoga od vas.</verse>
				<verse number="9">Ne zato što ne bismo imali vlast, nego da vam damo sebe kao uzor da nas slijedite.</verse>
				<verse number="10">Jer i dok smo bili kod vas, ovo smo vam zapovijedali: Ako tko neće raditi, neka i ne jede!</verse>
				<verse number="11">Jer čujemo da neki među vama hode neuredno, ništa ne rade, nego se miješaju u tuđe stvari.</verse>
				<verse number="12">A takvima zapovijedamo i zaklinjemo ih po Gospodinu našemu Isusu Kristu da s mirom rade i svoj kruh jedu.</verse>
				<verse number="13">A vi, braćo, nemojte se umoriti dok činite dobro.</verse>
				<verse number="14">Ako li tko nije poslušan našoj riječi po ovoj poslanici, zabilježite ga i ne družite se s njim da bi se posramio,</verse>
				<verse number="15">ali ga ne smatrajte kao neprijatelja, nego ga opominjite kao brata.</verse>
				<verse number="16">A sâm Gospodin mira dao vam mir uvijek i na svaki način! Gospodin sa svima vama!</verse>
				<verse number="17">Pozdrav mojom rukom, Pavlovom, to je znak u svakoj poslanici: tako ja pišem.</verse>
				<verse number="18">Milost Gospodina našega Isusa Krista sa svima vama! Amen.</verse>
			</chapter>
		</book>
		<book number="54">
			<chapter number="1">
				<verse number="1">Pavao, apostol Isusa Krista po zapovijedi Boga, Spasitelja našega, i Gospodina Isusa Krista, koji je naša nada,</verse>
				<verse number="2">Timoteju, pravom sinu u vjeri: milost, milosrđe, mir od Boga našega Oca i Isusa Krista Gospodina našega.</verse>
				<verse number="3">Kao što sam te zamolio kad sam odlazio u Makedoniju, ostani u Efezu da zapovjediš nekima neka ne poučavaju drugog nauka,</verse>
				<verse number="4">niti neka se ne priklanjaju bajkama i beskrajnim rodoslovljima koja više služe raspravama nego li pobožnom izgrađivanju u vjeri.</verse>
				<verse number="5">A svrha te zapovijedi je ljubav iz čista srca i dobre savjesti i neprijetvorne vjere.</verse>
				<verse number="6">U tome su neki, pošto su promašili, zastranili u praznorječje;</verse>
				<verse number="7">željeli bi biti učitelji Zakona, a ne razumiju ni što govore ni što tvrde.</verse>
				<verse number="8">A znamo da je Zakon dobar ako se tko njime zakonito služi</verse>
				<verse number="9">znajući ovo: Zakon nije postavljen za pravednika, nego za bezakonike i neposlušne, za bezbožne i grešne, za nesvete i svjetovne, za ubojice očeva i ubojice majki, za ubojice ljudi,</verse>
				<verse number="10">za bludnike, za one koji se oskrvnjuju s muškarcima, za otimače ljudi, za lažljivce, za krivokletnike i ako ima što drugo što se protivi zdravom nauku;</verse>
				<verse number="11">po slavnom evanđelju blaženog Boga koje mi je povjereno.</verse>
				<verse number="12">I zahvaljujem Kristu Isusu našemu Gospodinu koji me je osposobio, jer me je smatrao vjernim i postavio u službu mene</verse>
				<verse number="13">koji sam prije bio hulitelj, i progonitelj, i nasilnik; ali sam zadobio milosrđe jer sam to neupućen činio, u nevjeri.</verse>
				<verse number="14">A milost Gospodina našega bila je preobilna, zajedno s vjerom i ljubavlju koja je u Kristu Isusu.</verse>
				<verse number="15">Vjerodostojna je riječ i vrijedna svakog prihvaćanja da je Krist Isus došao na svijet spasiti grešnike, od kojih sam prvi ja.</verse>
				<verse number="16">Ali zbog toga sam i zadobio milosrđe da na meni prvome Isus Krist pokaže svu strpljivost za primjer onima koji će vjerovati u njega za život vječni.</verse>
				<verse number="17">A Kralju vječnom, besmrtnom, nevidljivom, jedinom mudrom Bogu; čast i slava uvijek i zauvijek. Amen.</verse>
				<verse number="18">Ovu ti zapovijed predajem, sine Timoteju, prema prethodnim proročanstvima u vezi s tobom da po njima možeš vojevati dobar rat,</verse>
				<verse number="19">držeći vjeru i dobru savjest, koju su neki odbacili i doživjeli brodolom vjere.</verse>
				<verse number="20">Među njima je Himenej i Aleksandar, koje sam predao Sotoni da se nauče ne huliti.</verse>
			</chapter>
			<chapter number="2">
				<verse number="1">Potičem, dakle, prije svega, da se obavljaju prošnje, molitve, zastupanja, zahvaljivanja za sve ljude,</verse>
				<verse number="2">za kraljeve i sve koji su na vlasti, da možemo provoditi tih i miran život u svoj pobožnosti i poštenju.</verse>
				<verse number="3">Jer je to dobro i prihvatljivo pred Bogom, našim Spasiteljem,</verse>
				<verse number="4">koji želi da svi ljudi budu spašeni i dođu do spoznaje istine.</verse>
				<verse number="5">Jer je jedan Bog i jedan posrednik između Boga i ljudi, čovjek Krist Isus,</verse>
				<verse number="6">koji je sebe samoga dao kao otkupninu za sve da bude svjedočanstvo u stanovito vrijeme,</verse>
				<verse number="7">za koje sam ja određen propovjednikom i apostolom, istinu govorim u Kristu i ne lažem, učiteljem Pogana u vjeri i istinitosti.</verse>
				<verse number="8">Hoću, dakle, da ljudi mole na svakom mjestu, podižući svete ruke bez gnjeva i sumnje.</verse>
				<verse number="9">Na isti način i žene neka se dotjeruju u pristojnoj odjeći; neka se kite stidljivošću i umjerenošću, ne pletenicama ili zlatom ili biserjem ili skupocjenom nošnjom,</verse>
				<verse number="10">nego, dobrim djelima, što i dolikuje ženama koje ispovijedaju pobožnost.</verse>
				<verse number="11">Žena neka uči u tišini sa svom podložnošću.</verse>
				<verse number="12">Ali ženi ne dopuštam poučavati niti vladati nad muškarcem, nego neka bude u tišini.</verse>
				<verse number="13">Jer je Adam prvi oblikovan, onda Eva;</verse>
				<verse number="14">i Adam nije bio zaveden, nego se žena, pošto je bila zavedena, našla u prijestupu.</verse>
				<verse number="15">Premda će biti spašena rađanjem djece, ako ostanu u vjeri i ljubavi i svetosti uz umjerenost.</verse>
			</chapter>
			<chapter number="3">
				<verse number="1">Vjerodostojna je riječ: želi li tko nadgledništvo, želi dobar posao.</verse>
				<verse number="2">Stoga nadglednik treba biti besprijekoran, muž jedne žene, trezven, umjeren, pristojan, gostoljubiv, sposoban poučavati;</verse>
				<verse number="3">ne predan vinu, ne nasilnik, ne gramzljiv za prljavim dobitkom, nego strpljiv, ne svadljiv, ne pohlepan,</verse>
				<verse number="4">da dobro upravlja svojim domom i djecu drži u podložnosti sa svom ozbiljnošću</verse>
				<verse number="5">(jer ako tko ne zna upravljati svojom kućom, kako će se brinuti za crkvu Božju?);</verse>
				<verse number="6">ne novoobraćenik kako se ne bi uzoholio i pao pod osudu đavolovu.</verse>
				<verse number="7">A treba imati i dobar glas od onih vani, da ne bi upao u sramotu i zamku đavolovu.</verse>
				<verse number="8">Isto tako i đakoni trebaju biti dostojanstveni, ne dvolični, ne predani mnogom vinu, ni gramzljivi za prljavim dobitkom,</verse>
				<verse number="9">držeći otajstvo vjere u čistoj savjesti.</verse>
				<verse number="10">A i ovi neka najprije budu isprobani, a onda, budu li besprijekorni, neka obavljaju službu.</verse>
				<verse number="11">Tako i njihove žene, neka budu dostojanstvene, ne klevetnice, trezvene, vjerne u svemu.</verse>
				<verse number="12">Neka đakoni budu muževi po jedne žene, neka dobro upravljaju djecom i svojim domovima.</verse>
				<verse number="13">Jer oni koji dobro obavljaju službu stječu sebi dobar položaj i veliku hrabrost u vjeri koja je u Kristu Isusu.</verse>
				<verse number="14">Ovo ti pišem jer se nadam da ću ubrzo doći k tebi,</verse>
				<verse number="15">ako li zakasnim, da znaš kako se treba ponašati u kući Božjoj, koja je crkva Boga živoga, stup i uporište istine.</verse>
				<verse number="16">I što je neosporno, veliko je otajstvo pobožnosti: Bog je bio očitovan u tijelu, opravdan u Duhu, viđen od anđela, propovijedan među Poganima, uzvjerovan u svijetu, primljen u slavu.</verse>
			</chapter>
			<chapter number="4">
				<verse number="1">A Duh izričito govori da će u posljednja vremena neki odstupiti od vjere priklanjajući se zavodničkim duhovima i đavolskim naukama,</verse>
				<verse number="2">govoreći laži u licemjerju, čija je savjest obilježena užarenim željezom,</verse>
				<verse number="3">koji zabranjuju ženiti se i zapovijedaju uzdržavati se od jela koja je Bog stvorio da ih sa zahvalnošću uzimaju oni što vjeruju i poznaju istinu.</verse>
				<verse number="4">Jer svako je Božje stvorenje dobro i nije za odbaciti ništa kad se prima sa zahvalnošću,</verse>
				<verse number="5">jer se posvećuje riječju Božjom i molitvom.</verse>
				<verse number="6">Ako na to podsjećaš braću bit ćeš dobar poslužitelj Isusa Krista, hranjen riječima vjere i dobrog nauka kojeg si stekao.</verse>
				<verse number="7">A svjetovne i bapske priče odbijaj te se radije vježbaj u pobožnosti!</verse>
				<verse number="8">Jer tjelesno vježbanje malo koristi, a pobožnost je u svemu korisna; ima obećanje života, ovog sadašnjeg i onog koji dolazi.</verse>
				<verse number="9">Vjerodostojna je ova riječ i vrijedna svakog prihvaćanja.</verse>
				<verse number="10">Jer zbog toga se i trudimo i podnosimo sramotu pošto se pouzdajemo u živoga Boga koji je Spasitelj svih ljudi, osobito vjernika.</verse>
				<verse number="11">To zapovijedaj i poučavaj!</verse>
				<verse number="12">Neka nitko ne prezire tvoju mladost, nego budi uzor vjernicima u riječi, u vladanju, u ljubavi, u duhu, u vjeri, u čistoći.</verse>
				<verse number="13">Dok ne dođem, posvećuj se čitanju, poticanju, poučavanju.</verse>
				<verse number="14">Ne zanemaruj onaj dar koji je u tebi, koji ti je darovan po proroštvu polaganjem ruku starješinstva.</verse>
				<verse number="15">O tome duboko promišljaj, potpuno se predaj tome, da tvoj napredak bude očit svima.</verse>
				<verse number="16">Pazi na samoga sebe i na nauk! Ustraj u tome! Jer čineći to, spasit ćeš i sebe i one koji te slušaju.</verse>
			</chapter>
			<chapter number="5">
				<verse number="1">Ne kudi starijeg, nego ga opominji kao oca, mladiće kao braću,</verse>
				<verse number="2">starije žene kao majke, djevojke kao sestre; u svoj čistoći.</verse>
				<verse number="3">Poštuj udovice, one koje su doista udovice.</verse>
				<verse number="4">Ako li koja udovica ima djecu ili unučad, neka se oni najprije uče iskazivati pobožnost prema vlastitom domu i uzvraćati roditeljima. Jer to je dobro i ugodno pred Bogom.</verse>
				<verse number="5">A ona koja je doista udovica i samuje, pouzdaje se u Boga i ustrajava u prošnjama i molitvama noć i dan;</verse>
				<verse number="6">ali ona koja se prepušta lagodnom životu, mrtva je, premda živi.</verse>
				<verse number="7">I to zapovijedaj, tako da budu besprijekorne.</verse>
				<verse number="8">Ako li se tko ne skrbi za svoje, a posebice za svoje ukućane, zanijekao je vjeru i gori je od nevjernika.</verse>
				<verse number="9">Neka se ne unosi u popis udovica mlađa od šezdeset godina, koja je bila jednog muškarca žena,</verse>
				<verse number="10">o kojoj se govori radi dobrih djela: ako je djecu odgojila, ako je bila gostoljubiva, ako je svetima prala noge, ako je nevoljnicima pomagala, ako se posvetila svakom dobrom djelu.</verse>
				<verse number="11">A mlađe udovice odbijaj, jer kad im putenost počne bujati protivno Kristu, žele se udati</verse>
				<verse number="12">primajući tako osudu što su odbacile svoju prvu vjeru.</verse>
				<verse number="13">A uz to se, lutajući od kuće do kuće, uče biti besposlene; i ne samo besposlene nego i brbljave i nametljive, govoreći što ne treba.</verse>
				<verse number="14">Hoću, dakle, da se mlađe udaju, djecu rađaju, vode kućanstvo i ne daju protivniku nikakav povod za pogrdu.</verse>
				<verse number="15">Jer neke su se već okrenule za Sotonom.</verse>
				<verse number="16">Ako koji čovjek ili žena koja vjeruje ima udovice, neka im pomaže, i neka se ne opterećuje crkva da može pomoći onima koje su doista udovice.</verse>
				<verse number="17">Starješine koji dobro upravljaju neka budu smatrani dostojnima dvostruke časti, posebno oni koji se trude u riječi i nauku.</verse>
				<verse number="18">Jer Pismo kaže: “Ne zavezuj gubicu volu koji vrši!” i: “Vrijedan je radnik svoje plaće.”</verse>
				<verse number="19">Protiv starješine ne primaj optužbe, osim pred dvojicom ili trojicom svjedoka.</verse>
				<verse number="20">One koji griješe ukori pred svima, da i drugi imaju straha!</verse>
				<verse number="21">Zaklinjem te pred Bogom i Gospodinom Isusom Kristom i izabranim anđelima da se toga držiš bez davanja prednosti jednom pred drugim i da ništa ne činiš iz pristranosti.</verse>
				<verse number="22">Ne polaži brzo ruke ni na koga i ne budi sudionik tuđih grijeha. Sebe čuvaj čistim!</verse>
				<verse number="23">Ne pij više samo vodu, nego uzimaj malo vina radi svoga želuca i čestih svojih slabosti.</verse>
				<verse number="24">Grijesi nekih ljudi su očiti i pred njima idu na sud, a neke ljude grijesi prate.</verse>
				<verse number="25">Isto su tako i dobra djela očita, a i ona koja su drugačija ne mogu se sakriti.</verse>
			</chapter>
			<chapter number="6">
				<verse number="1">Svi koji su pod jarmom, robovi, neka svoje gospodare smatraju dostojnima svake časti da se ne bi hulilo ime Božje i njegov nauk.</verse>
				<verse number="2">A oni kojima su gospodari vjernici, neka ih ne cijene manje zato što su braća, nego neka im još više služe jer su oni ti koji su vjerni i ljubljeni, sudionici dobročinstava. Ovo poučavaj i potiči.</verse>
				<verse number="3">Ako tko drukčije poučava i ne prianja uz zdrave riječi, riječi Gospodina našega Isusa Krista i uz nauk u skladu s pobožnošću,</verse>
				<verse number="4">ohol je, ništa ne zna, nego bunca od rasprava i prepiranja oko riječi od kojih nastaje zavist, svađa, pogrde, zla sumnjičenja,</verse>
				<verse number="5">izopačena raspravljanja ljudi pokvarenih umova i lišenih istine koji smatraju da je pobožnost dobitak. Od takvih se udalji!</verse>
				<verse number="6">A pobožnost sa zadovoljstvom jest velik dobitak.</verse>
				<verse number="7">Jer ništa nismo donijeli na svijet, sigurno je da ništa ne možemo ni iznijeti.</verse>
				<verse number="8">I kad imamo hranu i odjeću, time budimo zadovoljni.</verse>
				<verse number="9">A oni koji se namjeravaju obogatiti upadaju u iskušenje i zamku i mnoge bezumne i štetne požude što potapaju ljude u pogibao i propast.</verse>
				<verse number="10">Jer je korijen svakog zla ljubav prema novcu; za kojim su neki težili i odlutali od vjere te sami sebe proboli mnogim jadima.</verse>
				<verse number="11">Ali ti, o čovječje Božji, bježi od toga i slijedi pravednost, pobožnost, vjeru, ljubav, strpljivost, krotkost.</verse>
				<verse number="12">Bori se u dobroj borbi vjere, drži se vječnog života na koji si i pozvan i za koji si priznao dobro priznanje pred mnogim svjedocima.</verse>
				<verse number="13">Zapovijedam ti pred Bogom, koji sve oživljuje, i Kristom Isusom, koji je pred Poncijem Pilatom posvjedočio dobru vjeroispovijed,</verse>
				<verse number="14">da očuvaš ovu zapovijed neokaljano, besprijekorno, do pojave Gospodina našega Isusa Krista,</verse>
				<verse number="15">koga će u svoje vrijeme pokazati on, blaženi i jedini Vladalac, Kralj kraljeva i Gospodar gospodara,</verse>
				<verse number="16">koji jedini ima besmrtnost, prebiva u nepristupačnoj svjetlosti, koga nitko od ljudi nije vidio niti može vidjeti. Njemu čast i moć vječna! Amen.</verse>
				<verse number="17">Zapovijedaj onima koji su bogati u ovom svijetu da se ne uznose i ne pouzdavaju u nesigurno bogatstvo, nego u Boga živoga koji nam sve bogato daje na uživanje;</verse>
				<verse number="18">neka čine dobro, neka budu bogati dobrim djelima, neka budu darežljivi, voljni dijeliti,</verse>
				<verse number="19">sabirući tako sebi dobar temelj za vremena koja dolaze, da bismo se držali vječnoga života.</verse>
				<verse number="20">O Timoteju, čuvaj što ti je povjereno izbjegavajući svjetovne isprazne brbljarije i proturječja lažno nazvanog znanja</verse>
				<verse number="21">koje su neki ispovijedali i zastranili od vjere. Milost s tobom! Amen.</verse>
			</chapter>
		</book>
		<book number="55">
			<chapter number="1">
				<verse number="1">Pavao, apostol Isusa Krista po volji Božjoj, prema obećanju života koji je u Kristu Isusu,</verse>
				<verse number="2">Timoteju, ljubljenom sinu: Milost, milosrđe i mir od Boga Oca i Krista Isusa, Gospodina našega.</verse>
				<verse number="3">Zahvaljujem Bogu kome od predaka služim čiste savjesti dok te se neprestano noć i dan sjećam u svojim molitvama.</verse>
				<verse number="4">Čeznem te vidjeti, sjećajući se tvojih suza, da bih se ispunio radošću</verse>
				<verse number="5">kad dozivam u sjećanje nepatvorenu vjeru koja je u tebi, onu koja je najprije prebivala u tvojoj baki Loidi i tvojoj majci Euniki, a uvjeren sam da je i u tebi.</verse>
				<verse number="6">Zbog toga te podsjećam da raspiruješ Božji dar koji je u tebi po polaganju mojih ruku.</verse>
				<verse number="7">Jer Bog nam nije dao duha strašljivosti, nego snage i ljubavi i zdrave pameti.</verse>
				<verse number="8">Ne stidi se, dakle, svjedočanstva našega Gospodina, ni mene, sužnja njegova. Nego podijeli sa mnom nevolje za evanđelje, prema snazi Boga</verse>
				<verse number="9">koji nas je spasio i pozvao svetim pozivom, ne po našim djelima, nego po svojoj nakani i milosti koja nam je dana u Kristu Isusu prije početka svijeta,</verse>
				<verse number="10">a sada očitovanoj pojavom našega Spasitelja Isusa Krista, koji je obesnažio smrt i učinio da kroz evanđelje zasja život i besmrtnost,</verse>
				<verse number="11">za koje sam ja postavljen propovjednikom i apostolom i učiteljem Pogana.</verse>
				<verse number="12">Zbog tog razloga to i podnosim, ali se ne stidim jer znam kome sam povjerovao i uvjeren sam da je on moćan sačuvati za onaj dan ono što sam mu povjerio.</verse>
				<verse number="13">Drži čvrsto uzor zdravih riječi koje si od mene čuo u vjeri i ljubavi u Kristu Isusu.</verse>
				<verse number="14">Ono dobro što ti je povjereno sačuvaj po Duhu Svetome koji prebiva u nama.</verse>
				<verse number="15">To znaš da su se svi koji su u Aziji okrenuli od mene, od njih su Figel i Hermogen.</verse>
				<verse number="16">Dao Gospodin milosrđe Oneziforovu domu jer me mnogo puta okrijepio i nije se stidio mojih okova,</verse>
				<verse number="17">nego me, kad je bio u Rimu, brižljivo potražio i našao.</verse>
				<verse number="18">Dao mu Gospodin da nađe milosrđe kod Gospodina u onaj dan! A koliko mi je poslužio u Efezu, ti vrlo dobro znaš.</verse>
			</chapter>
			<chapter number="2">
				<verse number="1">Ti, dakle, sine moj, budi jak u milosti koja je u Kristu Isusu;</verse>
				<verse number="2">i ono što si čuo od mene među mnogim svjedocima, to isto predaj vjernim ljudima koji će biti sposobni i druge poučiti.</verse>
				<verse number="3">Ti, dakle, podnesi teškoće kao dobar vojnik Isusa Krista.</verse>
				<verse number="4">Nijedan koji ratuje ne zapleće se u poslove svakodnevnoga života, kako bi ugodio onomu koji ga je izabrao za vojnika.</verse>
				<verse number="5">Ako li se tko i bori, ne ovjenčava se ako se zakonito ne bori.</verse>
				<verse number="6">Poljodjelac koji se trudi prvi mora primiti od plodova.</verse>
				<verse number="7">Shvati što govorim, jer Gospodin ti daje razumijevanje u svemu!</verse>
				<verse number="8">Sjećaj se da je Isus Krist, iz sjemena Davidova, bio uskrsnut od mrtvih prema mojem evanđelju,</verse>
				<verse number="9">u kojemu podnosim nevolje sve do okova, kao zločinac. Ali riječ Božja nije okovana!</verse>
				<verse number="10">Zbog toga sve podnosim radi izabranih, da i oni zadobiju spasenje koje je u Kristu Isusu s vječnom slavom.</verse>
				<verse number="11">Vjerodostojna je riječ: jer ako smo s njim umrli, s njim ćemo i živjeti,</verse>
				<verse number="12">ako trpimo, s njim ćemo i kraljevati, ako ga niječemo, i on će nas zanijekati;</verse>
				<verse number="13">ako ne vjerujemo, on ostaje vjeran, ne može samog sebe zanijekati.</verse>
				<verse number="14">Na to ih podsjećaj zaklinjući ih pred Gospodinom da se ne prepiru oko riječi: ničemu ne koristi, nego je na rušenje onima koji slušaju.</verse>
				<verse number="15">Proučavaj da se prokušan pokažeš pred Bogom, kao radnik koji se ne treba stidjeti, koji ispravno razlaže riječ istine.</verse>
				<verse number="16">A kloni se svjetovnih i ispraznih brbljarija, jer će sve više napredovati prema bezbožnosti</verse>
				<verse number="17">i njihova će riječ izjedati kao rak-rana. Među njima su Himenej i Filet,</verse>
				<verse number="18">koji su zastranili od istine govoreći da je uskrsnuće već prošlo te nekima ruše vjeru.</verse>
				<verse number="19">Ipak pouzdano stoji Božji temelj koji ima ovaj pečat: “Poznaje Gospodin one koji su njegovi” i: “Neka odstupi od bezakonja svaki koji priziva ime Kristovo.”</verse>
				<verse number="20">A u velikoj kući nisu samo zlatne i srebrne posude, nego i drvene i zemljane; i jedne na čast, a druge na sramotu.</verse>
				<verse number="21">Ako se dakle tko očisti od toga, bit će posuda na čast, posvećena i korisna za gospodarovu upotrebu i pripremljena za svako dobro djelo.</verse>
				<verse number="22">Bježi i od mladenačkih požuda i slijedi pravednost, vjeru, ljubav, mir s onima koji zazivaju Gospodina iz čista srca.</verse>
				<verse number="23">A luda i neuka pitanja izbjegavaj jer znaš da rađaju svađama.</verse>
				<verse number="24">A sluga Gospodnji se ne smije svađati, nego biti blag prema svima, sposoban poučavati, strpljiv,</verse>
				<verse number="25">i u krotkosti upućivati one koji se protive, ne bi li im Bog dao pokajanje za spoznaju istine,</verse>
				<verse number="26">te se osvijeste i pobjegnu iz zamke đavla koji ih drži u ropstvu, pod sobom i svojom voljom.</verse>
			</chapter>
			<chapter number="3">
				<verse number="1">Ovo znaj također, da će u posljednjim danima doći pogibeljna vremena.</verse>
				<verse number="2">Jer ljudi će biti sebeljubivi, lakomi, hvalisavci, oholi, hulitelji, neposlušni roditeljima, nezahvalni, nesveti,</verse>
				<verse number="3">bešćutni, nepomirljivi, klevetnici, neobuzdani, okrutni, preziratelji onih koji su dobri,</verse>
				<verse number="4">izdajnici, nagli, umišljeni, ljubitelji užitaka više nego ljubitelji Boga.</verse>
				<verse number="5">Imaju obličje pobožnosti, ali su se njene snage odrekli. Takvih se kloni!</verse>
				<verse number="6">Jer od njih su oni koji se uvlače u kuće i zarobljuju ženice opterećene grijesima, vođene različitim požudama,</verse>
				<verse number="7">koje uvijek uče, a nikada ne mogu doći do spoznaje istine.</verse>
				<verse number="8">I kao što su se Janes i Jambres suprotstavili Mojsiju, tako se i ovi ljudi pokvarenih umova, odmetnuti glede vjere, suprotstavljaju istini.</verse>
				<verse number="9">Ali neće više napredovati jer će njihovo bezumlje biti svima očito, kako se to i onima dogodilo.</verse>
				<verse number="10">A ti si potpuno upoznao moj nauk, način života, nakanu, vjeru, postojanost, ljubav, strpljivost,</verse>
				<verse number="11">progonstva, patnje koje su mi se dogodile u Antiohiji, u Ikoniju, u Listri. Kakva sam progonstva podnio, ali me je Gospodin iz svih izbavio.</verse>
				<verse number="12">A i svi koji žele živjeti pobožno u Kristu Isusu, trpjet će progonstvo.</verse>
				<verse number="13">A zli ljudi i varalice napredovat će iz zla u gore, zavodeći druge i sami će biti zavedeni.</verse>
				<verse number="14">Ali ti ostani u onome što si naučio i u što si uvjeren, znajući od koga si naučio,</verse>
				<verse number="15">i da od djetinjstva poznaješ Sveta pisma koja te mogu učiniti mudrim za spasenje po vjeri koja je u Kristu Isusu.</verse>
				<verse number="16">Svako je Pismo od Boga nadahnuto i korisno za nauk, za ukor, za popravljanje, za upućivanje u pravednost,</verse>
				<verse number="17">da čovjek Božji bude savršen, opremljen za svako dobro djelo.</verse>
			</chapter>
			<chapter number="4">
				<verse number="1">Ja te stoga zaklinjem pred Bogom i Gospodinom Isusom Kristom, koji će suditi žive i mrtve pri pojavi njegovoj i njegovog kraljevstva,</verse>
				<verse number="2">propovijedaj Riječ; budi neposredan, u pravo vrijeme i kad nije pravo vrijeme; uvjeravaj, ukori, potiči sa svom postojanošću i naukom.</verse>
				<verse number="3">Jer doći će vrijeme kad ljudi neće podnositi zdrav nauk, nego će po vlastitim požudama sebi nagomilati učitelje da im škakljaju uši;</verse>
				<verse number="4">i okretat će uši od istine, a priklanjati se bajkama.</verse>
				<verse number="5">Ali ti budi oprezan u svemu, podnesi patnje, izvrši posao evangelizatora, ispuni svoju službu.</verse>
				<verse number="6">Jer ja se već prinosim na žrtvu i vrijeme mog odlaska se približilo.</verse>
				<verse number="7">Dobru sam borbu izborio, trku završio, vjeru sačuvao.</verse>
				<verse number="8">Odsada mi je spremljen vijenac pravednosti koji će mi u onaj dan predati Gospodin, pravedan sudac. I ne samo meni, nego i svima koji ljube njegovu pojavu.</verse>
				<verse number="9">Nastoj ubrzo doći k meni!</verse>
				<verse number="10">Jer Dema me, pošto je ljubio sadašnji svijet, napustio i otišao u Solun; Krescent u Galaciju, Tit u Dalmaciju.</verse>
				<verse number="11">Jedino je Luka sa mnom. Uzmi Marka i dovedi ga sa sobom jer mi je koristan za službu.</verse>
				<verse number="12">A Tihika sam poslao u Efez.</verse>
				<verse number="13">Kabanicu koju sam ostavio u Troadi kod Karpa, kada dođeš, ponesi sa sobom, i knjige, a osobito pergamene.</verse>
				<verse number="14">Aleksandar, ljevač bakra, učinio mi je mnogo zla. Uzvratio mu Gospodin po njegovim djelima!</verse>
				<verse number="15">Njega se i ti čuvaj jer se silno protivio našim riječima.</verse>
				<verse number="16">Pri mojoj prvoj obrani nitko nije stajao uz mene, nego su me svi napustili. Molim Boga da im se to ne bi uračunalo!</verse>
				<verse number="17">Ali Gospodin je stao uz mene i osnažio me da se po meni propovijedanje potpuno obznani te da mogu čuti svi Pogani. I bio sam izbavljen iz lavljih usta.</verse>
				<verse number="18">I Gospodin će me izbaviti od svakog zla djela i očuvati za svoje nebesko kraljevstvo. Njemu slava uvijek i zauvijek! Amen.</verse>
				<verse number="19">Pozdravi Prisku i Akvilu i Oneziforove ukućane.</verse>
				<verse number="20">Erast je ostao u Korintu, a Trofima sam ostavio u Miletu bolesnog.</verse>
				<verse number="21">Nastoj doći prije zime. Pozdravlja te Eubul i Pudent i Lino i Klaudija i sva braća.</verse>
				<verse number="22">Gospodin Isus Krist neka bude s duhom tvojim! Milost neka bude s vama! Amen.</verse>
			</chapter>
		</book>
		<book number="56">
			<chapter number="1">
				<verse number="1">Pavao, sluga Božji i apostol Isusa Krista, sukladno vjeri Božjih izabranika i spoznanja istine koja je u skladu s pobožnošću,</verse>
				<verse number="2">u nadi vječnog života što ga je Bog, koji ne može lagati, obećao prije početka svijeta,</verse>
				<verse number="3">a u pravo vrijeme očitovao svoju riječ propovijedanjem koje je meni povjereno prema zapovijedi Boga, Spasitelja našega:</verse>
				<verse number="4">Titu, pravomu sinu po zajedničkoj vjeri: milost, milosrđe i mir od Boga Oca i Gospodina Isusa Krista, Spasitelja našega.</verse>
				<verse number="5">Zbog toga sam te ostavio na Kreti da bi uredio što nedostaje te po gradovima odredio starješine kako sam te ja uputio:</verse>
				<verse number="6">ako je tko besprijekoran, jedne žene muž, ima djecu koja su vjerna i nisu pod optužbom raskalašenosti niti su nepokorna.</verse>
				<verse number="7">Jer nadglednik, kao Božji upravitelj, treba biti besprijekoran: ne samovoljan, ne lako gnjevljiv, ne sklon vinu, ne nasilnik, ne sklon prljavu dobitku,</verse>
				<verse number="8">nego gostoljubiv, ljubitelj dobrih, trezven, pravedan, svet, uzdržljiv,</verse>
				<verse number="9">koji se čvrsto drži vjerodostojne riječi kako je bio poučen, da može biti moćan u zdravome nauku i hrabriti i uvjeravati proturječitelje.</verse>
				<verse number="10">Jer mnogi su i nepokorni, praznorječivci i zavodnici, osobito oni iz obrezanja.</verse>
				<verse number="11">Njima treba zatvoriti usta; oni potkopavaju cijele domove naučavajući što ne treba radi prljava dobitka.</verse>
				<verse number="12">Rekao je netko od njih, njihov vlastiti prorok: “Krećani su uvijek lažljivci, zle zvijeri, besposleni trbusi.”</verse>
				<verse number="13">To je svjedočanstvo istinito. Zbog tog razloga kori ih oštro da budu zdravi u vjeri,</verse>
				<verse number="14">da se ne priklanjaju židovskim bajkama i zapovijedima ljudi koji se okreću od istine.</verse>
				<verse number="15">Čistima je sve čisto, a okaljanima i nevjernima ništa nije čisto, nego su im okaljani i razum i savjest.</verse>
				<verse number="16">Izjavljuju da poznaju Boga, ali ga djelima niječu, odvratni su i neposlušni i za svako dobro djelo odmetnuti.</verse>
			</chapter>
			<chapter number="2">
				<verse number="1">A ti govori ono što priliči zdravom nauku:</verse>
				<verse number="2">da stariji muškarci budu trezveni, ozbiljni, suzdržljivi, zdravi u vjeri, u ljubavi, u strpljivosti.</verse>
				<verse number="3">Tako i starije žene, u vladanju kakvo je primjereno svetima: ne klevetnice, ne predane mnogom vinu, nego učiteljice dobra;</verse>
				<verse number="4">da uče mlađe žene da budu trezvene, da vole svoje muževe, da vole svoju djecu,</verse>
				<verse number="5">da budu obzirne, čiste, kućevne, dobre, poslušne svojim muževima, da se ne bi hulila riječ Božja.</verse>
				<verse number="6">Mladiće isto tako potiči da budu trezveni.</verse>
				<verse number="7">U svemu se pokaži uzorom dobrih djela: u nauku pokaži nepokvarljivost, ozbiljnost, iskrenost,</verse>
				<verse number="8">zdravu riječ koja se ne može proglasiti krivom, da se onaj koji se protivi postidi pošto o vama nema ništa zlo za reći.</verse>
				<verse number="9">Sluge neka budu poslušne svojim gospodarima i u svemu neka im ugode, neka ne proturječe,</verse>
				<verse number="10">ne potkradaju, nego neka im iskazuju svaku dobru odanost da bi u svemu krasili nauk Boga, našega Spasitelja.</verse>
				<verse number="11">Jer pojavila se milost Božja koja donosi spasenje svim ljudima,</verse>
				<verse number="12">koja nas podučava da pošto smo se odrekli bezbožnosti i svjetovnih požuda, poživimo trezveno, pravedno i pobožno u sadašnjem svijetu</verse>
				<verse number="13">iščekujući blaženu nadu i pojavu slave velikoga Boga i našega Spasitelja Isusa Krista,</verse>
				<verse number="14">koji je dao samog sebe za nas da nas otkupi od svakog bezakonja i očisti sebi narod osobit, revan za dobra djela.</verse>
				<verse number="15">Ovo govori i potiči i kori sa svom ovlašću. Neka te nitko ne prezire.</verse>
			</chapter>
			<chapter number="3">
				<verse number="1">Podsjećaj ih neka se pokoravaju poglavarstvima i vlastima. Neka budu poslušni upraviteljima, neka budu spremni za svako dobro djelo,</verse>
				<verse number="2">da o nikome zlo ne govore, neka ne budu svadljivi, nego blagi, iskazujući svu krotkost prema svim ljudima.</verse>
				<verse number="3">Jer smo i mi nekoć bili bezumni, neposlušni, prevareni, služeći različitim požudama i užitcima, provodeći život u zloći i zavisti, puni mržnje, mrzeći jedan drugoga.</verse>
				<verse number="4">Ali pošto se pojavila dobrostivost i čovjekoljublje Boga našega Spasitelja,</verse>
				<verse number="5">on nas je spasio, ne po djelima pravednosti koja smo mi učinili, nego po svom milosrđu: pranjem ponovnog rođenja i obnove po Duhu Svetome,</verse>
				<verse number="6">koga je izobilno izlio na nas po Isusu Kristu našem Spasitelju,</verse>
				<verse number="7">da opravdani njegovom milošću, u skladu s nadom, budemo baštinici vječnoga života.</verse>
				<verse number="8">Vjerodostojna je ova riječ i hoću da to neprestano tvrdiš, kako bi oni koji su povjerovali Bogu mogli brižljivo prednjačiti dobrim djelima. To je dobro i korisno ljudima.</verse>
				<verse number="9">A izbjegavaj luda zapitkivanja i rodoslovlja i prepirke i svađa oko Zakona jer su beskorisni i isprazni.</verse>
				<verse number="10">Čovjeka krivovjerca nakon prve i druge opomene odbij</verse>
				<verse number="11">znajući da je takav izopačen i griješi, te sam sebe osuđuje.</verse>
				<verse number="12">Kad pošaljem k tebi Artemu ili Tihika, nastoj doći k meni u Nikopol jer sam odlučio ondje prezimiti.</verse>
				<verse number="13">Zenu, pravnika, i Apolona brižljivo opremi za put da im ništa ne bi nedostajalo.</verse>
				<verse number="14">A neka se i naši uče prednjačiti dobrim djelima u neophodnim potrebama, da ne budu besplodni.</verse>
				<verse number="15">Pozdravljaju te svi koji su sa mnom. Pozdravi one koji nas vole u vjeri. Milost sa svima vama! Amen.</verse>
			</chapter>
		</book>
		<book number="57">
			<chapter number="1">
				<verse number="1">Pavao, sužanj Isusa Krista i brat Timotej: ljubljenom Filemonu, našem suradniku,</verse>
				<verse number="2">i ljubljenoj Apiji, i Arhipu, našem suborcu, i crkvi u tvojoj kući.</verse>
				<verse number="3">Milost vam i mir od Boga, Oca našega, i Gospodina Isusa Krista!</verse>
				<verse number="4">Zahvaljujem svome Bogu spominjući te se uvijek u svojim molitvama</verse>
				<verse number="5">jer čujem za tvoju ljubav i vjeru koju imaš prema Gospodinu Isusu i prema svim svetima.</verse>
				<verse number="6">Neka zajedništvo tvoje vjere bude djelotvorno po spoznaji svakog dobra koje je u vama u Kristu Isusu.</verse>
				<verse number="7">Jer imamo veliku radost i utjehu u tvojoj ljubavi jer ti si, brate, okrijepio srca svetih.</verse>
				<verse number="8">Stoga, premda mogu biti jako slobodan u Kristu pa ti narediti što bi bilo prikladno,</verse>
				<verse number="9">no zbog ljubavi radije te molim, takav kakav jesam, Pavao, starac, a sada i sužanj Isusa Krista.</verse>
				<verse number="10">Zaklinjem te za sina mojega, Onezima, kojega sam rodio u svojim okovima,</verse>
				<verse number="11">koji ti je nekoć bio nekoristan, ali je sada koristan i tebi i meni.</verse>
				<verse number="12">Poslao sam ti ga natrag, stoga, primi ga, to jest moje srce.</verse>
				<verse number="13">Ja sam ga htio zadržati kod sebe da mi umjesto tebe služi u okovima evanđelja,</verse>
				<verse number="14">ali nisam želio ništa učiniti bez tvojeg mišljenja, da tvoje dobročinstvo ne bi bilo kao po prinudi, nego dragovoljno.</verse>
				<verse number="15">Jer je možda zato bio odvojen od tebe za neko vrijeme, da ga dobiješ zauvijek:</verse>
				<verse number="16">ne više kao slugu, nego više od sluge, kao brata ljubljenog, osobito meni, a koliko više tebi i po tijelu i po Gospodinu.</verse>
				<verse number="17">Ako, dakle, mene smatraš za druga, primi njega kao mene.</verse>
				<verse number="18">Ako ti je što skrivio ili ti što duguje, stavi to na moj račun.</verse>
				<verse number="19">Ja, Pavao, potpisujem to svojom rukom, ja ću platiti. Da ti ne kažem da mi i samoga sebe duguješ.</verse>
				<verse number="20">Da, brate, da se razveselim tobom u Gospodinu: okrijepi srce moje u Gospodinu!</verse>
				<verse number="21">Imajući pouzdanje u tvoju poslušnost, napisao sam ti ovo znajući da ćeš učiniti i više nego što kažem.</verse>
				<verse number="22">A ujedno pripremi mi i smještaj, jer sam uvjeren da ću vam kroz vaše molitve biti darovan.</verse>
				<verse number="23">Pozdravljaju te Epafra, koji je sa mnom sužanj u Kristu Isusu,</verse>
				<verse number="24">te Marko, Aristarh, Dema i Luka, moji suradnici.</verse>
				<verse number="25">Milost Gospodina našega Isusa Krista s duhom vašim. Amen.</verse>
			</chapter>
		</book>
		<book number="58">
			<chapter number="1">
				<verse number="1">Bog je mnogo puta i na različite načine nekoć govorio očevima po prorocima;</verse>
				<verse number="2">u ovim posljednjim danima progovorio nam je po svome Sinu, kojega je postavio baštinikom svega, po kome je i svjetove stvorio.</verse>
				<verse number="3">On, koji je sjaj njegove slave i otisak njegove osobe te sve nosi riječju svoje snage, pošto je sâm kroz sebe očistio naše grijehe, sjeo je zdesna Veličanstvu u visini;</verse>
				<verse number="4">budući da je postao toliko bolji od anđelâ koliko je uzvišenije od njih baštinio ime.</verse>
				<verse number="5">Jer kome je od anđela ikada rekao: “Ti si Sin moj, ja sam te danas rodio?” I ponovo: “Ja ću njemu biti Otac, a on će meni biti Sin?”</verse>
				<verse number="6">I ponovo, kad je uveo prvorođenoga u svijet, govori: “I neka ga štuju svi anđeli Božji!”</verse>
				<verse number="7">I za anđele govori: “On čini anđele svoje duhovima i službenike svoje ognjenim plamenom.”</verse>
				<verse number="8">Ali za Sina govori: “Prijestolje je tvoje, Bože, uvijek i zauvijek; žezlo pravednosti, žezlo je tvoga kraljevstva.</verse>
				<verse number="9">Ti si ljubio pravednost, a mrzio bezakonje, stoga te je Bog, tvoj Bog, pomazao uljem radosti povrh tvojih drugova.”</verse>
				<verse number="10">I: “Ti si, Gospodine, u početku utemeljio zemlju, i nebesa su djela ruku tvojih.</verse>
				<verse number="11">Ona će propasti, a ti ostaješ i sve će ostarjeti kao odjeća.</verse>
				<verse number="12">I kao ruho ćeš ih smotati, i bit će promijenjeni. Ali ti si isti i godine tvoje neće proći.”</verse>
				<verse number="13">Ali za koga je od anđela ikada rekao: “Sjedi mi zdesna dok ne položim neprijatelje tvoje za podnožje nogama tvojima?”</verse>
				<verse number="14">Nisu li svi oni službujući duhovi poslani za službu radi onih koji će baštiniti spasenje?</verse>
			</chapter>
			<chapter number="2">
				<verse number="1">Zbog toga moramo još više paziti na ono što smo čuli, kako to ne bismo propustili.</verse>
				<verse number="2">Jer ako je riječ po anđelima izgovorena bila čvrsta te je svaki prijestup i neposluh primio pravednu plaću,</verse>
				<verse number="3">kako li ćemo mi izbjeći ako zanemarimo toliko spasenje? Spasenje koje je najprije počeo govoriti Gospodin, a za nas su ga potvrdili oni koji su ga čuli</verse>
				<verse number="4">i Bog ga je suposvjedočio i znakovima i čudesima i različitim silnim djelima, i darovima Duha Svetoga po svojoj volji.</verse>
				<verse number="5">Jer nije anđelima podložio svijet koji dolazi, o kojem mi govorimo.</verse>
				<verse number="6">Ali je netko negdje posvjedočio govoreći: “Što je čovjek da ga se spominješ ili sin čovječji da ga posjećuješ?</verse>
				<verse number="7">Učinio si ga tek malo manjim od anđela, ovjenčao si ga slavom i čašću i postavio ga nad djelima ruku svojih.</verse>
				<verse number="8">Sve si podložio pod noge njegove.” Jer pošto mu je sve podloženo, ništa nije ostavio što mu nije podloženo. Ali sada još ne vidimo da mu je sve podloženo,</verse>
				<verse number="9">nego gledamo Isusa koji je učinjen malo manjim od anđela, zbog smrtne patnje, slavom i čašću je bio ovjenčan da bi milošću Božjom za svakoga okusio smrt.</verse>
				<verse number="10">Jer dolikovalo je njemu, radi kojega je sve i po kojemu je sve, da u privođenju k slavi mnogih sinova, kroz patnje učini savršenim Predvodnika njihovog spasenja.</verse>
				<verse number="11">Jer i onaj koji posvećuje i oni koji su posvećeni, svi su od jednog. Jer se zbog tog razloga ne stidi zvati ih braćom</verse>
				<verse number="12">govoreći: “Tvoje ću ime naviještati braći svojoj, usred crkve pjevat ću ti hvale.”</verse>
				<verse number="13">I ponovo: “Ja ću se uzdati u njega.” I opet: “Evo, ja i djeca koju mi je dao Bog.”</verse>
				<verse number="14">Štoviše, budući da su djeca sudionici tijela i krvi, tako je i sâm u tome sudjelovao da smrću uništi onoga koji je imao vlast smrti, to jest Đavla,</verse>
				<verse number="15">i izbavi one koji su, u strahu od smrti, cijeloga svojega života bili podvrgnuti ropstvu.</verse>
				<verse number="16">Jer se doista nije zauzimao za anđele, nego se zauzimao za sjeme Abrahamovo.</verse>
				<verse number="17">Zato je trebalo da u svemu postane sličan braći, da bude milosrdan i vjeran veliki svećenik u onome što se odnosi na Boga da bi izvršio pomirbu za grijehe naroda.</verse>
				<verse number="18">Jer u čemu je sâm trpio kad je bio iskušavan, može pomoći onima koji su iskušavani.</verse>
			</chapter>
			<chapter number="3">
				<verse number="1">Stoga, braćo sveta, sudionici nebeskoga poziva, promotrite Apostola i Velikog svećenika naše vjeroispovijesti, Krista Isusa,</verse>
				<verse number="2">koji je bio vjeran onomu koji ga je postavio, kao što je i Mojsije bio vjeran u svoj kući njegovoj.</verse>
				<verse number="3">Jer je taj zavrijedio toliko veću slavu od Mojsija koliko veću čast od te kuće ima onaj koji ju je sagradio.</verse>
				<verse number="4">Jer je svaku kuću netko sagradio; a onaj tko je sve sagradio jest Bog.</verse>
				<verse number="5">I Mojsije je, doista, bio vjeran u svoj kući njegovoj kao sluga, za svjedočanstvo o onome što se trebalo govoriti,</verse>
				<verse number="6">ali je Krist, kao Sin, nad kućom njegovom; njegova smo kuća mi ako čvrsto zadržimo pouzdanje i proslavljanje nade sve do kraja.</verse>
				<verse number="7">Stoga, kao što Duh Sveti govori: “Danas, ako glas njegov čujete,</verse>
				<verse number="8">ne otvrdnjujte srca svoja kao u onoj pobuni, u dan iskušenja u pustinji,</verse>
				<verse number="9">kad su me iskušavali očevi vaši; isprobavali me, a četrdeset su godina gledali djela moja.</verse>
				<verse number="10">Zato sam se rasrdio na onaj naraštaj i rekao: ‘Uvijek su u zabludi u svojem srcu, i sami nisu upoznali moje puteve.’</verse>
				<verse number="11">Tako sam se zakleo u gnjevu svome: ‘Neće ući u moj počinak!’ “</verse>
				<verse number="12">Pazite, braćo, da ne bi u nekome od vas srce bilo zlo, nevjerno, udaljavajući se od Boga živoga.</verse>
				<verse number="13">Nego opominjite jedan drugoga svaki dan, dok se još zove ono ‘danas’, da netko od vas ne bi otvrdnuo zavodljivošću grijeha.</verse>
				<verse number="14">Jer smo postali sudionici Kristovi ako onaj početak pouzdanja čvrsto zadržimo do kraja,</verse>
				<verse number="15">kako je rečeno: “Danas, ako glas njegov čujete, ne otvrdnjujte srca svoja kao u onoj pobuni!</verse>
				<verse number="16">Jer neki su se, kad su to čuli, pobunili, ali ne svi koji su pod Mojsijem izašli iz Egipta.</verse>
				<verse number="17">A na koje se ljutio četrdeset godina? Zar ne na one koji su sagriješili, čiji su leševi popadali u pustinji?</verse>
				<verse number="18">A kojima se je zakleo da neće ući u njegov počinak ako li ne onima koji nisu vjerovali?</verse>
				<verse number="19">I vidimo da nisu mogli ući zbog nevjere.</verse>
			</chapter>
			<chapter number="4">
				<verse number="1">Bojmo se stoga da se ne bi, dok ostaje obećanje o ulasku u njegov počinak, nekome od vas učinilo da je podbacio.</verse>
				<verse number="2">Jer i nama je propovijedano evanđelje, kao i njima, ali njima riječ poruke nije koristila jer se nije združila s vjerom onih koji su je poslušali.</verse>
				<verse number="3">Jer mi koji smo povjerovali ulazimo u počinak, kao što je rekao: “Tako sam se zakleo u gnjevu svome: ‘Kad bi ušli u moj počinak: i pored toga što su djela od postanka svijeta dovršena.’ “</verse>
				<verse number="4">Jer je negdje o sedmom danu rekao ovako: “I Bog je počinuo u sedmi dan od svih svojih djela.”</verse>
				<verse number="5">I na ovome mjestu ponovo: “Kad bi ušli u moj počinak.”</verse>
				<verse number="6">Pošto dakle preostaje da neki moraju u njega ući, a oni kojima je najprije propovijedano zbog nevjere nisu ušli.</verse>
				<verse number="7">Ponovo on određuje jedan dan, “danas”, govoreći u Davidu, nakon toliko vremena; kao što je rečeno: “Danas ako glas njegov čujete, ne otvrdnjujte srca svoja.”</verse>
				<verse number="8">Jer da je njih Jošua uveo u počinak, ne bi nakon toga govorio o drugome danu.</verse>
				<verse number="9">Dakle, preostaje počinak za narod Božji.</verse>
				<verse number="10">Jer tko je ušao u njegov počinak, i sâm je počinuo od djela svojih, kao i Bog od svojih.</verse>
				<verse number="11">Potrudimo se dakle ući u taj počinak da ne bi tko pao po primjeru na tu nevjeru.</verse>
				<verse number="12">Jer je živa riječ Božja, i djelotvorna, i oštrija od svakog dvosjeklog mača; i prodire do razdiobe i duše i duha, i zglobova i moždine, te prosuđuje misli i nakane srca.</verse>
				<verse number="13">I nema stvorenja skrivena pred njim, nego je sve golo i razotkriveno očima onoga kome moramo odgovarati.</verse>
				<verse number="14">Imajući, dakle, uzvišenog Velikog svećenika koji je prešao u nebesa, Isusa, Sina Božjega, držimo se čvrsto vjeroispovijesti.</verse>
				<verse number="15">Jer nemamo takvog Velikog svećenika koji ne bi mogao suosjećati s našim slabostima, nego je bio u svemu iskušavan poput nas, a ipak bez grijeha.</verse>
				<verse number="16">Pristupajmo, dakle, hrabro prijestolju milosti da primimo milosrđe i nađemo milost za pomoć u vrijeme potrebe.</verse>
			</chapter>
			<chapter number="5">
				<verse number="1">Jer svaki veliki svećenik odabran između ljudi postavljen je za ljude, u odnosu prema Bogu, da prinosi i darove i žrtve za grijehe;</verse>
				<verse number="2">koji može primjereno suosjećati s onima koji su u neznanju i zabludi jer je i sam obuhvaćen slabošću.</verse>
				<verse number="3">Zbog toga i treba, kako za narod, tako i za sebe, prinositi za grijehe.</verse>
				<verse number="4">I nitko sebi ne prisvaja tu čast, nego ga Bog poziva, kao što je i Arona.</verse>
				<verse number="5">Tako i Krist nije proslavio samoga sebe da bi postao Velikim svećenikom, nego ga je proslavio onaj koji mu je rekao: “Ti si Sin moj, ja sam te danas rodio”,</verse>
				<verse number="6">kao što i na drugome mjestu kaže: “Ti si zauvijek svećenik po redu Melkisedekovu.”</verse>
				<verse number="7">On je u danima tijela svojega snažnim vapajem i suzama molitve i prošnje prinosio onomu koji ga je mogao spasiti od smrti. I bio je uslišan zbog bogobojaznosti;</verse>
				<verse number="8">premda je Sin, naučio se poslušnosti iz onoga što je pretrpio</verse>
				<verse number="9">te je, budući da je postigao savršenstvo, svima koji ga slušaju postao autor vječnoga spasenja,</verse>
				<verse number="10">od Boga prozvan Velikim svećenikom po redu Melkisedekovu.</verse>
				<verse number="11">O njemu mi imamo mnogo toga za reći, ali je teško riječima izložiti pošto ste mlitavi za slušanje.</verse>
				<verse number="12">Jer ste trebali nakon toliko vremena postati i učitelji, a vas ponovo treba netko učiti početnim načelima Božjih objava; i postali ste takvi da vam treba mlijeka, a ne tvrde hrane.</verse>
				<verse number="13">Jer tko je još na mlijeku, neiskusan je u riječi o pravednosti, jer je nejače.</verse>
				<verse number="14">A za zrele je tvrda hrana, za one koji imaju navikom izvježbana osjetila za razlučivanje i dobra i zla.</verse>
			</chapter>
			<chapter number="6">
				<verse number="1">Stoga, ostavimo se počela Kristovog nauka, pođimo dalje k savršenstvu ne postavljajući ponovo temelj pokajanja od mrtvih djela i vjere u Boga,</verse>
				<verse number="2">nauk o krštenjima, i polaganju ruku, i uskrsnuću od mrtvih, i vječnome sudu.</verse>
				<verse number="3">I to ćemo učiniti, ako Bog dopusti.</verse>
				<verse number="4">Jer je nemoguće one koji su jednom prosvijetljeni i okusili dar nebeski, i postali sudionici Duha Svetoga,</verse>
				<verse number="5">i okusili dobru riječ Božju, i snage budućega svijeta,</verse>
				<verse number="6">ako će otpasti, ponovo obnoviti na pokajanje kad sami sebi iznova razapinju Sina Božjega i javno ga sramote.</verse>
				<verse number="7">Jer zemlja koja pije kišu što na nju često dolazi i rađa biljem valjanim za one koji je obrađuju, prima blagoslov od Boga;</verse>
				<verse number="8">a ona koja donosi trnje i drač, odbačena je i blizu prokletstva: njezin je svršetak da bude spaljena.</verse>
				<verse number="9">Ali smo uvjereni za vas, ljubljeni, da ste uz bolje, uz ono što prati spasenje, iako ovako govorimo.</verse>
				<verse number="10">Jer Bog nije nepravedan da bi zaboravio vaše djelo i trud ljubavi koji ste iskazali imenu njegovu u tome što ste posluživali svetima i služili im.</verse>
				<verse number="11">I želimo da svatko od vas pokazuje tu istu revnost za potpunu sigurnost nade sve do kraja;</verse>
				<verse number="12">da ne budete tromi, nego sljedbenici onih koji po vjeri i strpljivosti baštine obećanja.</verse>
				<verse number="13">Jer kad je Bog Abrahamu dao obećanje, budući da se nije imao nekim većim zakleti, on se zakleo samim sobom</verse>
				<verse number="14">govoreći: “Doista, blagoslivljajući blagoslovit ću te i umnožavajući umnožit ću te.”</verse>
				<verse number="15">I tako je on strpljivo podnašajući zadobio obećano.</verse>
				<verse number="16">Jer se ljudi doista zaklinju nekim većim i zakletva im je potvrda za svaku raspravu.</verse>
				<verse number="17">Tako je Bog, kad je htio baštinicima obećanja obilnije pokazati nepromjenljivost svoga nauma, to potvrdio zakletvom:</verse>
				<verse number="18">da bismo kroz ta dva nepromjenjiva čina, u kojima je Bogu nemoguće lagati, mi koji smo našli utočište imali snažnu utjehu da se držimo nade koja je postavljena pred nas.</verse>
				<verse number="19">Nju imamo kao sidro duše, i sigurno i čvrsto, koje ulazi i u unutrašnjost iza zastora;</verse>
				<verse number="20">gdje je Isus ušao kao preteča za nas i postao zauvijek veliki svećenik po redu Melkisedekovu.</verse>
			</chapter>
			<chapter number="7">
				<verse number="1">Jer je taj Melkisedek, kralj Šalema, svećenik Boga Svevišnjega, koji je susreo Abrahama kad se ovaj vraćao s pokolja kraljeva, i blagoslovio ga,</verse>
				<verse number="2">i kojemu Abraham dodijeli desetinu od svega; onaj čije je ime u prijevodu najprije “Kralj pravednosti”, a poslije toga i “Kralj Šalema”, to jest “Kralj mira”:</verse>
				<verse number="3">bez oca, bez majke, bez porijekla, kojemu dani nemaju ni početka ni život kraja, nego je nalik Sinu Božjemu, on ostaje svećenik neprestano.</verse>
				<verse number="4">Ali promatrajte koliko je velik taj kome je i patrijarh Abraham dao desetinu od plijena.</verse>
				<verse number="5">I doista, i oni od sinova Levijevih koji primaju svećeničku službu imaju po Zakonu zapovijed ubirati desetinu od naroda, to jest od braće svoje, premda su i oni izašli iz bokova Abrahramovih.</verse>
				<verse number="6">Ali on, koji ne vuče porijeklo od njih, primio je desetinu od Abrahama i blagoslovio onoga koji je imao obećanja.</verse>
				<verse number="7">I bez ikakva proturječja, veći blagoslivlja manjega.</verse>
				<verse number="8">I tako ovdje desetine primaju ljudi koji umiru, a ondje onaj za kojega se svjedoči da živi.</verse>
				<verse number="9">I tako reći, po Abrahamu je i Levi, koji inače prima desetine, dao desetinu,</verse>
				<verse number="10">jer je još bio u bokovima očevim kad ga je susreo Melkisedek.</verse>
				<verse number="11">Ako je, dakle, savršenstvo bilo po levitskom svećenstvu, jer je narod pod njim primio Zakon, zbog čega bi još bilo potrebno da ustaje drugi svećenik, po redu Melkisedekovu, a da se ne imenuje po redu Aronovu?</verse>
				<verse number="12">Jer kad se mijenja svećenstvo, nužno se mijenja i Zakon.</verse>
				<verse number="13">Jer onaj o kome je to rečeno, pripadao je drugom plemenu od kojeg nitko nije imao službu kod žrtvenika.</verse>
				<verse number="14">Jer je očito da je naš Gospodin potekao od Jude, iz plemena za koje Mojsije nije ništa govorio o svećenstvu.</verse>
				<verse number="15">I još je mnogo očitije da po sličnosti s Melkisedekom ustaje drugi svećenik</verse>
				<verse number="16">koji to nije postao po zakonu tjelesne zapovijedi, nego po snazi beskrajnoga života.</verse>
				<verse number="17">Jer svjedoči: Ti si svećenik zauvijek po redu Melkisedekovu.</verse>
				<verse number="18">Jer se doista ukida prijašnja zapovijed zbog njezine slabosti i beskorisnosti.</verse>
				<verse number="19">Jer Zakon nije ništa učinio savršenim, nego se uvodi bolja nada po kojoj se približavamo Bogu.</verse>
				<verse number="20">I budući da se to nije dogodilo bez zakletve,</verse>
				<verse number="21">(jer oni su bez zakletve postali svećenicima, a ovaj uz zakletvu onoga koji mu govori: “Zakleo se Gospod i neće se pokajati: ‘Ti si svećenik zauvijek po redu Melkisedekovu!’ “)</verse>
				<verse number="22">utoliko je Isus postao jamcem boljega zavjeta.</verse>
				<verse number="23">I njih je doista bilo mnogo svećenika, zato što ih je smrt sprečavala da ostanu;</verse>
				<verse number="24">a on, jer ostaje zauvijek, ima nepromjenjivo svećenstvo.</verse>
				<verse number="25">Zato i može u potpunosti spasiti one koji po njemu pristupaju k Bogu, pošto uvijek živi da bi se zauzimao za njih.</verse>
				<verse number="26">Jer takav nam je veliki svećenik i dolikovao: svet, nedužan, neokaljan, odvojen od grešnika i koji je postao uzvišeniji od nebesa;</verse>
				<verse number="27">koji ne treba svakodnevno, kao oni veliki svećenici, prinositi žrtvu najprije za svoje grijehe, a zatim za grijehe naroda. Jer je to učinio jednom zauvijek kad je prinio samoga sebe.</verse>
				<verse number="28">Jer je Zakon postavio za velike svećenike ljude koji imaju slabost, a riječ zakletve, koja je došla nakon Zakona, postavlja Sina koji je posvećen zauvijek.</verse>
			</chapter>
			<chapter number="8">
				<verse number="1">A bit u onome što je rečeno jest: imamo takvog velikog svećenika koji je sjeo zdesna prijestolja Veličanstva u nebesima,</verse>
				<verse number="2">službenika Svetinje i istinskoga Šatora kojega je podigao Gospodin, a ne čovjek.</verse>
				<verse number="3">Jer svaki je veliki svećenik postavljen da bi prinosio i darove i žrtve. Stoga je potrebno da i ovaj ima nešto što bi prinio.</verse>
				<verse number="4">Jer kad bi bio na zemlji, ne bi bio svećenik, budući da postoje svećenici koji po Zakonu prinose darove,</verse>
				<verse number="5">koji služe kao primjer i sjena onog nebeskog. Kao što je Mojsije bio upućen od Boga kad je namjeravao načiniti Šator. Jer on govori: “Pazi, napravi sve po modelu koji ti je pokazan na gori!”</verse>
				<verse number="6">A sada je zadobio to uzvišeniju službu koliko je i posrednik boljega saveza koji je zakonom potvrđen na boljim obećanjima,</verse>
				<verse number="7">jer da je onaj prvi zavjet bio besprijekoran, ne bi se za drugi tražilo mjesta.</verse>
				<verse number="8">Jer nalazeći im krivnju, kaže: “Evo, dolaze dani, govori Gospod, te ću s domom Izraelovim i s domom Judinim sklopiti novi savez.</verse>
				<verse number="9">Ne poput Saveza kakav sam učinio s očevima njihovim u dan kad sam ih uzeo za ruku da ih izvedem iz zemlje egipatske. Budući da oni nisu ostali u mojem savezu, i ja sam njih zanemario, govori Gospod.</verse>
				<verse number="10">Jer ovo je Savez koji ću sklopiti s domom Izraelovim nakon onih dana, govori Gospod: Zakone ću svoje staviti u njihovu pamet i upisati ih u srca njihova. I bit ću im Bog, a oni će biti moj narod.</verse>
				<verse number="11">I nitko više neće učiti bližnjeg svojega, i nitko brata svojega govoreći: ‘Upoznaj Gospoda!’ Jer će me svi poznavati, od najmanjeg do najvećeg.</verse>
				<verse number="12">Jer ću biti milosrdan nepravdama njihovim i grijeha se njihovih i bezakonja njihovih neću više sjećati.”</verse>
				<verse number="13">Kad govori, novi savez, učinio je onaj prvi zastarjelim. A što zastarijeva i stari, blizu je iščeznuća.</verse>
			</chapter>
			<chapter number="9">
				<verse number="1">Doista je dakle i onaj Prvi savez imao odredbe za bogoslužje i ovozemaljsku svetinju.</verse>
				<verse number="2">Jer je Šator bio ovako uređen: prvi, u kojem je bio i svijećnjak i stol i prinos kruhova, što je nazvan Svetinja;</verse>
				<verse number="3">a iza drugog zastora bio je Šator nazvan Svetinja nad svetinjama.</verse>
				<verse number="4">Ona je imala zlatni kadionik i Kovčeg saveza unaokolo obložen zlatom, u njemu je bila zlatna posuda s manom, i Aronov štap koji je onda procvao, i ploče Saveza;</verse>
				<verse number="5">a iznad njega kerubimi slave što zasjenjuju Pomirilište. O čemu sada ne možemo pojedinačno govoriti.</verse>
				<verse number="6">A kad je to tako bilo uređeno, u prvi Šator stalno ulaze svećenici obavljati bogoslužje,</verse>
				<verse number="7">a u drugi ulazi jednom godišnje samo veliki svećenik, ali ne bez krvi koju prinosi za sebe i za pogreške naroda.</verse>
				<verse number="8">Time Duh Sveti naznačuje da još nije otkriven put u Nadsvetinju dok još prvi Šator stoji.</verse>
				<verse number="9">On je slika za sadašnje vrijeme u kojem se prinose i darovi i žrtve koje, što se tiče savjesti, ne mogu učiniti savršenim onoga koji izvršava službu.</verse>
				<verse number="10">Temelji se samo na jelima i pićima i raznim pranjima i tjelesnim propisima, nametnutim sve do vremena obnove.</verse>
				<verse number="11">A Krist je došao kao veliki svećenik budućih dobara, po većem i savršenijem Šatoru, ne rukotvorenome, to jest ne od ovog stvorenja,</verse>
				<verse number="12">i ne po krvi jaraca i telića, nego je po svojoj krvi ušao jednom zauvijek u Sveti predio i pribavio nam vječno otkupljenje.</verse>
				<verse number="13">Jer ako krv bikova i jaraca i pepeo juničin kojim škrope onečišćene, posvećuje za čistoću tijela,</verse>
				<verse number="14">koliko će više krv Krista, koji je po vječnom Duhu prinio Bogu samoga sebe bez mane, očistiti vašu savjest od mrtvih djela za službu živome Bogu.</verse>
				<verse number="15">I zbog toga je on posrednik Novog zavjeta: da po smrti za otkupljenje od prijestupa, koji su nastali pod Prvim zavjetom, oni koji su pozvani mogu primiti obećanje vječne baštine.</verse>
				<verse number="16">Jer gdje je oporuka, potrebno je dokazati smrt oporučitelja.</verse>
				<verse number="17">Jer oporuka je na snazi tek nakon smrti, pošto je izvan snage dok oporučitelj živi.</verse>
				<verse number="18">Stoga ni onaj Prvi zavjet nije ustanovljen bez krvi.</verse>
				<verse number="19">Jer kad je Mojsije svemu narodu izgovorio svaki propis po Zakonu, uzeo je krv telića i jaraca s vodom i grimiznom vunom i izopom te poškropio i knjigu i sav narod</verse>
				<verse number="20">govoreći: “Ovo je krv Zavjeta kojeg vam je Bog propisao.”</verse>
				<verse number="21">Isto tako je krvlju poškropio i Šator i sve bogoslužno posuđe.</verse>
				<verse number="22">I gotovo sve se po Zakonu čisti krvlju i bez prolijevanja krvi nema oproštenja.</verse>
				<verse number="23">Stoga je bilo potrebno time čistiti slike onoga što je u nebesima, a same nebeske stvari čiste se boljim žrtvama od ovih.</verse>
				<verse number="24">Jer Krist nije ušao u rukotvorenu Svetinju, koja je prototip one istinske, nego u samo nebo da se sada pojavi pred licem Božjim za nas.</verse>
				<verse number="25">Ne da mnogo puta prinosi samog sebe kao što veliki svećenik svake godine ulazi u Sveti predio s tuđom krvlju,</verse>
				<verse number="26">inače bi trebao trpjeti mnogo puta od utemeljenja svijeta. Nego se sada pojavio, jednom na svršetku svijeta, da svojom žrtvom ukloni grijeh.</verse>
				<verse number="27">I kao što je ljudima određeno jednom umrijeti, a nakon toga slijedi sud,</verse>
				<verse number="28">tako je i Krist bio jednom prinesen da ponese grijehe mnogih; a drugi put će se, bez grijeha, pokazati na spasenje onima koji ga iščekuju.</verse>
			</chapter>
			<chapter number="10">
				<verse number="1">Jer Zakon ima tek sjenu budućih dobara, a ne samu sliku stvarnosti, te ne može nikada istim žrtvama koje se iz godine u godinu prinose neprestano činiti savršenim one koji pristupaju.</verse>
				<verse number="2">Ne bi li se inače prestale prinositi, budući da štovatelji, jednom očišćeni, ne bi više imali nikakve svijesti o grijesima?</verse>
				<verse number="3">Ali po tim žrtvama se svake godine čini spomen na grijehe.</verse>
				<verse number="4">Jer je nemoguće da krv bikova i jaraca oduzima grijehe.</verse>
				<verse number="5">Zato, ulazeći u svijet, on govori: “Žrtvu i prinos ti nisi htio, nego si mi tijelo pripravio;</verse>
				<verse number="6">žrtve paljenice i žrtve za grijeh nisu te zadovoljile.</verse>
				<verse number="7">Tada sam rekao: ‘Evo dolazim!’ U svitku knjige pisano je za me: ‘Izvršiti, Bože, volju tvoju.’ “</verse>
				<verse number="8">Gore je rekao: “Žrtvu i prinos i žrtve paljenice i žrtve za grijeh, što se po Zakonu prinose, ti nisi htio i nisu te zadovoljile.”</verse>
				<verse number="9">Zatim je rekao: “Evo, dolazim izvršiti, Bože, tvoju volju.” Ukida prvo da bi postavio drugo.</verse>
				<verse number="10">Po toj volji smo posvećeni prinosom tijela Isusa Krista jednom zauvijek.</verse>
				<verse number="11">I svaki svećenik svakodnevno stoji služeći i učestalo prinoseći iste žrtve koje nikada ne mogu oduzeti grijehe.</verse>
				<verse number="12">Ali ovaj, pošto je zauvijek prinio jednu žrtvu za grijehe, sjeo je zdesna Bogu</verse>
				<verse number="13">čekajući otad sve dok se neprijatelji njegovi ne polože za podnožje njegovim nogama.</verse>
				<verse number="14">Jer jednim prinosom usavršio je zauvijek one koji su posvećeni.</verse>
				<verse number="15">O čemu nam svjedoči i Duh Sveti, pošto je prorekao:</verse>
				<verse number="16">“Ovo je Savez koji ću sklopiti s njima nakon onih dana, govori Gospod: Stavit ću zakone svoje u srca njihova i upisat ću ih u umove njihove.</verse>
				<verse number="17">I grijeha se njihovih i bezakonja njihovih neću više sjećati.”</verse>
				<verse number="18">A gdje je oslobođenje od toga, nema više prinosa za grijeh.</verse>
				<verse number="19">Imajući dakle, braćo, hrabrost za ulazak u Svetinju po krvi Isusovoj,</verse>
				<verse number="20">novim i živim putem kojega nam je posvetio kroz zastor, to jest svoje tijelo,</verse>
				<verse number="21">i imajući Velikoga svećenika nad kućom Božjom,</verse>
				<verse number="22">pristupajmo s istinitim srcem u punoj sigurnosti vjere, imajući srca škropljenjem očišćena od zle savjesti i tijela oprana čistom vodom.</verse>
				<verse number="23">Držimo čvrsto ispovijedanje naše vjere bez kolebanja, jer je vjeran onaj koji je obećao.</verse>
				<verse number="24">I promišljajmo jedan o drugome da se potičemo na ljubav i dobra djela.</verse>
				<verse number="25">Ne propuštajte svoje zajedničko sastajanje, kako je nekima običaj, nego opominjimo jedan drugoga, i toliko više koliko vidite da se bliži Dan.</verse>
				<verse number="26">Jer ako svojevoljno griješimo pošto smo primili spoznaju istine, više nam ne preostaje žrtva za grijehe,</verse>
				<verse number="27">nego neko strašno iščekivanje suda i gnjevnoga ognja koji će proždrijeti protivnike.</verse>
				<verse number="28">Tko je prezreo Zakon Mojsijev, umro je bez milosrđa po svjedočanstvu dvojice ili trojice svjedoka.</verse>
				<verse number="29">Pretpostavite koliko li će goru kaznu zavrijedio onaj koji je pogazio Sina Božjega i nečistom smatrao krv Saveza kojom je bio posvećen te prezreo Duha milosti?</verse>
				<verse number="30">Jer znamo onoga koji je rekao: “Osveta pripada meni, ja ću uzvratiti, govori Gospod”, i ponovo: “Gospod će suditi narodu svojemu”.</verse>
				<verse number="31">Strašno je upasti u ruke Boga živoga.</verse>
				<verse number="32">Ali prisjećajte se onih prijašnjih dana u kojima ste, tek prosvijetljeni, podnijeli veliku mučeničku borbu:</verse>
				<verse number="33">dijelom javno izloženi i porugama i nevoljama, a dijelom kad ste postali zajedničari onih s kojima se isto tako postupalo.</verse>
				<verse number="34">Jer ste se sažalili nada mnom po okovima mojim i s radošću prihvatili otimanje svojih dobara znajući u sebi da imate bolji i trajan posjed u nebu.</verse>
				<verse number="35">Ne odbacujte stoga svoje pouzdanje koje ima veliku naknadu.</verse>
				<verse number="36">Jer trebate imati strpljenje da biste, pošto ste izvršili Božju volju, mogli zadobiti to obećanje.</verse>
				<verse number="37">Jer još sasvim malo, i doći će onaj koji dolazi, i neće zakasniti.</verse>
				<verse number="38">A pravednik će od vjere živjeti. Ako li tko odstupi, u njemu moja duša neće imati zadovoljstvo.</verse>
				<verse number="39">Ali mi nismo od onih koji se povlače na propast, nego od onih koji vjeruju na očuvanje duše.</verse>
			</chapter>
			<chapter number="11">
				<verse number="1">A vjera je suština onoga čemu se nadamo, dokaz stvarnosti kojih ne vidimo.</verse>
				<verse number="2">Jer su po njoj stari stekli dobar glas.</verse>
				<verse number="3">Vjerom razumijemo da su svjetovi načinjeni riječju Božjom, tako da ovo vidljivo nije postalo od nečeg pojavnog.</verse>
				<verse number="4">Vjerom je Abel prinio Bogu bolju žrtvu nego Kajin. Po njoj je primio svjedočanstvo da je pravedan: Bog je posvjedočio za njegove darove i po njoj on iako mrtav još govori.</verse>
				<verse number="5">Vjerom je Henok bio prenesen da ne vidi smrti, i nije nađen jer ga je prenio Bog. Jer prije njegovog prenošenja primio je svjedočanstvo da je ugodio Bogu.</verse>
				<verse number="6">A bez vjere nemoguće mu je ugoditi jer tko pristupa Bogu, mora povjerovati da on jest i da je onaj što nagrađuje one koji ga revno traže.</verse>
				<verse number="7">Vjerom je Noa, upozoren od Boga o onome što još nije bilo vidljivo, potaknut strahom, sagradio arku za spasenje svoga doma. Time je osudio svijet i postao baštinikom pravednosti po vjeri.</verse>
				<verse number="8">Vjerom je Abraham, pozvan da ode u mjesto koje je trebao primiti u baštinu, poslušao i otišao ne znajući kamo ide.</verse>
				<verse number="9">Vjerom se naselio u obećanu zemlju, kao u tuđu, prebivajući pod šatorima s Izakom i Jakovom, subaštinicima istog obećanja,</verse>
				<verse number="10">jer je očekivao grad s temeljima kome je graditelj i stvaratelj Bog.</verse>
				<verse number="11">Vjerom je i sâma Sara primila snagu da joj začne sjeme i rodila je kad je bila u poodmakloj dobi, jer je vjernim smatrala onoga koji je obećao.</verse>
				<verse number="12">Zato su od jednoga, i to obamrla, i rođeni tako mnogobrojni kao zvijezde nebeske i poput nebrojena pijeska na obali morskoj.</verse>
				<verse number="13">Svi su ovi umrli u vjeri, iako nisu primili obećanja, nego su ih samo izdaleka vidjeli i uvjerili se i prigrlili ih i priznali da su stranci i pridošlice na zemlji.</verse>
				<verse number="14">Jer oni koji tako govore jasno očituju da traže domovinu.</verse>
				<verse number="15">I doista, da su imali na umu onu iz koje su izašli, imali bi prigodu vratiti se.</verse>
				<verse number="16">A sada čeznu za boljom domovinom, to jest nebeskom. Zato se Bog ne stidi nazivati se Bogom njihovim: jer im je pripremio grad.</verse>
				<verse number="17">Vjerom je Abraham, iskušan, prinio Izaka; i prinio je svojega jedinorođenca onaj koji je primio obećanja,</verse>
				<verse number="18">kome je bilo rečeno: “Po Izaku će ti se nazivati sjeme. ”</verse>
				<verse number="19">Smatrao je da je Bog moćan i od mrtvih uskrsavati. Zato ga je u slici i zadobio natrag.</verse>
				<verse number="20">Vjerom je Izak blagoslovio Jakova i Ezava s obzirom na buduće.</verse>
				<verse number="21">Vjerom je Jakov, kad je umirao, blagoslovio svakog od sinova Josipovih i iskazao štovanje oslanjajući se na vrh svoga štapa.</verse>
				<verse number="22">Vjerom je Josip, kad je umirao, napomenuo o izlasku sinova Izraelovih i dao zapovijed o svojim kostima.</verse>
				<verse number="23">Vjerom su Mojsija, kad se rodio, tri mjeseca skrivali njegovi roditelji jer su vidjeli da je malo dijete naočito i nisu se bojali kraljeve odredbe.</verse>
				<verse number="24">Vjerom je Mojsije, već odrastao, odbio zvati se sinom faraonove kćeri.</verse>
				<verse number="25">Radije je izabrao trpjeti nevolje zajedno s Božjim narodom, nego uživati privremena grešna zadovoljstva.</verse>
				<verse number="26">Većim je bogatstvom od blaga u Egiptu smatrao sramotu Kristovu, jer je uvažavao nagradu.</verse>
				<verse number="27">Vjerom je napustio Egipat ne bojeći se gnjeva kraljeva. Jer je ustrajao kao da gleda onoga koji je nevidljiv.</verse>
				<verse number="28">Vjerom je svetkovao Pashu i škropljenje krvlju da onaj koji zatire prvorođence ne dotakne njih.</verse>
				<verse number="29">Vjerom su prešli Crveno more kao po suhu, što su i Egipćani pokušali i utopili se.</verse>
				<verse number="30">Vjerom su zidine jerihonske pale pošto su tijekom sedam dana kružili oko njih.</verse>
				<verse number="31">Vjerom nije Rahaba, bludnica, poginula zajedno s onima koji nisu vjerovali kad je s mirom primila uhode.</verse>
				<verse number="32">I što još reći? Jer će mi ponestati vremena budem li pričao o Gideonu, pa Baraku i Samsonu i Jiftahu, pa Davidu i Samuelu i prorocima,</verse>
				<verse number="33">koji su po vjeri osvojili kraljevstva, izvršili pravednost, postigli obećanja, zatvorili ralje lavovima,</verse>
				<verse number="34">pogasili žestinu ognja, umakli oštrici mača, ojačali u slabosti, postali jaki u borbi, nagnali u bijeg vojske stranaca.</verse>
				<verse number="35">Žene su primile svoje mrtve koji su bili vraćeni u život. A drugi, koji su bili mučeni, nisu prihvatili oslobođenje da bi zadobili bolje uskrsnuće.</verse>
				<verse number="36">Nadalje, drugi su iskusili izrugivanja i bičeve, još i okove i tamnicu.</verse>
				<verse number="37">Bili su kamenovani, piljeni, iskušavani, ubijani oštricom mača, unaokolo su lutali u runima i kozjim kožama, bili su u oskudici, potlačeni, mučeni;</verse>
				<verse number="38">kojih svijet nije bio dostojan: lutali su po pustinjama i gorama i jazbinama i špiljama zemaljskim.</verse>
				<verse number="39">I svi su ovi zadobili dobar glas po vjeri, ali nisu zadobili obećanja</verse>
				<verse number="40">jer je Bog za nas pribavio nešto bolje da oni bez nas ne bi postigli savršenstvo.</verse>
			</chapter>
			<chapter number="12">
				<verse number="1">Zato i mi, okruženi tolikim oblakom svjedoka, odložimo svaki teret i grijeh koji nas lako zaposjeda te strpljivo trčimo u boj koji je pred nama!</verse>
				<verse number="2">Uprimo pogled u Isusa, autora i dovršitelja naše vjere, koji je umjesto radosti što je stajala pred njim podnio križ, pošto je prezreo sramotu, te je sjeo zdesna prijestolja Božjeg.</verse>
				<verse number="3">Jer promotrite onoga koji je od grešnika podnio takvo protivljenje protiv sebe da se ne umorite i klonete svojim dušama.</verse>
				<verse number="4">Još se do krvi niste oduprli boreći se protiv grijeha.</verse>
				<verse number="5">I zaboravili ste poticaj koji vam kao djeci govorim: “Sine moj, ne preziri stege Gospodnje i ne kloni kad te on kori.</verse>
				<verse number="6">Jer koga Gospod ljubi, toga i odgaja kažnjavanjem; i šiba svakog sina kojega prihvaća.”</verse>
				<verse number="7">Ako podnosite stegu, Bog s vama postupa kao sa sinovima. Jer koji je to sin kojega otac ne odgaja kažnjavanjem?</verse>
				<verse number="8">Ako li ste bez odgojnog kažnjavanja, koje su svi sudionici, onda ste kopilad, a ne sinovi.</verse>
				<verse number="9">Zatim, naše smo tjelesne očeve imali koji su nas ispravljali i poštivali ih. Nećemo li se mnogo više podređivati Ocu duhova te živjeti?</verse>
				<verse number="10">Jer su nas oni nešto malo dana, kako im se sviđalo, odgajali kažnjavanjem; a on nama na korist, da bismo postali sudionici njegove svetosti.</verse>
				<verse number="11">A nijedno odgajanje kažnjavanjem u sadašnjosti ne čini se da je radost, nego žalost, ali onima koji su njime uvježbani poslije donosi mironosni plod pravednosti.</verse>
				<verse number="12">Zato uspravite ruke klonule i koljena klecava,</verse>
				<verse number="13">i poravnajte staze nogama svojim da se hromo ne iščaši, već da radije ozdravi.</verse>
				<verse number="14">Težite za mirom sa svima, i za svetošću, bez kojega nitko neće vidjeti Gospodina!</verse>
				<verse number="15">Brižljivo pazite da netko ne ostane bez milosti Božje, da kakav korijen gorčine ne proklija i uznemiri vas pa se time mnogi okaljaju;</verse>
				<verse number="16">da tko ne postane bludnik ili svjetovnjak kao Ezav, koji je za jedan obrok prodao svoje prvorodstvo.</verse>
				<verse number="17">Jer znate da je i poslije, kad je htio baštiniti blagoslov, bio odbijen jer nije našao mjesta pokajanju, premda ga je sa suzama zatražio.</verse>
				<verse number="18">Jer niste pristupili gori koja se može dotaknuti i koja je užarena ognjem, ni mraku, ni tami, ni oluji,</verse>
				<verse number="19">ni zvuku trube, ni glasu riječi, koji su ga čuli, zamolili su da im se više ne govori,</verse>
				<verse number="20">jer nisu mogli podnijeti ono što je bilo zapovjeđeno: “Ako se i životinja dotakne gore, neka se kamenuje ili strijelom ustrijeli!”</verse>
				<verse number="21">A prizor je bio tako strašan da je Mojsije rekao: “Prestravljen sam i drhtim.”</verse>
				<verse number="22">Nego ste pristupili gori Sionu i gradu Boga živoga, nebeskom Jeruzalemu i nebrojenim tisućama anđela,</verse>
				<verse number="23">sveopćem skupu i crkvi prvorođenaca koji su zapisani u nebu, i Bogu, sucu svih, i duhovima pravednika koji su učinjeni savršenima</verse>
				<verse number="24">i Isusu, posredniku Novoga saveza, i krvi škropljeničkoj koja govori bolje negoli Abelova.</verse>
				<verse number="25">Pazite da ne odbijete onoga koji govori! Jer ako nisu umakli oni što su odbili onoga koji je govorio na zemlji, kudikamo više ni mi nećemo umaknuti ako se okrenemo od onoga koji govori s neba.</verse>
				<verse number="26">Njegov je glas tada uzdrmao zemlju, a sada je obećao rekavši: “Još jednom ja ću potresti ne samo zemlju, nego i nebo.”</verse>
				<verse number="27">A ova riječ “još jednom” označava uklanjanje onog što je bilo potreseno, kao onog što je stvoreno, da bi ostalo ono što se ne može potresti.</verse>
				<verse number="28">Zato što primamo kraljevstvo koje se ne može pomaknuti, imajmo milost po kojoj služimo kako je Bogu ugodno, sa strahopoštovanjem i bogobojaznošću.</verse>
				<verse number="29">Jer naš je Bog oganj koji proždire.</verse>
			</chapter>
			<chapter number="13">
				<verse number="1">Bratoljublje neka traje!</verse>
				<verse number="2">Ne zaboravljajte ugostiti tuđince; jer tako su neki, ne znajući, ugostili anđele.</verse>
				<verse number="3">Sjetite se onih koji su u okovima, kao da ste s njima okovani; i onih koji trpe nedaće, jer ste i sami u tijelu.</verse>
				<verse number="4">Brak je častan u svemu i postelja neokaljana. A bludnicima i preljubnicima sudit će Bog.</verse>
				<verse number="5">Neka vaše življenje bude bez pohlepe, budite zadovoljni onim što imate. Jer je on rekao: “Nikada te neću ostaviti niti ću te napustiti.”</verse>
				<verse number="6">Zato možemo odvažno reći: “Gospod je moj pomoćnik i neću se bojati što će mi učiniti čovjek!”</verse>
				<verse number="7">Sjetite se onih što upravljaju nad vama, onih koji su vam govorili riječ Božju: promatrajući ishod njihova življenja, nasljedujte njihovu vjeru.</verse>
				<verse number="8">Isus Krist je isti jučer i danas i zauvijek.</verse>
				<verse number="9">Ne zanosite se različitim i tuđim naucima! Jer dobro je milošću utvrđivati srce, a ne jelima kojima se nisu okoristili ni oni koji su se njima bavili.</verse>
				<verse number="10">Imamo žrtvenik s kojega nemaju pravo jesti oni što služe u Šatoru.</verse>
				<verse number="11">Jer tijela onih životinja, čiju je krv veliki svećenik za grijeh unosio u Svetinju, spaljuju se izvan tabora.</verse>
				<verse number="12">Zato je i Isus, da bi vlastitom krvlju posvetio narod, pretrpio izvan vrata.</verse>
				<verse number="13">Izađimo stoga k njemu izvan tabora noseći njegovu sramotu.</verse>
				<verse number="14">Jer ovdje nemamo trajnog grada, već tražimo budući.</verse>
				<verse number="15">Po njemu dakle neprestano prinòsijmo Bogu žrtvu hvale, to jest plod usana što hvale ime njegovo.</verse>
				<verse number="16">A dobročinstva i zajedništva ne zaboravljajte, jer takve žrtve Bogu ugađaju.</verse>
				<verse number="17">Budite poslušni onima koji vas vode i podredite im se, jer oni bdiju nad vašim dušama kao oni koji moraju položiti račun; neka to čine s radošću, a ne uzdišući, jer vam to ne bi bilo korisno.</verse>
				<verse number="18">Molite za nas! Jer smo uvjereni da imamo dobru savjest i u svemu se želimo dobro vladati.</verse>
				<verse number="19">Ali vas još usrdnije molim: učinite to da bih vam se što brže vratio.</verse>
				<verse number="20">A Bog mira, koji je po krvi vječnoga Saveza od mrtvih izveo našega Gospodina Isusa, velikog Pastira ovaca,</verse>
				<verse number="21">usavršio vas u svakom dobrom djelu da izvršite volju njegovu, čineći u vama ono što je pred njim ugodno, po Isusu Kristu kome slava uvijek i zauvijek. Amen.</verse>
				<verse number="22">A molim vas, braćo, podnosite ovu riječ ohrabrenja, jer sam vam ukratko napisao.</verse>
				<verse number="23">Znajte da je brat Timotej oslobođen. S njim ću vas, ako ubrzo dođe, doći vidjeti.</verse>
				<verse number="24">Pozdravite sve one koji vas vode i sve svete. Pozdravljaju vas ovi iz Italije.</verse>
				<verse number="25">Milost sa svima vama. Amen.</verse>
			</chapter>
		</book>
		<book number="59">
			<chapter number="1">
				<verse number="1">Jakov, sluga Boga i Gospodina Isusa Krista, dvanaesterim plemenima u raseljeništvu, pozdrav.</verse>
				<verse number="2">Braćo moja, smatrajte svom radošću kad upadnete u različita iskušenja,</verse>
				<verse number="3">znajući da iskušavanje vaše vjere stvara strpljivost.</verse>
				<verse number="4">Ali neka ta strpljivost bude savršena na djelu, da biste bili savršeni i potpuni, ne oskudijevajući ničim.</verse>
				<verse number="5">Ako li kome od vas nedostaje mudrosti, neka je moli od Boga, koji svima daje velikodušno i ne predbacuje; i dat će mu se.</verse>
				<verse number="6">Ali neka moli u vjeri, ne kolebajući se ništa. Jer onaj koji se koleba nalik je morskom valu koji vjetar tjera i baca amo tamo.</verse>
				<verse number="7">Jer takav čovjek neka ne misli da će nešto primiti od Gospodina.</verse>
				<verse number="8">Neodlučan čovjek je nepostojan na svim svojim putevima.</verse>
				<verse number="9">Neka se brat niska položaja hvali svojim uzvišenjem,</verse>
				<verse number="10">a bogati svojim poniženjem; jer će proći kao cvijet trave.</verse>
				<verse number="11">Jer sunce izlazi sa svojom žegom i isušuje travu te cvijet njezin otpada, a ljepota lica njegova propada; tako će i bogati uvenuti na svojim putevima.</verse>
				<verse number="12">Blažen je čovjek koji podnosi iskušenja; jer kad bude iskušan, primit će vijenac života što ga je Gospodin obećao onima koji ga ljube.</verse>
				<verse number="13">Neka nitko kad je iskušavan, ne kaže: “Bog me iskušava!” Jer Bog ne može biti iskušavan zlom, niti on nikoga ne iskušava.</verse>
				<verse number="14">Nego svakoga iskušava vlastita požuda kad ga odvlači i mami.</verse>
				<verse number="15">Zatim požuda, kad zatrudni, rađa grijeh, a grijeh, kad je izvršen, rađa smrt.</verse>
				<verse number="16">Ne varajte se, braćo moja ljubljena!</verse>
				<verse number="17">Svako dobro darivanje i svaki savršen dar je odozgo i silazi od Oca svjetlosti kod koga nema promjene niti sjene zbog mijene.</verse>
				<verse number="18">Po svojoj volji rodio nas je riječju istine da budemo posebna vrsta prvine njegovih stvorenja.</verse>
				<verse number="19">Stoga, braćo moja ljubljena, neka svaki čovjek bude brz slušati, spor govoriti, spor na gnjev.</verse>
				<verse number="20">Jer gnjev čovjekov ne čini pravde Božje.</verse>
				<verse number="21">Zato odložite svu prljavštinu i preostalu zlobu i s krotkošću primite usađenu riječ koja je sposobna spasiti vaše duše.</verse>
				<verse number="22">Ali budite izvršitelji riječi, a ne samo slušatelji koji zavaravaju sami sebe.</verse>
				<verse number="23">Jer ako je tko slušatelj riječi, a ne i izvršitelj, taj je nalik čovjeku koji svoje naravno lice promatra u ogledalu;</verse>
				<verse number="24">jer promotri se i ode, i odmah zaboravi kakav je bio.</verse>
				<verse number="25">Ali tko se zagleda u savršeni zakon slobode i ostane u njemu, ne da bude zaboravan slušatelj, nego djelotvoran izvršitelj, taj će biti blažen u svojemu djelovanju.</verse>
				<verse number="26">Smatra li tko među vama da je pobožan, a ne zauzdava svoj jezik, nego vara srce svoje, isprazna mu je pobožnost!</verse>
				<verse number="27">Pobožnost čista i neokaljana pred Bogom i Ocem jest ova: posjećivati siročad i udovice u njihovoj nevolji i čuvati se neokaljanim od svijeta.</verse>
			</chapter>
			<chapter number="2">
				<verse number="1">Braćo moja, nemojte s pristranošću imati vjeru Gospodina našega Isusa Krista, Gospodina slave.</verse>
				<verse number="2">Jer dođe li na vaš skup čovjek sa zlatnim prstenom i u sjajnoj odjeći, a dođe i siromah u ružnoj odjeći,</verse>
				<verse number="3">i vi ste obzirni prema onome koji nosi sjajnu odjeću pa mu kažete: “Ti sjedni ovdje na dobro mjesto!”, a siromahu kažete: “Ti stani ondje ili sjedni ovdje ispod mog podnožja!”</verse>
				<verse number="4">Niste li tako i vi napravili razliku među sobom i postali suci sa zlim namislima?</verse>
				<verse number="5">Čujte, braćo moja ljubljena! Nije li Bog izabrao siromahe ovoga svijeta da budu bogati u vjeri i baštinici kraljevstva koje je obećao onima koji ga ljube?</verse>
				<verse number="6">A vi ste prezreli siromaha! Nisu li bogataši ti koji vas tlače i ne vuku li vas oni na sudove?</verse>
				<verse number="7">Ne hule li oni vrijedno ime po kojem ste vi pozvani?</verse>
				<verse number="8">Ako li izvršavate kraljevski zakon prema Pismu: “Ljubi bližnjega svoga kao samoga sebe”, dobro činite;</verse>
				<verse number="9">ali ako ste pristrani, grijeh činite i Zakon vas presvjedočuje da ste prijestupnici.</verse>
				<verse number="10">Jer tko bude držao sav Zakon, a posrne u jednom, postao je kriv za sve.</verse>
				<verse number="11">Jer onaj koji je rekao: “Ne počini preljuba”, rekao je i: “Ne ubij”. Ako li ne počiniš preljuba, a ubiješ, postao si prijestupnik Zakona.</verse>
				<verse number="12">Tako govorite i tako činite kao oni koji će biti suđeni po zakonu slobode.</verse>
				<verse number="13">Jer sud je bez milosrđa onomu koji ne iskazuje milosrđe; a milosrđe likuje nad sudom.</verse>
				<verse number="14">Kakva korist, braćo moja, ako tko govori da ima vjeru, a djela nema? Može li ga vjera spasiti?</verse>
				<verse number="15">Ako li su koji brat ili sestra goli i oskudijevaju svagdanjom hranom,</verse>
				<verse number="16">te im tko od vas kaže: “Idite u miru, ugrijte se i nasitite!”, a ne udijeli im što je potrebno za tijelo, koja korist?</verse>
				<verse number="17">Tako i vjera: ako nema djela, mrtva je u sebi.</verse>
				<verse number="18">Ali, reći će netko: “Ti imaš vjeru, a ja imam djela! Pokaži mi svoju vjeru bez svojih djela, a ja ću ti svojim djelima pokazati svoju vjeru.”</verse>
				<verse number="19">Ti vjeruješ da je Bog jedan? Dobro činiš! I đavli vjeruju, i drhte.</verse>
				<verse number="20">Ali hoćeš li shvatiti, o čovječje isprazni, da je vjera bez djela mrtva?</verse>
				<verse number="21">Zar se Abraham, otac naš, nije opravdao djelima kad je na žrtvenik prinio Izaka, sina svojega?</verse>
				<verse number="22">Vidiš li da je vjera djelovala zajedno s njegovim djelima i po djelima se vjera usavršila?</verse>
				<verse number="23">I ispunilo se Pismo koje kaže: Povjerovao je Abraham Bogu i uračunalo mu se kao pravednost pa je bio nazvan prijateljem Božjim.</verse>
				<verse number="24">Vidite, dakle, da se čovjek opravdava djelima, a ne samo vjerom.</verse>
				<verse number="25">Nije li se tako djelima opravdala i Rahaba, bludnica, kad je primila glasnike i izvela ih drugim putem?</verse>
				<verse number="26">Jer kao što je tijelo bez duha mrtvo, tako je i vjera bez djela mrtva.</verse>
			</chapter>
			<chapter number="3">
				<verse number="1">Braćo moja, neka vas ne bude mnogo učitelja, znajući da ćemo primiti veću osudu.</verse>
				<verse number="2">Jer svi u mnogome posrćemo. Ako tko u govoru ne posrne, on je savršen čovjek, moćan zauzdati i cijelo tijelo.</verse>
				<verse number="3">Gle, konjima stavljamo uzde u usta da nam se pokoravaju; i okrećemo cijelo njihovo tijelo.</verse>
				<verse number="4">Gle i lađe, tako su velike i siloviti ih vjetrovi pogone, a njih okreće maleno kormilo, kamo god kormilar želi.</verse>
				<verse number="5">Tako je i jezik malen ud, a velikim se ponosi. Gle koliku šumu mala vatra zapali!</verse>
				<verse number="6">A jezik je vatra, svijet nepravde. Tako je jezik smješten među našim udovima; on kalja cijelo tijelo te zapaljuje i tijek života, a zapaljen je od pakla.</verse>
				<verse number="7">Jer svaka vrsta zvijeri i ptica, i gmazova i morskih stvorova može se ukrotiti i ljudska ih je vrsta ukrotila,</verse>
				<verse number="8">ali jezik, zlo neukrotivo, pun otrova smrtonosnog, nitko od ljudi ne može ukrotiti.</verse>
				<verse number="9">Njime blagoslivljamo Boga i Oca, njime i proklinjemo ljude na sliku Božju stvorene.</verse>
				<verse number="10">Iz istih usta izlazi blagoslov i prokletstvo. Braćo moja, ne smije to tako biti.</verse>
				<verse number="11">Zar izvor iz istog otvora izlijeva slatko i gorko?</verse>
				<verse number="12">Može li, braćo moja, smokva roditi maslinama ili trs smokvama? Tako ni izvor ne može dati i slanu i slatku vodu.</verse>
				<verse number="13">Tko je mudar i pametan među vama? Neka dobrim življenjem pokaže svoja djela u mudroj krotkosti.</verse>
				<verse number="14">Ako li imate gorku zavist i svadljivost u svome srcu, ne hvalite se i ne lažite protiv istine!</verse>
				<verse number="15">Takva mudrost ne silazi odozgo, nego je zemaljska, putena, đavolska.</verse>
				<verse number="16">Jer gdje je zavist i svađa, ondje je nered i svako zlo djelo.</verse>
				<verse number="17">A mudrost odozgo je najprije čista, zatim mirotvorna, blaga, popustljiva, puna milosrđa i dobrih plodova, nepristrana i nelicemjerna.</verse>
				<verse number="18">I plod se pravednosti u miru sije onima koji grade mir.</verse>
			</chapter>
			<chapter number="4">
				<verse number="1">Odakle ratovi i borbe među vama? Zar ne odavde: od vaših požuda što ratuju u vašim udovima?</verse>
				<verse number="2">Žudite, a nemate; ubijate i hlepite, a ne možete zadobiti; borite se i ratujete, a ipak nemate jer ne molite.</verse>
				<verse number="3">Molite, a ne primate, jer krivo molite, da u svojim požudama protratite.</verse>
				<verse number="4">Preljubnici i preljubnice! Ne znate li da je prijateljstvo sa svijetom neprijateljstvo prema Bogu? Tko dakle želi biti prijatelj svijetu, postaje Božji neprijatelj.</verse>
				<verse number="5">Ili mislite da Pismo uzalud kaže: “Ljubomorno čezne za duhom koji stanuje u nama”?</verse>
				<verse number="6">A daje i veću milost. Stoga kaže: “Bog se oholima protivi, a poniznima daje milost.”</verse>
				<verse number="7">Podložite se, dakle, Bogu! Oduprite se đavlu, i pobjeći će od vas!</verse>
				<verse number="8">Približite se Bogu i on će se približiti vama! Očistite ruke, grešnici, i očistite srca, vi neodlučni!</verse>
				<verse number="9">Ražalostite se i tugujte i zaplačite! Neka se vaš smijeh u tugu pretvori i radost u žalost.</verse>
				<verse number="10">Ponizite se pred Gospodinom, i on će vas uzvisiti!</verse>
				<verse number="11">Ne ogovarajte, braćo, jedan drugoga! Tko ogovara brata ili sudi brata svojega, ogovara Zakon i sudi Zakon. Ako li sudiš Zakon, nisi izvršitelj nego sudac Zakona.</verse>
				<verse number="12">Jedan je zakonodavac, onaj koji može spasiti i pogubiti. Tko si ti koji sudiš drugoga?</verse>
				<verse number="13">Hajde sada, vi što govorite: “Danas ili sutra poći ćemo u taj i taj grad, i ostati ondje jednu godinu, i trgovati, i zaraditi.”</verse>
				<verse number="14">Vi koji ne znate što će biti sutra! Jer što je vaš život? To je doista maglica što se nakratko pojavljuje, a onda nestaje.</verse>
				<verse number="15">Umjesto da vi govorite: “Ako Gospodin hoće, živjet ćemo i učiniti ovo ili ono.”</verse>
				<verse number="16">A vi se sada hvalite svojim veličanjima! Svako takvo hvastanje je zlo.</verse>
				<verse number="17">Stoga, onomu koji zna činiti dobro, a ne čini, grijeh mu je.</verse>
			</chapter>
			<chapter number="5">
				<verse number="1">Hajde sada, bogataši, plačite i jaučite nad bijedama koje na vas dolaze!</verse>
				<verse number="2">Bogatstvo je vaše istrunulo i odjeću su vašu moljci izjeli;</verse>
				<verse number="3">zlato vaše i srebro je zahrđalo, i hrđa će njihova biti svjedočanstvo protiv vas te će proždrijeti tijela vaša kao oganj. Zgrnuli ste blago za posljednje dane!</verse>
				<verse number="4">Evo, nadnica radnika koji su obirali vaša polja, koju ste im prijevarom uskratili, viče; i vapaji onih koji su želi doprli su do ušiju Gospoda Sabaota.</verse>
				<verse number="5">Uživali ste na zemlji i vodili raskalašen život; utovili ste srca svoja kao za dan klanja.</verse>
				<verse number="6">Osudili ste i ubili pravednika, a on vam se ne odupire.</verse>
				<verse number="7">Strpite se, dakle, braćo, do dolaska Gospodnjega! Evo, poljodjelac iščekuje dragocjen plod zemlje te strpljivo čeka na njega dok ne primi kišu ranu i kasnu.</verse>
				<verse number="8">Strpite se i vi, učvrstite srca svoja jer se dolazak Gospodnji približava.</verse>
				<verse number="9">Ne gunđajte, braćo, jedan protiv drugoga da ne budete osuđeni. Evo, sudac stoji pred vratima.</verse>
				<verse number="10">Uzmite, braćo moja, za uzor podnošenja patnji i strpljivosti proroke koji su govorili u ime Gospodnje.</verse>
				<verse number="11">Evo, blaženima nazivamo one koji su ustrajali. Čuli ste za Jobovu strpljivost i vidjeli ste ishod koji je dao Gospodin, jer je samilostan Gospodin i nježno milosrdan!</verse>
				<verse number="12">Ali iznad svega, braćo moja, ne kunite se ni nebom, ni zemljom, niti kojom drugom zakletvom; nego vaše “da” neka bude “da”, i “ne”, “ne”, kako ne biste pali pod osudu.</verse>
				<verse number="13">Trpi li tko među vama? Neka moli! Veseli li se tko? Neka pjeva psalme!</verse>
				<verse number="14">Boluje li tko među vama? Neka pozove crkvene starješine pa neka se oni mole nad njim mažući ga uljem u ime Gospodinovo.</verse>
				<verse number="15">I molitva vjere spasit će bolesnoga i Gospodin će ga podići; i ako je počinio grijehe, bit će mu oprošteno.</verse>
				<verse number="16">Ispovijedajte jedni drugima svoje pogreške i molite jedan za drugoga da budete ozdravljeni. Mnogo koristi svrsishodna žarka molitva pravednika.</verse>
				<verse number="17">Ilija je bio čovjek podložan patnji kao i mi; i žarko se pomolio da ne bude kiše, i kiše nije bilo na zemlji tri godine i šest mjeseci.</verse>
				<verse number="18">I opet se pomolio, i nebo je dalo kišu i zemlja je iznijela svoj urod.</verse>
				<verse number="19">Braćo, ako tko među vama odluta od istine pa ga tko vrati,</verse>
				<verse number="20">neka zna da će onaj koji vrati grešnika s njegovog pogrešnog puta, spasiti dušu od smrti i pokriti mnoštvo grijeha.</verse>
			</chapter>
		</book>
		<book number="60">
			<chapter number="1">
				<verse number="1">Petar, apostol Isusa Krista, doseljenicima raseljenim diljem Ponta, Galacije, Kapadocije, Azije i Bitinije;</verse>
				<verse number="2">izabranima po proviđenju Boga Oca, posvećenjem Duha, za poslušnost i poškropljenje krvlju Isusa Krista. Milost vam se i mir umnožili!</verse>
				<verse number="3">Blagoslovljen je Bog i Otac Gospodina našega Isusa Krista, koji nas je po svom obilnom milosrđu, uskrsnućem Isusa Krista od mrtvih, ponovo rodio za živu nadu,</verse>
				<verse number="4">za baštinu neraspadljivu i neokaljanu i neuvelu, sačuvanu za vas u nebu,</verse>
				<verse number="5">vas koji ste u snazi Božjoj po vjeri čuvani za spasenje spremno da se otkrije u posljednje vrijeme.</verse>
				<verse number="6">Tome se silno radujte, premda ste sada nakratko, ako je potrebno, u teškoćama kroz različita iskušenja,</verse>
				<verse number="7">da bi se prokušanost vaše vjere, mnogo dragocjenija od zlata koje propada i vatrom se prokušava, našla na hvalu i čast i slavu pri pojavi Isusa Krista,</verse>
				<verse number="8">koga, premda ga niste vidjeli, ljubite; u koga, premda ga sada ne vidite, ipak vjerujete i radujete se radošću neizrecivom i punom slave,</verse>
				<verse number="9">primajući dovršetak svoje vjere: spasenje svojih duša.</verse>
				<verse number="10">O tom spasenju istraživali su i ispitivali proroci koji su prorokovali o milosti koja treba doći k vama.</verse>
				<verse number="11">Istraživali su na koje je ili kakvo vrijeme ukazivao Duh Kristov u njima kad je unaprijed svjedočio o Kristovim patnjama i slavi što su nakon toga trebale uslijediti.</verse>
				<verse number="12">Njima je bilo otkriveno da nisu sebi, nego nama posluživali ono što su vam sada objavili oni koji su vam navijestili evanđelje po Duhu Svetome poslanom s neba, a u što i anđeli žele zaviriti.</verse>
				<verse number="13">Zato opašite bokove svoga uma, budite trezveni i do kraja se nadajte milosti koja će vam se donijeti pri otkrivenju Isusa Krista.</verse>
				<verse number="14">Kao poslušna djeca ne suobličujte se s prijašnjim požudama, iz vremena vašega neznanja.</verse>
				<verse number="15">Naprotiv, kao što je svet Onaj koji vas je pozvao, i vi sami budite sveti u svemu življenju.</verse>
				<verse number="16">Jer je zapisano: “Budite sveti jer sam ja svet!”</verse>
				<verse number="17">Ako li Ocem nazivate onoga koji nepristrano sudi svakome po djelu, vrijeme svojega proputovanja proživite u strahu;</verse>
				<verse number="18">znajući da niste nečim raspadljivim, srebrom ili zlatom, otkupljeni od svoga ispraznog življenja, koje ste naslijedili od očeva,</verse>
				<verse number="19">nego dragocjenom krvlju Krista kao Jaganjca bez mane i bez ljage,</verse>
				<verse number="20">koji je, doista, bio predodređen prije utemeljenja svijeta, ali se očitovao u posljednja vremena radi vas</verse>
				<verse number="21">koji po njemu vjerujete u Boga, koji ga je uskrsnuo od mrtvih i dao mu slavu tako da vaša vjera i nada bude u Bogu.</verse>
				<verse number="22">Budući da ste, u poslušnosti istini, po Duhu očistili svoje duše za neprijetvorno bratoljublje, žarko ljubite jedan drugoga čistim srcem;</verse>
				<verse number="23">pošto ste ponovo rođeni, ne iz sjemena raspadljivog, nego neraspadljivog, po riječi Božjoj koja živi i ostaje zauvijek.</verse>
				<verse number="24">Jer je svako tijelo kao trava i sva slava čovječja kao cvijet trave: trava vene i cvijet njezin otpada,</verse>
				<verse number="25">ali riječ Gospodnja ostaje dovijeka. A to je ta riječ koja vam je evanđeljem propovijedana.</verse>
			</chapter>
			<chapter number="2">
				<verse number="1">Stoga, odložite svaku zlobu i svaku prijevaru, i licemjerja, i zavisti i sve klevete.</verse>
				<verse number="2">Kao tek rođene bebe čeznite za čistim mlijekom riječi da bi po njemu uzrasli,</verse>
				<verse number="3">ako ste okusili kako je dobrostiv Gospodin.</verse>
				<verse number="4">K njemu pristupajte, kao k živome kamenu koji je, doduše, od ljudi odbačen, ali je od Boga izabran, dragocjen,</verse>
				<verse number="5">pa se i sami kao živo kamenje ugrađujte u duhovnu kuću, sveto svećenstvo, da prinosite duhovne žrtve ugodne Bogu po Isusu Kristu.</verse>
				<verse number="6">Zato i stoji u Pismu: Evo postavljam na Sionu kamen ugaoni, izabran, dragocjen; i tko vjeruje u njega, neće se postidjeti.</verse>
				<verse number="7">Vama, dakle, koji vjerujete on je skupocjen! A neposlušnima: Kamen koji su odbacili graditelji, taj je postao ugaoni zaglavnjak</verse>
				<verse number="8">i kamen spoticanja i stijena sablazni, onima koji se o Riječ spotiču budući da su neposlušni, za što su i bili određeni.</verse>
				<verse number="9">A vi ste izabrani rod, kraljevsko svećenstvo, narod sveti, narod osobit da objavljujete krijeposti onoga koji vas je iz tame pozvao u svoju čudesnu svjetlost:</verse>
				<verse number="10">vi, nekad niste bili narod, a sada ste narod Božji; bili ste bez milosrđa, ali ste sada zadobili milosrđe.</verse>
				<verse number="11">Ljubljeni, zaklinjem vas kao strance i pridošlice, uzdržavajte se od tjelesnih požuda koje se bore protiv duše.</verse>
				<verse number="12">Neka vaše življenje među Poganima bude pošteno, da bi u onome u čemu vas ogovaraju kao zločince, pošto promotre vaša dobra djela, proslavili Boga u dan pohođenja.</verse>
				<verse number="13">Podredite se svakoj ljudskoj ustanovi radi Gospodina: bilo to kralju, kao vrhovniku,</verse>
				<verse number="14">bilo upraviteljima, kao onima koji su od njega poslani da kazne zločince, a pohvale one koji čine dobro.</verse>
				<verse number="15">Jer je dakle volja Božja da čineći dobro ušutkate neznanje bezumnih ljudi.</verse>
				<verse number="16">Kao slobodni, i to ne kao oni kojima je njihova sloboda pokrivalo zlobe, nego kao sluge Božje.</verse>
				<verse number="17">Sve ljude poštujte, bratstvo ljubite, Boga se bojte, kralja poštujte!</verse>
				<verse number="18">Sluge, sa svim strahom pokoravajte se svojim gospodarima, ne samo dobrima i blagima nego i prkosnima.</verse>
				<verse number="19">Jer ovo je vrijedno hvale, ako netko radi savjesti pred Bogom podnosi duboku žalost trpeći nepravedno.</verse>
				<verse number="20">Jer kakva li slava ako ste za svoje pogreške udarani pa strpljivo podnosite? Ali ako, čineći dobro, trpite pa strpljivo podnosite, to je ugodno pred Bogom.</verse>
				<verse number="21">Jer ste na to pozvani, jer je i Krist pretrpio za nas i ostavio nam primjer da trebamo slijediti njegove stope.</verse>
				<verse number="22">On koji grijeha nije učinio niti se prijevara nije našla na njegovim ustima;</verse>
				<verse number="23">koji, kad je bio psovan nije zauzvrat psovao, kad je patio nije prijetio, nego je sebe predao onomu koji sudi pravedno;</verse>
				<verse number="24">koji je sâm u svome tijelu grijehe naše ponio na drvo da bismo mi, pošto smo umrli grijesima, pravednosti živjeli; čijim ste modricama ozdravljeni.</verse>
				<verse number="25">Jer ste bili kao ovce koje lutaju, ali ste se sada obratili k Pastiru i Nadgledniku svojih duša.</verse>
			</chapter>
			<chapter number="3">
				<verse number="1">Tako i vi, žene, budite podložne svojim muževima da, ako su neki neposlušni riječi, budu pridobiveni i bez riječi življenjem vas žena,</verse>
				<verse number="2">dok promotre vaše čisto življenje prožeto strahom.</verse>
				<verse number="3">Vaš ukras neka ne bude izvanjski: pletenje kose i nošenje zlata ili odijevanje haljina;</verse>
				<verse number="4">nego neka bude čovjeku skrovita srca, s nepropadljivim nakitom krotka i smirena duha, što je pred Bogom dragocjeno.</verse>
				<verse number="5">Jer nekoć su se tako ukrašavale svete žene koje su se pouzdavale u Boga i bile podložne svojim muževima,</verse>
				<verse number="6">kao što se Sara pokorila Abrahamu nazivajući ga svojim gospodarom. Njene ste kćeri tako dugo dok činite dobro i ne bojite se nikakvog zastrašivanja.</verse>
				<verse number="7">Tako i vi, muževi, živite sa svojim ženama prema spoznaji, iskazujući ženi čast kao slabijoj posudi i kao subaštinicama milosti života da vaše molitve ne bi bile sprječavane.</verse>
				<verse number="8">Napokon, svi budite jedne misli, suosjećajni jedan prema drugome, bratoljubivi, milosrdni, ljubazni.</verse>
				<verse number="9">Ne uzvraćajte zlo za zlo, ni psovku za psovku, već naprotiv, blagoslivljajte znajući da ste na to pozvani da biste baštinili blagoslov.</verse>
				<verse number="10">Jer onaj koji hoće ljubiti život i vidjeti dobre dane, neka jezik svoj suspregne od zla i usne svoje da ne govore prijevaru,</verse>
				<verse number="11">neka se kloni zla i čini dobro, neka traži mir i neka ide za njim.</verse>
				<verse number="12">Jer su oči Gospodinove nad pravednima, i uši su mu otvorene za njihove molitve, a lice je Gospodinovo protiv onih koji čine zlo.</verse>
				<verse number="13">I tko će vam nauditi ako ste sljedbenici dobra?</verse>
				<verse number="14">Ali ako i trpite radi pravednosti, blaženi ste! I ne plašite se njihove strahovlade niti se uznemirujte!</verse>
				<verse number="15">Nego posvetite Gospodina Boga u srcima svojim; i budite uvijek spremni dati odgovor svakome koji vas zamoli za obrazloženje nade koja je u vama, ali s krotkošću i strahom.</verse>
				<verse number="16">Imajte dobru savjest, da se u onome u čemu vas ogovaraju kao zločince postide oni koji lažno optužuju vaše dobro življenje u Kristu.</verse>
				<verse number="17">Jer vam je bolje, ako je to volja Božja, trpjeti čineći dobro, nego li čineći zlo.</verse>
				<verse number="18">Jer je i Krist jedanput pretrpio za grijehe, pravedan za nepravedne, da bi nas priveo Bogu; ubijen je u tijelu, ali oživljen je po Duhu.</verse>
				<verse number="19">Po kojem je i otišao i propovijedao duhovima koji su u tamnici,</verse>
				<verse number="20">koji su nekoć bili neposlušni kad ih je ono jednom Božja strpljivost iščekivala u dane Noine dok se gradila arka u kojoj je nekolicina, to jest osam duša, bilo spašeno od vode.</verse>
				<verse number="21">Njen prototip, krštenje, ne odlaganje tjelesne nečistoće, nego odgovor dobre savjesti prema Bogu, i nas sada spašava po uskrsnuću Isusa Krista,</verse>
				<verse number="22">koji je otišao u nebo i zdesna je Bogu, pošto su mu bili pokoreni anđeli i vlasti i sile.</verse>
			</chapter>
			<chapter number="4">
				<verse number="1">Budući da je Krist za nas trpio u tijelu, i vi se istom misli naoružajte, jer tko je u tijelu trpio, prestao je s grijehom,</verse>
				<verse number="2">da vrijeme koje mu je preostalo u tijelu proživi ne više po ljudskim požudama, nego po volji Božjoj.</verse>
				<verse number="3">Jer nam je bilo dovoljno što smo proteklo vrijeme svoga života proveli izvršavajući volju Pogana, kad smo hodili u razvratnostima, požudama, pijančevanjima, pijankama, bančenjima i bezakoničkim idolopoklonstvima.</verse>
				<verse number="4">Zato smatraju čudnim što vi ne trčite s njima u tu istu bujicu raskalašenosti pa vas pogrđuju.</verse>
				<verse number="5">Oni će polagati račun onome koji je spreman suditi žive i mrtve.</verse>
				<verse number="6">Jer zbog toga je i mrtvima propovijedano evanđelje, da bi mogli biti osuđeni kao ljudi u tijelu, a po Bogu živjeti u duhu.</verse>
				<verse number="7">Ali približio se kraj svega! Stoga budite trezveni i bdijte u molitvi!</verse>
				<verse number="8">A iznad svega, imajte žarku ljubav jedan prema drugome, jer će ljubav pokriti mnoštvo grijeha.</verse>
				<verse number="9">Budite gostoljubivi jedan prema drugome bez mrmljanja!</verse>
				<verse number="10">Kako je svatko primio dar, služite njime jedan drugome kao dobri upravitelji mnogovrsne milosti Božje.</verse>
				<verse number="11">Ako tko govori, neka govori kao riječi Božje; ako tko služi, neka to čini sposobnošću koju daje Bog, da bi se u svemu proslavio Bog po Isusu Kristu. Njemu neka je hvala i moć uvijek i zauvijek! Amen.</verse>
				<verse number="12">Ljubljeni, ne čudite se požaru što bukti među vama da vas iskuša, kao da vam se nešto neobično događa,</verse>
				<verse number="13">nego se radujte kao sudionici Kristovih patnji da biste se, kad se objavi njegova slava, mogli radovati i klicati.</verse>
				<verse number="14">Ako podnosite sramotu radi imena Kristova, blaženi ste; jer Duh slave i od Boga na vama počiva: oni ga pogrđuju, a vi ga proslavljate.</verse>
				<verse number="15">Samo neka nitko od vas ne trpi kao ubojica, ili kao lopov, ili kao zločinac, ili kao onaj koji se miješa u tuđe poslove;</verse>
				<verse number="16">ako li trpi kao kršćanin, neka se ne stidi, već neka slavi Boga radi toga.</verse>
				<verse number="17">Jer vrijeme je da započne sud, od kuće Božje. A ako najprije od nas počinje, kakav li je kraj onih što ne slušaju evanđelje Božje?</verse>
				<verse number="18">I ako je pravednik jedva spašen, gdje li će se pojaviti bezbožnik i grešnik?</verse>
				<verse number="19">Zato neka i oni koji trpe po volji Božjoj, povjeravaju duše svoje njemu u činjenju dobra, kao vjernom Stvoritelju.</verse>
			</chapter>
			<chapter number="5">
				<verse number="1">Starješine koji su među vama opominjem ja, koji sam isto starješina i svjedok Kristovih patnji, i sudionik slave koja će se otkriti:</verse>
				<verse number="2">napasajte stado Božje što je među vama, nadgledajte ga, ne prisilno, nego dragovoljno; i ne radi prljava dobitka, nego oduševljeno;</verse>
				<verse number="3">niti kao oni koji gospodare Božjom baštinom, nego kao oni koji su uzori stada,</verse>
				<verse number="4">pa ćete, kad se pojavi vrhovni Pastir, primiti neuveli vijenac slave.</verse>
				<verse number="5">Tako i vi, mladići, pokoravajte se starješinama, a svi se, podređeni jedni drugima, odjenite poniznošću, jer Bog se oholima protivi, a poniznima daje milost.</verse>
				<verse number="6">Ponizite se, dakle, pod silnom rukom Božjom, da vas on uzvisi u pravo vrijeme.</verse>
				<verse number="7">Svu svoju brigu bacite na njega, jer se on brine za vas.</verse>
				<verse number="8">Budite trezveni, bdijte, jer protivnik vaš, Đavao, kao ričući lav obilazi okolo tražeći koga može proždrijeti.</verse>
				<verse number="9">Njemu se oduprite čvrsti u vjeri, znajući da iste patnje dovršuju vaša braća po svijetu.</verse>
				<verse number="10">Ali Bog svake milosti, koji nas je pozvao u svoju vječnu slavu u Kristu Isusu, neka vas, nakon što malo potrpite, usavrši, utemelji, ojača, učvrsti.</verse>
				<verse number="11">Njemu neka je slava i vlast uvijek i zauvijek! Amen.</verse>
				<verse number="12">Napisao sam ukratko po Silvanu, kako smatram, vjernom vam bratu, ohrabrujući vas i svjedočeći da je istinita ova milost Božja u kojoj stojite.</verse>
				<verse number="13">Pozdravlja vas crkva koja je u Babilonu izabrana zajedno s vama i Marko, sin moj.</verse>
				<verse number="14">Pozdravite jedan drugoga poljupcem ljubavi! Mir neka je sa svima vama koji ste u Kristu Isusu. Amen.</verse>
			</chapter>
		</book>
		<book number="61">
			<chapter number="1">
				<verse number="1">Šimun Petar, sluga i apostol Isusa Krista, onima koji su po pravednosti Boga i Spasitelja našega Isusa Krista zadobili istu dragocjenu vjeru kao i mi.</verse>
				<verse number="2">Milost vam se i mir umnožili kroz spoznaju Boga i Isusa, Gospodina našega,</verse>
				<verse number="3">pošto nam je njegova božanska snaga podarila sve što je potrebno za život i pobožnost kroz spoznaju onoga koji nas je pozvao na slavu i krepost,</verse>
				<verse number="4">po kojima su nam darovana vrlo velika i dragocjena obećanja, da po njima postanete sudionici božanske naravi jer ste umakli pokvarenosti koja je u svijetu zbog požude.</verse>
				<verse number="5">I stoga svom revnošću prionite: pridodajte svojoj vjeri krepost, a kreposti znanje,</verse>
				<verse number="6">a znanju uzdržljivost, a uzdržljivosti strpljivost, a strpljivosti pobožnost,</verse>
				<verse number="7">a pobožnosti bratoljublje, a bratoljublju ljubav.</verse>
				<verse number="8">Jer ako je to u vama i umnožava se, ne ostavlja vas ni besposlenima ni besplodnima u spoznaji Gospodina našega Isusa Krista.</verse>
				<verse number="9">Ali kome to nedostaje, slijep je, kratkovidan; zaboravio je da je očišćen od svojih prijašnjih grijeha.</verse>
				<verse number="10">Zato, braćo, još više revnujte učiniti sigurnim svoj poziv i izabranje, jer kad to činite nećete nikada pasti.</verse>
				<verse number="11">Jer tako će vam se obilno opremiti ulazak u vječno kraljevstvo Gospodina našega i Spasitelja Isusa Krista.</verse>
				<verse number="12">Zato neću biti nemaran i uvijek ću vas na to podsjećati, premda to znate i utvrđeni ste u nazočnoj istini.</verse>
				<verse number="13">A ispravno je, smatram, sve dok sam u ovom šatoru, da vas budim podsjećanjem,</verse>
				<verse number="14">znajući da ću brzo odložiti svoj šator, kako mi je i Gospodin naš Isus Krist otkrio.</verse>
				<verse number="15">A potrudit ću se da se i nakon moje smrti uvijek toga sjećate.</verse>
				<verse number="16">Jer kad smo vam obznanili snagu i dolazak Gospodina našega Isusa Krista nismo slijedili podmuklo smišljene bajke, nego smo bili očevici njegova veličanstva.</verse>
				<verse number="17">Jer je od Boga Oca primio čast i slavu kad mu je od veličanstvene slave došao ovakav glas: “Ovo je Sin moj ljubljeni, u njemu sam potpuno zadovoljan!”</verse>
				<verse number="18">Taj glas, što je s neba došao, čuli smo i mi koji smo bili s njim na svetoj gori.</verse>
				<verse number="19">Imamo i još sigurniju proročku riječ; dobro činite što pazite na nju kao na svjetiljku što svijetli na mračnu mjestu sve dok dan ne osvane i zvijezda Danica se ne uzdigne u vašim srcima.</verse>
				<verse number="20">Najprije znajte ovo: da nijedno proročanstvo Pisma nije nastalo od bilo čijeg osobnog tumačenja,</verse>
				<verse number="21">jer proročanstvo nekoć nije došlo voljom čovjeka, nego su sveti Božji ljudi govorili poneseni Duhom Svetim.</verse>
			</chapter>
			<chapter number="2">
				<verse number="1">A bilo je u narodu i lažnih proroka, kao što će i među vama biti lažnih učitelja koji će potajno unijeti pogubna krivovjerja, nijekati Gospodara koji ih je otkupio i navući na sebe brzu propast.</verse>
				<verse number="2">I mnogi će slijediti njihove pogubne puteve. Zbog njih će se pogrđivati put istine.</verse>
				<verse number="3">I kroz lakomost će izmišljenim riječima stvarati od vas trgovačku robu. Njihova osuda već odavno ne oklijeva i propast njihova ne drijema.</verse>
				<verse number="4">Jer ako Bog nije poštedio anđele koji su sagriješili, nego ih oborio u Pakao i predao u okove tame da budu čuvani za sud;</verse>
				<verse number="5">i nije poštedio staroga svijeta, nego je spasio Nou, osmoga, propovjednika pravednosti, kad je doveo potop na svijet bezbožnih;</verse>
				<verse number="6">i gradove Sodomu i Gomoru pretvorio u pepeo, osudio ih propašću i postavio je za primjer onima koji smjeraju živjeti bezbožno;</verse>
				<verse number="7">a izbavio je pravednog Lota, izmučenog od besramnog življenja onih zlih,</verse>
				<verse number="8">(jer je taj pravednik, boraveći među njima, iz dana u dan mučio svoju pravednu dušu gledanjem i slušanjem njihovih bezakoničkih djela);</verse>
				<verse number="9">Gospodin zna pobožne iz iskušenja izbavljati, a nepravedne čuvati za Dan suda da budu kažnjeni,</verse>
				<verse number="10">a poglavito one koji hode za tijelom u prljavoj požudi i preziru gospodstvo. Drznici, samovoljnici, i ne boje se pogrdno govoriti o dostojanstvu.</verse>
				<verse number="11">Dok anđeli, koji su jakošću i snagom veći, ne iznose protiv njih podrugljivu optužbu pred Gospodinom.</verse>
				<verse number="12">A ovi, kao nerazumne životinje, po naravi rođene za lov i uništenje, pogrđuju ono što ne razumiju; i oni će u svojoj pokvarenosti potpuno propasti</verse>
				<verse number="13">i primiti nagradu za nepravednost. Užitkom smatraju razvratnost usred bijela dana. Ljage su i sramote! Naslađuju se svojim prijevarama dok se s vama goste.</verse>
				<verse number="14">Imaju oči pune preljuba i ne odustaju od grijeha, zavaravaju duše nepostojane, srce im je uvježbano u lakomstvu, djeca prokletstva!</verse>
				<verse number="15">Ostavili su pravi put i zastranili te slijedili put Bileama sina Bosorova koji je ljubio plaću za nepravednost,</verse>
				<verse number="16">ali je bio ukoren za svoju bezakonje: nijemo je magare čovječjim glasom progovorilo i spriječilo prorokovo ludilo.</verse>
				<verse number="17">Oni su izvori bezvodni, oblaci olujom gonjeni; za njih je sačuvana najtamnija tama zauvijek.</verse>
				<verse number="18">Jer kad govore ohole ispraznosti, kroz tjelesne požude i razvratnosti primamljuju one koji su zacijelo pobjegli od onih koji žive u zabludi.</verse>
				<verse number="19">Dok im obećavaju slobodu, oni su sami sluge pokvarenosti. Jer onaj koga je netko nadvladao, taj je onaj koji je odveden u ropstvo.</verse>
				<verse number="20">Jer ako su po spoznaji Gospodina i Spasitelja Isusa Krista pobjegli od prljavština svijeta i ako se opet u njih upletu i budu nadvladani, posljednje stanje im bude gore od prvoga.</verse>
				<verse number="21">Jer bolje bi im bilo da nisu spoznali puta pravednosti, nego što su se, pošto su ga spoznali, okrenuli od svete zapovijedi koja im je predana.</verse>
				<verse number="22">A dogodilo im se prema istinitoj poslovici: “Pas se vratio na svoju bljuvotinu i oprana svinja valjanju u blatu.”</verse>
			</chapter>
			<chapter number="3">
				<verse number="1">Ovo je, ljubljeni, već druga poslanica, koju vam pišem. U njima objema podsjećanjem potičem vaš neokaljan razum</verse>
				<verse number="2">da se sjetite riječi što su ih prorekli sveti proroci i zapovijedi nas apostola Gospodinovih i Spasiteljevih.</verse>
				<verse number="3">Znajte najprije ovo: da će u posljednje dane doći podrugljivci koji će hoditi po svojim vlastitim požudama</verse>
				<verse number="4">i govoriti: “Gdje je obećanje njegova dolaska? Jer otkad su očevi usnuli, sve ostaje tako kako je bilo od početka stvaranja.”</verse>
				<verse number="5">Jer su oni hotimice neupućeni u ovo: nebesa su bila odavna i zemlja je postala iz vode i po vodi, riječju Božjom.</verse>
				<verse number="6">Po njima je ondašnji svijet propao vodom potopljen.</verse>
				<verse number="7">A sadašnja nebesa i zemlja istom su riječju pohranjena i čuvaju se za oganj u Dan suda i propasti bezbožnih ljudi.</verse>
				<verse number="8">Ali u ovo jedno, ljubljeni, ne budite neupućeni: jedan je dan kod Gospodina kao tisuću godina, i tisuću godina kao jedan dan.</verse>
				<verse number="9">Nije Gospodin spor s obećanjem, kako što to neki smatraju sporošću, nego je strpljiv prema nama jer ne želi da tko propadne, nego da svi dođu k pokajanju.</verse>
				<verse number="10">Ali će doći dan Gospodnji kao lopov u noći, u koji će nebesa s velikom bukom proći i elementi će se vrućinom koja sažiže rastopiti, a zemlja i djela na njoj će izgorjeti.</verse>
				<verse number="11">Budući, dakle, da će se sve ovo rastaliti, kakvi li bi vi morali biti u svetom življenju i pobožnosti,</verse>
				<verse number="12">očekujući i požurujući dolazak dana Božjega, u koji će se nebesa zapaljena rastaliti i elementi se rastopiti vrućinom koja sažiže?</verse>
				<verse number="13">Ali mi, po obećanju njegovu, očekujemo nova nebesa i novu zemlju u kojima prebiva pravednost.</verse>
				<verse number="14">Zato, ljubljeni, dok to očekujete, nastojte da vas nađe u miru, bez ljage i nedužne.</verse>
				<verse number="15">A strpljivost Gospodina našega smatrajte spasenjem, kako je i naš ljubljeni brat Pavao, po mudrosti koja mu je dana, napisao vama,</verse>
				<verse number="16">kao i u svim njegovim poslanicama u kojima o tome govori. U njima su neke stvari teško razumljive koje neuki i nepostojani izvrću kao i druga Pisma, na svoju vlastitu propast.</verse>
				<verse number="17">Vi, dakle, ljubljeni, budući da sad to unaprijed znate, čuvajte se da ne biste bili zavedeni zabludom zlih i otpali od svoje nepokolebljivosti.</verse>
				<verse number="18">Štoviše, rastite u milosti i spoznaji Gospodina našega i Spasitelja Isusa Krista. Njemu slava i sada i zauvijek! Amen.</verse>
			</chapter>
		</book>
		<book number="62">
			<chapter number="1">
				<verse number="1">Ono što je bilo od početka, što smo čuli, što smo vidjeli očima svojim, što smo promotrili i što su ruke naše opipale o Riječi života;</verse>
				<verse number="2">jer se život očitovao, i vidjeli smo to, i svjedočimo, i navješćujemo vam život vječni, koji je bio kod Oca i očitovao se nama;</verse>
				<verse number="3">ono što smo vidjeli i čuli, navješćujemo vama da i vi imate zajedništvo s nama; a naše je zajedništvo s Ocem i sa Sinom njegovim Isusom Kristom.</verse>
				<verse number="4">I ovo vam pišemo da bi vaša radost bila potpuna.</verse>
				<verse number="5">A ovo je poruka koju smo čuli od njega i objavljujemo vama, da je Bog svjetlo, i tame u njemu nema nikakve!</verse>
				<verse number="6">Ako kažemo da imamo zajedništvo s njim, a u tami hodimo, lažemo i ne držimo istinu.</verse>
				<verse number="7">Ako li u svjetlu hodimo, kao što je on u svjetlu, imamo zajedništvo jedan s drugim i krv Isusa Krista, Sina njegova, čisti nas od svakog grijeha.</verse>
				<verse number="8">Ako kažemo da grijeha nemamo, sami sebe varamo i istine nema u nama.</verse>
				<verse number="9">Ako priznajemo svoje grijehe, vjeran je on i pravedan da nam oprosti grijehe i očisti nas od svake nepravde.</verse>
				<verse number="10">Ako kažemo da nismo sagriješili, njega pravimo lažljivcem i riječi njegove nema u nama.</verse>
			</chapter>
			<chapter number="2">
				<verse number="1">Dječice moja, ovo vam pišem da ne griješite. Ako tko i sagriješi, imamo zagovornika kod Oca: Isusa Krista, Pravednika.</verse>
				<verse number="2">I on je pomirnica za naše grijehe, i ne samo za naše nego i za grijehe cijelog svijeta.</verse>
				<verse number="3">A po ovome znamo da ga poznajemo: ako zapovijedi njegove držimo.</verse>
				<verse number="4">Tko kaže: “Poznajem ga”, a ne drži zapovijedi njegove, lažljivac je i u njemu nema istine.</verse>
				<verse number="5">Ali onaj koji drži riječ njegovu, u njemu je doista ljubav Božja savršena. Po tome znamo da smo u njemu.</verse>
				<verse number="6">Tko kaže da u njemu ostaje, mora i sâm tako hoditi, kao što je on hodio.</verse>
				<verse number="7">Braćo, ne pišem vam novu zapovijed, nego staru zapovijed koju ste imali od početka. Ta stara zapovijed jest riječ koju ste čuli od početka.</verse>
				<verse number="8">Opet, novu vam zapovijed pišem, onu koja je istinita u njemu i u vama, jer tama prolazi, a svjetlo istinsko već svijetli.</verse>
				<verse number="9">Tko kaže da je u svjetlu, a mrzi brata svojega, u tami je sve dosad.</verse>
				<verse number="10">Tko ljubi brata svojega, ostaje u svjetlu i sablazni u njemu nema.</verse>
				<verse number="11">Ali tko mrzi brata svojega, u tami je, i hodi u tami, i ne zna kamo ide jer mu je tama zaslijepila oči.</verse>
				<verse number="12">Pišem vama, dječice, jer su vam oprošteni grijesi radi imena njegova.</verse>
				<verse number="13">Pišem vama, očevi, jer ste upoznali onoga koji je od početka. Pišem vama, mladići, jer ste pobijedili Zloga. Pišem vama, dječice, jer ste upoznali Oca.</verse>
				<verse number="14">Napisao sam vama, očevi, jer ste upoznali onoga koji je od početka. Napisao sam vama, mladići, jer ste snažni i riječ Božja ostaje u vama i pobijedili ste Zloga.</verse>
				<verse number="15">Ne ljubite svijet ni ono što je u svijetu. Ako tko ljubi svijet, ljubav Očeva nije u njemu.</verse>
				<verse number="16">Jer sve što je u svijetu, požuda tijela i požuda očiju i oholost života, nije od Oca, nego je od svijeta.</verse>
				<verse number="17">I svijet prolazi i požuda njegova; ali tko izvršava volju Božju ostaje zauvijek.</verse>
				<verse number="18">Dječice, posljednji je čas! I kao što ste čuli da Antikrist dolazi, već i sada postoje mnogi antikristi. Otuda znamo da je posljednji čas.</verse>
				<verse number="19">Od nas su izašli, ali nisu bili od nas. Jer kad bi bili od nas, ostali bi s nama. Ali su oni izašli kako bi se očitovali da nisu svi od nas.</verse>
				<verse number="20">Ali vi imate pomazanje od Svetoga i sve znate.</verse>
				<verse number="21">Nisam vam napisao jer ne znate istinu, nego jer je znate i jer nikakva laž nije od istine.</verse>
				<verse number="22">Tko je lažljivac, ako ne onaj koji niječe da Isus jest Krist? Tko niječe Oca i Sina, taj je antikrist.</verse>
				<verse number="23">Svatko tko niječe Sina, nema ni Oca, a tko priznaje Sina, ima i Oca.</verse>
				<verse number="24">Neka dakle ono što ste vi od početka čuli ostane u vama. Ako u vama ostane ono što ste od početka čuli, i vi ćete ostati u Sinu i u Ocu.</verse>
				<verse number="25">A ovo je obećanje koje nam je on obećao: život vječni.</verse>
				<verse number="26">Ovo sam vam napisao o onima koji vas zavode.</verse>
				<verse number="27">Ali pomazanje koje ste vi primili od njega u vama ostaje i nije potrebno da bi vas netko poučavao. Nego kao što vas to isto pomazanje poučava o svemu, a istinito je i nije laž, i kako vas je ono naučilo, tako ostanite u njemu.</verse>
				<verse number="28">I sada, dječice, ostanite u njemu da, kad se pojavi, imamo pouzdanje te se ne postidimo pred njim kod njegovog dolaska.</verse>
				<verse number="29">Ako znate da je on pravedan, znate i da je svaki koji izvršava pravdu od njega rođen.</verse>
			</chapter>
			<chapter number="3">
				<verse number="1">Gledajte kakvu nam je ljubav Otac darovao, da se zovemo sinovima Božjim. Zbog toga nas svijet ne poznaje jer njega nije upoznao.</verse>
				<verse number="2">Ljubljeni, sada smo sinovi Božji i još se nije očitovalo što ćemo biti. A znamo: kad se on očituje, bit ćemo njemu slični, jer ćemo ga vidjeti kao što jest.</verse>
				<verse number="3">I svaki koji ima tu nadu u njega, čisti se, kao što je i on čist.</verse>
				<verse number="4">Svaki koji čini grijeh, prestupa zakon; jer grijeh je prestupanje zakona.</verse>
				<verse number="5">I znate da se on pojavio da bi oduzeo naše grijehe; a grijeha u njemu nema.</verse>
				<verse number="6">Svaki koji ostaje u njemu, ne griješi. Svaki koji griješi, njega nije vidio niti ga je upoznao.</verse>
				<verse number="7">Dječice, neka vas nitko ne zavede! Tko izvršava pravdu, pravedan je kao što je on pravedan.</verse>
				<verse number="8">Tko čini grijeh, od Đavla je jer Đavao griješi od početka. Zbog toga se pojavio Sin Božji da uništi djela đavolska.</verse>
				<verse number="9">Svaki koji je od Boga rođen, ne čini grijeh jer sjeme njegovo u njemu ostaje; i ne može griješiti jer je od Boga rođen.</verse>
				<verse number="10">Po ovome se očituju djeca Božja i djeca đavolska: svaki koji ne izvršava pravdu i tko ne ljubi brata svojega, nije od Boga.</verse>
				<verse number="11">Jer ovo je poruka koju ste čuli od početka, da ljubimo jedan drugoga.</verse>
				<verse number="12">Ne kao Kajin, koji je bio od Zloga te je ubio brata svojega. A zbog čega ga je ubio? Jer su mu djela bila zla, a djela brata njegova pravedna.</verse>
				<verse number="13">Ne čudite se, braćo moja, ako vas svijet mrzi.</verse>
				<verse number="14">Mi znamo da smo prešli iz smrti u život jer ljubimo braću. Tko ne ljubi brata svojega, ostaje u smrti.</verse>
				<verse number="15">Svaki koji mrzi brata svojega, ubojica je. A znate da nijedan ubojica nema vječni život koji bi prebivao u njemu.</verse>
				<verse number="16">Po tome smo upoznali ljubav Božju: jer je on položio svoj život za nas. I mi bismo morali položiti svoje živote za braću.</verse>
				<verse number="17">A tko ima dobra ovoga svijeta i vidi brata svojega u potrebi i zatvori srce svoje pred njim, kako da ljubav Božja prebiva u njemu?</verse>
				<verse number="18">Dječice moja, ne ljubimo riječju ni jezikom, nego djelom i istinom.</verse>
				<verse number="19">I po tome znamo da smo od istine i pred njim ćemo primiriti srca svoja.</verse>
				<verse number="20">Jer ako nas srce naše osuđuje, Bog je veći od našega srca i sve zna.</verse>
				<verse number="21">Ljubljeni, ako nas srce naše ne osuđuje, tada možemo s pouzdanjem k Bogu.</verse>
				<verse number="22">I sve što molimo, primamo od njega jer zapovijedi njegove držimo i činimo što je pred njim ugodno.</verse>
				<verse number="23">I ovo je zapovijed njegova: da povjerujemo u ime Sina njegova Isusa Krista i ljubimo jedan drugoga kao što nam je dao zapovijed.</verse>
				<verse number="24">I tko drži zapovijedi njegove, u njemu prebiva, i On u njemu. I po tome znamo da On prebiva u nama: po Duhu kojeg nam je dao.</verse>
			</chapter>
			<chapter number="4">
				<verse number="1">Ljubljeni, ne vjerujte svakom duhu, nego provjeravajte duhove jesu li od Boga; jer su mnogi lažni proroci izašli u svijet.</verse>
				<verse number="2">Po ovome prepoznajete Duha Božjega: svaki duh koji priznaje da je Isus Krist u tijelu došao, od Boga je.</verse>
				<verse number="3">A svaki duh koji ne priznaje da je Isus Krist u tijelu došao, nije od Boga. To je duh Antikristov, za kojeg ste čuli da treba doći i već je sad u svijetu.</verse>
				<verse number="4">A vi ste od Boga, dječice, i pobijedili ste ih; jer veći je onaj koji je u vama, nego onaj koji je u svijetu.</verse>
				<verse number="5">Oni su od svijeta, zbog toga od svijeta govore i svijet ih sluša.</verse>
				<verse number="6">Mi smo od Boga: tko poznaje Boga, nas sluša, tko nije od Boga, ne sluša nas. Po tome prepoznajemo duha istine i duha zablude.</verse>
				<verse number="7">Ljubljeni, ljubimo jedan drugoga; jer ljubav je od Boga, i svaki koji ljubi, od Boga je rođen i poznaje Boga.</verse>
				<verse number="8">Tko ne ljubi, ne poznaje Boga; jer Bog je ljubav.</verse>
				<verse number="9">U ovome se očitova ljubav Božja u nama: Bog je Sina svojega jedinorođenoga poslao u svijet da bismo živjeli po njemu.</verse>
				<verse number="10">U ovome je ljubav: ne da smo mi ljubili Boga, nego da je on ljubio nas i poslao Sina svojega da bude pomirnica za naše grijehe.</verse>
				<verse number="11">Ljubljeni, ako je Bog tako ljubio nas, i mi bismo morali ljubiti jedan drugoga.</verse>
				<verse number="12">Boga nikada nitko nije vidio. Ako ljubimo jedan drugoga, Bog prebiva u nama i ljubav je njegova u nama savršena.</verse>
				<verse number="13">Po ovome znamo da prebivamo u njemu i on u nama jer nam je dao od svojega Duha.</verse>
				<verse number="14">I mi smo vidjeli i svjedočimo da je Otac poslao Sina kao Spasitelja svijeta.</verse>
				<verse number="15">Tko priznaje da je Isus Sin Božji, Bog prebiva u njemu, i on u Bogu.</verse>
				<verse number="16">I mi smo upoznali i povjerovali u ljubav koju Bog ima prema nama. Bog je ljubav i tko prebiva u ljubavi, u Bogu prebiva, i Bog u njemu.</verse>
				<verse number="17">U ovom se ljubav među nama usavršuje: da bismo imali hrabrost na Dan suda jer kakav je on, takvi smo i mi u ovome svijetu.</verse>
				<verse number="18">U ljubavi nema straha, nego savršena ljubav istjeruje strah; jer strah donosi muku, a tko se boji, nije savršen u ljubavi.</verse>
				<verse number="19">Mi ljubimo njega jer je on najprije ljubio nas.</verse>
				<verse number="20">Kaže li tko: “Ljubim Boga”, a mrzi brata svojega, lažljivac je. Jer tko ne ljubi brata svojega kojega vidi, kako može ljubiti Boga kojega ne vidi?</verse>
				<verse number="21">I ovu zapovijed imamo od njega: tko ljubi Boga, neka ljubi i brata svojega.</verse>
			</chapter>
			<chapter number="5">
				<verse number="1">Svaki koji vjeruje da Isus jest Krist, od Boga je rođen. I svaki koji ljubi onoga koji je rodio, ljubi i onoga koji se rodio od njega.</verse>
				<verse number="2">Po ovome znamo da ljubimo djecu Božju: kad ljubimo Boga i zapovijedi njegove držimo.</verse>
				<verse number="3">Jer ovo je ljubav Božja: da držimo njegove zapovijedi. A zapovijedi njegove nisu teške.</verse>
				<verse number="4">Jer svaki koji je od Boga rođen, pobjeđuje svijet. A ovo je pobjeda koja pobjeđuje svijet: vjera naša.</verse>
				<verse number="5">Tko je taj koji pobjeđuje svijet ako ne onaj koji vjeruje da je Isus Sin Božji?</verse>
				<verse number="6">To je onaj koji je došao od vode i krvi, Isus Krist. Ne samo od vode nego od vode i krvi. I Duh je taj koji svjedoči, jer Duh je istina.</verse>
				<verse number="7">Jer troje su što svjedoče u nebu: Otac, Riječ i Duh Sveti. I ovo troje su jedno.</verse>
				<verse number="8">I troje su što svjedoče na zemlji: Duh i voda i krv. I ovo troje su usklađeni u jednom.</verse>
				<verse number="9">Ako primamo svjedočanstvo ljudi, svjedočanstvo je Božje veće. Jer ovo je svjedočanstvo Božje kojim je on svjedočio za svojega Sina.</verse>
				<verse number="10">Tko vjeruje u Sina Božjega, ima to svjedočanstvo u sebi; tko ne vjeruje Bogu, učinio ga je lažljivcem, jer nije vjerovao u svjedočanstvo kojim je Bog svjedočio za svojega Sina.</verse>
				<verse number="11">A ovo je to svjedočanstvo: Bog je nama dao život vječni i taj je život u Sinu njegovu.</verse>
				<verse number="12">Tko ima Sina, ima život, tko nema Sina Božjega, nema života.</verse>
				<verse number="13">Ovo sam napisao vama koji vjerujete u ime Sina Božjeg, da biste znali da imate život vječni i da biste vjerovali u ime Sina Božjeg.</verse>
				<verse number="14">I ovo je pouzdanje koje imamo u njega, da ako što molimo po volji njegovoj, uslišava nas.</verse>
				<verse number="15">A ako znamo da nas uslišava, sve što molimo, znamo da imamo odgovor na molbe koje smo zamolili od njega.</verse>
				<verse number="16">Ako tko vidi brata svojega gdje čini grijeh što nije na smrt, neka moli i dat će mu život, onima koji čine grijeh što nije na smrt. Postoji grijeh koji je na smrt; za takav ne kažem da se moli.</verse>
				<verse number="17">Svaka nepravda je grijeh. A postoji grijeh koji nije na smrt.</verse>
				<verse number="18">Znamo da svaki koji je rođen od Boga, ne griješi; nego se rođeni od Boga čuva i Zli ga se ne dotiče.</verse>
				<verse number="19">Znamo da smo od Boga, a sav svijet leži u zlu.</verse>
				<verse number="20">I znamo da je Sin Božji došao i dao nam razum da upoznamo onoga koji je istinit. I mi smo u istinitome, u Sinu njegovom Isusu Kristu. On je istiniti Bog i život vječni.</verse>
				<verse number="21">Dječice, čuvajte se idola! Amen.</verse>
			</chapter>
		</book>
		<book number="63">
			<chapter number="1">
				<verse number="1">Starješina, izabranoj gospođi i njenoj djeci koju ja ljubim u istini; i ne samo ja nego i svi koji su upoznali istinu,</verse>
				<verse number="2">radi istine koja ostaje u nama i bit će s nama zauvijek.</verse>
				<verse number="3">Neka bude s vama milost, milosrđe i mir od Boga Oca i od Gospodina Isusa Krista, Sina Očeva, u istini i ljubavi!</verse>
				<verse number="4">Silno sam se obradovao što sam našao neke od tvoje djece kako hode u istini, kao što smo primili zapovijed od Oca.</verse>
				<verse number="5">I sada te zaklinjem, gospođo, ne kao da ti novu zapovijed pišem, nego onu koju smo imali od početka: da ljubimo jedan drugoga.</verse>
				<verse number="6">A ovo je ljubav: da hodimo po zapovijedima njegovim. To je zapovijed, kao što ste čuli od početka, da u njoj hodite.</verse>
				<verse number="7">Jer su na svijet došli mnogi zavodnici koji ne priznaju da je Isus Krist došao u tijelu. To je zavodnik i antikrist.</verse>
				<verse number="8">Čuvajte se da ne izgubimo što smo radom postigli, nego da primimo potpunu nagradu.</verse>
				<verse number="9">Onaj tko čini prijestup i ne ostaje u nauku Kristovu, nema Boga. Onaj koji ostaje u nauku Kristovu, taj ima i Oca i Sina.</verse>
				<verse number="10">Ako tko dolazi k vama, a ne donosi taj nauk, ne primajte ga u svoju kuću i ne upućujte mu pozdrava.</verse>
				<verse number="11">Jer onaj tko mu upućuje pozdrav, dionik je njegovih zlih djela.</verse>
				<verse number="12">Puno bih vam imao pisati, ali nisam htio papirom i crnilom, nego se pouzdajem da ću doći k vama i razgovarati licem u lice da radost naša bude potpuna.</verse>
				<verse number="13">Pozdravljaju te djeca tvoje izabrane sestre. Amen.</verse>
			</chapter>
		</book>
		<book number="64">
			<chapter number="1">
				<verse number="1">Starješina, ljubljenomu Gaju, kojega ja ljubim u istini.</verse>
				<verse number="2">Ljubljeni, želim ti iznad svega da napreduješ i da budeš zdrav, kao što napreduje tvoja duša.</verse>
				<verse number="3">Jer sam se silno obradovao kad su došla braća i posvjedočila za istinu koja je u tebi: kako ti hodiš u istini.</verse>
				<verse number="4">Nemam veće radosti nego čuti da moja djeca hode u istini.</verse>
				<verse number="5">Ljubljeni, vjerno radiš sve to što radiš za braću i za strance,</verse>
				<verse number="6">koji su pred crkvom posvjedočili za tvoju ljubav. Dobro ćeš učiniti ispratiš li ih na bogougodan način.</verse>
				<verse number="7">Jer su radi imena njegova izašli ne uzimajući ništa od Pogana.</verse>
				<verse number="8">Mi bismo, dakle, morali primati takve da bismo bili suradnici istine.</verse>
				<verse number="9">Napisao sam crkvi; ali Diotref koji voli biti prvi među njima, ne prima nas.</verse>
				<verse number="10">Zbog toga ću ga, kad dođem, podsjetiti na djela koja čini kad protiv nas brblja zlobne riječi. A ni to mu nije dosta, nego ni sâm ne prima braću i zabranjuje onima koji bi to htjeli te ih izbacuje iz crkve.</verse>
				<verse number="11">Ljubljeni, ne nasljeduj zlo, nego dobro. Tko dobro čini, od Boga je; a onaj tko zlo čini, nije vidio Boga.</verse>
				<verse number="12">Demetrije ima dobro svjedočanstvo od svih, i od same istine. A i mi svjedočimo, a ti znaš da je naše svjedočanstvo istinito.</verse>
				<verse number="13">Puno bih ti imao pisati, ali ne bih ti htio pisati crnilom i perom.</verse>
				<verse number="14">No pouzdajem se da ću te uskoro vidjeti pa ćemo razgovarati licem u lice. Mir tebi! Pozdravljaju te prijatelji! Pozdravi prijatelje po imenu.</verse>
			</chapter>
		</book>
		<book number="65">
			<chapter number="1">
				<verse number="1">Juda, sluga Isusa Krista, a brat Jakovljev, posvećenima po Bogu Ocu i sačuvanima u Isusu Kristu, i pozvanima.</verse>
				<verse number="2">Milosrđe vam se, i mir i ljubav umnožili!</verse>
				<verse number="3">Ljubljeni, dok sam sa svom revnošću nastojao pisati vam o zajedničkome spasenju imao sam potrebu napisati vam i poticati vas da se borite za vjeru koja je jednom predana svetima.</verse>
				<verse number="4">Jer su se neopaženo uvukli neki ljudi koji su već odavna određeni za tu osudu, bezbožni koji milost Boga našega izokreću u razvratnost i niječu jedinoga Gospodara, Boga, i Gospodina našega Isusa Krista.</verse>
				<verse number="5">Ali želim vas podsjetiti, premda ste vi to jednom već upoznali, kako je Gospodin spasio narod iz zemlje egipatske, a zatim uništio one koji nisu povjerovali.</verse>
				<verse number="6">I anđele, koji nisu očuvali svoje prvobitno stanje, nego su ostavili svoje boravište, sačuvao je pod tamom u vječnim okovima za sud velikoga Dana;</verse>
				<verse number="7">kao što Sodoma i Gomora i gradovi oko njih, koji su se na njima sličan način odali bludništvu i pošli za drugim tijelom, stoje za primjer trpeći osvetu vječnoga ognja.</verse>
				<verse number="8">Tako i ovi besramni sanjari oskvrnjuju tijelo, preziru gospodstvo i pogrđuju dostojanstva.</verse>
				<verse number="9">A Mihael, arkanđeo, kad se prepirao s Đavlom i raspravljao o tijelu Mojsijevu, nije se usudio donijeti pogrdnu optužbu, nego je rekao: “Gospodin te prekorio!”</verse>
				<verse number="10">A ovi pogrđuju ono što ne poznaju; a što poznaju po naravi, kao nerazumne životinje, u tome sami sebe izopačuju.</verse>
				<verse number="11">Jao njima! Jer su pošli putem Kajinovim i za nagradu pohlepno pojurili u zabludu Bileamovu te u proturječenju Korahovom propali.</verse>
				<verse number="12">Oni su ljage na vašim gozbama ljubavi, kad se s vama goste, hraneći sami sebe bez straha; oblaci bezvodni koje vjetrovi raznose, stabla suha, besplodna, dvaput umrla, iskorijenjena;</verse>
				<verse number="13">bijesno morsko valovlje što ispjenjuje svoje sramote; zvijezde lutalice za koje se čuva crna tama zauvijek.</verse>
				<verse number="14">A o njima je prorokovao i sedmi od Adama, Henok, govoreći: “Gle, Gospodin dolazi s desettisućama svojih svetih</verse>
				<verse number="15">da provede sud nad svima i presvjedoči sve bezbožne među njima o svim njihovim bezbožnim djelima koja su u bezbožnosti učinili i o svim teškim riječima</verse>
				<verse number="16">To su nezadovoljna gunđala, što za požudama svojim hodaju, usta im govore nadute riječi, i u lice se ulaguju radi dobitka.</verse>
				<verse number="17">Ali vi, ljubljeni, sjetite se riječi što su ih prorekli apostoli Gospodina našega Isusa Krista.</verse>
				<verse number="18">Oni su vam govorili da će u posljednje vrijeme biti podrugljivaca koji će hoditi za svojim bezbožnim požudama.</verse>
				<verse number="19">To su oni koji se odvajaju, puteni, koji nemaju Duha.</verse>
				<verse number="20">Ali vi, ljubljeni, nadograđujte se na svojoj najsvetijoj vjeri moleći se u Duhu Svetome,</verse>
				<verse number="21">sebe očuvajte u ljubavi Božjoj iščekujući milosrđe Gospodina našega Isusa Krista za život vječni.</verse>
				<verse number="22">I na neke se sažalite, razlikujući ih,</verse>
				<verse number="23">a druge sa strahom spašavajte grabeći ih iz ognja; mrzite i odjeću od tijela okaljanu.</verse>
				<verse number="24">A onome koji vas može očuvati od pada i besprijekorne postavite pred svoju slavu u radosti,</verse>
				<verse number="25">jedinomu mudrom Bogu, Spasitelju našemu, slava i veličanstvo, gospodstvo i vlast, i sada i zauvijek! Amen.</verse>
			</chapter>
		</book>
		<book number="66">
			<chapter number="1">
				<verse number="1">Otkrivenje Isusa Krista koje mu je Bog dao da pokaže slugama svojim što se treba ubrzo dogoditi. I on je to poslao i naznačio po svom anđelu sluzi svome Ivanu,</verse>
				<verse number="2">koji je posvjedočio za riječ Božju i za svjedočanstvo Isusa Krista i za sve što je vidio.</verse>
				<verse number="3">Blažen je onaj koji čita i oni što slušaju riječ ovog proroštva i drže što je u njemu zapisano. Jer vrijeme je blizu!</verse>
				<verse number="4">Ivan, sedmerim crkvama u Aziji. Milost vam i mir od onoga koji jest i koji je bio i koji dolazi; i od sedam Duhova koji su pred njegovim prijestoljem;</verse>
				<verse number="5">i od Isusa Krista, koji je vjerni Svjedok, Prvorođenac od mrtvih i Knez kraljeva zemaljskih. Njemu koji nas je ljubio i svojom nas krvlju oprao od grijeha naših</verse>
				<verse number="6">te nas učinio kraljevima i svećenicima Bogu i Ocu svojemu: njemu slava i vlast uvijek i zauvijek! Amen.</verse>
				<verse number="7">Evo, dolazi s oblacima i svako oko će ga vidjeti, i oni koji su ga proboli; i sva plemena zemaljska će naricati zbog njega. Da! Amen!</verse>
				<verse number="8">“Ja sam Alfa i Omega, Početak i Svršetak” govori Gospodin, onaj koji jest i koji je bio i koji dolazi, Svesilni.</verse>
				<verse number="9">Ja, Ivan, i brat vaš i suzajedničar u nevolji i u kraljevstvu i postojanosti Isusa Krista: bio na otoku zvanom Patmos radi riječi Božje i radi svjedočanstva Isusa Krista.</verse>
				<verse number="10">Bio sam u Duhu u dan Gospodnji i začuo sam iza sebe snažan glas, kao glas trube,</verse>
				<verse number="11">kako govori: “Ja sam Alfa i Omega, Prvi i Posljednji”, i: “Što vidiš, napiši u knjigu i pošalji sedmerim crkvama koje su u Aziji: u Efez, i u Smirnu, i u Pergam, i u Tijatiru, i u Sard, i u Filadelfiju, i u Laodiceju.”</verse>
				<verse number="12">I okrenuo sam se da vidim glas koji je govorio sa mnom. I pošto sam se okrenuo, vidio sam sedam zlatnih svijećnjaka,</verse>
				<verse number="13">a posred sedam svijećnjaka nekoga poput Sina čovječjega, odjevenog u odjeću što seže do nogu i opasana oko prsiju zlatnim pojasom.</verse>
				<verse number="14">Njegova glava i vlasi bile su bijele kao vuna, bijele kao snijeg, a oči su mu bile kao plamen ognjeni;</verse>
				<verse number="15">i noge mu nalik mjedi ulaštenoj, kao u peći užarene; i glas mu kao šum mnogih voda;</verse>
				<verse number="16">i imao je u desnoj svojoj ruci sedam zvijezda, i iz usta njegovih izlazio je oštar dvosjekli mač; a lice mu je bilo kao sunce kad sjaji u svojoj snazi.</verse>
				<verse number="17">I kad sam ga vidio, pao sam do njegovih nogu kao mrtav. A on je stavio svoju desnu ruku na mene govoreći mi: “Ne boj se! Ja sam Prvi i Posljednji,</verse>
				<verse number="18">onaj koji živi; i bio sam mrtav, a evo živ sam uvijek i zauvijek! Amen! I imam ključeve pakla i smrti.</verse>
				<verse number="19">Napiši ono što si vidio, i ono što jest, i ono što se ima dogoditi poslije.</verse>
				<verse number="20">Otajstvo onih sedam zvijezda koje si vidio u mojoj desnici i sedam zlatnih svijećnjaka: sedam zvijezda anđeli su sedam crkava, a sedam svijećnjaka koje si vidio sedam je crkava.”</verse>
			</chapter>
			<chapter number="2">
				<verse number="1">Anđelu efežanske crkve napiši: ‘Ovo govori onaj koji drži sedam zvijezda u svojoj desnici, onaj koji hodi posred sedam zlatnih svijećnjaka:</verse>
				<verse number="2">Znam tvoja djela, i tvoj trud, i tvoju postojanost, i da ne možeš podnijeti one koji su zli; i iskušao si one koji tvrde da su apostoli, a nisu, i našao si da su oni lažljivci;</verse>
				<verse number="3">i podnio si, i postojanosti imaš, i radi imena mojega trudio si se i nisi klonuo.</verse>
				<verse number="4">Ali imam nešto protiv tebe zato što si svoju prvu ljubav ostavio.</verse>
				<verse number="5">Sjeti se stoga odakle si pao i pokaj se i čini prva djela. Inače dolazim k tebi ubrzo; i maknut ću tvoj svijećnjak s njegovog mjesta ako se ne pokaješ.</verse>
				<verse number="6">Ali ovo imaš: mrziš djela nikolaita koja i ja mrzim.</verse>
				<verse number="7">Tko ima uho, neka čuje što Duh govori crkvama! Onome koji pobjedi dat ću jesti od stabla života što je usred raja Božjeg.’ “</verse>
				<verse number="8">“I anđelu crkve u Smirni napiši: ‘Ovo govori Prvi i Posljednji, Onaj koji je bio mrtav i oživio.</verse>
				<verse number="9">Znam tvoja djela i nevolju i siromaštvo, ali bogat si, i znam huljenje onih koji sebe nazivaju Židovima, a nisu, nego su sinagoga Sotonina.</verse>
				<verse number="10">Nemoj se bojati onoga što ćeš pretrpjeti! Evo, neke će od vas Đavao baciti u tamnicu da budete iskušani; i imat ćete nevolju deset dana. Budi vjeran do smrti, i dat ću ti vijenac života.</verse>
				<verse number="11">Tko ima uho, neka čuje što Duh govori crkvama! Onome koji pobjeđuje neće nauditi druga smrt.’ “</verse>
				<verse number="12">“I anđelu crkve u Pergamu napiši: ‘Ovo govori onaj koji ima oštar dvosjekli mač:</verse>
				<verse number="13">Znam tvoja djela i gdje prebivaš, tamo gdje je Sotonino prijestolje. A čvrsto se držiš mojega imena te nisi zanijekao moju vjeru ni u one dane u koje je Antipa, moj vjerni svjedok, ubijen kod vas, gdje prebiva Sotona.</verse>
				<verse number="14">Ali imam malo protiv tebe zato što imaš ondje one koji drže nauk Bileama, koji je poučio Balaka da postavi stupicu pred sinove Izraelove, da jedu žrtvovano idolima i bludniče.</verse>
				<verse number="15">Tako i ti imaš onih koji drže nauk nikolaitski, koji mrzim.</verse>
				<verse number="16">Pokaj se! Inače dolazim ubrzo k tebi i borit ću se s njima mačem svojih usta.</verse>
				<verse number="17">Tko ima uho, neka čuje što Duh govori crkvama! Onome koji pobjeđuje dat ću jesti od mane skrivene; i dat ću mu kamen bijeli, a na kamenu napisano novo ime koje nitko ne zna osim onoga koji ga prima.</verse>
				<verse number="18">“I anđelu crkve u Tijatiri napiši: ‘Ovo govori Sin Božji, onaj kojemu su oči kao plamen ognjeni, a noge mu nalik mjedi ulaštenoj:</verse>
				<verse number="19">Znam tvoja djela i ljubav i službu i vjeru i tvoju postojanost, i tvoja djela, posljednja kojih je više od prvih.</verse>
				<verse number="20">Ali imam malo protiv tebe što ženi Jezabeli, koja sebe naziva proročicom, dopuštaš naučavati i zavoditi moje sluge da bludniče i jedu žrtvovano idolima.</verse>
				<verse number="21">I dao sam joj vremena da se pokaje od bludništva svojega, i nije se pokajala.</verse>
				<verse number="22">Evo, nju ja bacam u postelju, a one koji s njom čine preljub, u nevolju veliku, ako se ne pokaju od svojih djela.</verse>
				<verse number="23">I djecu ću njenu smrću pobiti; i sve će crkve znati da sam ja onaj koji istražuje bubrege i srca; i dat ću svakome od vas prema vašim djelima.</verse>
				<verse number="24">A vama i ostalima u Tijatiri koji ne drže ovoga nauka i koji nisu upoznali dubina Sotoninih, kako oni govore, kažem: Ne stavljam na vas drugoga bremena;</verse>
				<verse number="25">nego što već imate, čvrsto držite dok ne dođem.</verse>
				<verse number="26">A onome koji pobjeđuje i koji bude do kraja držao djela moja, njemu ću dati vlast nad narodima</verse>
				<verse number="27">i vladat će nad njima željeznim štapom, razbit će se kao posude glinene, kao što sam i ja primio od svoga Oca.</verse>
				<verse number="28">I dat ću mu Jutarnju zvijezdu.</verse>
				<verse number="29">Tko ima uho, neka čuje što Duh govori crkvama.’ “</verse>
			</chapter>
			<chapter number="3">
				<verse number="1">“I anđelu crkve u Sardu napiši: ‘Ovo govori onaj koji ima sedam duhova Božjih i sedam zvijezda. Znam tvoja djela: da imaš ime da bi živio, a mrtav si.</verse>
				<verse number="2">Budi budan i utvrdi ostatak koji samo što nije umro; jer nisam našao tvoja djela savršenima pred Bogom.</verse>
				<verse number="3">Sjeti se stoga kako si primio i čuo, tako i čvrsto drži, i pokaj se. Ne budeš li, dakle, budan, doći ću na tebe kao lopov, i nećeš znati u koji ću čas doći na tebe.</verse>
				<verse number="4">Imaš i u Sardu nekoliko imena onih koji nisu okaljali svoje odjeće; i hodit će sa mnom u bjelini jer su dostojni.</verse>
				<verse number="5">Onaj koji pobjeđuje, taj će biti odjeven u bijelu odjeću. I njegovo ime neću izbrisati iz knjige života, i priznat ću ime njegovo pred Ocem svojim i pred anđelima njegovim.</verse>
				<verse number="6">Tko ima uho, neka čuje što Duh govori crkvama.’ “</verse>
				<verse number="7">“I anđelu crkve u Filadelfiji napiši: ‘Ovo govori onaj koji je svet, onaj koji je istinit, onaj koji ima ključ Davidov, onaj koji otvara i nitko ne zatvara, i zatvara i nitko ne otvara.</verse>
				<verse number="8">Znam tvoja djela. Evo, postavio sam pred tobom vrata otvorena i nitko ih ne može zatvoriti. Jer malene si snage, a očuvao si moju riječ i nisi zanijekao moje ime.</verse>
				<verse number="9">Evo, dat ću da oni iz sinagoge Sotonine, koji govore za sebe da su Židovi, a nisu nego lažu, evo, učinit ću da oni dođu i iskažu ti štovanje pred nogama i upoznaju da sam te ja ljubio.</verse>
				<verse number="10">Budući da si očuvao riječ o mojoj postojanosti, i ja ću očuvati tebe od časa iskušenja koji ima doći na sav svijet da se iskušaju oni što prebivaju na zemlji.</verse>
				<verse number="11">Evo, dolazim ubrzo. Čvrsto drži što imaš da ti nitko ne uzme vijenac.</verse>
				<verse number="12">Onoga koji pobjeđuje učinit ću stupom u hramu svojega Boga i odande van više neće izaći; i na njega ću napisati ime Boga svojega i ime grada Boga svojega, novog Jeruzalema, koji silazi s neba od Boga mojega, i napisat ću na njega svoje novo ime.</verse>
				<verse number="13">Tko ima uho, neka čuje što Duh govori crkvama.’ “</verse>
				<verse number="14">“I anđelu laodicejanske crkve napiši: ‘Ovo govori Amen, vjerni i istiniti svjedok, početak Božjeg stvorenja.</verse>
				<verse number="15">Znam tvoja djela: nisi ni studen ni vruć. Htio bih da si studen ili vruć!</verse>
				<verse number="16">Ovako, budući da si mlak, ni studen ni vruć, izbljuvat ću te iz usta svojih.</verse>
				<verse number="17">Jer govoriš: Bogat sam, obogatio sam se i ništa mi ne treba! A ne znaš da si baš ti jadan, i bijedan, i siromašan, i slijep, i gol.</verse>
				<verse number="18">Savjetujem ti da kupiš od mene zlata u vatri sažežena da se obogatiš te bijelu odjeću zaogrneš i da se ne pokaže sramota tvoje golotinje; i pomaži svoje oči pomašću da vidiš.</verse>
				<verse number="19">Sve one koje ja volim, korim i odgajam kažnjavanjem. Budi, dakle, revan i pokaj se!</verse>
				<verse number="20">Evo, stojim na vratima i kucam: ako tko čuje glas moj i otvori vrata, ući ću k njemu i večerati s njim i on sa mnom.</verse>
				<verse number="21">Onome koji pobjeđuje dat ću da sjedi sa mnom na prijestolju mojemu, kao što sam i ja pobijedio te sjeo sa svojim Ocem na njegovom prijestolju.</verse>
				<verse number="22">Tko ima uho, neka čuje što Duh govori crkvama.’ “</verse>
			</chapter>
			<chapter number="4">
				<verse number="1">Nakon toga sam pogledao, i gle, vrata otvorena u nebu i onaj prvi glas koji sam začuo kao glas trube koji je razgovarao sa mnom, govori: “Uzađi ovamo i pokazat ću ti što se mora dogoditi nakon ovoga!”</verse>
				<verse number="2">I odmah sam bio u duhu; i gle, prijestolje postavljeno u nebu i na prijestolju netko sjedi.</verse>
				<verse number="3">I onaj koji je sjedio izgledom je bio nalik kamenu jaspisu i sardinu, a uokolo prijestolja duga izgledom nalik smaragdu.</verse>
				<verse number="4">I uokolo prijestolja dvadeset i četiri sjedala; i na sjedalima sam vidio kako sjede dvadeset i četiri starješine odjevene u bijelu odjeću, a na glavama su im bili zlatni vijenci.</verse>
				<verse number="5">A iz prijestolja izlaze munje i gromovi i zvukovi. I sedam ognjenih svjetiljki gori pred prijestoljem, to jest sedam Duhova Božjih,</verse>
				<verse number="6">a pred prijestoljem bilo je stakleno more nalik kristalu. I usred prijestolja i uokolo prijestolja četiri životinje, sprijeda i straga puna očiju.</verse>
				<verse number="7">I prva životinja nalik lavu, i druga životinja nalik teletu, i treća životinja s licem kao u čovjeka, i četvrta životinja nalik orlu koji leti.</verse>
				<verse number="8">I svaka od tih četiriju životinja imala je po šest krila, sve naokolo, a iznutra su bile pune očiju. I bez počinka, dan i noć, govore: “Svet, svet, svet Gospodin Bog, Svesilni, onaj koji je bio i koji jest i koji dolazi!”</verse>
				<verse number="9">I kad su životinje dale slavu i čast i zahvalu onomu koji sjedi na prijestolju, onomu koji živi uvijek i zauvijek,</verse>
				<verse number="10">dvadeset i četiri starješine pale su pred onim koji sjedi na prijestolju. I iskazuju štovanje onome koji živi uvijek i zauvijek, i bacaju svoje vijence pred prijestolje govoreći:</verse>
				<verse number="11">“Dostojan si, Gospodine, primiti slavu i čast i moć! Jer ti si stvorio sve i zbog tvoje volje postoji i bilo je stvoreno!”</verse>
			</chapter>
			<chapter number="5">
				<verse number="1">I vidio sam u desnici onoga koji sjedi na prijestolju knjigu ispisanu iznutra i straga, zapečaćenu sa sedam pečata.</verse>
				<verse number="2">I vidio sam jaka anđela gdje snažnim glasom proglašuje: “Tko je dostojan otvoriti knjigu i razlomiti pečate njezine?”</verse>
				<verse number="3">I nitko, ni u nebu, ni na zemlji, ni pod zemljom, nije mogao otvoriti knjigu, čak ni pogledati u nju.</verse>
				<verse number="4">I ja sam jako plakao jer se nitko nije našao dostojan otvoriti i čitati knjigu, čak ni pogledati u nju.</verse>
				<verse number="5">A jedan od starješina mi je rekao: “Ne plači! Evo, Lav koji je iz plemena Judina, Korijen Davidov, pobijedio je da bi otvorio knjigu i razlomio sedam pečata njezinih.</verse>
				<verse number="6">I pogledao sam, i gle: posred prijestolja i četriju životinja i posred starješina, stoji Jaganjac kao da je zaklan, imao je sedam rogova i sedam očiju, to su sedam Duhova Božjih poslanih po cijeloj zemlji.</verse>
				<verse number="7">I došao je, i uzeo knjigu iz desnice onoga koji sjedi na prijestolju.</verse>
				<verse number="8">I kad je uzeo knjigu, četiri životinje i dvadeset i četiri starješine pale su pred Jaganjca. Svatko od njih imao je harfe i zlatne čaše pune kâda, a to su molitve svetih.</verse>
				<verse number="9">I pjevali su novu pjesmu, govoreći: “Dostojan si uzeti knjigu i otvoriti pečate njezine, jer si bio zaklan i otkupio nas za Boga krvlju svojom iz svakog roda i jezika i naroda i nacije,</verse>
				<verse number="10">i učinio nas kraljevima i svećenicima Bogu našemu, i kraljevat ćemo na zemlji.”</verse>
				<verse number="11">I pogledao sam, i čuo glas mnogih anđela uokolo prijestolja i životinja i starješina. I broj njihov bio je deset tisuća puta deset tisuća i tisuće tisuća.</verse>
				<verse number="12">Govorili su snažnim glasom: “Dostojan je Jaganjac zaklani primiti moć, i bogatstvo, i mudrost, i snagu, i čast, i slavu, i blagoslov!”</verse>
				<verse number="13">I svako stvorenje što je u nebu, i na zemlji, i pod zemljom, i sva koja su na moru, i sve što je u njemu, čuo sam kako govore: “Blagoslov i čast i slava i moć onomu koji sjedi na prijestolju i Jaganjcu, uvijek i zauvijek!”</verse>
				<verse number="14">I četiri životinje su govorile: “Amen!” A dvadeset i četiri starješine su pale i iskazale štovanje onomu koji živi uvijek i zauvijek.</verse>
			</chapter>
			<chapter number="6">
				<verse number="1">I vidio sam kad je Jaganjac otvorio jedan od pečata i čuo sam kako glasom groma jedno od četiriju životinja govori: “Dođi i vidi!”</verse>
				<verse number="2">I pogledao sam, i gle: konj bijel, a onaj koji sjedi na njemu ima luk. I bio mu dan vijenac te je izašao pobjeđujući, i da pobijedi.</verse>
				<verse number="3">I kad je otvorio drugi pečat, čuo sam drugu životinju kako govori: “Dođi i vidi!”</verse>
				<verse number="4">I izašao je drugi konj, bio je riđ. I onomu koji sjedi na njemu bilo je dano uzeti mir sa zemlje tako da jedni druge pokolju. I bio mu dan veliki mač.</verse>
				<verse number="5">I kad je otvorio treći pečat, čuo sam treću životinju kako govori: “Dođi i vidi!” I pogledao sam, i gle: konj vran, a onaj koji je sjedio na njemu držao je vagu u svojoj ruci.</verse>
				<verse number="6">I čuo sam glas usred četiriju životinja kako govori: “Mjera pšenice za dinar i tri mjere ječma za dinar! A ulju i vinu ne naudi!”</verse>
				<verse number="7">I kad je otvorio četvrti pečat, čuo sam glas četvrte životinje kako govori: “Dođi i vidi!”</verse>
				<verse number="8">I pogledao sam, i gle: konj siv, a onomu koji sjedi na njemu ime je Smrt i prati ga Pakao. I bila im je dana vlast nad četvrtinom zemlje: ubijati mačem i glađu i smrću i zvijerima zemaljskim.</verse>
				<verse number="9">I kad je otvorio peti pečat, vidio sam pod žrtvenikom duše zaklanih zbog riječi Božje i zbog svjedočanstva koje su imali.</verse>
				<verse number="10">I vikali su snažnim glasom govoreći: “Dokle, Gospodine, sveti i istiniti! Zar nećeš suditi i osvetiti krv našu na onima koji prebivaju na zemlji?”</verse>
				<verse number="11">I bijeli plaštevi bili su predani svakome i bilo im je rečeno neka otpočinu još malo vremena sve dok se ne ispuni broj sluga sudrugova njihovih i braće njihove koji trebaju biti ubijeni kao i oni.</verse>
				<verse number="12">I vidio sam kad se otvorio šesti pečat, i gle: nastao je velik potres, i sunce je postalo crno kao dlakava kostrijet, i mjesec je postao kao krv;</verse>
				<verse number="13">i zvijezde nebeske su popadale na zemlju kao što smokva stresa svoje nezrele plodove kad je trese jak vjetar.</verse>
				<verse number="14">I nebo se razdvojilo kao svitak kad se smota; i svaka gora i otok se pomaknuo sa svojega mjesta.</verse>
				<verse number="15">I kraljevi zemaljski, i velikaši, i bogataši, i tisućnici, i moćnici, i svaki rob i svaki slobodnjak, svi su se posakrivali u špiljama i među stijenama gorskim;</verse>
				<verse number="16">i govorili su gorama i stijenama: “Padnite na nas i sakrijte nas od lica onoga koji sjedi na prijestolju i od gnjeva Jaganjčeva.</verse>
				<verse number="17">Jer je došao veliki Dan gnjeva njegova i tko može opstati?”</verse>
			</chapter>
			<chapter number="7">
				<verse number="1">I nakon toga vidio sam četiri anđela kako stoje na četiri ugla zemlje zadržavajući četiri vjetra zemaljska da nikakav vjetar ne puše ni na zemlji ni na moru ni na kojem stablu.</verse>
				<verse number="2">I vidio sam drugog anđela kako uzlazi od istoka sunčeva; imao je pečat Boga živoga. I povikao je snažnim glasom onoj četvorici anđela kojima je bilo dano nauditi zemlji i moru</verse>
				<verse number="3">govoreći: “Ne naudite ni zemlji ni moru ni stablima dok ne zapečatimo sluge Boga našega na čelima njihovim.”</verse>
				<verse number="4">I čuo sam broj zapečaćenih, i bilo je sto četrdeset i četiri tisuće zapečaćenih iz svih plemena sinova Izraelovih:</verse>
				<verse number="5">iz plemena Judina dvanaest tisuća zapečaćenih, iz plemena Rubenova dvanaest tisuća zapečaćenih, iz plemena Gadova dvanaest tisuća zapečaćenih,</verse>
				<verse number="6">iz plemena Ašerova dvanaest tisuća zapečaćenih, iz plemena Naftalijeva dvanaest tisuća zapečaćenih, iz plemena Manašeova dvanaest tisuća zapečaćenih,</verse>
				<verse number="7">iz plemena Šimunova dvanaest tisuća zapečaćenih, iz plemena Levijeva dvanaest tisuća zapečaćenih, iz plemena Isakarova dvanaest tisuća zapečaćenih,</verse>
				<verse number="8">iz plemena Zebulunova dvanaest tisuća zapečaćenih, iz plemena Josipova dvanaest tisuća zapečaćenih, iz plemena Benjaminova dvanaest tisuća zapečaćenih.</verse>
				<verse number="9">Nakon toga sam pogledao i gle; veliko mnoštvo, što ga nitko nije mogao prebrojiti, iz svih nacija i plemena i naroda i jezika. Stoje pred prijestoljem i pred Jaganjcem odjeveni u bijele plašteve, a u rukama im palme.</verse>
				<verse number="10">I vikali su jakim glasom govoreći: “Spasenje Bogu našemu koji sjedi na prijestolju i Jaganjcu!”</verse>
				<verse number="11">I svi su anđeli stajali uokolo prijestolja i starješina i četiriju životinja i pali su pred prijestoljem na lica svoja i iskazali štovanje Bogu</verse>
				<verse number="12">govoreći: “Amen! Blagoslov i slava i mudrost i zahvalnica i čast i snaga i moć Bogu našemu uvijek i zauvijek! Amen.”</verse>
				<verse number="13">I jedan mi je od starješina odgovorio govoreći: “Tko su ovi odjeveni u bijele plašteve, i odakle su došli?”</verse>
				<verse number="14">I rekao sam mu: “Gospodine ti znaš.” I rekao mi je: “To su oni koji dolaze iz velike nevolje i svoje su plašteve oprali i ubijelili je u krvi Jaganjčevoj.</verse>
				<verse number="15">Zato su pred prijestoljem Božjim i poslužuju mu dan i noć u hramu njegovom: i onaj koji sjedi na prijestolju prebivat će među njima.</verse>
				<verse number="16">Neće više gladovati, ni žeđati više; ni sunce ih neće pržiti, ni nikakva žega.</verse>
				<verse number="17">Jer Jaganjac koji je usred prijestolja napasat će ih i voditi ih na žive izvore vode; i Bog će obrisati svaku suzu s njihovih očiju.”</verse>
			</chapter>
			<chapter number="8">
				<verse number="1">I kad je otvorio sedmi pečat, nastala je tišina u nebu oko pola sata.</verse>
				<verse number="2">I vidio sam sedmoricu anđela koji stoje pred Bogom; i bilo im je dano sedam truba.</verse>
				<verse number="3">I jedan drugi anđeo došao je i stao na žrtvenik sa zlatnim kadionikom. I bilo mu je dano mnogo kâda da ga s molitvama svih svetih prinese na zlatni žrtvenik koji je pred prijestoljem.</verse>
				<verse number="4">I dim od kâda uzdigao se s molitvama svetih iz ruke anđelove pred Boga.</verse>
				<verse number="5">I anđeo je uzeo kadionik i napunio ga ognjem sa žrtvenika i prosuo na zemlju. I nastali su zvukovi i gromovi i munje i potres.</verse>
				<verse number="6">I sedam anđela koji su imali sedam truba pripremili su se da zatrube.</verse>
				<verse number="7">I prvi anđeo je zatrubio; i nastala je tuča i oganj pomiješani s krvlju, i bili su bačeni na zemlju. I trećina stabala je izgorjela, i sva zelena trava je izgorjela.</verse>
				<verse number="8">I drugi anđeo je zatrubio; i nešto kao gora velika, ognjem zapaljena, bila je bačena u more. I trećina mora postala je krv.</verse>
				<verse number="9">I izginula je trećina stvorenjâ u moru koja ima život, i trećina plovila bila je uništena.</verse>
				<verse number="10">I treći anđeo je zatrubio; i pala je s neba velika zvijezda, gorjela je kao svjetiljka, i pala je na trećinu rijeka i na izvore vode.</verse>
				<verse number="11">A ime te zvijezde je Pelin. I trećina se voda pretvorila u pelin te je mnogo ljudi umrlo od voda jer su bile zagorčene.</verse>
				<verse number="12">I četvrti anđeo je zatrubio; i bila je udarena trećina sunca i trećina mjeseca i trećina zvijezda, tako da je trećina njih potamnjela; i dan nije sjajio trećinom svojega sjaja, a tako i noć.</verse>
				<verse number="13">I vidio sam i čuo jednog anđela, letio je usred neba govoreći jakim glasom: “Jao! Jao! Jao onima koji stanuju na zemlji od ostalih glasova truba ove trojice anđela koji će još zatrubiti!”</verse>
			</chapter>
			<chapter number="9">
				<verse number="1">I peti anđeo je zatrubio; i vidio sam zvijezdu koja je s neba pala na zemlju; i bio joj je dan ključ jame bezdane.</verse>
				<verse number="2">I otvorio sam jamu bez dna, a iz jame se digao dim kao dim velike peći, i potamnjelo je sunce i zrak od dima iz jame.</verse>
				<verse number="3">I iz dima su na zemlju izašli skakavci i bila im je dana vlast kao vlast koju imaju škorpioni zemaljski.</verse>
				<verse number="4">I bilo im je zapovjeđeno da ne naude travi zemaljskoj niti bilo kojem zelenilu niti bilo kojem stablu nego samo ljudima koji nemaju pečata Božjega na svojim čelima.</verse>
				<verse number="5">I bilo im je dano da ih ne ubijaju, nego da ih muče pet mjeseci; a muka od njih je kao muka od škorpiona kad ubode čovjeka.</verse>
				<verse number="6">I u te dane ljudi će tražiti smrt, i neće je naći; i poželjet će umrijeti, a smrt će bježati od njih.</verse>
				<verse number="7">I skakavci su bili izglednom nalik na konje spremne za bitku. I na glavama su im bili kao vijenci nalik zlatu i lica su im bila kao lica ljudska</verse>
				<verse number="8">i kose su imali kao kose ženske, a zubi su im bili kao zubi lavova.</verse>
				<verse number="9">I imali su oklope kao oklope željezne, a zvuk krila njihovih kao zvuk bojnih kola s mnogo konja što jure u bitku.</verse>
				<verse number="10">I imali su repove nalik škorpionima, a žalci su im bili u repovima; i dana im je vlast da ude ljudima pet mjeseci.</verse>
				<verse number="11">I imali su nad sobom kralja, anđela bezdana: hebrejski mu je ime Abadon, a na grčkom ima ime Apolion.</verse>
				<verse number="12">Prvi jao prođe. Evo, dolaze još dva jao poslije toga.</verse>
				<verse number="13">I šesti anđeo je zatrubio; i čuo sam jedan glas od četiriju rogova zlatnoga žrtvenika koji je pred Bogom</verse>
				<verse number="14">kako govori šestom anđelu koji je imao trubu: “Odriješi ona četiri anđela svezana na velikoj rijeci Eufratu.”</verse>
				<verse number="15">I bila su odriješena četiri anđela pripravljena za čas i dan i mjesec i godinu da pobiju trećinu ljudi.</verse>
				<verse number="16">I broj vojski konjanika bile su dvjesto tisuća tisuća; i čuo sam broj njihov.</verse>
				<verse number="17">I ovako sam u viđenju vidio konje i one koji su sjedili na njima: imali su oklope ognjene i od hijacinta i od sumpora; i glave konja kao glave lavova, i iz usta su im izlazili oganj i dim i sumpor.</verse>
				<verse number="18">Od ovih triju pogibe trećina ljudi: od ognja i od dima i od sumpora što je izlazio iz usta njihovih.</verse>
				<verse number="19">Jer je njihova snaga u njihovim ustima i u njihovim repovima; jer repovi su im nalik zmijama i imaju glave s kojima ude.</verse>
				<verse number="20">A preostali ljudi, koji nisu bili pobijeni tim pošastima, nisu se pokajali za djela ruku svojih, da više ne iskazuju štovanje đavlima i idolima, zlatnim i srebrnim i mjedenim i kamenim i drvenim, koji ne mogu ni vidjeti ni čuti ni hodati.</verse>
				<verse number="21">I nisu se pokajali od ubojstava svojih, niti od vračanja svojih, niti od bludništva svojega, niti od lopovština svojih.</verse>
			</chapter>
			<chapter number="10">
				<verse number="1">I vidio sam jednog drugog, moćnog anđela kako silazi s neba: zaogrnut oblakom i s dugom na glavi, i lice mu je bilo kao sunce, a noge mu kao stupovi ognjeni;</verse>
				<verse number="2">u svojoj je ruci imao knjižicu otvorenu. I stavio je svoju desnu nogu na more, a lijevu na zemlju</verse>
				<verse number="3">pa je povikao snažnim glasom, kao lav kad riče. I kad je povikao, sedam gromova je progovorilo svojim glasovima.</verse>
				<verse number="4">I kad je sedam gromova progovorilo svojim glasovima, htio sam pisati. I čuo sam glas s neba što mi govori: “Zapečati ono što su progovorili sedam gromova i nemoj to zapisivati!”</verse>
				<verse number="5">I onaj anđeo kojega sam vidio, kako stoji na moru i na zemlji, podigao je svoju ruku k nebu.</verse>
				<verse number="6">I zakleo se onim koji živi uvijek i zauvijek, koji je stvorio nebo i sve što je u njemu, i zemlju i sve što je na njoj, i more i sve što je u njemu da neće više biti vremena.</verse>
				<verse number="7">Nego, u dane glasa sedmog anđela, čim će početi trubiti, otajstvo Božje će se dovršiti kao što je navijestio slugama svojim, prorocima.</verse>
				<verse number="8">I glas koji sam čuo s neba opet mi je progovorio te rekao: “Idi, uzmi knjižicu što je otvorena u ruci anđela koji stoji na moru i na zemlji.”</verse>
				<verse number="9">I otišao sam k anđelu i rekao mu: “Daj mi knjižicu! ” A on mi je rekao: “Uzmi je i pojedi!” I zagorčit će ti utrobu, ali u ustima će ti biti slatka kao med.</verse>
				<verse number="10">I uzeo sam knjižicu iz ruke anđelove i pojeo je. I bila mi je u ustima slatka kao med, a čim sam je pojeo, utroba mi se zagorčila.</verse>
				<verse number="11">I rekao mi je: “Treba ti ponovo prorokovati pred mnogim ljudima i nacijama i jezicima i kraljevima!”</verse>
			</chapter>
			<chapter number="11">
				<verse number="1">I bila mi je dana trska nalik štapu; i anđeo je ustao govoreći: “Ustani i izmjeri hram Božji i žrtvenik i one koji tamo iskazuju štovanje.”</verse>
				<verse number="2">A vanjsko dvorište hrama izostavi i nemoj ga izmjeriti jer je dano Poganima; i sveti će grad gaziti četrdeset i dva mjeseca.</verse>
				<verse number="3">I dat ću vlast dvojici svojih svjedoka, i prorokovat će, obučeni u kostrijet, tisuću dvjesto šezdeset dana.</verse>
				<verse number="4">Oni su dvije masline i dva svijećnjaka što stoje pred Bogom zemlje.</verse>
				<verse number="5">I ako im netko hoće nauditi, oganj izlazi iz usta njihovih i proždire neprijatelje njihove; i ako im netko hoće nauditi, taj tako mora biti ubijen.</verse>
				<verse number="6">Oni imaju vlast zaključati nebo da ne pada kiša u dane njihova prorokovanja. I imaju vlast nad vodama, da ih pretvaraju u krv, i da udare zemlju svakom pošasti kad god žele.</verse>
				<verse number="7">I kada će dovršiti svoje svjedočanstvo, Zvijer koja izlazi iz bezdana zaratit će s njima i pobijediti ih i ubiti ih.</verse>
				<verse number="8">I njihova će mrtva tijela ležati na ulici velikoga grada koji se duhovno zove Sodoma i Egipat, gdje je i naš Gospodin raspet.</verse>
				<verse number="9">I ljudi iz svakoga naroda i plemena i jezika i nacije gledat će njihova mrtva tijela tri i pol dana i neće dopustiti da im se mrtva tijela polože u grobove.</verse>
				<verse number="10">I oni koji prebivaju na zemlji radovat će se nad njima i veseliti i slati darove jedni drugima, jer su ta dvojica proroka mučila one koji prebivaju na zemlji.</verse>
				<verse number="11">A nakon tri i pol dana Duh života od Boga ušao je u njih te su stali na svoje noge; i velik strah obuzeo je one koji su ih promatrali.</verse>
				<verse number="12">I začuli su snažan glas s neba kako im govori: “Uzađite ovamo!” I uzišli su na oblaku u nebo i ugledali su ih njihovi neprijatelji.</verse>
				<verse number="13">I u taj čas nastao je velik potres, i desetina grada je pala; i poginulo je u potresu sedam tisuća ljudi. A preostali su bili prestravljeni te su dali slavu Bogu nebeskome.</verse>
				<verse number="14">Drugi jao je prošao. I gle, treći jao dolazi ubrzo!</verse>
				<verse number="15">I sedmi anđeo je zatrubio, i odjeknuli su u nebu snažni glasovi govoreći: “Kraljevstva ovoga svijeta postala su kraljevstva Gospodina našega i njegovog Krista, i on će kraljevati uvijek i zauvijek.”</verse>
				<verse number="16">A dvadeset i četiri starješine, koji pred Bogom sjede na svojim prijestoljima, pali su na svoja lica i iskazali štovanje Bogu</verse>
				<verse number="17">govoreći: “Zahvaljujemo ti, Gospodine Bože Svesilni, koji jesi i koji si bio i koji dolaziš, jer si uzeo svoju veliku moć i zakraljevao!”</verse>
				<verse number="18">I nacije su se razgnjevile, i došao je tvoj gnjev, i vrijeme da se presudi mrtvima i podari nagrada slugama tvojim prorocima i svetima i onima koji se boje tvog imena, malima i velikim; i da se unište oni koji uništavaju zemlju.</verse>
				<verse number="19">I otvorio se hram Božji u nebu i pokazao se Kovčeg zavjeta njegovog u hramu njegovu; i nastale su munje i zvukovi i gromovi i potres i velika tuča.</verse>
			</chapter>
			<chapter number="12">
				<verse number="1">I čudo veliko pokazalo se na nebu: žena zaodjevena suncem, i mjesec joj pod nogama, a na glavi joj vijenac od dvanaest zvijezda.</verse>
				<verse number="2">I trudna viče u porođajnim bolima i mukama rađanja.</verse>
				<verse number="3">I pokazalo se drugo čudo na nebu, i gle: Zmaj, velik, crven, sa sedam glava i deset rogova, a na glavi njegovoj sedam vijenaca;</verse>
				<verse number="4">i rep njegov povlačio je trećinu zvijezda nebeskih, i bacio ih je na zemlju. I Zmaj je stao pred ženu koja je trebala roditi da proždre dijete njeno čim se rodi.</verse>
				<verse number="5">I ona rodi sina, muško, koji će vladati svim narodima štapom željeznim. I dijete njeno bilo je uzeto k Bogu i prijestolju njegovu.</verse>
				<verse number="6">I žena je pobjegla u pustinju gdje je imala mjesto pripremljeno od Boga da je ondje hrane tisuću dvjesta šezdeset dana.</verse>
				<verse number="7">I nastao je rat u nebu: Mihael i njegovi anđeli borili su se protiv Zmaja. I Zmaj se borio i anđeli njegovi,</verse>
				<verse number="8">i nisu nadvladali. I za njih se više nije našlo mjesta u nebu.</verse>
				<verse number="9">I bio je bačen veliki Zmaj, stara zmija koja se zove Đavao i Sotona, koji zavodi cijeli svijet. Bio je izbačen na zemlju, a s njime su bili izbačeni i anđeli njegovi.</verse>
				<verse number="10">I čuo sam snažan glas kako govori u nebu: “Sada je došlo spasenje i moć i kraljevstvo Boga našega i vlast njegovog Krista! Jer je zbačen tužitelj naše braće koji ih je dan i noć optuživao pred našim Bogom.</verse>
				<verse number="11">I oni su ga pobijedili krvlju Jaganjčevom i riječju svjedočanstva svojega; i nisu ljubili svoje živote sve do smrti.</verse>
				<verse number="12">Zbog toga se veselite, vi nebesa i vi koji prebivate u njima! Jao stanovnicima zemlje i mora, jer je Đavao sišao k vama s velikim gnjevom jer zna da ima malo vremena!”</verse>
				<verse number="13">I kada je Zmaj vidio da je bačen na zemlju, prognao je ženu koja je rodila muško dijete.</verse>
				<verse number="14">Ženi su bila dana dva krila velikog orla da može odletjeti u pustinju na svoje mjesto gdje se ima hraniti za neko vrijeme i vremèna i polovicu vremena, sakrivena od lica zmijina.</verse>
				<verse number="15">I zmija je iz usta svojih ispustila za ženom vodu poput bujice da bi je bujica odnijela.</verse>
				<verse number="16">I zemlja je pomogla ženi: i otvorila je zemlja svoja usta i progutala bujicu koju je Zmaj ispustio iz svojih usta.</verse>
				<verse number="17">I razgnjevio se Zmaj na ženu pa je otišao i zaratio s ostatkom sjemena njezina, s onima koji drže zapovijedi Božje i imaju svjedočanstvo Isusa Krista.</verse>
			</chapter>
			<chapter number="13">
				<verse number="1">I stao sam na morski žal. I vidio sam Zvijer gdje iz mora izlazi. Imala je sedam glava i deset rogova; i na rogovima joj deset vijenaca, a na glavama joj ime bogohulno.</verse>
				<verse number="2">I Zvijer koju sam vidio bila je nalik leopardu, i noge joj kao medvjeđe, i usta joj kao usta lavlja. I Zmaj joj je dao moć svoju i prijestolje svoje i vlast veliku.</verse>
				<verse number="3">I vidio sam jednu od njezinih glava kao da je nasmrt ranjena; i smrtna joj se rana izliječila. I sav se svijet zanio za Zvijeri.</verse>
				<verse number="4">I štovali su Zmaja koji je dao vlast Zvijeri; štovali su i Zvijer govoreći: “Tko je poput Zvijeri? Tko bi mogao zaratiti s njom?”</verse>
				<verse number="5">I dana su joj usta koja govore velike stvari i hule; i dana joj je vlast da nastavi djelovati četrdeset i dva mjeseca.</verse>
				<verse number="6">I otvorila je svoja usta za hulu protiv Boga, da huli ime njegovo i Šator njegov i one što prebivaju u nebu.</verse>
				<verse number="7">I bilo joj je dano zaratiti se sa svetima i pobijediti ih. I dana joj je vlast nad svakim plemenom i jezikom i narodom.</verse>
				<verse number="8">I svi što prebivaju na zemlji, njemu će iskazati štovanje, kojima imena nisu zapisana u knjizi života Jaganjca zaklana od postanka svijeta.</verse>
				<verse number="9">Ako tko ima uho, neka čuje.</verse>
				<verse number="10">Vodi li tko u sužanjstvo, u sužanjstvo će ići; ubije li tko mačem, mora biti ubijen mačem. Ovdje je postojanost i vjera svetih.</verse>
				<verse number="11">I vidio sam drugu Zvijer kako je izlazila iz zemlje; i imala je dva roga poput jaganjca, a govorila je kao Zmaj.</verse>
				<verse number="12">I ona izvršava svu vlast one prve Zvijeri pred njom, i čini da zemlja i oni koji žive na njoj iskažu štovanje prvoj Zvijeri kojoj je smrtna rana bila izliječena.</verse>
				<verse number="13">I ona čini velika čuda, tako da pred ljudima stvara da i oganj silazi s neba na zemlju.</verse>
				<verse number="14">I zavodi one koji prebivaju na zemlji zbog značenja tih čuda za koje ima vlast činiti pred Zvijeri govoreći onima koji prebivaju na zemlji da trebaju načiniti lik Zvijeri koja je imala ranu od mača, a ipak živi.</verse>
				<verse number="15">I imala je vlast dati život liku Zvijeri, tako da lik Zvijeri i progovori te učini da svi oni koji ne iskažu štovanje liku Zvijeri trebaju biti ubijeni.</verse>
				<verse number="16">I postiže da svi, i mali i veliki, i bogati i siromašni, i slobodnjaci i robovi, prime žig na njihovu desnicu ili na njihova čela,</verse>
				<verse number="17">te da nitko ne može ništa kupiti ili prodati osim onoga koji ima žig ili ime Zvijeri ili broj njezina imena.</verse>
				<verse number="18">Ovdje je mudrost. Neka onaj tko ima razum proračuna broj Zvijeri; jer to je broj čovjeka, a broj mu je šesto šezdeset i šest.</verse>
			</chapter>
			<chapter number="14">
				<verse number="1">I pogledao sam, i gle: Jaganjac stoji na gori Sionu, a s njime stotinu četrdeset i četiri tisuće onih koji imaju ime Oca njegova zapisano na čelima svojim.</verse>
				<verse number="2">I čuo sam glas s neba, kao glas mnogih voda i kao glas snažnog groma; i čuo sam glas harfista koji sviraju na harfama svojim.</verse>
				<verse number="3">I pjevali su kao novu pjesmu pred prijestoljem i pred četirima životinjama i starješinama. I nitko nije mogao naučiti tu pjesmu osim onih stotinu četrdeset i četiri tisuće koji su otkupljeni sa zemlje.</verse>
				<verse number="4">To su oni koji se nisu okaljali sa ženama; jer djevci su! To su oni koji slijede Jaganjca kamo god ide. Oni su otkupljeni od ljudi, prvine Bogu i Jaganjcu.</verse>
				<verse number="5">I u ustima se njihovim nije našlo prijevare; jer su bez mane pred prijestoljem Božjim.</verse>
				<verse number="6">I vidio sam jednog drugog anđela kako leti posred neba. Imao je vječno evanđelje da bi propovijedao onima koji prebivaju na zemlji te svakoj naciji i rodu i jeziku i narodu</verse>
				<verse number="7">govoreći snažnim glasom: “Bojte se Boga i dajte mu slavu jer je došao čas suda njegova! I iskažite štovanje njemu koji je načinio nebo i zemlju i more i izvore voda!”</verse>
				<verse number="8">I drugi je anđeo slijedio nakon njega govoreći: “Pade, pade Babilon, grad velik! Jer je sve narode opio vinom gnjeva bludništva svojega.”</verse>
				<verse number="9">I treći anđeo je slijedio nakon njih govoreći snažnim glasom: “Ako tko štuje Zvijer i lik njezin te prima žig na svoje čelo ili na svoju ruku,</verse>
				<verse number="10">taj će piti od vina gnjeva Božjeg koje se nepomiješano toči u čašu srdžbe njegove. I bit će mučen ognjem i sumporom pred svetim anđelima i pred Jaganjcem.</verse>
				<verse number="11">I dim muke njihove uzlazi uvijek i zauvijek. I nemaju počinka ni danju ni noću oni koji štuju Zvijer i lik njezin i svaki koji prima žig imena njezina.”</verse>
				<verse number="12">Ovdje je postojanost svetih, ovdje su oni koji drže zapovijedi Božje i vjeru Isusovu.</verse>
				<verse number="13">I čuo sam glas s neba kako mi govori: “Zapiši! Blaženi su odsada mrtvi koji umiru u Gospodinu!” “Da”, govori Duh, “da mogu otpočinuti od svojih napora. A njihova djela ih prate.”</verse>
				<verse number="14">I pogledao sam, i gle: bijel oblak, a na oblaku sjedi netko nalik Sinu Čovječjem; na glavi je imao zlatan vijenac, a u ruci mu srp oštar.</verse>
				<verse number="15">I drugi anđeo je izašao iz hrama vičući snažnim glasom onomu koji je sjedio na oblaku: “Pošalji svoj srp i žanji: jer ti je došao čas da žanješ, jer je zrela žetva zemaljska!”</verse>
				<verse number="16">I onaj koji sjedi na oblaku baci srp svoj na zemlju. I zemlja je bila požnjevena.</verse>
				<verse number="17">I drugi anđeo izađe iz hrama koji je u nebu. I on je imao oštar srp.</verse>
				<verse number="18">I od žrtvenika je izašao opet drugi anđeo koji je imao vlast nad ognjem pa je povikao snažnim poklikom onomu s oštrim srpom govoreći: “Baci svoj oštri srp i poberi grozdove trsa zemaljskog, jer je sazrelo grožđe njegovo!”</verse>
				<verse number="19">I bacio je anđeo srp svoj na zemlju, i obrao trs zemaljski, i bacio u veliki tijesak gnjeva Božjeg.</verse>
				<verse number="20">I gazio se tijesak izvan grada, te je krv potekla iz tijeska do žvala konjima u daljinu od tisuću šest stotina stadija.</verse>
			</chapter>
			<chapter number="15">
				<verse number="1">I vidio sam drugi znak na nebu, velik i čudesan: sedam anđela sa sedam posljednjih pošasti; s njima se navršio gnjev Božji.</verse>
				<verse number="2">I vidio sam kao neko more stakleno pomiješano s ognjem i one koji su pobijedili nad Zvijeri i nad likom njezinim i nad žigom njezinim i nad brojem imena njezina kako stoje na moru staklenom s harfama Božjim.</verse>
				<verse number="3">I pjevaju pjesmu Mojsija, sluge Božjega, i pjesmu Jaganjčevu govoreći: “Velika su i čudesna djela tvoja, Gospodine Bože Svesilni! Pravedni su i istiniti putevi tvoji, Kralju svetih!</verse>
				<verse number="4">Tko da se ne boji, Gospodine, i da ne proslavi ime tvoje? Jer ti si jedini svet! Jer svi će narodi doći i iskazati štovanje pred tobom, jer su se očitovali sudovi tvoji.”</verse>
				<verse number="5">I nakon toga sam pogledao, i gle: otvorio se hram Šatora svjedočanstva u nebu.</verse>
				<verse number="6">I izašlo je iz hrama sedam anđela imajući sedam pošasti; bili su odjeveni u čist i bijeli lan i opasani oko prsiju zlatnim pojasima.</verse>
				<verse number="7">I jedna od četiriju životinja dala je sedmorici anđela sedam zlatnih čaša punih gnjeva Boga koji živi uvijek i zauvijek.</verse>
				<verse number="8">I hram se napunio dimom od slave Božje i od moći njegove, i nitko nije mogao ući u hram sve dok se nije navršilo sedam pošasti sedmorice anđela.</verse>
			</chapter>
			<chapter number="16">
				<verse number="1">I čuo sam snažan glas iz hrama koji je progovorio sedmorici anđela: “Idite i izlijte čaše gnjeva Božjega na zemlju!”</verse>
				<verse number="2">I prvi je otišao i izlio čašu svoju na zemlju: i pojavio se čir, opak i zloćudan, na ljudima koji su imali žig Zvijeri i onima koji su iskazivali štovanje liku njezinu.</verse>
				<verse number="3">I drugi je anđeo izlio čašu svoju na more: i ono je postalo kao krv mrtvaca te je svaka živa duša izginula u moru.</verse>
				<verse number="4">I treći je anđeo izlio čašu svoju na rijeke i na izvore voda: i oni su postali krv.</verse>
				<verse number="5">I čuo sam anđela voda kako govori: “Pravedan si, Gospodine, ti koji jesi i koji si bio i koji ćeš biti, zato što si ovo dosudio!</verse>
				<verse number="6">Jer su prolili krv svetih i proroka, ti si njima dao popiti krv jer su zaslužili!”</verse>
				<verse number="7">I čuo sam drugoga kako iz žrtvenika govori: “Da, Gospodine Bože Svesilni, istiniti su i pravedni sudovi tvoji!”</verse>
				<verse number="8">I četvrti anđeo je izlio čašu svoju na sunce. I bila mu dana vlast da ljude spali ognjem.</verse>
				<verse number="9">I silna je žega palila ljude te su hulili ime Boga koji ima vlast nad tim pošastima; i nisu se pokajali da mu daju slavu.</verse>
				<verse number="10">I peti anđeo je izlio čašu svoju na prijestolje Zvijeri: i kraljevstvo njezino ispunila je tama. I ljudi su zbog muke grizli svoje jezike</verse>
				<verse number="11">i hulili su Boga nebeskoga zbog svojih bolova i zbog svojih čireva; i nisu se pokajali od svojih djela.</verse>
				<verse number="12">I šesti anđeo je izlio čašu svoju na veliku rijeku Eufrat: i presahnula je tamošnja voda tako da se može pripremiti put kraljeva s istoka.</verse>
				<verse number="13">I vidio sam tri nečista duha nalik žabama kako izlaze iz usta Zmajevih i iz usta Zvijeri i iz usta Lažnog proroka.</verse>
				<verse number="14">Jer to su duhovi đavolski što čine čuda, koji odlaze po kraljeve zemaljske i svega svijeta da ih skupe za bitku na onaj veliki dan Boga Svesilnoga.</verse>
				<verse number="15">“Evo, dolazim kao lopov! Blažen je onaj koji bdije i čuva svoju odjeću, da ne hodi gol te ne vide sramotu njegovu!”</verse>
				<verse number="16">I skupio ih je na mjesto koje se hebrejski zove Armagedon.</verse>
				<verse number="17">I sedmi anđeo je izlio čašu svoju u zrak i izašao je snažan glas iz hrama nebeskoga s prijestolja, govoreći: “Gotovo je!”</verse>
				<verse number="18">I nastali su zvukovi i gromovi i munje, i nastao je velik potres kakva nije bilo otkako je ljudi na zemlji, tako silan potres, i tako velik.</verse>
				<verse number="19">I veliki se grad razdijelio u tri dijela, i gradovi naroda su pali. I spomenuo se Bog Babilona velikoga da joj dadne čašu vina bijesnog gnjeva svojega.</verse>
				<verse number="20">I svaki je otok pobjegao, i gore se nisu našle.</verse>
				<verse number="21">I spustila se na ljude tuča golema s neba, svaka teška kao talenat. I ljudi su hulili Boga zbog pošasti tuče, jer je pošast njezina bila vrlo velika.</verse>
			</chapter>
			<chapter number="17">
				<verse number="1">I došao je jedan od sedmorice anđela koji su imali sedam čaša i progovorio sa mnom govoreći mi: “Dođi ovamo, pokazat ću ti sud nad velikom Bludnicom što sjedi na mnogim vodama.”</verse>
				<verse number="2">S njom su kraljevi zemaljski bludničili i stanovnici zemaljski opili su se vinom bludništva njezina.</verse>
				<verse number="3">I odnio me u duhu u pustinju. I vidio sam ženu što sjedi na grimiznoj Zvijeri punoj bogohulnih imena. Imala je sedam glava i deset rogova.</verse>
				<verse number="4">I žena je bila odjevena u purpur i grimiz, i nakićena zlatom i dragim kamenjem i biserjem. U ruci je imala zlatnu čaša punu gnusoba i nečistoće bludništva njezina.</verse>
				<verse number="5">I na čelu joj napisano ime: OTAJSTVO, BABILON VELIKI, MAJKA BLUDNICA I GNUSOBA ZEMALJSKIH.</verse>
				<verse number="6">I vidio sam ženu pijanu od krvi svetih i od krvi mučenika Isusovih. I kad sam je vidio, začudio sam se čudom velikim.</verse>
				<verse number="7">I anđeo mi je rekao: “Zašto si se začudio? Ja ću ti reći otajstvo žene i Zvijeri koja je nosi i ima sedam glava i deset rogova.</verse>
				<verse number="8">Zvijer koju si vidio, bila je i nije, i uzići će iz bezdana, i ići u propast. I začudit će se oni koji prebivaju na zemlji; čija imena nisu zapisana u Knjizi života od postanka svijeta, kada vide Zvijer što je bila i nije, a ipak jest.</verse>
				<verse number="9">I ovdje treba um koji ima mudrost! Sedam glava je sedam gora na kojima Žena sjedi.</verse>
				<verse number="10">I tamo su sedam kraljeva: petorica su pali, i jedan jest, a drugi još nije došao. A kada dođe, on treba ostati zakratko.</verse>
				<verse number="11">I Zvijer što je bila i nije, ona je i osma i od sedmorice je, i ide u propast.</verse>
				<verse number="12">I deset rogova koje si vidio, deset su kraljeva koji još nisu primili kraljevstva, ali će, za jedan čas, primiti sa Zvijeri vlast kao kraljevi.</verse>
				<verse number="13">Oni su jedne misli, i svoju će vlast i snagu predati Zvijeri.</verse>
				<verse number="14">Oni će zaratiti s Jaganjcem i Jaganjac će ih pobijediti, jer je Gospodar gospodara i Kralj kraljeva; i oni koji su s njim pozvani su i izabrani i vjerni.</verse>
				<verse number="15">I govori mi: “Vode koje si vidio, gdje sjedi bludnica, to su narodi i mnoštva i nacije i jezici.</verse>
				<verse number="16">I deset rogova koji se vidio na Zvijeri, ti će zamrziti bludnicu i opustošiti je i ogoliti; i tijela će njezina jesti i ognjem je spaliti.</verse>
				<verse number="17">Jer Bog im je u srca stavio da ispune njegovu volju i da se slože i kraljevstvo svoje daju Zvijeri sve dok se riječi Božje ne ispune.</verse>
				<verse number="18">A žena koju si vidio je taj grad veliki što vlada nad kraljevima zemaljskim.</verse>
			</chapter>
			<chapter number="18">
				<verse number="1">I nakon toga vidio sam jednog drugog anđela kako silazi s neba; imao je veliku vlast. I zemlja se zasvijetlila od njegove slave.</verse>
				<verse number="2">I povikao je moćno sa snažnim glasom, govoreći: “Pao je, pao je Babilon veliki i postao prebivalište đavlima i pritvorom svakome nečistom duhu i kavezom svakoj nečistoj i mrskoj ptici.</verse>
				<verse number="3">Jer su se od vina gnjeva bludništva njezinog opili svi narodi i kraljevi su zemaljski s njom bludničili, a trgovci zemaljski obogatili su se od izobilja njezine raskoši.”</verse>
				<verse number="4">I čuo sam drugi glas s neba kako govori: “Izađite iz nje, narode moj, da ne budete sudionici grijeha njezinih i da ne primate od njezinih pošasti!</verse>
				<verse number="5">Jer su njezini grijesi doprli do neba i sjetio se Bog bezakonja njezinih.</verse>
				<verse number="6">Uzvratite joj kao što je i ona vama uzvratila i udvostručite joj po djelima njezinim. U čašu u koju je natočila, natočite joj dvostruko!</verse>
				<verse number="7">Koliko je samu sebe proslavila i raskošno živjela, toliko joj zadajte muke i jada. Jer u srcu svome govori: ‘Sjedim kao kraljica i nisam udovica i jada neću vidjeti!’</verse>
				<verse number="8">Zbog toga će u jednome danu doći pošasti njezine, smrt i tuga i glad, te će ognjem biti potpuno spaljena, jer je snažan Gospodin Bog koji joj sudi.”</verse>
				<verse number="9">I kraljevi zemaljski koji su s njome bludničili i s njom raskošno živjeli, jadikovat će za njom i tugovati za njom kad budu vidjeli dim požara njezina.</verse>
				<verse number="10">Stojeći izdaleka zbog straha od muka njezinih govorit će: “Joj, joj grade veliki, Babilone, grade moćni! Jer je u jednome času osuda tvoja došla.”</verse>
				<verse number="11">I trgovci zemaljski će plakati i tugovati nad njom jer nitko više ne kupuje njihove robe:</verse>
				<verse number="12">ni robe od zlata, ni srebra, ni dragog kamenja, ni biserja, ni finog lana, ni purpura, ni svile, ni grimiza; ni ništa od citronova drveta, ni nikakvog predmeta od bjelokosti, ni nikakvog predmeta od skupocjenog drveta, ni mjedi, ni željeza, ni mramora;</verse>
				<verse number="13">ni cimeta, ni miomirisa, ni pomasti, ni tamjana, ni vina, ni ulja, ni finog brašna, ni pšenice, ni stoke, ni ovaca, ni konja, ni kola, ni roblja, ni ljudskih duša.</verse>
				<verse number="14">“I voće za kojim je žudjela tvoja duša otišlo je od tebe, i sva raskoš i sjaj otišli su od tebe, i više ih nećeš naći nikada.”</verse>
				<verse number="15">Trgovci ovih stvari, što su se od nje obogatili, izdaleka će stajati zbog straha od muke njezine plačući i jadikujući</verse>
				<verse number="16">i govoreći: “Joj, joj, grade veliki, koji si bio odjeven u fini lan i purpur i grimiz, i nakićen zlatom i dragim kamenjem i biserjem!</verse>
				<verse number="17">Jer u jednom će času nestati toliko bogatstvo!” I svaki kormilar i svaka posada na brodovima i mornari i svi koji rade na moru izdaleka su stajali</verse>
				<verse number="18">te, gledajući dim požara njezina, vikali govoreći: “Koji je grad nalik gradu velikom?”</verse>
				<verse number="19">I bacali su prah na svoje glave te, plačući i jadikujući, vikali govoreći: “Joj, joj, grade veliki, u kojem su se dragocjenostima tvojim obogatili svi koji su imali plovila na moru! Jer je u jednom času opustio.”</verse>
				<verse number="20">Raduj se nad njom, ti nebo, i vi sveti apostoli i proroci, jer vas je Bog osvetio na njoj!</verse>
				<verse number="21">I jedan snažan anđeo uzeo je kamen velik poput mlinskog kamena i bacio ga u more govoreći: “Tako će silovito biti bačen grad veliki, Babilon, i neće se više naći nikada.</verse>
				<verse number="22">I glas harfista i glazbenika i frulaša i trubača neće se više u tebi čuti nikada. I nijednog zanatlije bilo kojeg zanata neće se više naći u tebi i glas se mlinskog kamena u tebi više neće čuti nikada.</verse>
				<verse number="23">I svjetlost svijeće u tebi više neće zasjati nikada; i glas mladenca i mladenke neće se više u tebi čuti nikada. Jer su trgovci tvoji bili velikaši zemaljski, jer su tvojim vračanjem bili zavedeni svi narodi.</verse>
				<verse number="24">I u njoj se našla krv proroka i svetih, i svih što su bili zaklani na zemlji.”</verse>
			</chapter>
			<chapter number="19">
				<verse number="1">I nakon toga sam čuo snažan glas mnogih ljudi u nebu kako govori: “Aleluja! Spasenje i slava i čast i vlast Gospodinu Bogu našemu!”</verse>
				<verse number="2">Jer istiniti su i pravedni sudovi njegovi: jer je osudio Bludnicu veliku koja je pokvarila zemlju bludništvom svojim i osvetio je krv slugu svojih prolivenu rukom njezinom.</verse>
				<verse number="3">I ponovo su rekli: “Aleluja! I dim njezin suklja uvijek i zauvijek!”</verse>
				<verse number="4">I dvadeset i četiri starješine i one četiri životinje pali su i iskazali štovanje Bogu koji sjedi na prijestolju govoreći: “Amen! Aleluja!”</verse>
				<verse number="5">I glas je s prijestolja izašao govoreći: “Hvalite Boga našega sve sluge njegove i svi koji se njega bojite, i mali i veliki!”</verse>
				<verse number="6">I čuo sam kao glas velikoga mnoštva i kao glas mnogih voda i kao glas moćnih gromova kako govori: “Aleluja! Jer zakraljeva Gospodin Bog Svemogući!</verse>
				<verse number="7">Radujmo se i kličimo i dajmo mu čast! Jer je došla svadba Jaganjčeva i žena se njegova pripremila!”</verse>
				<verse number="8">A njoj je bilo dano da se zaogrne u fini lan, čist i bijel, jer lan fini je pravednost svetih.</verse>
				<verse number="9">I rekao mi je: “Zapiši! Blaženi su oni koji su pozvani na svadbenu gozbu Jaganjčevu!” I rekao mi je: “Ove su riječi istinite, Božje.”</verse>
				<verse number="10">I pao sam pred noge njegove da mu iskažem štovanje. A on mi je rekao: “Pazi, ne čini to! Sluga sudrug sam tvoj i braće tvoje koja imaju svjedočanstvo Isusovo. Bogu iskaži štovanje! Jer svjedočanstvo Isusovo duh je proroštva.”</verse>
				<verse number="11">I vidio sam nebo otvoreno, i gle: konj bijel i onaj koji sjedi na njemu, zvan Vjerni i Istiniti, i po pravednosti sudi i ratuje.</verse>
				<verse number="12">A oči mu kao plamen ognjeni i na glavi mu mnoge krune; ima ime napisano koje nitko ne zna osim on sâm;</verse>
				<verse number="13">i obučen je u ruho umočeno u krv; a ime mu glasi: Riječ Božja.</verse>
				<verse number="14">I vojske u nebu pratile su ga na bijelim konjima, odjevene u fini lan, bijel i čist.</verse>
				<verse number="15">I iz usta mu izlazi oštar mač da njime udara narode, i on će vladati nad njima štapom željeznim, i on gazi tijesak gnjeva i srdžbe Boga Svesilnog.</verse>
				<verse number="16">A na ruhu i na bedru imao je ime napisano: KRALJ KRALJEVA I GOSPODAR GOSPODARA.</verse>
				<verse number="17">I vidio sam jednoga anđela gdje stoji na suncu. I povikao je snažnim glasom govoreći svim pticama što lete sred neba: “Dođite i skupljajte se na gozbu velikoga Boga,</verse>
				<verse number="18">da se najedete tijela kraljeva, i tijela zapovjednika, i tijela moćnika i tijela konja i onih što sjede na njima, i tijela svih ljudi, i slobodnjaka i robova, i malih i velikih.”</verse>
				<verse number="19">I vidio sam Zvijer i kraljeve zemaljske i vojske njihove skupljene da zarate s onim koji sjedi na konju i s vojskom njegovom.</verse>
				<verse number="20">I Zvijer je bila uhvaćena, a s njom i Lažni prorok što pred njom učini čudesa kojima zavede one što su primili žig Zvijeri i one koji štuju lik njezin. Oboje su živi bačeni u ognjeno jezero što gori sumporom.</verse>
				<verse number="21">A ostali su bili pobijeni mačem što izlazi iz usta onoga koji sjedi na konju. I sve su se ptice nasitile od tijela njihovih.</verse>
			</chapter>
			<chapter number="20">
				<verse number="1">I vidio sam anđela kako silazi s neba: imao je ključ bezdana i veliki lanac u svojoj ruci.</verse>
				<verse number="2">I uhvatio je Zmaja, staru zmiju, to jest Đavla i Sotonu, i okovao ga na tisuću godina.</verse>
				<verse number="3">I bacio ga u bezdan i zatvorio ga i zapečatio nad njim da više ne zavodi narode dok se ne navrši tisuću godina. A nakon toga treba biti pušten za malo vremena.</verse>
				<verse number="4">I vidio sam prijestolja, i sjeli su na njih, i dalo im se suditi, i vidio sam duše isječenih zbog svjedočanstva Isusova i zbog riječi Božje, i one koji nisu štovali Zvijer ni lika njezina i nisu primili žig na čelo svoje ili na ruku svoju; i oživjeli su i zakraljevali s Kristom tisuću godina.</verse>
				<verse number="5">A ostali mrtvi nisu oživjeli sve dok se nije navršilo tisuću godina. Ovo je prvo uskrsnuće.</verse>
				<verse number="6">Blažen i svet je onaj koji ima udjela u prvome uskrsnuću! Nad njima druga smrt nema vlasti, nego će oni biti svećenici Božji i Kristovi i s njime će kraljevati tisuću godina.</verse>
				<verse number="7">A kad se navrši tisuću godina, Sotona će biti pušten iz tamnice svoje</verse>
				<verse number="8">te će izaći da zavede narode s četiri kraja zemlje, Goga i Magoga, i skupiti ih za bitku. Njih će brojem biti kao pijeska morskoga.</verse>
				<verse number="9">I uzišli su na širinu zemaljsku i opkolili tabor svetih i ljubljeni grad. I sišao je oganj s neba od Boga i prožderao ih.</verse>
				<verse number="10">A Đavao koji ih je zavodio, bio je bačen u jezero ognjeno i sumporno gdje su Zvijer i Lažni prorok, i ondje će se mučiti danju i noću uvijek i zauvijek.</verse>
				<verse number="11">I vidio sam veliko bijelo prijestolje i onoga koji sjedi na njemu: od njegova lica pobjegla je zemlja i nebo, i mjesta im se nije našlo.</verse>
				<verse number="12">I vidio sam mrtve, male i velike, gdje stoje pred Bogom, i knjige su se otvorile. I otvorila se jedna druga knjiga, to jest Knjiga života. I mrtvi su bili osuđeni po onome što je zapisano u knjigama, po djelima svojim.</verse>
				<verse number="13">I more je dalo mrtvace koji su bili u njemu, a smrt i pakao dali su mrtvace koji su bili u njima, i svaki je bio osuđen po svojim djelima.</verse>
				<verse number="14">A smrt i pakao bili su bačeni u jezero ognjeno. To je druga smrt.</verse>
				<verse number="15">I svaki koji se nije našao zapisan u Knjizi života, bio je bačen u jezero ognjeno.</verse>
			</chapter>
			<chapter number="21">
				<verse number="1">I vidio sam novo nebo i novu zemlju, jer prvo nebo i prva zemlja su prošli, i mora više nema.</verse>
				<verse number="2">I ja, Ivan, vidio sam Sveti grad, novi Jeruzalem, gdje silazi s neba od Boga, opremljen kao mladenka ukrašena za svojega muža.</verse>
				<verse number="3">I čuo sam snažan glas s neba kako govori: “Evo Šatora Božjeg s ljudima! I on će prebivati s njima, i oni će biti njegov narod, i sâm Bog će biti s njima, i biti Bog njihov.</verse>
				<verse number="4">I otrt će Bog svaku suzu s očiju njihovih, i više neće biti smrti, ni tuge, ni jauka, ni boli više neće biti, jer je prijašnje prošlo.”</verse>
				<verse number="5">I onaj koji sjedi na prijestolju je rekao: “Evo, sve činim novo!” I rekao mi je: “Zapiši: Jer su ove riječi istinite i vjerne.”</verse>
				<verse number="6">I rekao mi je: “Dovršeno je! Ja sam Alfa i Omega, početak i svršetak. Ja ću žednome dati s izvora vode života besplatno.</verse>
				<verse number="7">Onaj koji je pobijedio baštinit će sve; i ja ću njemu biti Bog, a on će meni biti sin.</verse>
				<verse number="8">A strašljivima i nevjernima i odvratnima i ubojicama i bludnicima i vračarima i idolopoklonicima i svim lažljivcima udio je u jezeru što gori ognjem i sumporom. To je druga smrt.”</verse>
				<verse number="9">I došao je k meni jedan od sedmorice anđela koji imaju sedam čaša punih sedam posljednjih pošasti te progovorio sa mnom govoreći: “Dođi ovamo, pokazat ću ti mladenku, ženu Jaganjčevu.”</verse>
				<verse number="10">I odnio me u duhu na goru veliku i visoku i pokazao mi taj veliki grad, sveti Jeruzalem, gdje silazi s neba od Boga.</verse>
				<verse number="11">Imao je slavu Božju i svjetlo njegovo bilo je nalik dragom kamenu, poput kamena jaspisa, čistog kao kristal.</verse>
				<verse number="12">I zidine je imao velike i visoke, s dvanaest vratiju, a na vratima dvanaest anđela i zapisana imena, to su imena dvanaest plemena sinova Izraelovih.</verse>
				<verse number="13">Od istoka vrata troja, od sjevera vrata troja, od juga vrata troja i od zapada vrata troja.</verse>
				<verse number="14">I zidine grada imale su dvanaest temelja, a na njima imena dvanaestorice apostola Jaganjčevih.</verse>
				<verse number="15">A onaj koji je govorio sa mnom imao je zlatnu trsku da bi izmjerio grad i njegova vrata i njegove zidine.</verse>
				<verse number="16">I grad leži na četiri ugla i dužina mu je tolika kolika je i širina. I izmjerio je grad trskom: dvanaest tisuća stadija; dužina i širina i visina su mu jednaki.</verse>
				<verse number="17">I izmjerio je zidine njegove: sto četrdeset i četiri lakta prema mjeri čovječjoj, to jest anđeoskoj.</verse>
				<verse number="18">I zidine su mu bile sagrađene od jaspisa, a sâm grad od čistoga zlata, nalik čistome staklu.</verse>
				<verse number="19">I temelji gradskih zidina bili su ukrašeni svakovrsnim dragim kamenjem: prvi temelj je jaspis, drugi safir, treći kalcedon, četvrti smaragd,</verse>
				<verse number="20">peti sardoniks, šesti sard, sedmi krizolit, osmi beril, deveti topaz, deseti krizopraz, jedanaesti hijacint, dvanaesti ametist.</verse>
				<verse number="21">I dvanaest vratiju dvanaest bisera: svaka pojedina vrata bila su od jednog bisera. A ulica grada je čisto zlato, kao prozirno staklo.</verse>
				<verse number="22">I hrama u njemu nisam vidio, jer Gospodin Bog Svesilni i Jaganjac je njegov hram.</verse>
				<verse number="23">I gradu ne treba ni sunca ni mjeseca da svijetle u njemu, jer ga je slava Božja obasjala, a svjetiljka mu je Jaganjac.</verse>
				<verse number="24">I narodi od onih koji su spašeni hodit će u svjetlosti njegovoj, i kraljevi zemaljski u njega donose svoju slavu i čast.</verse>
				<verse number="25">I vrata se njegova ne zatvaraju danju, jer noći ondje neće ni biti.</verse>
				<verse number="26">I donosit će u njega slavu i čast naroda.</verse>
				<verse number="27">I u njega neće ući ništa nečisto i ništa što čini gnusobu i laž, nego samo oni koji su zapisani u Jaganjčevoj knjizi života.</verse>
			</chapter>
			<chapter number="22">
				<verse number="1">I pokazao mi je čistu rijeku vode života, bistru kao kristal, gdje izvire od prijestolja Božjega i Jaganjčeva.</verse>
				<verse number="2">Usred ulice grada, te s jedne i druge strane rijeke, je Stablo života što rađa dvanaest vrsta plodova, i svakog pojedinog mjeseca daje svoj plod. A lišće stabla je za ozdravljenje narodima.</verse>
				<verse number="3">I neće više biti nikakvog prokletstva, i prijestolje Božje i Jaganjčevo bit će u njemu; i sluge će mu njegove služiti</verse>
				<verse number="4">i gledati lice njegovo, a ime će im njegovo biti na čelima.</verse>
				<verse number="5">I noći ondje neće biti, i neće trebati svjetiljke ni svjetla sunčeva, jer ih Gospodin Bog obasjava. I kraljevat će uvijek i zauvijek.</verse>
				<verse number="6">I rekao mi je: “Ove su riječi vjerne i istinite, i Gospodin, Bog svetih proroka, poslao je anđela svojega da pokaže svojim slugama što se uskoro treba dogoditi.”</verse>
				<verse number="7">“Evo, dolazim ubrzo! Blažen onaj koji drži riječi proroštva ove knjige!”</verse>
				<verse number="8">I ja, Ivan, vidio sam ovo i čuo. I kad sam čuo i vidio, pao sam da iskažem štovanje pred nogama anđela koji mi je to pokazivao.</verse>
				<verse number="9">Tada mi je rekao: “Pazi, ne čini to! Jer ja sam sluga sudrug tvoj i braće tvoje proroka i onih koji drže riječi ove knjige. Štuj Boga!”</verse>
				<verse number="10">I rekao mi je: “Ne zapečati riječi proroštva ove knjige, jer vrijeme je blizu!</verse>
				<verse number="11">Tko je nepravedan, neka i dalje bude nepravedan, i tko je okaljan, neka i dalje bude okaljan; i tko je pravedan, neka i dalje bude pravedan; i tko je svet, neka i dalje bude svet.”</verse>
				<verse number="12">“I evo, dolazim ubrzo, i nagrada moja sa mnom, da dam svakome prema njegovim djelima.</verse>
				<verse number="13">Ja sam Alfa i Omega, početak i svršetak, prvi i posljednji.”</verse>
				<verse number="14">Blaženi su oni koji izvršavaju zapovijedi njegove: imat će pravo na Stablo života i na vrata će ući u grad.</verse>
				<verse number="15">A vani ostaju psi, i vračari, i bludnici, i ubojice, i idolopoklonici, i svatko tko voli i čini laž.</verse>
				<verse number="16">“Ja, Isus, poslao sam anđela svojega da vam ovo posvjedoči po crkvama. Ja sam korijen i izdanak Davidov i sjajna Jutarnja zvijezda.”</verse>
				<verse number="17">A Duh i mladenka govore: “Dođi!” I tko čuje, neka kaže: “Dođi!” I neka onaj tko je žedan, dođe! I tko hoće, neka uzima vode života besplatno!</verse>
				<verse number="18">Jer svjedočim svakome tko čuje riječi proroštva ove knjige: Ako tko ovome što nadodaje, Bog će njemu nadodati pošasti zapisane u ovoj knjizi.</verse>
				<verse number="19">I ako tko oduzima od riječi knjige ovog proroštva, Bog će mu oduzeti udio iz Knjige života i iz svetoga grada i onoga što je zapisano u ovoj knjizi.</verse>
				<verse number="20">Onaj koji ovo svjedoči kaže: “Doista, dolazim ubrzo!” Amen! Da, dođi Gospodine Isuse!</verse>
				<verse number="21">Milost Gospodina našega Isusa Krista sa svima vama! Amen.</verse>
			</chapter>
		</book>
	</testament>
</bible>