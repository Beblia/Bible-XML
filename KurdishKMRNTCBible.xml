<?xml version="1.0" encoding="utf-8"?>
<bible translation="Kurdish Kurmanji Cyrillic (KMRNTC) (Пәймана Ну (Инщил)) 2000" status="© Институт перевода Библии, 2000, 2011" link="https://www.bible.com/bible/2557/MRK.16.KMRNTC">
	<book number="40">
		<chapter number="1">
			<verse number="1">Әв ә рʼәԛәма рʼькʼьнйата Иса Мәсиһ, рʼькʼьнйата Даԝьд, рʼькʼьнйата Бьраһим:</verse>
			<verse number="2">Бьраһимрʼа Исһаԛ бу, Исһаԛрʼа Аԛуб бу, Аԛубрʼа Щьһуда у бьрава бун,</verse>
			<verse number="3">Щьһударʼа Перес у Зәра бун, (наве дийа ԝан Тʼамар бу), Пересрʼа Һәсрун бу, Һәсрунрʼа Рʼам бу,</verse>
			<verse number="4">Рʼамрʼа Аминадав бу, Аминадаврʼа Нәһшон бу, Нәһшонрʼа Сәлмон бу,</verse>
			<verse number="5">Сәлмонрʼа Боԝаз бу, (наве дийа ԝи Рʼәхаб бу), Боԝазрʼа Овед бу, (наве дийа ԝи Рʼутʼ бу), Оведрʼа Йеша бу</verse>
			<verse number="6">у Йешарʼа Даԝьд пʼадша бу. Даԝьд пʼадшарʼа Сьлеман бу, (дийа ԝи бәре кʼӧлфәта Урийа бу),</verse>
			<verse number="7">Сьлеманрʼа Рʼәһобоԝам бу, Рʼәһобоԝамрʼа Әбийа бу, Әбийарʼа Асаф бу,</verse>
			<verse number="8">Асафрʼа Йеһошәфат бу, Йеһошәфатрʼа Йорам бу, Йорамрʼа Узийа бу,</verse>
			<verse number="9">Узийарʼа Йотам бу, Йотамрʼа Аһаз бу, Аһазрʼа Һьзԛийа бу,</verse>
			<verse number="10">Һьзԛийарʼа Мьнашә бу, Мьнашәрʼа Амос бу, Амосрʼа Йошийа бу</verse>
			<verse number="11">у Йошийарʼа Йәхонийа у бьрава бун. Ԝи чахи щьмәʼт сьргун чу Бабилоне.</verse>
			<verse number="12">Ле пәй сьргунчуйина Бабилонеда, жь Йәхонийарʼа Шалтийел бу, Шалтийелрʼа Зәрубабәл бу,</verse>
			<verse number="13">Зәрубабәлрʼа Абийуд бу, Абийудрʼа Елйаԛим бу, Елйаԛимрʼа Азур бу,</verse>
			<verse number="14">Азуррʼа Садоԛ бу, Садоԛрʼа Ахин бу, Ахинрʼа Елйуд бу,</verse>
			<verse number="15">Елйудрʼа Елазар бу, Елазаррʼа Мәтан бу, Мәтанрʼа Аԛуб бу,</verse>
			<verse number="16">Аԛубрʼа Усьв бу, мере Мәрйәме, йа кӧ Иса жь ԝе ԝәльди, кӧ Мәсиһ те готьне.</verse>
			<verse number="17">Аԝа жь Бьраһим һʼәта Даԝьд чардәһ ньсьл дәрбаз бьбун, жь Даԝьд һʼәта сьргунчуйина Бабилонеда чардәһ ньсьл у жь сьргунчуйина Бабилонеда һʼәта Мәсиһ диса чардәһ ньсьл бун.</verse>
			<verse number="18">Буйина Иса Мәсиһ бь ви тьһәри бу. Мәрйәма дийа Ԝи Усьврʼа нишанкьри бу, ле дәргистийа хԝәда Мәрйәм бь һʼӧкӧме Рʼӧһʼе Пироз һʼәмлә кʼьфш бу.</verse>
			<verse number="19">Ле Усьве дәргистийе ԝе кӧ мәрьвәки рʼаст бу, нәхԝәст ԝе рʼурʼәш кә, фькьри кӧ дьзива ԝе бәрʼдә.</verse>
			<verse number="20">Чахе Усьв һе сәр ве йәке дьфькьри, ва мьлйакʼәтәки Хӧдан хәԝнеда ԝива хӧйа бу у готе: «Усьве кӧрʼе Даԝьд! Нәтьрсә, кӧ дәргистийа хԝә Мәрйәме бьстини. Әԝи кӧ ԝе жь ԝе бьбә, әԝ жь Рʼӧһʼе Пироз ә.</verse>
			<verse number="21">Әԝе кӧрʼәки бинә у те наве Ԝи Иса дайни, чьмки Әԝе щьмәʼта Хԝә жь гӧнед ԝан хьлаз кә».</verse>
			<verse number="22">Әв һәр тьшт аһа ԛәԝьми, ԝәки әԝ готьна Хӧданә бь заре пʼехәмбәр бе сери кӧ дьбежә:</verse>
			<verse number="23">«Ва ԛиза бькʼьр ԝе һʼәмлә бә, кӧрʼәке жерʼа бьбә у наве Ԝи Иммануйел ԝе дайньн», кӧ те фәʼмкьрьне: «Хԝәде тʼәви мә йә».</verse>
			<verse number="24">Гава Усьв жь хәԝе һʼьшйар бу, әԝи ль гора готьна мьлйакʼәте Хӧдан кьр, дәргистийа хԝә станд.</verse>
			<verse number="25">Ле сәре хԝә ԝерʼа данәни, һʼәта кӧ әԝ кӧрʼ жерʼа бу. У наве Ԝи Иса дани.</verse>
		</chapter>
		<chapter number="2">
			<verse number="1">Гава Иса Бәйтләһʼма Щьһустанеда, рʼожед пʼадшатийа Һеродәсда бу, һьнге чәнд стәйрнас жь рʼоһьлате һатьнә Оршәлиме</verse>
			<verse number="2">у готьн: «Кʼане Пʼадше щьһуйайи кӧ гәрәке бьбуйа? Мә стәйрка Ԝи ль рʼоһьлате дит у әм һатьнә, кӧ сәре хԝә ль бәр Ԝи дайньн».</verse>
			<verse number="3">Гава Һеродәс пʼадша әв йәк бьһист, тʼәвиһәв бу у тʼәмамийа Оршәлиме жи перʼа.</verse>
			<verse number="4">Һьнге әԝи һʼәму ԛанунзанед щьмәʼте у сәрәкед кʼаһина щьвандьн у жь ԝан пьрси: «Кʼидәре гәрәке Мәсиһ бьбә?»</verse>
			<verse number="5">Ԝана жерʼа гот: «Бәйтләһʼма Щьһустанеда, чьмки бь дәсте пʼехәмбәра аһа ньвисар ә:</verse>
			<verse number="6">‹Йа Бәйтләһʼма ԝәлате Щьһуда, тӧ ль нав сәрԝеред Щьһудайеда нә йе һәри бьчʼук и, чьмки Сәрԝерәке жь тә рʼабә, кӧ шьвантийе щьмәʼта Мьн Исраеле бькә› ».</verse>
			<verse number="7">Һьнге Һеродәс дьзива гази стәйрнаса кьр у ԝәхте хӧйабуна стәйрке жь ԝан пе һʼәсийа.</verse>
			<verse number="8">Паше әԝ шандьнә Бәйтләһʼме у гот: «Һәрʼьн бона Кӧрʼьк әʼсәйи пе бьһʼәсьн. Чахе кӧ һун Ԝи бьбиньн, мьнрʼа бежьн, кӧ әз жи бем сәре хԝә ль бәр дайньм».</verse>
			<verse number="9">Гава ԝана әв тьшт жь пʼадше бьһист, чун. У ва йә әԝ стәйрка кӧ ль рʼоһьлате дитьбун пешийа ԝан чу, һʼәта сәр ԝи щийе кʼӧ Кӧрʼьк ле бу сәкьни.</verse>
			<verse number="10">Гава ԝана әԝ стәйрк дит, гәләки әшԛ у ша бун,</verse>
			<verse number="11">чунә һьндӧрʼ, Кӧрʼьк тʼәви дийа Ԝи Мәрйәме дитьн, ль бәр Ԝи дәвәрʼу чун, сәре хԝә ль бәр данин у хьзнед хԝә вәкьрьн, пʼешкʼешед зерʼ, бьхуре әʼрәби у зьмьр данә Ԝи.</verse>
			<verse number="12">Ле ԝан хәԝнеда әʼмьр станд, кӧ вәнәгәрʼьнә щәм Һеродәс, әԝ иди рʼекә дьнва чунә ԝәлате хԝә.</verse>
			<verse number="13">Гава кӧ әԝ жь ԝьр чун, ва мьлйакʼәтәки Хӧдан хәԝнеда Усьвва хӧйа бу у готе: «Рʼабә Кӧрʼьк у дийа Ԝи һьлдә бьрʼәвә Мьсьре. Ль ԝьр бьминә һʼәта кӧ әз тәрʼа бежьм, чьмки Һеродәсе Кӧрʼьк бьгәрʼә, кӧ Ԝи бькӧжә».</verse>
			<verse number="14">Усьв жи рʼабу Кӧрʼьк у дийа Ԝи һьлдан, шәв чунә Мьсьре</verse>
			<verse number="15">у һʼәта мьрьна Һеродәс әԝана ль ԝьр ман. Әв йәк аһа бу, кӧ әԝ готьна Хӧданә бь заре пʼехәмбәр һатьбу готьне бе сери: «Мьн жь Мьсьре гази Кӧрʼе Хԝә кьр».</verse>
			<verse number="16">Гава Һеродәс дит кӧ әԝ жь стәйрнаса һатә хапандьне, гәләки һерс кʼәт. Әԝи әʼмьр кьр кӧ һʼәму зарʼокед кӧрʼинә ль Бәйтләһʼме у дор-бәре ԝе, йед дӧ сали у жь ԝан бьчʼуктьр һәбун, кӧ бенә кӧштьне, ль гора ԝи ԝәхте кӧ жь стәйрнаса пе һʼәсийа бу.</verse>
			<verse number="17">Һьнге әԝ готьна бь заре Йерәмийа пʼехәмбәр һатә сери:</verse>
			<verse number="18">«Жь Рʼамайе дәнгәк һат, дәнге гьри у шина гьран, Рʼаһел бона зарʼокед хԝә дьгьрийа у нәдьхԝәст кӧ бәр дьлада бен, чьмки иди зарʼок нәмабун».</verse>
			<verse number="19">Гава Һеродәс мьр, ва мьлйакʼәтәки Хӧдан ль Мьсьре хәԝнеда Усьвва хӧйа бу</verse>
			<verse number="20">у готе: «Рʼабә, Кӧрʼьк у дийа Ԝи һьлдә у һәрʼә ԝәлате Исраеле, чьмки әԝед пәй Кӧрʼьк кʼәтьбун кӧ бькӧштана мьрьнә».</verse>
			<verse number="21">Усьв жи рʼабу, Кӧрʼьк у дийа Ԝи һьлдан, вәгәрʼийанә ԝәлате Исраеле.</verse>
			<verse number="22">Ле гава Усьв бьһист ԝәки Архелайо дәԝса баве хԝә, Һеродәс сәр Щьһустане буйә пʼадша, тьрсийа кӧ һәрʼә ԝьр. Һьнге хәԝнеда әʼмьр станд, кӧ һәрʼә алийе ԛәза Щәлиле.</verse>
			<verse number="23">Әԝ жи чунә бажаре кӧ жерʼа Ньсрәт дьготьн ле һеԝьрин. Әв йәк аһа бу, кӧ әԝ готьна бь заре пʼехәмбәра бе сери кӧ дьбежә: «Әԝе ньсрәти бе готьне».</verse>
		</chapter>
		<chapter number="3">
			<verse number="1">Ԝан рʼожада Йуһʼәннайе ньхӧмдар рʼабу нава бәрʼийа Щьһустане даннасин кьр</verse>
			<verse number="2">у гот: «Жь гӧнәкьрьне вәгәрʼьн, чьмки Пʼадшатийа Әʼзмана незик буйә».</verse>
			<verse number="3">Йуһʼәнна әԝ бу, бона кʼижани Ишайа пʼехәмбәр готьбу: «Дәнгәк бәрʼийеда дькә гази: ‹Рʼийа Хӧдан һазьр бькьн у шьвәрʼийед Ԝи рʼаст бькьн›».</verse>
			<verse number="4">Кʼьнще Йуһʼәнна жь пьрʼчʼа дәве бу у ԛайишәкә чʼәрм ль пьште бу. Хԝарьна ԝи жи кӧли у һьнгьве чоле бу.</verse>
			<verse number="5">Һьнге щьмәʼта Оршәлиме у тʼәмамийа Щьһустане у һʼәму алийед чʼәме Урдӧне дьһатьнә щәм ԝи,</verse>
			<verse number="6">гӧнед хԝә дьданә рʼуйе хԝә у жь ԝи чʼәме Урдӧнеда дьһатьнә ньхӧмандьне.</verse>
			<verse number="7">Гава Йуһʼәнна дит кӧ жь ферьси у садуԛийа жи гәләк һатьнә ԝәки бенә ньхӧмандьне, әԝи готә ԝан: «Чʼежькед мәʼра! Кʼе ԝәрʼа гот, кӧ һун жь хәзәба те бьрʼәвьн?</verse>
			<verse number="8">Дә бь кьред ԛәнщ бьдьнә кʼьфше, кӧ һун жь гӧнәкьрьне вәгәрʼийанә.</verse>
			<verse number="9">У нав хԝәда нәфькьрьн нәбежьн: ‹Бьраһим баве мә йә›. Әз ԝәрʼа дьбежьм, кӧ Хԝәде жь ван кәвьра жи дькарә зарʼа Бьраһимрʼа дәрхә.</verse>
			<verse number="10">Ва йә бьвьр ль сәр рʼаԝе даре йә. Һәр дара кӧ бәре ԛәнщ нәйнә, ԝе бе бьрʼине у авитьне нава егьр.</verse>
			<verse number="11">Әз ԝә бона гӧнәвәгәрʼандьне бь аве дьньхӧминьм, ле Йәки жь мьн ԛәԝаттьр ԝе бе. Әз нә һежа мә чарьхе Ԝи жи бьгьрьмә дәсте хԝә. Әԝе ԝә пе Рʼӧһʼе Пироз у егьр бьньхӧминә.</verse>
			<verse number="12">Мәлһʼәба Ԝи дәсте Ԝида йә. Әԝе бедәра Хԝә паԛьж кә, гәньме Хԝә бькә әʼмбаре, ле кайе ԝе бь агьре кӧ натәмьрә бьшәԝьтинә».</verse>
			<verse number="13">Һьнге Иса жь Щәлиле һатә Урдӧне, щәм Йуһʼәнна, кӧ жь ԝи бе ньхӧмандьне.</verse>
			<verse number="14">Ле Йуһʼәнна бона ве йәке Ԝирʼа ԛайл нәдьбу у готә Ԝи: «Әз һʼәԝщә мә кӧ бь дәсте Тә бемә ньхӧмандьне у Тӧ тейи щәм мьн?»</verse>
			<verse number="15">Иса ле вәгәрʼанд у готе: «Ньһа бьһелә, чьмки ль мә дькʼәвә кӧ әм һʼәму рʼастийе аһа биньнә сери». Паше Йуһʼәнна ԛайл бу.</verse>
			<verse number="16">Һәма чаԝа Иса һатә ньхӧмандьне у жь аве дәркʼәт, ньшкева әʼзман вәбун у әԝи дит кӧ Рʼӧһʼе Хԝәде мина кәвоткәке һатә хԝаре у сәр Ԝи дани.</verse>
			<verse number="17">У ва дәнгәк жь әʼзмана һат: «Әв ә Кӧрʼе Мьни дәлал, кӧ әз жь Ԝи рʼази мә».</verse>
		</chapter>
		<chapter number="4">
			<verse number="1">Һьнге Рʼӧһʼ Иса бьрә бәрʼийе, кӧ жь Мирещьн бе щерʼьбандьне.</verse>
			<verse number="2">Әԝи чьл рʼож у чьл шәви рʼожи гьрт, пәйрʼа бьрʼчи бу.</verse>
			<verse number="3">Йе кӧ дьщерʼьбинә незики Ԝи бу у готе: «Һәгәр Тӧ Кӧрʼе Хԝәде йи, дә бежә ван кәвьра кӧ бьбьнә нан».</verse>
			<verse number="4">Ле Иса ле вәгәрʼанд у готе: «Ньвисар ә: ‹Инсан тʼәне бь нен нажи, ле бь һәр хәбәра кӧ жь дәве Хԝәде дәрдькʼәвә› ».</verse>
			<verse number="5">Һьнге мирещьн Әԝ бьрә Бажаре Пироз, сәр бьльндщийа бане пʼарьстгәһе да сәкьнандьне</verse>
			<verse number="6">у готә Ԝи: «Һәгәр Тӧ Кӧрʼе Хԝәде йи, дә Хԝә бавежә хԝаре, чьмки ньвисар ә: ‹Хԝәде ԝе тʼәмийа Тә бьдә мьлйакʼәтед Хԝә у ԝе Тә сәр дәсте Хԝә бьгьрьн, ԝәки ньге Тә кәвьр нәкʼәвә› ».</verse>
			<verse number="7">Иса готе: «Әв жи ньвисар ә: ‹Хӧдан Хԝәдейе хԝә нәщерʼьбинә› ».</verse>
			<verse number="8">Һьнге мирещьн Әԝ бьр рʼакьрә сәр чʼийаки гәләки бьльнд у һʼәму пʼадшатийед дьнйайе, рʼәԝша ԝанва нишани Ԝи дан</verse>
			<verse number="9">у готә Ԝи: «Һәгәр Тӧ дәвәрʼуйа бейи, сәре Хԝә ль бәр мьн дайни, әзе ван һʼәмуйа бьдьмә Тә».</verse>
			<verse number="10">Һьнге Иса готе: «Дури Мьн һәрʼә, щьно! Чьмки ньвисар ә: ‹Сәре хԝә ль бәр Хӧдан Хԝәдейе хԝә дайнә у тʼәне Ԝирʼа хӧламтийе бькә!› »</verse>
			<verse number="11">Ԝи чахи мирещьн Әԝ һьшт чу у ва мьлйакʼәт һатьн жерʼа бәрдәсти кьрьн.</verse>
			<verse number="12">Гава Иса бьһист, ԝәки Йуһʼәнна һатә гьртьне, Әԝ рʼабу чу Щәлиле.</verse>
			<verse number="13">Әԝи Ньсрәт һьшт, чу Кәфәрнаһума дәве гола Щәлиле, ль нав синоре Зәбулоне у Нәфтәлийе щи-ԝар бу.</verse>
			<verse number="14">Әв йәк аһа бу, кӧ әԝ готьна бь заре Ишайа пʼехәмбәр бе сери:</verse>
			<verse number="15">«Ԝәлате Зәбулоне у ԝәлате Нәфтәлийе, ль сәр рʼийа бәрбь голе, ԝи алийе Урдӧне, Щәлила нәщьһуйа,</verse>
			<verse number="16">әԝ щьмәʼта кӧ нав тәʼристанийеда рʼуньштьбу, рʼонайикә мәзьн дит у әԝед кӧ ль ԝәлат у сийа мьрьнеда рʼуньштьбун, рʼонайи жь ԝанарʼа дәркʼәт».</verse>
			<verse number="17">Жь һьнгева Иса дәст бь даннасинийе кьр у гот: «Жь гӧнәкьрьне вәгәрʼьн, чьмки Пʼадшатийа Әʼзмана незик буйә».</verse>
			<verse number="18">Чахе Иса ль дәве гола Щәлиле дьгәрʼийа, рʼасти дӧ бьра һат, Шьмһʼуне кӧ жерʼа Пәтрус дьһатә готьне у Әндраԝьсе бьре ԝи. Ԝана тʼорʼ давитә голе, чьмки мәʼсигьр бун.</verse>
			<verse number="19">Иса ԝанарʼа гот: «Пәй Мьн ԝәрьн, Әзе ԝә бькьмә нечʼирванед мәрьва».</verse>
			<verse number="20">Ԝана жи һәма ԝе дәме тʼорʼед хԝә һьштьн у пәй Ԝи чун.</verse>
			<verse number="21">Гава Иса жь ԝи щийи һьнәки пешда чу, рʼасти дӧ бьред дьн жи һат, Аԛубе Зәбәди у Йуһʼәннайе бьре ԝи. Ԝана тʼәви баве хԝә, Зәбәди ԛәйькеда тʼорʼед хԝә һивез дькьрьн. Иса гази ԝан жи кьр.</verse>
			<verse number="22">Ԝана жи һәма ԝе дәме ԛәйьк у баве хԝә һьштьн у пәй Ԝи чун.</verse>
			<verse number="23">Иса ль тʼәмамийа Щәлиле дьгәрʼийа, кʼьништед ԝанда һин дькьр у Мьзгинийа Пʼадшатийе дьда у һәр щурʼә еш у нәхԝәши жи кӧ нав щьмәʼтеда һәбун ԛәнщ дькьрьн.</verse>
			<verse number="24">Нав-дәнге Ԝи ль тʼәмамийа Сурйайе бәла бу, щьмәʼте һәр щурʼә мәрьвед нәхԝәш анинә щәм Ԝи, йед кӧ щурʼә-щурʼә еш у щәфада бун: Йед щьнакʼәти, һивкʼәти, шьлушәʼт у Әԝи әԝ һʼәму жи ԛәнщ кьрьн.</verse>
			<verse number="25">Гәләк әʼлаләт жи жь Щәлиле, жь ԛәза Декаполисе, жь Оршәлиме, жь Щьһустане у жь ԝи алийе Урдӧнейи рʼоһьлате пәй Ԝи дьчун.</verse>
		</chapter>
		<chapter number="5">
			<verse number="1">Чахе Иса әʼлаләт дит, һьлкʼьшийа чʼийе, рʼуньшт у шагьртед Ԝи һатьнә щәм Ԝи.</verse>
			<verse number="2">Әԝи дәст бь һинкьрьна Хԝә кьр у ԝанрʼа гот:</verse>
			<verse number="3">«Хԝәзи ль рʼӧһʼфәԛира, чьмки Пʼадшатийа Әʼзмана йа ԝан ә.</verse>
			<verse number="4">Хԝәзи ль һʼәзнийа, чьмки бәр дьлед ԝанда ԝе бе һатьне.</verse>
			<verse number="5">Хԝәзи ль шкәстийа, чьмки әʼрде пʼара ԝан бә.</verse>
			<verse number="6">Хԝәзи ль ԝан, кӧ тʼи у бьрʼчийе рʼастиԛәдандьне нә, чьмки әԝе тʼер бьн.</verse>
			<verse number="7">Хԝәзи ль дьлрʼәʼма, чьмки әԝе рʼәʼме бьбиньн.</verse>
			<verse number="8">Хԝәзи ль дьлпаԛьжа, чьмки әԝе Хԝәде бьбиньн.</verse>
			<verse number="9">Хԝәзи ль ԝан, кӧ әʼдьлайийе дькьн, чьмки әԝе зарʼед Хԝәде бенә һʼәсабе.</verse>
			<verse number="10">Хԝәзи ль ԝан, кӧ бона рʼастиԛәдандьне тенә зерандьне, чьмки Пʼадшатийа Әʼзмана йа ԝан ә.</verse>
			<verse number="11">Хԝәзи ль ԝә, гава бона наве Мьн ԝә беһӧрмәт кьн, бьзериньн у һәр щурʼә бӧхдан ль ԝә бькьн.</verse>
			<verse number="12">Әшԛ у ша бьн, чьмки һәԛе ԝә ль әʼзмана гәләк ә. Бь ви щурʼәйи пʼехәмбәред кӧ бәри ԝә һәбун, зерандьн.</verse>
			<verse number="13">Һун хԝейа әʼрде нә. Ле һәгәр хԝе тәʼма хԝә ӧнда кә, паше әԝе бь чь тәʼме бьстинә? Иди ԝе кери тьштәки нәйе. Ԝе бьгьрьн бавежьнә нав дәст-пʼийа.</verse>
			<verse number="14">Һун рʼонайа дьнйайе нә. Һәгәр бажарәк сәре чʼийе йә, найе вәшартьне.</verse>
			<verse number="15">Кәсәк жи чʼьре венахә у накә бьне фьраԛе, ле датинә сәр пʼечʼьре, кӧ рʼонайе бьдә һʼәмуйед кӧ маледа нә.</verse>
			<verse number="16">Ӧса жи бьра рʼонайа ԝә бәр мәрьва шәԝԛ бьдә, кӧ әԝана кьрьнед ԝәйә ԛәнщ бьбиньн у пәсьне Баве ԝәйи әʼзмана бьдьн.</verse>
			<verse number="17">Нәфькьрьн кӧ Әз һатьмә ньвисаред пʼехәмбәра у Ԛануне хьраб кьм. Әз нәһатьм кӧ хьраб кьм, ле ԝан һʼәмуйа биньмә сери.</verse>
			<verse number="18">Әз рʼаст ԝәрʼа дьбежьм, бәри дәрбазбуна әʼрд у әʼзман, дәԛәк йан жи һʼәрфәкә бьчʼук жь Ԛануне ԝе тʼӧ щар ӧнда нәбә, һʼәта кӧ һʼәму бенә сери.</verse>
			<verse number="19">Аԝа кʼи жь ван тʼәмийа йәкә һәрә бьчʼук хьраб кә у мәрьва ӧса һин кә, әԝе Пʼадшатийа Әʼзманада жь һʼәмуйа бьчʼуктьр бе һʼәсабе. Ле кʼи кӧ ԝана пек бинә у һин бькә, әԝе Пʼадшатийа Әʼзманада мәзьн бе һʼәсабе.</verse>
			<verse number="20">Ләма Әз ԝәрʼа дьбежьм, һәгәр рʼастийа ԝә жь рʼастийа ԛанунзан у ферьсийа зедәтьр нибә, һун тʼӧ щар накʼәвьнә Пʼадшатийа Әʼзмана.</verse>
			<verse number="21">Ԝә бьһистийә кӧ пешийарʼа һатийә готьне: ‹Нәкӧжә! Кʼи кӧ бькӧжә, диԝана ԝи ԝе бе кьрьне›.</verse>
			<verse number="22">Ле Әз ԝәрʼа дьбежьм, кʼи сәр бьре хԝә һерс кʼәвә, ԝе бьбә дәйндаре диԝане у кʼи бежә бьре хԝә: ‹Бе аԛьл›, әԝе бьбә дәйндаре диԝана щьвина гьрәгьра у кʼи кӧ бежә: ‹Ахмах›, ԝе бьбә дәйндаре агьре доже.</verse>
			<verse number="23">Аԝа һәгәр тӧ һʼәдийа хԝә бини сәр горигәһе у ль ԝьр бе бира тә, кӧ дьле бьре тә жь тә майә,</verse>
			<verse number="24">һʼәдийа хԝә ԝе дәре ль бәр горигәһе бьһелә у пешийе һәрʼә бьре хԝәрʼа ль һәв ԝәрә у паше ԝәрә һʼәдийа хԝә бьдә.</verse>
			<verse number="25">Чахе нәйаре тә тә кʼаши щәм һʼакьм дькә, рʼеда тʼәви ԝи зу ль һәв ԝәрә. Һәгәр на, әԝе тә бьдә дәсте һʼакьм, һʼакьме жи тә бьдә дәсте бәрдәстийе хԝә у тә бавежә кәле.</verse>
			<verse number="26">Әз рʼаст тәрʼа дьбежьм, тӧ жь ԝьр тʼӧ щар дәрнакʼәви һʼәта поле пашьн нәди.</verse>
			<verse number="27">Ԝә бьһистийә кӧ һатийә готьне: ‹Зьнийе нәкә›.</verse>
			<verse number="28">Ле Әз ԝәрʼа дьбежьм, кʼи бь тәме хьраб жьнәке бьньһерʼә, әԝи дьле хԝәда иди тʼәви ԝе зьнекʼари кьр.</verse>
			<verse number="29">Аԝа һәгәр чʼәʼве тәйи рʼасте тә жь рʼе дәрдьхә, ԝи дәрхә у жь хԝә бавежә. Бона тә һе ԛәнщ ә кӧ әндәмәки тә ӧнда бә, ле бәдәна тә пева нәкʼәвә щәʼньме.</verse>
			<verse number="30">У һәгәр дәсте тәйи рʼасте тә жь рʼе дәрдьхә, ԝи жекә у бавежә. Тәрʼа һе ԛәнщ ә кӧ әндәмәки тә ӧнда бә, ле бәдәна тә пева нәкʼәвә щәʼньме.</verse>
			<verse number="31">Әв жи һатийә готьне: ‹Кʼи кʼӧлфәта хԝә бәрʼдә, бьра кʼахаза жьнбәрʼдане бьдә ԝе›.</verse>
			<verse number="32">Ле Әз ԝәрʼа дьбежьм, кʼи кӧ бе сәбәбийа ԛавийе жьна хԝә бәрʼдә, әԝ дьбә сәбәбе зьнекьрьна ԝе, һәгәр диса әԝ мер кә у кʼи кӧ йәкә мербәрʼдайи бьстинә, әԝ зьнийе дькә.</verse>
			<verse number="33">Ԝә әв жи бьһистийә кӧ пешийарʼа һатийә готьне: ‹Дәрәԝ сонд нәхԝә у сонде хԝә ль бәр Хӧдан бинә сери›.</verse>
			<verse number="34">Ле Әз ԝәрʼа дьбежьм, тʼӧ щар сонд нәхԝьн, нә бь әʼзмен, чьмки әԝ тʼәхте Хԝәде йә,</verse>
			<verse number="35">нә жи бь әʼрде, чьмки әԝ щийе бьн пʼийед Ԝи йә, нә жи бь Оршәлиме, чьмки әԝ бажаре Пʼадше мәзьн ә</verse>
			<verse number="36">у нә жи бь сәре хԝә сонд бьхԝә, чьмки тӧ нькари муки сьпи ки йан рʼәш ки.</verse>
			<verse number="37">Ле бьра готьна ԝә бьбә ‹бәле-бәле› йан жи ‹на-на›. Жь ве зедәтьр жь мирещьн ә.</verse>
			<verse number="38">Ԝә бьһистийә кӧ һатийә готьне: ‹Чʼәʼв жь бәр чʼәʼвва, дьран жь бәр дьранва›.</verse>
			<verse number="39">Ле Әз ԝәрʼа дьбежьм, мьԛабьли хьраба нәсәкьньн. Һәгәр йәк шәмаԛәке ль рʼуйе тәйи рʼасте хә, йе дьн жи бьдә бәр.</verse>
			<verse number="40">У һәгәр йәк тә кʼаши бәр диԝане кә у бьхԝазә кьрасе тә жь тә бьстинә, пʼоте хԝә жи жерʼа бьһелә.</verse>
			<verse number="41">У һәгәр йәки ԛӧльхеда зоре ль тә бькә, ԝәки километьрәке тә бьбә, тʼәви ԝи дӧда һәрʼә.</verse>
			<verse number="42">Бьдә ԝи, кʼи жь тә дьхԝазә у бәре хԝә жь ԝи нәгӧһезә, йе кӧ дьхԝазә жь тә дәйн бькә.</verse>
			<verse number="43">Ԝә бьһистийә кӧ һатийә готьне: ‹Һәвале хԝә һʼьз бькә у бьжәнә дьжмьне хԝә›.</verse>
			<verse number="44">Ле Әз ԝәрʼа дьбежьм, дьжмьнед хԝә һʼьз бькьн у бона ԝан дӧа бькьн, йед кӧ ԝә дьзериньн,</verse>
			<verse number="45">ԝәки һун бьбьнә зарʼед Баве хԝәйи Әʼзмана. Чьмки Әԝ тәʼва Хԝә дәрдьхә һьн сәр ԛәнща, һьн жи сәр хьраба у баране дьбаринә һьн сәр рʼаста, һьн жи сәр нәрʼаста.</verse>
			<verse number="46">Һәгәр һун ԝан һʼьз бькьн, кʼижан кӧ ԝә һʼьз дькьн, һуне чь һәԛ бьстиньн? Нә хәрщгьр жи ӧса дькьн?</verse>
			<verse number="47">У һәгәр һун тʼәне сьлаве бьдьнә бьред хԝә, иди һун чь тьшти жь әԝед дьн зедәтьр дькьн? Нә пʼутпʼарьст жи ӧса дькьн?</verse>
			<verse number="48">Аԝа кʼамьл бьн, чаԝа кӧ Баве ԝәйи Әʼзмана кʼамьл ә.</verse>
		</chapter>
		<chapter number="6">
			<verse number="1">Һаш жь хԝә һәбьн, кӧ һун ԛәнщийед хԝә бәр мәрьва нәкьн, ԝәки жь ԝан бенә кʼьфше. Йан на, һун жь Баве хԝәйи Әʼзмана һәԛ настиньн.</verse>
			<verse number="2">Аԝа чахе тӧ хера дьки, пешийа хԝә борʼийе нәхә, чаԝа дӧрʼу кʼьништ у кʼучада дькьн, ԝәки мәрьв пәсьне ԝан бьдьн. Әз рʼаст ԝәрʼа дьбежьм, кӧ ԝана һәԛе хԝә иди стандийә.</verse>
			<verse number="3">Ле чахе тӧ хера дьки, бьра дәсте чʼәпе ньзаньбә дәсте рʼасте чь хер кьр,</verse>
			<verse number="4">кӧ херед тә дьзива бьн. У Баве тәйи тьштед кӧ тӧ дьзива дьки дьбинә, ԝе һәԛе тә бьдә тә.</verse>
			<verse number="5">Гава һун дӧа дькьн, мина дӧрʼуйа нәбьн. Әԝ һʼьз дькьн кʼьништ у мәйданада бьсәкьньн дӧа бькьн, кӧ бәр мәрьва бенә кʼьфше. Әз рʼаст ԝәрʼа дьбежьм, иди ԝана һәԛе хԝә стандийә.</verse>
			<verse number="6">Ле чахе тӧ дӧа дьки, бькʼәвә ода хԝә, дәри ль хԝә бьгьрә у Баве хԝәрʼа кӧ найе дитьне дӧайе хԝә бькә. У Баве тәйи тьштед кӧ тӧ дьзива дьки дьбинә, ԝе һәԛе тә бьдә тә.</verse>
			<verse number="7">Гава кӧ һун дӧа дькьн, мина пʼутпʼарьста пʼьрʼхәбәр нәбьн. Ԝана тʼьре бона пʼьрʼ хәбәрдана ԝан дӧайед ԝане бенә бьһистьне.</verse>
			<verse number="8">Һун мина ԝан нәбьн, чьмки бәри хԝәстьна ԝә, Баве ԝә занә чь ԝәрʼа лазьм ә.</verse>
			<verse number="9">Ле һун аһа дӧа бькьн: ‹Баве мәйи Әʼзмана! Наве Тә пироз бә,</verse>
			<verse number="10">Пʼадшатийа Тә бе, әʼмьре Тә бә, чаԝа ль әʼзмен, ӧса жи ль сәр әʼрде.</verse>
			<verse number="11">Нане мәйи рʼоже рʼож бь рʼож бьдә мә.</verse>
			<verse number="12">Дәйнед мә бьбахшинә, чаԝа кӧ әм дьбахшиньнә дәйндаред хԝә.</verse>
			<verse number="13">У мә нәбә щерʼьбандьне, ле мә жь йе хьраб хьлаз кә, чьмки пʼадшати, ԛәԝат у рʼумәт йед Тә нә, һʼәта-һʼәтайе. Амин ›.</verse>
			<verse number="14">Һәгәр һун нәһәԛийед мәрьвайә һьндава ԝәда кӧ дькьн бьбахшиньн, Баве ԝәйи Әʼзмана жи ԝе ԝә бьбахшинә.</verse>
			<verse number="15">Ле һәгәр һун нәһәԛийед мәрьва нәбахшиньн, Баве ԝә жи нәһәԛийед ԝә набахшинә.</verse>
			<verse number="16">Гава кӧ һун рʼожи дьгьрьн, мина дӧрʼуйа мәʼдәкьри нибьн. Әԝ мәʼде хԝә дькьн, ԝәки мәрьв бьзаньбьн кӧ әԝ рʼожи нә. Әз рʼаст ԝәрʼа дьбежьм, кӧ ԝана һәԛе хԝә стандийә.</verse>
			<verse number="17">Ле чахе тӧ рʼожи дьгьри, сәрчʼәʼве хԝә бьшо, сәре хԝә шә кә,</verse>
			<verse number="18">ԝәки мәрьв ньзаньбьн кӧ тӧ рʼожи йи, ле тʼәне Баве тәйи кӧ найе дитьне заньбә. У Баве тәйи тьштед кӧ тӧ дьзива дьки дьбинә, ԝе һәԛе тә бьдә тә.</verse>
			<verse number="19">Ль сәр дьне хьзне хԝәрʼа нәщьвиньн. Ль ве дәре зәнг у бьзуз хьраб дькьн у дьз дәрәвәдькьн дьдьзьн.</verse>
			<verse number="20">Ле хьзне хԝәрʼа ль әʼзмен бьщьвиньн. Ль ԝе дәре зәнг у бьзуз хьраб накьн у дьз жи дәрәвәнакьн надьзьн.</verse>
			<verse number="21">Чьмки хьзна тә кʼидәре бә, дьле тә жи ԝе ль ԝе дәре бә.</verse>
			<verse number="22">Чʼьра бәдәне чʼәʼв ә. Һәгәр чʼәʼве тә пʼак ә, тʼәмамийа бәдәна тәйе рʼонайи бә.</verse>
			<verse number="23">Ле һәгәр чʼәʼве тә хьраб ә, тʼәмамийа бәдәна тәйе тәʼри бә. Аԝа һәгәр әԝ рʼонайа кӧ нав тәда йә тәʼри йә, тәʼри ԝе чьԛас зедә бә!</verse>
			<verse number="24">Тʼӧ кәс нькарә дӧ ахарʼа хӧламтийе бькә, чьмки йан ԝе һʼиле ԝи жь йәки һәрʼә у йе дьне һʼьз бькә, йан жи ԝе ԛәдьре йәки бьгьрә у йе дьне беһӧрмәт кә. Һун нькарьн һьн Хԝәдерʼа, һьн жи һәбукерʼа хӧламтийе бькьн.</verse>
			<verse number="25">Ләма әз ԝәрʼа дьбежьм, бона әʼмьре хԝә хәма нәкьн, кӧ һуне чь бьхԝьн у чь вәхԝьн, нә жи бона бәдәна хԝә, кӧ һуне чь ль хԝә кьн. Нә әʼмьр жь хԝарьне ԛимәттьр ә у бәдән жи жь кʼьнща?</verse>
			<verse number="26">Дина хԝә бьдьнә тәйрәдед әʼзмен. Әԝана нә дьрʼәшиньн, нә дьдьрун у нә жи әʼмбарада дьщьвиньн, ле Баве ԝәйи Әʼзмана рʼьсԛе ԝан дьгьһинә. Нә һун жь ԝан ԛимәттьр ьн?</verse>
			<verse number="27">Иди жь ԝә кʼи дькарә бь хәмед хԝә дәԛәке сәр әʼмьре хԝәда зедә кә?</verse>
			<verse number="28">У бона кʼьнща һун чьма хәм дькьн? Дина хԝә бьдьнә сосьнед чоле, чаԝа шин дьбьн, нә дьхәбьтьн у нә жи дьрʼесьн.</verse>
			<verse number="29">Ле әз ԝәрʼа дьбежьм, кӧ Сьлеман жи ль нава тʼәмамийа ԝе хер-хьзна хԝәда мина жь ԝан йәке хԝә нәкьр.</verse>
			<verse number="30">Һәгәр гиһайе чоле, кӧ иро һәйә у сьбе давежьнә нава егьр, Хԝәде ӧса дьхәмьлинә, ле чьԛас зедә ԝе ль ԝә кә, кембаԝәрно?</verse>
			<verse number="31">Иди хәм нәкьн у нәбежьн: ‹Әме чь бьхԝьн?› йан: ‹Чь вәхԝьн?› йан жи: ‹Чь ль хԝә кьн?›</verse>
			<verse number="32">Пʼутпʼарьст ль пәй ԝан һʼәму тьшта дькʼәвьн, ле Баве ԝәйи Әʼзмана занә кӧ һун һʼәԝще ԝан һʼәму тьшта нә.</verse>
			<verse number="33">Ле бәре пешьн ль Пʼадшатийа Хԝәде бьгәрʼьн у бькьн кӧ рʼастийа Ԝи бьԛәдиньн у әԝ һʼәмуйе ԝәрʼа бенә дайине.</verse>
			<verse number="34">Иди бона рʼожа сьбе хәма нәкьн, чьмки рʼожа сьбе ԝе бона хԝә хәма бькә. Хәмед рʼоже бәси ԝе нә.</verse>
		</chapter>
		<chapter number="7">
			<verse number="1">Лома нәкьн, кӧ ломә ль ԝә нәбьн.</verse>
			<verse number="2">Һун чь лома бькьн, әԝ ломә жи ԝе ль ԝә бьбьн у һун бь чь чапе бьпивьн, бь ԝе чапе жи ԝәрʼа ԝе бе пиване.</verse>
			<verse number="3">Тӧ чьма ԛьршьке чʼәʼве бьре хԝәда дьбини, ле кʼеране чʼәʼве хԝәда набини?</verse>
			<verse number="4">Йан жи чаԝа тӧ дькари бежи бьре хԝә: ‹Бьһелә кӧ әз ԛьршьк жь чʼәʼве тә дәрхьм›, ле ва йә кʼеран чʼәʼве тәда һәйә?</verse>
			<verse number="5">Дӧрʼу! Пешийе кʼеране чʼәʼве хԝә дәрхә. Паше те ԛәнщ бьбини кӧ чаԝа ԛьршьк жь чʼәʼве бьре хԝә дәрхи.</verse>
			<verse number="6">Тьште бӧһӧрти нәдьнә са у нә жи дӧрʼед хԝә бавежьнә бәр бәраза. Һәгәр на, бәразе ԝан бьн ньгед хԝәда пʼепәс кьн у сәйе жи вәгәрʼьн ԝә бьдьрʼиньн.</verse>
			<verse number="7">Бьхԝазьн һуне бьстиньн, бьгәрʼьн һуне бьбиньн, дәри хьн ԝе бәр ԝә вәбә.</verse>
			<verse number="8">Чьмки кʼи кӧ дьхԝазә дьстинә, кʼи кӧ дьгәрʼә дьбинә у кʼи кӧ дәри дьхә бәр вәдьбә.</verse>
			<verse number="9">Жь ԝә кʼижан ә әԝ мәрьв, кӧ кӧрʼе ԝи нан же бьхԝазә, әԝ кәвьр бьде?</verse>
			<verse number="10">Йан жи мәʼси бьхԝазә, әԝ мәʼр бьде?</verse>
			<verse number="11">Һун кӧ хьраб ьн, заньн тьштед ԛәнщ бьдьнә зарʼед хԝә, ле Баве ԝәйи Әʼзмана ԝе чьԛас тьштед ԛәнщ бьдә әԝед кӧ жь Ԝи дьхԝазьн.</verse>
			<verse number="12">Һәр чь кӧ һун дьхԝазьн мәрьв бона ԝә бькьн, һун жи ӧса ԝанарʼа бькьн. Әв ә мәʼна һинкьрьна Ԛануне у пʼехәмбәра.</verse>
			<verse number="13">Дәре тәнгрʼа бькʼәвьнә һьндӧрʼ, чьмки фьрә йә әԝ дәри у бәр ә әԝ рʼийа кӧ дьбә бәрбь ӧндабуне у гәләк ьн әԝед кӧ ԝеда дьчьн.</verse>
			<verse number="14">Ле гәләки тәнг ә әԝ дәри у зәʼмәт ә әԝ рʼийа кӧ дьбә бәрбь жийине у һьндьк ьн әԝед кӧ ԝе рʼейе дьбиньн.</verse>
			<verse number="15">Һʼәвза хԝә жь пʼехәмбәред дәрәԝ бькьн. Әԝе бь пʼосте пез бенә щәм ԝә, ле һьндӧрʼва гӧред пʼәрʼани нә.</verse>
			<verse number="16">Һуне ԝана жь бәред ԝан нас бькьн. Гәло кәсәк жь стьрийа тьрийа дьчьнә, йан жи жь дьрʼийа һежира?</verse>
			<verse number="17">Дара ԛәнщ бәре ԛәнщ дьдә, ле дара хьраб бәре хьраб дьдә.</verse>
			<verse number="18">Дара ԛәнщ нькарә бәре хьраб бьдә, нә жи дара хьраб дькарә бәре ԛәнщ бьдә.</verse>
			<verse number="19">Һәр дара кӧ бәре ԛәнщ надә те бьрʼин у авитьне нава агьр.</verse>
			<verse number="20">Аԝа һуне ԝана жь кьред ԝан нас бькьн.</verse>
			<verse number="21">Нә кӧ әԝе Мьнрʼа дьбежә: ‹Хӧдан! Хӧдан!› ԝе бькʼәвә Пʼадшатийа Әʼзмана, ле әԝе бькʼәве, йе кӧ әʼмьре Баве Мьни Әʼзмана дьԛәдинә.</verse>
			<verse number="22">Ԝе Рʼоже гәләке Мьнрʼа бежьн: ‹Хӧдан! Хӧдан! Нә мә бь наве Тә пʼехәмбәрти кьрьн у бь наве Тә щьн дәрхьстьн у бь наве Тә гәләк кʼәрәмәт кьрьн?›</verse>
			<verse number="23">Һьнге Әзе ашкәрә ԝанрʼа бежьм: ‹Жь Мьн дур кʼәвьн, нәһәԛно! Мьн һун тʼӧ щар нас нәкьрьнә›.</verse>
			<verse number="24">Аԝа кʼи кӧ ван готьнед Мьн дьбьһе у ԝан дьԛәдинә, әԝ мина мәрьвәки сәрԝахт ә, кӧ мала хԝә сәр кевьр чекьр.</verse>
			<verse number="25">Баран бари, ба у лейи рʼабун, ԝе мале хьстьн, ле әԝ мал һьлнәшийа, чьмки һʼиме ԝе сәр кевьр бу.</verse>
			<verse number="26">Ле кʼи кӧ ван готьнед Мьн дьбьһе у наԛәдинә, әԝ мина мәрьвәки бефәʼм ә, кӧ мала хԝә сәр ԛуме чекьр.</verse>
			<verse number="27">Баран бари, ба у лейи рʼабун, ԝе мале хьстьн у әԝ мал һьлшийа, лап ԝеран бу чу».</verse>
			<verse number="28">Гава Иса әв готьнед Хԝә сәр һәвда ани, әʼлаләт сәр һинкьрьна Ԝи зәндәгьрти ман,</verse>
			<verse number="29">чьмки Әԝи мина йәки хԝәйиһʼӧкӧм әԝ һин дькьрьн, нә кӧ мина ԛанунзанед ԝан.</verse>
		</chapter>
		<chapter number="8">
			<verse number="1">Паше Иса жь чʼийе һатә хԝаре, әʼлаләтәкә гьран да пәй Ԝи чу.</verse>
			<verse number="2">Һьнге йәки кʼоти һат хԝә авитә бәр Ԝи у готе: «Хӧдан! Һәгәр бьхԝази, Тӧ дькари мьн паԛьж ки ».</verse>
			<verse number="3">Иса дәсте Хԝә дьреж кьре ле кʼәт у готе: «Әз дьхԝазьм. Паԛьж бә!» У дәстхԝәда әԝ жь кʼотибуне паԛьж бу.</verse>
			<verse number="4">Һьнге Иса жерʼа гот: «Бьньһерʼә, тʼӧ кәсирʼа тьштәки нәбежи, ле һәрʼә хԝә нишани кʼаһин кә у һʼәдийа кӧ Муса тʼәми дайә бьдә, ԝәки һʼәмуйарʼа бьбә шәʼдәти».</verse>
			<verse number="5">Гава Иса кʼәтә Кәфәрнаһуме, сәрсәдәк һатә щәм Ԝи, һиви же кьр у готе:</verse>
			<verse number="6">«Хӧдан, хӧламе мьн шьлушәʼт малда пʼалдайә, гәләки щәфе дьбинә».</verse>
			<verse number="7">Иса готә ԝи: «Әзе бем ԝи ԛәнщ кьм».</verse>
			<verse number="8">Сәрсәд ле вәгәрʼанд у готе: «Хӧдан, әз нә һежа мә кӧ Тӧ бейи мала мьн. Ле тʼәне хәбәрәке бежә у хӧламе мьне бь ԝе хәбәре ԛәнщ бә.</verse>
			<verse number="9">Әз хԝәха жи мәрьвәки бьн һʼӧкӧмда мә у бьн дәсте мьнда жи әскәр һәнә. Әз йәкирʼа дьбежьм: ‹Һәрʼә›, дьчә, йәки дьнрʼа дьбежьм: ‹Ԝәрә›, те у хӧламе хԝәрʼа дьбежьм: ‹Ви тьшти бькә›, дькә».</verse>
			<verse number="10">Гава Иса әв йәк бьһист, зәндәгьрти ма у готә әԝед кӧ пәй ԝи дьчун: «Әз рʼаст ԝәрʼа дьбежьм, Исраеледа жи Мьн баԝәрикә аһа йәкида нәдитийә.</verse>
			<verse number="11">Әз ԝәрʼа дьбежьм, кӧ гәләке жь рʼоһьлате у жь рʼоавайе бен у шайийа Пʼадшатийа Әʼзманада тʼәви Бьраһим, Исһаԛ у Аԛуб рʼунен,</verse>
			<verse number="12">ле зарʼед Пʼадшатийе ԝе бенә авитьне тәʼрийа дәрва. Ль ԝьр ԝе бьбә гьри у чʼьркә-чʼьрка дьрана».</verse>
			<verse number="13">Паше Иса сәрсәдрʼа гот: «Һәрʼә! Бьра ль гора баԝәрийа тә тәрʼа бә». У ԝе дәме хӧламе ԝи ԛәнщ бу.</verse>
			<verse number="14">Гава Иса һатә мала Пәтрус, хԝәсийа ԝи тʼайеда пʼалдайи дит.</verse>
			<verse number="15">Әԝи дәсте Хԝә да дәсте ԝе у тʼайе же бәрʼда, рʼабу бәрдәсти Ԝирʼа кьр.</verse>
			<verse number="16">Гава рʼо чу ава, гәләк щьнакʼәти анинә щәм Ԝи. Әԝи бь хәбәре рʼӧһʼед һʼәрам дәрхьстьн у һʼәму нәхԝәш ԛәнщ кьрьн.</verse>
			<verse number="17">Әв аһа бу, кӧ әԝ готьна бь заре Ишайа пʼехәмбәр бе сери, кӧ ньвисар ә: «Әԝи нәхԝәшийед мә һьлдан у ешед мә бьрьн».</verse>
			<verse number="18">Чахе Иса әʼлаләт дора Хԝә дит, әʼмьр ль шагьрта кьр кӧ һәрʼьнә ԝи бәри голе.</verse>
			<verse number="19">Һьнге ԛанунзанәк незики Ԝи бу у готе: «Дәрсдар! Тӧ кʼӧда жи һәрʼи, әзе пәй Тә бем».</verse>
			<verse number="20">Иса готә ԝи: «Рʼувийарʼа ԛӧл һәнә, тәйрәдед әʼзменрʼа жи һелин, ле бона Кӧрʼе Мерьв щик тʼӧнә кӧ сәре Хԝә ле дайнә».</verse>
			<verse number="21">Шагьртәки Ԝи готе: «Хӧдан! Изьне бьдә мьн кӧ әз пешийе һәрʼьм баве хԝә дәфьн кьм».</verse>
			<verse number="22">Ле Иса жерʼа гот: «Тӧ пәй Мьн ԝәрә. Бьра мьри мьрийе хԝә дәфьн кьн».</verse>
			<verse number="23">Гава Иса кʼәтә ԛәйьке, шагьртед Ԝи тʼәви Ԝи чун.</verse>
			<verse number="24">Ньшкева фьртонәкә мәзьн ль голе рʼабу, ӧса кӧ ԛәйьк пелада ӧнда дьбу. Ле Әԝ рʼазайи бу.</verse>
			<verse number="25">Һьнге шагьрт незики Ԝи бун, әԝ һʼьшйар кьрьн у готьне: «Хӧдан! Мә хьлаз кә! Әм ӧнда дьбьн!»</verse>
			<verse number="26">Иса готә ԝан: «Чьма һун ӧса тьрсонәк ьн кембаԝәрно?» Ԝе дәме рʼабу ль байе у голе һьлат у һʼәму тьшт сәԛьрʼин.</verse>
			<verse number="27">Мәрьвед тʼәви Ԝи әʼщебмайи ман у готьн: «Әв кʼи йә, кӧ ба у гол жи ельми Ԝи дьбьн?»</verse>
			<verse number="28">Гава Иса дәрбази ԝи алийе тʼопрахед Гәрдарине бу, дӧ щьнакʼәти жь нав горʼьстана дәркʼәтьн у рʼасти Ԝи һатьн. Әԝ ӧса һар бун, кӧ кәсәк нькарьбу ԝе рʼерʼа дәрбаз буйа.</verse>
			<verse number="29">Ԝана кьрә ԛирʼин у готьн: «Тӧ чь жь мә дьхԝази, Кӧрʼе Хԝәде? Жь ԝәхт зутьр һати щәфе бьди мә?»</verse>
			<verse number="30">Жь ԝана ԝедатьр сурики бәразайи мәзьн дьчʼерийа.</verse>
			<verse number="31">Щьна рʼәща жь Ԝи кьр у готьне: «Һәгәр Тӧ мә дәрдьхи, бьһелә әм һәрʼьн бькʼәвьнә нава сурийе бәраза».</verse>
			<verse number="32">Әԝи готә ԝан: «Һәрʼьн!» Әԝ жи дәркʼәтьн чун кʼәтьнә нава бәраза у әԝ сури пева жорда рʼәви, хԝә жь кәнделда авитьнә голе у хәньԛин.</verse>
			<verse number="33">Бәразван рʼәвин чунә бажер, чь кӧ һатьбу сәре щьнакʼәтийа готьн.</verse>
			<verse number="34">Һьнге һʼәму мәрьвед бажер дәркʼәтьнә пешийа Иса у гава Әԝ дитьн, рʼәща жь Ԝи кьрьн кӧ жь әʼрде ԝан һәрʼә.</verse>
		</chapter>
		<chapter number="9">
			<verse number="1">Иса кʼәтә ԛәйьке пашда вәгәрʼийа һатә бажаре Хԝә.</verse>
			<verse number="2">Ԝе дәре шьлушәʼтәк ньвинеда пʼалдайи анинә щәм. Гава Иса баԝәрийа ԝан дит, готә йе шьлушәʼт: «Лаԝо, сәр хԝә бә! Гӧнед тә һатьнә бахшандьне».</verse>
			<verse number="3">Һьнге жь ԛанунзана һьнәк нав хԝәда фькьрин: «Әва ньге Хԝә Хԝәдерʼа давежә».</verse>
			<verse number="4">Фькьред ԝан Исава әʼйан бун у гот: «Һун чьма дьле хԝәда тьште хьраб дьфькьрьн?</verse>
			<verse number="5">Кʼижан рʼьһʼәт те готьне: ‹Гӧнед тә һатьнә бахшандьне›, йан ‹Рʼабә у бьгәрʼә›?</verse>
			<verse number="6">Ле ԝәки һун бьзаньбьн кӧ һʼӧкӧме Кӧрʼе Мерьв һәйә ль сәр дьне гӧна бьбахшинә», һьнге готә йе шьлушәʼт: «Рʼабә ньвина хԝә һьлдә, һәрʼә мала хԝә!»</verse>
			<verse number="7">Әԝ жи рʼабу чу мала хԝә.</verse>
			<verse number="8">Гава әʼлаләте әв йәк дит, хофе әԝ гьртьн у шькьри данә Хԝәде, кӧ әв һʼӧкӧм дайә мәрьва.</verse>
			<verse number="9">Иса жь ԝьр пешда чу, йәки кӧ наве ԝи Мәтта бу ль щийе хәрщһьлдане рʼуньшти дит у готе: «Пәй Мьн ԝәрә». Әԝ жи рʼабу пәй Иса чу.</verse>
			<verse number="10">Гава Иса мала Мәттада сәр сьфре рʼуньштьбу, гәләк хәрщгьр у гӧнәкʼаред дьн һатьн тʼәви Иса у шагьртед Ԝи рʼуньштьн.</verse>
			<verse number="11">Чахе ферьсийа әв йәк дит, шагьртед Ԝирʼа готьн: «Чьма Дәрсдаре ԝә тʼәви хәрщгьр у гӧнәкʼара дьхԝә у вәдьхԝә?»</verse>
			<verse number="12">Ле гава Иса әв йәк бьһист ԝанарʼа гот: «Сахләм нә һʼәԝще һʼәким ьн, ле нәхԝәш.</verse>
			<verse number="13">Һәрʼьн мәʼна ван хәбәра һин бьн: ‹Әз рʼәʼме дьхԝазьм, нә кӧ ԛӧрбане›. Әз нәһатьмә гази йед рʼаст кьм, ле гази гӧнәкʼара».</verse>
			<verse number="14">Һьнге шагьртед Йуһʼәнна һатьнә щәм Ԝи у готьне: «Чьма әм у ферьси гәләк щара рʼожи дьгьрьн, ле шагьртед Тә рʼожи нагьрьн?»</verse>
			<verse number="15">Иса готә ԝан: «Ԛәт дьбә кӧ хԝәндийед дәʼԝате шине бькьн, һʼәта кӧ зәʼва тʼәви ԝан ә? Ле рʼоже бен, гава зәʼва жь ԝан бе һьлдане, һьнге ԝе рʼожи бьгьрьн.</verse>
			<verse number="16">Кәсәк пе пʼарчʼе ну кʼьнща кәвьн пʼинә накә, чьмки пʼарчʼе кʼьнща кәвьнва дьрути ԝе зоре ль кʼьнща кәвьн бькә у щийе ԛәльши ԝе һе ль бәр һәв һәрʼә.</verse>
			<verse number="17">Нә жи шәрава ну дькьнә мәшкед кәвьн. Һәгәр ӧса бә, мәшке бьтʼәԛьн, шәраве бьрʼьжә у мәшке жи хьраб бьн. Ле шәрава ну дькьнә мәшке ну у һәр дӧ жи тенә хԝәйикьрьне».</verse>
			<verse number="18">Гава Иса һе әв йәка ԝанарʼа дьгот, һәма һьнге сәрԝерәк һат хԝә авитә бәр ньге Ԝи у готе: «Ԛиза мьн һежа мьрийә. Ле ԝәрә дәсте хԝә дайнә сәр ԝе у әԝе бьжи».</verse>
			<verse number="19">Иса рʼабу тʼәви шагьртед Хԝә да пәй ԝи чу.</verse>
			<verse number="20">У ва кʼӧлфәтәкә нәхԝәш, кӧ донздәһ салед ԝе бун сәр хуне вәбьбу, пьштева һат у рʼишийед кʼьнще Иса кʼәт.</verse>
			<verse number="21">Әԝе нета хԝәда данибу: «Һәгәр әз тʼәне кʼьнще Ԝи кʼәвьм, әзе ԛәнщ бьм».</verse>
			<verse number="22">Иса сәр мьле Хԝәва вәгәрʼийа әԝ дит у готе: «Әʼвде! Сәр хԝә бә! Баԝәрийа тә тӧ ԛәнщ кьри». У ԝе дәме әԝ кʼӧлфәт ԛәнщ бу.</verse>
			<verse number="23">Гава Иса гьһиштә мала сәрԝер, дина Хԝә дайе, ԝе ԛарʼә-ԛарʼа әʼлаләте йә у бьлурван жи зәлули ле дьхьн</verse>
			<verse number="24">у готә ԝан: «Дәркʼәвьн! Ԛизьк нәмьрийә, ле һеньжийә». Ԝана ԛәрфе хԝә Пе дькьрьн.</verse>
			<verse number="25">Ле гава щьмәʼт дәрхьстьнә дәрва, Иса чу һьндӧрʼ дәсте ԝе гьрт у ԛизьк рʼабу сәр хԝә.</verse>
			<verse number="26">Әва дәнг-бәʼса тʼәмамийа ԝи ԝәлатида бәла бу.</verse>
			<verse number="27">Гава Иса жь ԝьр дәркʼәт чу, дӧ мәрьвед кор данә пәй Ԝи кьрьнә ԛирʼин у готьн: «Кӧрʼе Даԝьд! Мә ԝәрә рʼәʼме!»</verse>
			<verse number="28">Гава кӧ гьһиштьнә мале, әԝ һәр дӧ кор һатьнә щәм Ԝи. Иса жь ԝан пьрси у гот: «Һун баԝәр дькьн, кӧ Әз дькарьм али ԝә бькьм?» Ԝана гот: «Бәле Хӧдан».</verse>
			<verse number="29">Һьнге Иса дәсте Хԝә да чʼәʼвед ԝан у гот: «Ль гора баԝәрийа ԝә ԝәрʼа бә».</verse>
			<verse number="30">Ԝе дәме чʼәʼвед ԝан вәбун. Иса һʼьшк тʼәми ль ԝан кьр у гот: «Һаш жь хԝә һәбьн, кӧ тʼӧ кәс ве йәке нәһʼәсә».</verse>
			<verse number="31">Ле әԝ дәркʼәтьн, тʼәмамийа ԝи ԝәлатида нав у дәнге Ԝи бәла кьрьн.</verse>
			<verse number="32">Чахе әԝана дәркʼәтьн чун, һьнәка щьнакʼәтики лал ани щәм Иса.</verse>
			<verse number="33">Гава Әԝи щьн дәрхьст, йе лал хәбәр да. Әʼлаләт әʼщебмайи ма у гот: «Ль Исраеле жи тьштәки аһа тʼӧ щар нәԛәԝьмийә».</verse>
			<verse number="34">Ле ферьсийа гот: «Әԝ бь һʼӧкӧме сәрԝере щьна щьна дәрдьхә».</verse>
			<verse number="35">Иса һʼәму гӧнд у бажара дьгәрʼийа, кʼьништед ԝанда һин дькьр, Мьзгинийа Пʼадшатийе даннасин дькьр у ль нав щьмәʼте һʼәму щурʼә нәхԝәши ԛәнщ дькьрьн.</verse>
			<verse number="36">Гава Әԝи әʼлаләт дит, гӧне Ԝи ль ԝан һат, чьмки әԝана мина пәзе бе шьван, бәрʼәдайи у бәлабуйи бун.</verse>
			<verse number="37">Һьнге Әԝи шагьртед Хԝәрʼа гот: «Нандьрун гәләк ә, ле пʼалә һьндьк ьн.</verse>
			<verse number="38">Аԝа һиви жь Хԝәйе дьруне бькьн, ԝәки пʼала нандьруна Хԝәрʼа бьшинә».</verse>
		</chapter>
		<chapter number="10">
			<verse number="1">Иса һәр донздәһ шагьрт гази щәм Хԝә кьрьн у һʼӧкӧм да ԝан кӧ рʼӧһʼед һʼәрам дәрхьн, һʼәму еш у нәхԝәшийа жи ԛәнщ кьн.</verse>
			<verse number="2">Наве һәр донздәһ шандийа әв ьн: Йе пешьн Шьмһʼун, кӧ Пәтрус те готьне у бьре ԝи Әндраԝьс, Аԛубе Зәбәди у бьре ԝи Йуһʼәнна,</verse>
			<verse number="3">Филипо у Бәртоломәйо, Тʼума у Мәттайе хәрщгьр, Аԛубе Һалфаԝо у Тәдайо</verse>
			<verse number="4">Шьмһʼуне ԝәлатпʼарьст у Щьһудайе Исхәрйоти, әԝе кӧ нәмамийа Иса кьр.</verse>
			<verse number="5">Иса әв һәр донздәһ шандьн, тʼәми ль ԝан кьр у гот: «Нәчьнә нава нәщьһуйа у нәкʼәвьнә бажаред Самәрйайе.</verse>
			<verse number="6">Ле пешийе һәрʼьнә нав пәзед мала Исраелейә ӧндабуйи.</verse>
			<verse number="7">Гава һун һәрʼьн, даннасин кьн у бежьн: ‹Пʼадшатийа Әʼзмана незик буйә›.</verse>
			<verse number="8">Нәхԝәша ԛәнщ кьн, мьрийа сах кьн, кʼотийа паԛьж кьн, щьна дәрхьн. Ԝә беһәԛ стандийә, беһәԛ жи бьдьн.</verse>
			<verse number="9">Ль бәр пьшта хԝәда тʼӧ тьшти һьлнәдьн: Нә зерʼ, нә зив, нә сьфьр,</verse>
			<verse number="10">нә турьк бона рʼе, нә дӧ дәст кьрас, нә чарьх, нә шьвдар, чьмки пʼалә һежайи рʼьсԛе хԝә йә.</verse>
			<verse number="11">Чь бажар йан гӧнде кӧ һун бькʼәвьне, маләкә һежа бьбиньн у ль ԝьр бьминьн, һʼәта кӧ һун жь ԝьр дьчьн.</verse>
			<verse number="12">Гава һун һәрʼьнә мале, сьлаве бьдьнә ԝе у бежьн: ‹Әʼдьлайи ве малерʼа›.</verse>
			<verse number="13">У һәгәр әԝ мал һежа йә, бьра сьлава ԝә ль сәр ԝе бә, ле һәгәр нә һежа йә, бьра сьлава ԝә ль ԝә вәгәрʼә.</verse>
			<verse number="14">Ле кʼи кӧ ԝә ԛәбул нәкә у гӧһдарийа хәбәред ԝә нәкә, гава кӧ һун жь ԝе мале, йан жи жь ԝи бажари дәрдькʼәвьн, тʼоза ньгед хԝә даԝшиньн.</verse>
			<verse number="15">Әз рʼаст ԝәрʼа дьбежьм, Рʼожа Ахрәте һʼале ԝәлате Содом у Гоморайе ԝе жь йа ԝи бажари четьр бә.</verse>
			<verse number="16">Ва Әз ԝә дьшиньм чаԝа пәз нава гӧра. Иди мина мәʼра сәрԝахт бьн у мина кәвотка дьлсах.</verse>
			<verse number="17">Ле һʼәвза хԝә жь мәрьва бькьн, әԝе ԝә бьбьнә бәр диԝана у кʼьништед хԝәда ԝә бьдьнә бәр ԛамчийа.</verse>
			<verse number="18">Рʼуйе Мьнда ԝе ԝә бьбьнә бәр ԝәлийа у пʼадша, кӧ һун бәр ԝан у нәщьһуйа шәʼдәтийе бьдьн.</verse>
			<verse number="19">Ле чахе ԝә бьбьнә бәр диԝана, хәм нәкьн кӧ һуне чаԝа йан чь хәбәр дьн. Тьштед кӧ һуне хәбәр дьн, ԝе дәме ԝәрʼа ԝе бе дайине.</verse>
			<verse number="20">Чьмки нә кӧ һуне хәбәр дьн, ле Рʼӧһʼе Баве ԝәйи кӧ нава ԝәда йә ԝе хәбәр дә.</verse>
			<verse number="21">Бьра ԝе бьре хԝә бьдә кӧштьне, баве жи кӧрʼе хԝә у зарʼ жи ԝе һьмбәри де у баве хԝә рʼабьн у ԝан бьдьнә кӧштьне.</verse>
			<verse number="22">Бона наве Мьн һуне бәр чʼәʼве һʼәмуйа рʼәш бьн. Ле кʼи кӧ һʼәта хьлазийе тәйах кә әԝе хьлаз бә.</verse>
			<verse number="23">У гава нав ви бажарида ԝә бьзериньн, бьрʼәвьнә бажарәки дьн. Әз рʼаст ԝәрʼа дьбежьм, һʼәта һатьна Кӧрʼе Мерьв, һун һʼәму бажаред Исраеле перʼа нагьһиньн бьгәрʼьн.</verse>
			<verse number="24">Шагьрт жь дәрсдаре хԝә нә мәстьр ә у нә жи хӧлам жь ахайе хԝә.</verse>
			<verse number="25">Бәси шагьрт ә, ԝәки мина дәрсдаре хԝә бә у хӧлам жи мина ахайе хԝә бә. Һәгәр малхе малерʼа ‹Бәлзәбул› готьн, һьнге нәфәред ԝирʼа ԝе чь бежьн?</verse>
			<verse number="26">Аԝа иди тʼӧ щар жь мәрьва нәтьрсьн. Тьштәки дьзива тʼӧнә кӧ дәрнәйе у нә жи вәшарти кӧ кʼьфш нәбә.</verse>
			<verse number="27">Чь кӧ Әз тәʼрийеда ԝәрʼа дьбежьм, әԝи нав рʼонайеда бежьн у чь кӧ һун гӧһада дьбьһен, сәр бана бькьнә дәнги.</verse>
			<verse number="28">У жь ԝан нәтьрсьн йед кӧ бәдәне дькӧжьн, ле нькарьн рʼӧһʼ бькӧжьн. Ле һун жь Ԝи бьтьрсьн, Йе кӧ дькарә рʼӧһʼ у бәдәне щәʼньмеда ӧнда кә.</verse>
			<verse number="29">Нә дӧ чʼьвик бь дьравәки чарԛӧрʼуше тенә фьротане? Ле йәк жи жь ԝан бейи әʼмьре Баве ԝә накʼәвә әʼрде.</verse>
			<verse number="30">Ле чь ль ԝә дькʼәвә, һәр тʼеләки пʼорʼед сәре ԝә жьмарти нә.</verse>
			<verse number="31">Иди нәтьрсьн. Һун жь гәләк чʼьвика ԛимәттьр ьн.</verse>
			<verse number="32">Кʼи кӧ Мьн бәр мәрьва иԛрар кә, Әзе жи ԝи бәр Баве Хԝәйи Әʼзмана иԛрар кьм.</verse>
			<verse number="33">Ле кʼи кӧ Мьн бәр мәрьва инкʼар кә, Әзе жи ԝи бәр Баве Хԝәйи Әʼзмана инкʼар кьм.</verse>
			<verse number="34">Нәфькьрьн кӧ Әз һатьмә дьне әʼдьлайийе биньм. Әз нәһатьм әʼдьлайийе биньм, ле шур.</verse>
			<verse number="35">Чьмки Әз һатьм кӧрʼ жь баве, ԛизе жь де у буке жь хԝәсийе бьԛәтиньм</verse>
			<verse number="36">у дьжмьнед мерьв ԝе жь мала ԝи бьн.</verse>
			<verse number="37">Әԝе кӧ баве хԝә йан дийа хԝә жь Мьн зәʼфтьр һʼьз дькә, нә һежайи Мьн ә. Әԝе кӧ кӧрʼе хԝә йан ԛиза хԝә жь Мьн зәʼфтьр һʼьз дькә, нә һежайи Мьн ә.</verse>
			<verse number="38">Әԝе кӧ хаче хԝә һьлнадә пәй Мьн найе, әԝ нә һежайи Мьн ә.</verse>
			<verse number="39">Кʼи әʼмьре хԝә бьгәрʼә, әԝе ӧнда кә, ле кʼи әʼмьре хԝә бона Мьн ӧнда кә, әԝе бьбинә.</verse>
			<verse number="40">Әԝе кӧ ԝә ԛәбул дькә, Мьн ԛәбул дькә у әԝе кӧ Мьн ԛәбул дькә, Йе кӧ Әз шандьмә ԛәбул дькә.</verse>
			<verse number="41">Әԝе кӧ пʼехәмбәр ԛәбул дькә чаԝа пʼехәмбәр, ԝе һәԛе пʼехәмбәр бьстинә у әԝе кӧ мәрьвәки рʼаст ԛәбул дькә чаԝа мәрьве рʼаст, ԝе һәԛе йед рʼаст бьстинә.</verse>
			<verse number="42">У әԝе кӧ тʼасә ава сар жи дьдә йәки жь ван бьчʼука, бона хатьре ԝе йәке кӧ әԝ шагьрте Мьн ә, Әз рʼаст ԝәрʼа дьбежьм, әԝе тʼӧ щар һәԛе хԝә ӧнда нәкә».</verse>
		</chapter>
		<chapter number="11">
			<verse number="1">Чахе Иса тʼәмийед кӧ данә һәр донздәһ шагьртед Хԝә хьлаз кьрьн, жь ԝи щийи чу нав бажаред ԝан, кӧ һин кә у даннасин кә.</verse>
			<verse number="2">Гава Йуһʼәнна кәледа бона шьхӧлед Мәсиһ бьһист, чәнд шагьртед хԝә шандьнә щәм Ԝи</verse>
			<verse number="3">у же пьрсин: «Тӧ Әԝ и, Йе кӧ гәрәке бьһата, йан әм һивийа йәки дьн бьн?»</verse>
			<verse number="4">Иса щаба ԝан да у гот: «Һәрʼьн, чь кӧ һун дьбиньн у дьбьһен Йуһʼәннарʼа бежьн.</verse>
			<verse number="5">Кор дьбиньн, сәԛәт дьгәрʼьн, кʼоти паԛьж дьбьн, кәрʼ дьбьһен, мьри рʼадьбьн у фәԛирарʼа жи Мьзгини те дайине.</verse>
			<verse number="6">У хԝәзи ль ԝи, кӧ жь Мьн пʼьшк набә».</verse>
			<verse number="7">Гава әԝана чун, Иса бона Йуһʼәнна әʼлаләтерʼа дәстпекьр гот: «Һун дәркʼәтьнә бәрʼийе чь бьбиньн? Ԛамишәки кӧ жь байе дьһʼәжә?</verse>
			<verse number="8">Йан һун дәркʼәтьн чь бьбиньн? Мәрьвәки кʼьнще назьк ль хԝә кьри? Нә әԝед кӧ кʼьнще назьк ль хԝә дькьн, әԝ малед пʼадшада нә?</verse>
			<verse number="9">Йан һун дәркʼәтьн чь бьбиньн? Пʼехәмбәрәки? Бәле әз ԝәрʼа дьбежьм, жь пʼехәмбәрәки жи мәстьр ә.</verse>
			<verse number="10">Әва әԝ ә, бона кʼижани ньвисар ә: ‹Ва йә Әзе ԛасьде Хԝә пешийа Тәва бьшиньм. Әԝе рʼийа Тә пешийа Тәва һазьр кә›.</verse>
			<verse number="11">Әз рʼаст ԝәрʼа дьбежьм, жь нава әԝед кӧ жь кʼӧлфәта дьне кʼәтьнә, тʼӧ кәс жь Йуһʼәннайе ньхӧмдар мәстьр нәбуйә. Ле Пʼадшатийа Әʼзманада йе һәри бьчʼук жь ԝи мәстьр ә.</verse>
			<verse number="12">Жь рʼожед Йуһʼәннайе ньхӧмдар һʼәта ньһа Пʼадшатийа Әʼзмана бь зорбәтийе те һʼьщумкьрьне у йед зорбә дькьн кӧ зәфти хԝә кьн.</verse>
			<verse number="13">Чьмки һʼәму пʼехәмбәра у Ԛануне һʼәта Йуһʼәнна бона Пʼадшатийа Әʼзмана шәʼдәти дан.</verse>
			<verse number="14">У һәгәр һун дьхԝазьн ве йәке ԛәбул кьн, әԝ ә Елйасе кӧ гәрәке бьһата.</verse>
			<verse number="15">Гӧһе кʼе һәйә бьра бьбьһе.</verse>
			<verse number="16">Ньһа Әз ви ньсьли мина чь бьшьбиньм? Әԝ мина ԝан зарʼа нә, йед кӧ базарада рʼуньшти нә, гази һәвалед хԝә дькьн</verse>
			<verse number="17">у дьбежьн: ‹Мә бона ԝә зӧрʼне хьст, һун нәрʼәԛьсин у бона ԝә бәйтʼ готьн, ԝә шин нәкьр›.</verse>
			<verse number="18">Йуһʼәнна һат, нә дьхԝар, нә вәдьхԝар у дьготьн: ‹Щьн ԝида һәйә›.</verse>
			<verse number="19">Кӧрʼе Мерьв һат, дьхԝә у вәдьхԝә, бона Ԝи дьбежьн: ‹Ва Әԝ йәки пәй хԝарьн у вәхԝарьне кʼәти йә, досте хәрщгьр у гӧнәкʼара йә›. Ле сәрԝахти бь әʼмәлед хԝә кʼьфш дьбә кӧ әԝ рʼаст ә».</verse>
			<verse number="20">Һьнге Иса дәстпекьр ль ԝан бажара һьлат, кʼижанада гәләк кʼәрәмәтед Ԝи ԛәԝьмибун, чьмки әԝ жь гӧнәкьрьне вәнәгәрʼийан.</verse>
			<verse number="21">«Ԝәй ль тә Хоразин! Ԝәй ль тә Бәйтсайда! Һәгәр әԝ кʼәрәмәтед кӧ нава ԝәда бун, Сур у Сайдеда бьбуна, әԝанайе зува бь кʼӧрх у кʼозийе тʼобә бькьрана.</verse>
			<verse number="22">Ле Әз ԝәрʼа дьбежьм, Рʼожа Ахрәте, һʼале Суре у Сайде ԝе жь һʼале ԝә четьр бә.</verse>
			<verse number="23">У тӧ Кәфәрнаһум, тә тʼьре те һʼәта әʼзман бьльнд би? Ле те һʼәта дийаре мьрийа һәрʼи хԝаре! Һәгәр әԝ кʼәрәмәтед кӧ нав тәда ԛәԝьмин Содомеда бьԛәԝьмийана, әԝе һʼәта рʼожа иройин бьма.</verse>
			<verse number="24">Ле Әз ԝәрʼа дьбежьм, Рʼожа Ахрәте һʼале ԝәлате Содоме ԝе жь һʼале тә четьр бә».</verse>
			<verse number="25">Һьнге Иса гот: «Шькьр наве Тә бә Баво, Хӧдане әʼрд у әʼзман, кӧ Тә әв тьшт жь зана у билана вәшартьн у ль бәр зарʼа вәкьрьн.</verse>
			<verse number="26">Бәле Баво, чьмки аһа ль Тә хԝәш һат.</verse>
			<verse number="27">Һәр тьшт жь Баве Мьн Мьнрʼа һатийә дайине. Кәсәк Кӧрʼ нас накә пештьри Баве у кәсәк Баве нас накә пештьри Кӧрʼ у кʼижанарʼа кӧ Кӧрʼ бьхԝазә ԝанва Баве бьдә наскьрьне.</verse>
			<verse number="28">Ԝәрьнә щәм Мьн һʼәмуйед ԝәстийайи у баргьран у Әзе рʼьһʼәтийе бьдьмә ԝә.</verse>
			<verse number="29">Нире Мьн һьлдьнә сәр хԝә у жь Мьн һин бьн, чьмки Әз шкәсти мә у дьлмьлаһим ьм у һуне хԝәрʼа рʼьһʼәтийе бьбиньн.</verse>
			<verse number="30">Чьмки нире Мьн рʼьһʼәт ә у баре Мьн сьвьк ә».</verse>
		</chapter>
		<chapter number="12">
			<verse number="1">Һьнге Иса рʼожәкә шәмийе нава зәвийарʼа дәрбаз бу, шагьртед Ԝи бьрʼчи бун у дәстпекьрьн сьмбьлед гәньм чьнин у хԝарьн.</verse>
			<verse number="2">Гава ферьсийа әв йәк дит, Ԝирʼа готьн: «Һәла бьньһерʼә, шагьртед Тә тьште нәщайизи рʼожа шәмийе дькьн».</verse>
			<verse number="3">Иса ԝанарʼа гот: «Ԝә нәхԝәндийә кӧ Даԝьд чь кьр, гава әԝ у йед перʼа бьрʼчи бун?</verse>
			<verse number="4">Нә әԝ кʼәтә Хана Хԝәде у нане Хԝәдерʼа дайи хԝар, әԝ нан нә ԝирʼа щайиз бу бьхԝара, нә жи әԝед тʼәви ԝирʼа, ле тʼәне кʼаһинарʼа?</verse>
			<verse number="5">Йан жи ԝә Ԛанунеда нәхԝәндийә, кӧ кʼаһин рʼожед шәмийе пʼарьстгәһеда шәмийе дьһʼәрʼьминьн у диса бе сущ ьн?</verse>
			<verse number="6">Ле Әз ԝәрʼа дьбежьм, кӧ ль вьр Йәки жь пʼарьстгәһе мәстьр һәйә.</verse>
			<verse number="7">Һәгәр ԝә заньбуйа мәʼна ве хәбәре чь йә кӧ те готьне: ‹Әз рʼәʼме дьхԝазьм, нә кӧ ԛӧрбане›, һьнге ԝәйе йед бесущ гӧнәкʼар нәкьрана.</verse>
			<verse number="8">Чьмки Кӧрʼе Мерьв Хӧдане рʼожа шәмийе йә».</verse>
			<verse number="9">Иса жь ԝьр рʼабу чу, һатә кʼьништа ԝан.</verse>
			<verse number="10">Мәрьвәк ль ԝьр һәбу, кӧ дәсте ԝи кʼьшийабу. Һьнәка дьхԝәст кӧ хәйба Иса бькьрана, жь Ԝи пьрсин у готьне: «Щайиз ә кӧ мәрьв рʼожа шәмийе нәхԝәша ԛәнщ бькьн?»</verse>
			<verse number="11">Әԝи жи ԝанарʼа гот: «Әԝ жь ԝә кʼи йә, кӧ пәзәкә ԝи һәбә у рʼожа шәмийе бькʼәвә чʼәʼле, ԝе нәгьрә у дәрнәхә?</verse>
			<verse number="12">Ле инсан чьԛас жь пез ԛимәттьр ә! Аԝа рʼожа шәмийе ԛәнщикьрьн щайиз ә».</verse>
			<verse number="13">Һьнге ԝи мәрьвирʼа гот: «Дәсте хԝә дьреж кә». Әԝи жи дьреж кьр у мина дәсте дьн ԛәнщ бу.</verse>
			<verse number="14">Ле ферьси дәркʼәтьнә дәрва бона Иса ль һәв шеԝьрин кӧ чаԝа Ԝи бьдьнә кӧштьне.</verse>
			<verse number="15">У гава Иса пе һʼәсийа, жь ԝе дәре чу, гәләк әʼлаләт жи пәй Ԝи чу. Әԝи һʼәму жи ԛәнщ кьрьн</verse>
			<verse number="16">у тʼәми да ԝан кӧ бона Ԝи нәкьнә дәнги.</verse>
			<verse number="17">Әва аһа бу кӧ әԝ готьна бь заре Ишайа пʼехәмбәр бе сери:</verse>
			<verse number="18">«Ва йә хӧламе Мьн, йе кӧ Мьн бьжартийә у һʼьзкьрийе Мьни кӧ Мьн бәгәм кьрийә. Әзе Рʼӧһʼе Хԝә дайньмә сәр Ԝи у Әԝе мьләтарʼа һәԛийе әʼлам кә.</verse>
			<verse number="19">Әԝе нә бькʼәвә һʼӧщәте, нә бькә ԛарʼә-ԛарʼ у нә жи йәке дәнге Ԝи мәйданада бьбьһе.</verse>
			<verse number="20">Әԝ ԛамише пʼәрчʼьԛи һур накә, пʼьлта дьчʼьрусә венасинә, һʼәта кӧ һәԛийе бьгьһинә сери.</verse>
			<verse number="21">У һʼәму мьләт ԝе гӧмана хԝә дайньнә сәр наве Ԝи».</verse>
			<verse number="22">Һьнге щьнакʼәтики кори лал анинә щәм Ԝи у Әԝи әԝ ԛәнщ кьр, ӧса кӧ әԝи һьн дит у һьн жи хәбәр да.</verse>
			<verse number="23">У тʼәмамийа әʼлаләте зәндәгьрти ма у гот: «Гәло Әв ә кӧрʼе Даԝьд?»</verse>
			<verse number="24">Ле гава ферьсийа бьһист готьн: «Әва бь һʼӧкӧме сәрԝере щьна Бәлзәбул щьна дәрдьхә».</verse>
			<verse number="25">Ле нетед дьле ԝан Исава әʼйан бун у ԝанарʼа гот: «Һәр пʼадшатийа кӧ нав ԝеда тʼьфаԛ тʼӧнәбә ԝе ԝеран бә у һәр бажар йан мала кӧ ль нава ԝеда тʼьфаԛ тʼӧнәбә әԝ наминә.</verse>
			<verse number="26">Һәгәр мирещьн хԝәха хԝә дәрдьхә, кӧ ӧса йә нава пʼадшатийа ԝида бетʼьфаԛи һәйә, иди пʼадшатийа ԝи ԝе чаԝа бьминә?</verse>
			<verse number="27">Һәгәр Әз бь һʼӧкӧме Бәлзәбул щьна дәрдьхьм, ле йед кӧ пәй ԝә тен бь чь дәрдьхьн? Ԝәки ӧса йә әԝе бьбьнә һʼакьмед ԝә.</verse>
			<verse number="28">Ле һәгәр Әз бь һʼӧкӧме Рʼӧһʼе Хԝәде щьна дәрдьхьм, иди Пʼадшатийа Хԝәде гьһиштийә ԝә.</verse>
			<verse number="29">Йан чаԝа йәк дькарә бькʼәвә мала мерхасәки у һәбука ԝи тʼалан кә, һәгәр пешийе ԝи мерхаси гьренәдә? Гава гьреда, һьнге ԝе бькарьбә мала ԝи тʼалан кә.</verse>
			<verse number="30">Кʼи кӧ нә тʼәви Мьн ә, мьԛабьли Мьн ә у кʼи кӧ тʼәви Мьн тʼоп накә, бәла дькә.</verse>
			<verse number="31">Бона ве йәке Әз ԝәрʼа дьбежьм, һәр гӧнә у готьнед хьраб ԝе ль мәрьва бенә бахшандьне, ле әԝе кӧ готьнәкә хьраб мьԛабьли Рʼӧһʼ бежә, ль ԝи найе бахшандьне.</verse>
			<verse number="32">Кʼи тьштәки мьԛабьли Кӧрʼе Мерьв бежә, ԝе бе бахшандьне, ле һәгәр йәк һьндава Рʼӧһʼе Пирозда бежә, ль ԝи найе бахшандьне, нә ве дьне нә жи ԝе дьне.</verse>
			<verse number="33">Һәгәр дар ԛәнщ ә, бәре ԝе жи ԛәнщ ә, һәгәр дар хьраб ә, бәре ԝе жи хьраб ә, чьмки дар жь бәре хԝә те наскьрьне.</verse>
			<verse number="34">Чʼежькед мәʼра! Һун чаԝа дькарьн ԛәнщ хәбәр дьн, һәгәр һун хьраб ьн? Чьмки дьл чьва тʼьжи йә зар жи әԝе дьбежә.</verse>
			<verse number="35">Мәрьве ԛәнщ, жь хьзна хԝәйә ԛәнщ ԛәнщийе дәрдьхә, ле мәрьве хьраб, жь хьзна хԝәйә хьраб хьрабийе дәрдьхә.</verse>
			<verse number="36">Әз ԝәрʼа дьбежьм, Рʼожа Ахрәте мәрьв бона һәр хәбәрәкә пʼучʼ кӧ хәбәр дьдьн ԝе щабдар бьн.</verse>
			<verse number="37">Чьмки һуне бь хәбәред хԝә бесущ бьн у бь хәбәред хԝә гӧнәкʼар бьн».</verse>
			<verse number="38">Һьнге һьнәка жь ԛанунзан у ферьсийа Ԝирʼа готьн: «Дәрсдар! Әм дьхԝазьн кӧ нишанәке жь Тә бьбиньн».</verse>
			<verse number="39">Әԝи ль ԝан вәгәрʼанд у гот: «Ньсьле хьраб у хальфи нишанәке дьхԝазә, ле жерʼа нишанәкә дьн найе дайине пештьри нишана Уньс пʼехәмбәр.</verse>
			<verse number="40">Чаԝа кӧ Уньс се рʼож у се шәва зьке һʼутда ма, Кӧрʼе Мерьв жи ӧса ԝе се рʼож у се шәва нава кʼурайийа әʼрдеда бьминә.</verse>
			<verse number="41">Мәрьвед Нинәԝайе ԝе Рʼожа Ахрәте рʼабьн у ви ньсьли нәһәԛ кьн, чьмки әԝана бь даннасинийа Уньс жь гӧнәкьрьне вәгәрʼийан у ва Йәки жь Уньс мәстьр ль вьр һәйә.</verse>
			<verse number="42">Пʼадша Башуре Рʼожа Ахрәте ԝе рʼабә ви ньсьли нәһәԛ кә, чьмки әԝа жь сәре дьне һат, кӧ сәрԝахтийа Сьлеман бьбьһе у ва йә Йәки жь Сьлеман мәстьр ль вьр һәйә.</verse>
			<verse number="43">Чахе рʼӧһʼе һʼәрам жь мерьв дәрте, щийе бе ав дьгәрʼә кӧ рʼьһʼәтийе бьбинә. Ле гава набинә,</verse>
			<verse number="44">һьнге әԝ дьбежә: ‹Әз вәгәрʼьмә ԝе мала хԝәйә кӧ же дәркʼәтьмә›. Гава әԝ те, дьбинә ԝе мал вала, паԛьжкьри у һәвдайи йә.</verse>
			<verse number="45">Һьнге дьчә һʼәфт щьнед дьнә жь хԝә хьрабтьр жи тинә, дькʼәвьнә ԝьр дьжин. У ахьрийа ԝи мәрьви жь пешийе хьрабтьр дьбә. Ӧса жи ԝе бе сәре ви ньсьле хьраб».</verse>
			<verse number="46">Һе Әԝи әʼлаләтерʼа хәбәр дьда, ва дийа Ԝи у бьрайед Ԝи ль дәрва сәкьнин, дьхԝәстьн тʼәви Ԝи хәбәр дана.</verse>
			<verse number="47">Йәки жерʼа гот: «Ва дийа Тә у бьрайед Тә дәрва нә у дьхԝазьн тʼәви Тә хәбәр дьн».</verse>
			<verse number="48">Әԝи жи ль ԝи вәгәрʼанд у готе: «Кʼи йә дийа Мьн у кʼи нә бьрайед Мьн?»</verse>
			<verse number="49">Һьнге дәсте Хԝә дьрежи шагьртед Хԝә кьр у гот: «Ва нә де у бьрайед Мьн!</verse>
			<verse number="50">Чьмки кʼи кӧ хԝәстьна Баве Мьни әʼзмана бинә сери, әԝ ә бьре Мьн, хушка Мьн у дийа Мьн».</verse>
		</chapter>
		<chapter number="13">
			<verse number="1">Ԝе рʼоже Иса жь мале дәркʼәт, ль дәве голе рʼуньшт.</verse>
			<verse number="2">У һаԛас әʼлаләт һатә щәм Ԝи, кӧ Әԝ кʼәрба кʼәтә ԛәйьке рʼуньшт у тʼәмамийа әʼлаләте дәве голе сәкьни.</verse>
			<verse number="3">Әԝи гәләк тьшт бь мәсәла әԝ һин кьрьн у гот: «Тʼохьмрʼәш рʼабу чу кӧ тʼохьм бьрʼәшинә.</verse>
			<verse number="4">Гава дьрʼәшанд, һьнәк жь ԝан кʼәтьнә дәве рʼе, тәйрәдә һатьн у әԝ хԝарьн.</verse>
			<verse number="5">Һьнәкед дьн кʼәтьнә сәр әʼрде кәвьри, кӧ ль ԝьр хԝәли кем бу. Әԝ зу шин бун, чьмки тәлаше хԝәлийе нә кʼур бу.</verse>
			<verse number="6">Ле чахе тәʼв дәркʼәт, әԝ чʼьлмьсин у чьмки рʼаԝед ԝан тʼӧнәбун, һʼьшк бун.</verse>
			<verse number="7">Һьнәкед дьн кʼәтьнә нава стьрийа, стьри рʼабун у әԝ хәньԛандьн.</verse>
			<verse number="8">Ле һьнәкед дьн жи кʼәтьнә нава әʼрде ԛәнщ у бәр дан, йе сәд, йе шест у йе си.</verse>
			<verse number="9">Гӧһе кʼе һәйә бьра бьбьһе!»</verse>
			<verse number="10">Ԝе гаве шагьртед Ԝи незик буне у готьне: «Чьма бь мәсәла Тӧ ԝанарʼа хәбәр дьди?»</verse>
			<verse number="11">Әԝи ль ԝан вәгәрʼанд у гот: «Ԝәрʼа һатийә дайине кӧ һун сӧрʼед Пʼадшатийа Әʼзмана бьзаньбьн, ле ԝанарʼа нәһатийә дайине.</verse>
			<verse number="12">Чьмки кʼерʼа кӧ һәйә, ԝе һе ле зедә бә у сәрда бьрʼьжә у кʼерʼа кӧ тʼӧнә, чь һәйә жи ԝе же бе стандьне.</verse>
			<verse number="13">Әз бона ԝе йәке бь мәсәла ԝанрʼа хәбәр дьдьм, кӧ әԝана дьньһерʼьн у набиньн, дьбьһен, ле гӧһе хԝә надьнә сәр у фәʼм накьн.</verse>
			<verse number="14">Ль сәр ԝан пʼехәмбәртийа Ишайа те сери кӧ дьбежә: ‹Һуне бьбьһен у гӧһ бьдьне, ле фәʼм нәкьн, һуне бьньһерʼьн у дина хԝә бьдьне, ле нәбиньн.</verse>
			<verse number="15">Чьмки әва щьмәʼта сәрһʼьшк ә, бь гӧһа гьран дьбьһен у чʼәʼвед хԝә гьртьнә, ԝәки бь чʼәʼва нәбиньн, бь гӧһа нәбьһен у бь һʼьш фәʼм нәкьн, вәнәгәрʼьн, кӧ Әз ԝан ԛәнщ кьм›.</verse>
			<verse number="16">Ле хԝәзи ль чʼәʼвед ԝә, кӧ дьбиньн у гӧһед ԝә, кӧ дьбьһен.</verse>
			<verse number="17">Әз рʼаст ԝәрʼа дьбежьм, гәләк пʼехәмбәр у мәрьвед рʼаст һʼьзрәта дитьна ван тьшта бун чь кӧ һун дьбиньн, ле нәдитьн у бьбьһистана чь кӧ һун дьбьһен, ле нәбьһистьн.</verse>
			<verse number="18">Ньһа һун шьровәкьрьна мәсәла тʼохьмрʼәш бьбьһен.</verse>
			<verse number="19">Һәр кәсе кӧ хәбәра Пʼадшатийе дьбьһе у фәʼм накә, йе Хьраб те тʼохьме дьле ԝида чанди дьрʼәвинә. Әва әԝ ьн кӧ дәве рʼе һатьнә чандьне.</verse>
			<verse number="20">Әԝед ль әʼрде кәвьри һатьнә чандьне әԝ ьн, кӧ чахе хәбәре дьбьһен, әԝ зу бь әшԛ у ша ԛәбул дькьн.</verse>
			<verse number="21">Ле рʼаԝ кӧ нава ԝанда тʼӧнәнә, дьреж тʼаԝ накьн. Гава бона хәбәре рʼасти тәнгасийа йан зерандьне тен, әԝ зу жь рʼе дькʼәвьн.</verse>
			<verse number="22">Әԝед ль нава стьрийада һатьнә чандьне әԝ ьн, кӧ хәбәре дьбьһен у хәмед ве дьнйайе у дәрәԝед дәԝләтийе хәбәре дьхәньԛиньн, әԝ бе бәр дьминьн.</verse>
			<verse number="23">Ле әԝед ль нава әʼрде ԛәнщда һатьнә чандьне әԝ ьн, кӧ хәбәре дьбьһен, фәʼм дькьн у бәр дьдьн, һьнәк сәд, һьнәк шест у һьнәк си».</verse>
			<verse number="24">Иса мәсәләкә дьн жи ԝанарʼа пешда ани у гот: «Пʼадшатийа Әʼзмана мина ве йәке йә: Мәрьвәки нав әʼрде хԝәда тʼохьме ԛәнщ чанд.</verse>
			<verse number="25">Гава һʼәму рʼазайи бун, дьжмьне ԝи һат у ль нав гәньмда зиԝан жи чанд у чу.</verse>
			<verse number="26">Гава гәньм гьһишт бәре хԝә да, һьнге зиԝан жи перʼа кʼьфш бун.</verse>
			<verse number="27">Хӧламед хԝәйе әʼрде незики ԝи бун у готьне: ‹Ахайе мә! Тә нава әʼрде хԝәда тʼохьме ԛәнщ нәчанд? Ле әв зиԝан жь кʼӧ һатьн?›</verse>
			<verse number="28">Әԝи ль ԝан вәгәрʼанд у гот: ‹Дьжмьнәки әв тьшт кьрийә›. Хӧлама жи готә ԝи: ‹Ньһа тӧ ԛайл и кӧ әм һәрʼьн ԝан рʼакьн?›</verse>
			<verse number="29">Әԝи гот: ‹На, нәбә чахе һун зиԝане рʼакьн, геньм жи перʼа дәрхьн.</verse>
			<verse number="30">Бьһельн бьра һәр дӧ жи һәврʼа бьгьһижьн һʼәта рʼожа нандьруне. Рʼожа нандьруне әзе пʼаларʼа бежьм, пешийе зиԝане бьчьньн, гӧрʼз-гӧрʼз гьредьн бона шәԝате, ле геньм бькьнә әʼмбара мьн›».</verse>
			<verse number="31">Мәсәләкә дьн жи ԝанарʼа пешда ани у гот: «Пʼадшатийа Әʼзмана мина ве йәке йә: Мәрьвәки һʼәбәкә тʼохьме хәрдале һьлда, нав әʼрде хԝәда чанд.</verse>
			<verse number="32">Әԝ жь һʼәму тʼохьма һуртьр ә, ле гава дьгьһижә, жь һʼәму пʼьнщарʼа мәстьр дьбә у дьбә дар, ӧса кӧ тәйрәдед әʼзмен тен һелинед хԝә сәр чʼьԛьлед ԝе чедькьн».</verse>
			<verse number="33">Иса мәсәләкә дьн жи ԝанарʼа гот: «Пʼадшатийа Әʼзмана мина һәвиртьрʼшк ә, кӧ кʼӧлфәтәке һьлда, нава се код арда стьра, һʼәта кӧ һʼәму һьлат».</verse>
			<verse number="34">Иса әв һʼәму тьшт бь мәсәла әʼлаләтерʼа готьн у бе мәсәлә тʼӧ тьшт ԝанарʼа нәдьгот.</verse>
			<verse number="35">Әв йәк аһа бу, кӧ әԝ готьна бь заре пʼехәмбәр бе сери: «Әзе бь мәсәла ԝанрʼа хәбәр дьм, тьштед жь ԝәхте әʼфьрандьна дьнйайеда вәшарти гьли кьм».</verse>
			<verse number="36">Һьнге Иса әʼлаләт һьшт, һатә мал. Шагьртед Ԝи һатьнә щәм Ԝи у готьне: «Мәсәла гәньм у зиԝане мәрʼа шьровәкә».</verse>
			<verse number="37">Әԝи ль ԝан вәгәрʼанд у гот: «Әԝе кӧ тʼохьме ԛәнщ чанд, Кӧрʼе Мерьв ә.</verse>
			<verse number="38">Әʼрд дьнйа йә, тʼохьме ԛәнщ жи мәрьвед пʼара Пʼадшатийе нә, ле зиԝан мәрьвед пʼара йе Хьраб ьн.</verse>
			<verse number="39">Дьжмьне кӧ әԝ чанд, мирещьн ә. Нандьрун ахьрийа дьнйайе йә, пʼалә жи мьлйакʼәт ьн.</verse>
			<verse number="40">У чаԝа кӧ зиԝане тʼоп дькьн дьшәԝьтиньн, ахьрийа ве дьнйайе жи ԝе ӧса бә.</verse>
			<verse number="41">Кӧрʼе Мерьв ԝе мьлйакʼәтед Хԝә бьшинә у әԝе жь Пʼадшатийа Ԝи һʼәмуйед кӧ мәрийа жь рʼе дәрдьхьн у нәһәԛийе дькьн бьбьжерьн</verse>
			<verse number="42">у бавежьнә кʼура агьр. Ль ԝьр ԝе бьбә гьри у чʼьркә-чʼьрка дьрана.</verse>
			<verse number="43">Һьнге мәрьвед рʼаст ԝе Пʼадшатийа Баве хԝәда мина тәʼве шәԝԛ бьдьн. Гӧһе кʼе һәйә бьра бьбьһе!</verse>
			<verse number="44">Пʼадшатийа Әʼзмана мина ве йәке йә: Әʼрдәкида хьзнәкә вәшарти һәбу. Мәрьвәк ԝе дьбинә, вәдьшерә, шабуна дьчә һʼәму һәбука хԝә дьфьрошә у ԝи әʼрди дькʼьрʼә.</verse>
			<verse number="45">Диса Пʼадшатийа Әʼзмана мина ве йәке йә: Мәрьвәки базьргани дӧрʼед рʼьнд дьгәрʼә.</verse>
			<verse number="46">Гава дӧрʼәки пʼьрʼ ԛимәт дьбинә, дьчә һʼәму һәбука хԝә дьфьрошә у ԝи дӧрʼи дькʼьрʼә.</verse>
			<verse number="47">Диса Пʼадшатийа Әʼзмана мина ве йәке йә: Тʼорʼәк те авитьне нава бәʼре у һʼәму щурʼә мәʼси дькʼәвьне.</verse>
			<verse number="48">Гава тʼорʼ тʼьжи дьбә, дькʼьшиньнә дәве бәʼре у рʼудьнин мәʼсийед кер дьбьжерьн дькьнә дәрдана, ле йед бекер ԝеда давежьн.</verse>
			<verse number="49">Ахьрийа дьнйайе жи ԝе ӧса бә. Мьлйакʼәте дәркʼәвьн хьраба жь нав ԛәнща бьбьжерьн</verse>
			<verse number="50">у бавежьнә кʼура агьр. Ль ԝьр ԝе бьбә гьри у чʼьркә-чʼьрка дьрана».</verse>
			<verse number="51">Иса жь ԝан пьрси: «Ԝә әв һʼәму тьшт фәʼм кьрьн?» Ԝана жерʼа гот: «Бәле».</verse>
			<verse number="52">Әԝи жи ԝанарʼа гот: «Бона ве йәке һәр ԛанунзанәк кӧ Пʼадшатийа Әʼзмана һин буйә, мина мәрьвәки хԝәйимьлкʼ ә, кӧ жь хьзна хԝә тьштед кәвьн у ну дәрдьхә».</verse>
			<verse number="53">Гава Иса әв мәсәлә хьлаз кьрьн, жь ԝьр чу</verse>
			<verse number="54">һатә щи-мьскʼәне Хԝә, кʼьништа ԝанда әԝ һин дькьрьн. Әԝ жи зәндәгьрти дьман у дьготьн: «Әв сәрԝахти у ԛәԝата кʼәрәмәта жь кʼӧ гьһиштийе?</verse>
			<verse number="55">Нә Әв кӧрʼе нәщар ә? Нә наве дийа Ԝи Мәрйәм ә? Нә Аԛуб, Усьв, Шьмһʼун у Щьһуда бьред Ԝи нә?</verse>
			<verse number="56">Нә һʼәму хушкед Ԝи щәм мә нә? Әв һʼәму тьшт жь кʼӧ гьһиштьнә Ԝи?»</verse>
			<verse number="57">Бь ви аԝайи әԝ жь Ԝи чун, ле Иса ԝанарʼа гот: «Пʼехәмбәр тʼӧ щийи нә беԛәдьр ә, пештьри мала хԝә у щи-мьскʼәне хԝәда».</verse>
			<verse number="58">Әԝи ль ԝе дәре гәләк кʼәрәмәт нәкьрьн, чьмки баԝәрийа ԝан тʼӧнәбу.</verse>
		</chapter>
		<chapter number="14">
			<verse number="1">Һьнге Һеродәсе сәрԝере Щәлиле бона Иса бьһист,</verse>
			<verse number="2">хӧламед хԝәрʼа гот: «Әва Йуһʼәннайе ньхӧмдар ә жь нав мьрийа рʼабуйә. Ләма жи пе ԝи кʼәрәмәт тенә кьрьне».</verse>
			<verse number="3">Чьмки Һеродәс Йуһʼәнна гьртьбу гьредабу у авитьбу кәле, рʼуйе Һеродийа жьна Филипойе бьре хԝәда.</verse>
			<verse number="4">Чьмки Йуһʼәнна Һеродәсрʼа чәнд щара готьбу: «Нә рʼаст ә кӧ тӧ Һеродийайе бьстини».</verse>
			<verse number="5">У Һеродәс жи дьхԝәст әԝ бькӧшта, ле жь щьмәʼте дьтьрсийа, чьмки щьмәʼте Йуһʼәнна чаԝа пʼехәмбәр ԛәбул дькьр.</verse>
			<verse number="6">Гава рʼожа буйина Һеродәс һат, ԛиза Һеродийайе шайийеда бона ԝан рʼәԛьси у дьле Һеродәс гәләки хԝәш һат.</verse>
			<verse number="7">Әԝи сонд хԝар у готә ԛизьке: «Тӧ чь бьхԝази әзе бьдьмә тә».</verse>
			<verse number="8">Ԛизьк жи жь дийа хԝә һатьбу ширәткьрьне у готе: «Кʼа ль вьр, сәр сьнийе сәре Йуһʼәннайе ньхӧмдар бьдә мьн».</verse>
			<verse number="9">Пʼадша бәр хԝә кʼәт, ле чьмки ль бәр тʼәглифкьрийа сонд хԝарьбу, әʼмьр кьр кӧ хԝәстьна ԝе бе дайине.</verse>
			<verse number="10">Әԝи шанд кәледа сәре Йуһʼәнна да лехьстьне</verse>
			<verse number="11">у сәре ԝи ль сәр сьнийе анин данә кәчʼьке. Кәчʼьке жи дийа хԝәрʼа бьр.</verse>
			<verse number="12">Һьнге шагьртед ԝи һатьн щьнйазе ԝи һьлдан у әԝ дәфьн кьрьн. Паше чун Исарʼа готьн.</verse>
			<verse number="13">Гава Иса әв йәк бьһист, жь ԝе дәре бь ԛәйьке тʼәне чу щики хәԝлә. Ле гава әʼлаләте бьһист, жь бажара пәйа пәй Ԝи чун.</verse>
			<verse number="14">Чахе Иса жь ԛәйьке дәркʼәт у әʼлаләтәкә гьран дит, һьнге гӧне Ԝи ль ԝан һат у нәхԝәшед ԝан ԛәнщ кьрьн.</verse>
			<verse number="15">Бәре еваре шагьртед Ԝи һатьнә щәм у готьне: «Әв дәр щики хьки-хԝәли йә, иди дәрәнг ә. Изьна әʼлаләте бьдә кӧ һәрʼьнә гӧнда хԝәрʼа хӧрәк бькʼьрʼьн».</verse>
			<verse number="16">Ле Иса ԝанарʼа гот: «Нә һʼәԝщә йә кӧ әԝ һәрʼьн. Һун хӧрәк бьдьнә ԝан».</verse>
			<verse number="17">Ԝана ле вәгәрʼанд у готьне: «Ль вьр пештьри пенщ нан у дӧ мәʼсийа тьштәки мәйи майин тʼӧнә».</verse>
			<verse number="18">Әԝи ԝанарʼа гот: «Ԝан нан у мәʼсийа биньнә щәм Мьн».</verse>
			<verse number="19">Иса әʼмьр кьр кӧ әʼлаләт ль сәр шинайийе рʼунен. Әԝи һәр пенщ нан у һәр дӧ мәʼси һьлдан, бәре Хԝә әʼзменда кьр шькьри да у әԝ нан кәркьрьн. Паше да шагьрта, шагьрта жи да әʼлаләте.</verse>
			<verse number="20">Һʼәмуйа жи хԝар тʼер бун у донздәһ сәлә жи тʼьжи һурькед бәрмайи бәрәв кьрьн.</verse>
			<verse number="21">Әԝед кӧ хԝарьн, пештьри жьн у зарʼа ԝәкә пенщ һʼәзар мери бун.</verse>
			<verse number="22">Перʼа-перʼа Иса пʼейи сәр шагьрта кьр, кӧ бькʼәвьнә ԛәйьке у пешийа Ԝи дәрбази ԝи бәри голе бьн, һʼәта кӧ Хԝәха әʼлаләте вәрʼекә.</verse>
			<verse number="23">Чахе Әԝи әʼлаләт вәрʼекьр, тʼәне рʼабу чу сәре чʼийе, кӧ дӧа бькә. Гава рʼо чу ава, Әԝ ль ԝьра тʼәне бу,</verse>
			<verse number="24">ле ԛәйьк иди жь дәве голе дур кʼәтьбу у нава пелада бу, чьмки ба мьԛабьли ԝе бу.</verse>
			<verse number="25">Ԛәрәбәрбанге Иса сәр голерʼа пәйа дьчу незики ԝан дьбу.</verse>
			<verse number="26">Ле гава шагьрта дит кӧ Әԝ сәр голерʼа пәйа дьчә, бьздийан у готьнә һәв: «Әв хәйал ә!» У ԝана жь тьрса кьрә ԛирʼин.</verse>
			<verse number="27">Ле Иса ԝе дәме дәнг да ԝан у гот: «Сәр хԝә бьн! Әз ьм! Нәтьрсьн!»</verse>
			<verse number="28">Пәтрус ле вәгәрʼанд у готе: «Хӧдан, һәгәр Тӧ йи, әʼмьр кә кӧ әз сәр аверʼа бемә щәм Тә».</verse>
			<verse number="29">Иса готе: «Ԝәрә!» Пәтрус жь ԛәйьке пәйа бу, сәр аверʼа чу, кӧ һәрʼә щәм Иса.</verse>
			<verse number="30">Ле чахе әԝи байе ԛайим дит тьрсийа у иди ԝе нӧԛ буйа, кьрә ԛирʼин: «Хӧдан, мьн хьлаз кә!»</verse>
			<verse number="31">Ԝе дәме Иса дәсте Хԝә дьрежи ԝи кьр, әԝ гьрт у жерʼа гот: «Кембаԝәро! Чьма тӧ дӧдьли буйи?»</verse>
			<verse number="32">Чахе кʼәтьнә ԛәйьке, ба сәкьни.</verse>
			<verse number="33">У әԝед ԛәйькеда сәре хԝә ль бәр Ԝи данин у готьне: «Рʼасти Тӧ Кӧрʼе Хԝәде йи».</verse>
			<verse number="34">Гава әԝ дәрбази ԝи бәри голе бун, ль алийе Щенисартева гьһиштьнә бәже.</verse>
			<verse number="35">Бьнәлийед ԝьр Әԝ нас кьрьн, шандьн тʼәмамийа дор-бәра, һʼәму нәхԝәш анинә щәм Ԝи.</verse>
			<verse number="36">Ԝана һиви же дькьр кӧ тʼәне рʼишийед кʼьнще Ԝи кʼәвьн. У һʼәмуйед кӧ ле дькʼәтьн жь нәхԝәшийед хԝә ԛәнщ дьбун.</verse>
		</chapter>
		<chapter number="15">
			<verse number="1">Һьнге ферьси у ԛанунзанед Оршәлиме һатьнә щәм Иса у готьне:</verse>
			<verse number="2">«Чьма шагьртед Тә пәй рʼаԝ-рʼьзьмед кал у бава начьн? Дәстнәшушти нан дьхԝьн».</verse>
			<verse number="3">Әԝи ль ԝан вәгәрʼанд у гот: «Ле һун чьма бона рʼаԝ-рʼьзьмед хԝә пәй тʼәмийе Хԝәде начьн?</verse>
			<verse number="4">Чьмки Хԝәде гот: ‹Ԛәдьре де у баве хԝә бьгьрә› у ‹Әԝе кӧ гьлики ԛолайи де у баве хԝәрʼа бежә гәрәке бе кӧштьне›.</verse>
			<verse number="5">Ле һун дьбежьн: ‹Әԝе кӧ дийа хԝәрʼа йан баве хԝәрʼа бежә: Әԝ аликʼарийа кӧ гәрәке жь мьн бьгьһижә тә әԝ Хԝәдерʼа те дайине,</verse>
			<verse number="6">иди жь ԝи накʼәвә кӧ әԝ ԛәдьре де у баве хԝә бьгьрә›. Бь ви аԝайи бона хатьре рʼаԝ-рʼьзьмед хԝә һун хәбәра Хԝәде дькьнә хԝәли.</verse>
			<verse number="7">Дӧрʼуно! Ишайа бона ԝә рʼаст пʼехәмбәрти кьрийә у готийә:</verse>
			<verse number="8">‹Әва щьмәʼта бь заре хԝә ԛәдьре Мьн дьгьрә, ле дьле ԝан жь Мьн дур ә.</verse>
			<verse number="9">Бадиһәԝа Мьн дьһʼәбиньн, тʼәмийед мәрьва чаԝа ԛанунед Мьн щьмәʼте һин дькьн› ».</verse>
			<verse number="10">Һьнге Иса әʼлаләт гази щәм Хԝә кьр у готә ԝан: «Бьбьһен у фәʼм бькьн!</verse>
			<verse number="11">Нә кӧ тьште дьчә дев, әԝ мәрьва дьһʼәрʼьминә, ле чь кӧ жь дев дәрте, әԝ мәрьва дьһʼәрʼьминә».</verse>
			<verse number="12">Һьнге шагьртед Ԝи һатьн у готьнә Ԝи: «Тӧ зани гава ферьсийа әв хәбәр бьһист, дьле ԝан ма?»</verse>
			<verse number="13">Әԝи ль ԝан вәгәрʼанд у гот: «Һәр дара кӧ Баве Мьни Әʼзмана данәчʼькандийә, ԝе жь кʼокева бе рʼакьрьне.</verse>
			<verse number="14">Жь ԝан вәгәрʼьн! Әԝә кор ьн у рʼебәре кора нә. Һәгәр кор рʼебәрийе кора бькә, һәр дӧйе жи бькʼәвьнә чʼәʼле».</verse>
			<verse number="15">Пәтрус ле вәгәрʼанд у готе: «Ве мәсәле мәрʼа шьровәкә».</verse>
			<verse number="16">Иса гот: «Һун жи һәла һе фәʼм накьн?</verse>
			<verse number="17">Чьма һун фәʼм накьн, чь кӧ дьчә дев, дәрбази нав-дьл дьбә у дәрдькʼәвә дәрва?</verse>
			<verse number="18">Ле әԝ тьштед кӧ жь дев дәртен, әԝ жь дьл дәртен у һәма әв ьн кӧ мерьв дьһʼәрʼьминьн.</verse>
			<verse number="19">Чьмки жь дьл фькьред хьраб, кӧштьн, зьнекʼари, ԛави, дьзи, дәрәԝи, бӧхдан дәртен.</verse>
			<verse number="20">Әв ьн кӧ мәрьва дьһʼәрʼьминьн, ле дәстнәшушти нанхԝарьн мәрьва наһʼәрʼьминә».</verse>
			<verse number="21">Иса рʼабу жь ԝе дәре чу алийе Сур у Сайде.</verse>
			<verse number="22">У ва кʼӧлфәтәкә кәнани жь ԝан дәра һат, кьрә гази у готә Ԝи: «Хӧдан, Кӧрʼе Даԝьд, мьн ԝәрә рʼәʼме. Ԛиза мьн щьна дькʼәвә, гәләки щәфе дьбинә».</verse>
			<verse number="23">Ле Әԝи щаба ԝе нәда. Шагьртед Ԝи незики Ԝи бун һиви же кьрьн у готьн: «Тьштәки бежә ве, бьра дури мә кʼәвә, чьмки пәй мә кʼәтийә дькә ԛарʼә-ԛарʼ».</verse>
			<verse number="24">Әԝи щаб да у гот: «Әз тʼәне бона пәзед мала Исраелейә ӧндабуйи һатьмә шандьне».</verse>
			<verse number="25">Ле әԝ кʼӧлфәта һат хԝә авитә ньге Ԝи у готе: «Хӧдан, али мьн бькә!»</verse>
			<verse number="26">Әԝи ль ԝе вәгәрʼанд у готе: «Әв нә рʼаст ә, ԝәки нане бәр зарʼа һьлдьн у бавежьнә бәр са».</verse>
			<verse number="27">Әԝе жи гот: «Бәле Хӧдан, нә сә жи ԝан һурькед кӧ жь сьфра хԝәйе ԝан дькʼәвьнә әʼрде дьхԝьн?»</verse>
			<verse number="28">Ԝи чахи Иса ле вәгәрʼанд у готе: «Әʼвде, баԝәрийа тә мәзьн ә. Бьра анәгори хԝәстьна тә тәрʼа бә». Һәма жь ԝе дәме ԛиза ԝе ԛәнщ бу.</verse>
			<verse number="29">Иса жь ԝьр чу бәр гола Щәлиле, рʼабу сәре чʼийе рʼуньшт.</verse>
			<verse number="30">Әʼлаләтәкә гьран һатә щәм Ԝи, кӧ тʼәви хԝә гәләк сәԛәт, кор, лал, шьлушәʼт у нәхԝәшед майин анибун у авитьнә бәр пʼийед Иса. Әԝи жи әԝ ԛәнщ кьрьн.</verse>
			<verse number="31">Гава әʼлаләте дит кӧ лала хәбәр дан, шьлушәʼт ԛәнщ бун, сәԛәт гәрʼийан у чʼәʼве кора вәбун, зәндәгьрти ман у пәсьне наве Хԝәдейе Исраеле дан.</verse>
			<verse number="32">Иса гази шагьртед Хԝә кьр у гот: «Гӧне Мьн ве әʼлаләте те. Әва се рʼож ә тʼәви Мьн ә у тьштәки ԝани хԝарьне тʼӧнә. Әз нахԝазьм ԝан бьрʼчи вәрʼекьм кӧ рʼева дьле ԝан хԝәва һәрʼә».</verse>
			<verse number="33">Шагьртед Ԝи жерʼа готьн: «Ль ве бәрʼийе әме жь кʼӧ һаԛас нан биньн, ԝәки әве әʼлаләта гьран тʼер кьн?»</verse>
			<verse number="34">Иса ԝанарʼа гот: «Чәнд нане ԝә һәнә?» Ԝана гот: «Һʼәфт нан у чәнд мәʼсийед һур».</verse>
			<verse number="35">Иса әʼмьр кьр кӧ әʼлаләт сәр әʼрде рʼуне.</verse>
			<verse number="36">Әԝи һәр һʼәфт нан у әԝ мәʼси һьлдан шькьри да у кәркьрьн. Паше данә шагьрта, шагьрта жи данә әʼлаләте.</verse>
			<verse number="37">Һʼәмуйа жи тʼер хԝар у һʼәфт зәмбил жи тʼьжи һурькед бәрмайи бәрәв кьрьн.</verse>
			<verse number="38">Әԝед кӧ хԝарьн, пештьри жьн у зарʼа, ԝәкә чар һʼәзар мери бун.</verse>
			<verse number="39">Паше Әԝи әʼлаләт вәрʼекьр, кʼәтә ԛәйькәке у һатә синоре Мәгәдане.</verse>
		</chapter>
		<chapter number="16">
			<verse number="1">Ферьси у садуԛи һатьнә щәм Ԝи кӧ Ԝи бьщерʼьбиньн у же хԝәстьн кӧ жь әʼзмана нишанәке нишани ԝана кә.</verse>
			<verse number="2">Әԝи ль ԝан вәгәрʼанд у гот: «Гава дьбә евар, һун дьбежьн: ‹Һәԝа ԝе хԝәш бә, чьмки әʼзман сор буйә›.</verse>
			<verse number="3">Ле сәре сьбәһе дьбежьн: ‹Иро һәԝа ԝе хԝәш нибә, чьмки әʼзман хӧмам у сор ә›. Һун рʼуйе әʼзмен әʼнәнә дькьн кӧ һәԝайе чаԝа бә, ле нишанед зәмана әʼнәнә накьн.</verse>
			<verse number="4">Ньсьле хьраб у хальфи нишанәке дьхԝазә, ле жерʼа нишанәкә дьн найе дайине, пештьри нишана Уньс пʼехәмбәр». У Әԝи әԝ һьштьн у чу.</verse>
			<verse number="5">Гава шагьртед ԝи дәрбази ԝи али бун, бир кьрьн хԝәрʼа нан һьлдана.</verse>
			<verse number="6">Иса ԝанарʼа гот: «Мьԛати хԝә бьн, һʼәвза хԝә жь һәвиртьрʼшке ферьси у садуԛийа бькьн».</verse>
			<verse number="7">Ле әԝана нав һәвда хәбәр дьдан у дьготьн: «Нане мә тʼӧнә, ләма аһа дьбежә».</verse>
			<verse number="8">Ле әв йәк Исава әʼйан бу у гот: «Кембаԝәрно! Һун чьма нав һәвда хәбәр дьдьн, кӧ нане ԝә тʼӧнә?</verse>
			<verse number="9">Һун һе фәʼм накьн? Найе бира ԝә, чаԝа пенщ нана тʼера пенщ һʼәзар мәрьва кьр у ԝә чәнд сәлә бәрмайи һьлдан?</verse>
			<verse number="10">У һʼәфт нана жи тʼера чар һʼәзар мәрьва кьр у ԝә чәнд зәмбил бәрмайи һьлдан?</verse>
			<verse number="11">Һун чаԝа фәʼм накьн, ԝәки Мьн бона нан ԝәрʼа нәгот? Ле бона ԝе йәке, кӧ һун һʼәвза хԝә жь һәвиртьрʼшке ферьси у садуԛийа бькьн».</verse>
			<verse number="12">Шагьрта һьнге фәʼм кьр, ԝәки Әԝи бона һәвиртьрʼшке нан ԝанрʼа нәгот, кӧ һʼәвза хԝә бькьн, ле жь һинкьрьна ферьси у садуԛийа.</verse>
			<verse number="13">Иса чу алийе Ԛәйсәрийа Филипойе у жь шагьртед Хԝә пьрси: «Бь тʼәхмина мәрьва Кӧрʼе Мерьв кʼи йә?»</verse>
			<verse number="14">Ԝана гот: «Һьнәк дьбежьн ‹Йуһʼәннайе ньхӧмдар ә›, һьнәкед дьн дьбежьн ‹Елйас ә›, ле һьнәкед майин жи дьбежьн ‹Йерәмийа йә, йан жи йәк жь пʼехәмбәра йә›».</verse>
			<verse number="15">Әԝи жь ԝан пьрси: «Ле һун чь дьбежьн? Бь тʼәхмина ԝә Әз кʼи мә?»</verse>
			<verse number="16">Шьмһʼун-Пәтрус ле вәгәрʼанд у готе: «Тӧ Мәсиһ и, Кӧрʼе Хԝәдейе сах».</verse>
			<verse number="17">Иса ле вәгәрʼанд у готе: «Хԝәзи ль тә, Шьмһʼуне кӧрʼе Йуһʼәнна, чьмки хун у гошт әв йәк әʼйани тә нәкьрьн, ле Баве Мьни әʼзмана.</verse>
			<verse number="18">Әз тәрʼа дьбежьм, кӧ тӧ Пәтрус и, аԝа готи ԛәйак и у ль сәр ви ԛәйайи Әзе щьвина Хԝә чекьм у ԛәԝата мьрьне ԝе пе нькарьбә.</verse>
			<verse number="19">У Әзе кʼьлитед Пʼадшатийа Әʼзмана бьдьмә дәсте тә у чь кӧ тӧ ль сәр әʼрде гьреди, әʼзманада жи ԝе гьредайи бә у чь кӧ тӧ ль сәр әʼрде вәки, әʼзманада жи ԝе вәкьри бә».</verse>
			<verse number="20">Һьнге Иса тʼәми шагьртед Хԝә кьр, ԝәки кәсирʼа нәбежьн, кӧ Әԝ Мәсиһ ә.</verse>
			<verse number="21">Пәй ԝе йәкерʼа Иса дәстпекьр шагьртед Хԝәрʼа әʼйан кьр кӧ гәрәке Әԝ һәрʼә Оршәлиме, жь алийе рʼуспийа, сәрәкед кʼаһина у ԛанунзанада гәләк щәфа бькʼьшинә у бе кӧштьне, ле рʼожа сьсийа жь мьрьне рʼабә.</verse>
			<verse number="22">Ле Пәтрус Әԝ да алики, ле һьлат у готе: «Дури һьндава Тә, Хӧдан! Әԝ тьшт тʼӧ щар ль Тә нәԛәԝьмә!»</verse>
			<verse number="23">Иса сәр Пәтрусда вәгәрʼийа у готе: «Жь бәр чʼәʼве Мьн бәтавәбә, Щьно! Тӧ бона Мьн пʼьшкбун и, чьмки әԝ нет-фькьра тә нә жь Хԝәде йә, ле жь мәрьвайе йә».</verse>
			<verse number="24">Һьнге Иса шагьртед Хԝәрʼа гот: «Һәгәр йәк дьхԝазә ль пәй Мьн бе, бьра хԝә инкʼар кә, хаче хԝә һьлдә у ль пәй Мьн бе.</verse>
			<verse number="25">Чьмки кʼи кӧ дьхԝазә әʼмьре хԝә хьлаз кә, әԝе ӧнда кә у кʼи кӧ әʼмьре хԝә бона Мьн ӧнда кә, әԝе бьбинә.</verse>
			<verse number="26">Чь фәйдә һәгәр мәрьв тʼәмамийа дьнйайе ԛазьнщ кә, ле әʼмьре хԝә ӧнда кә? Йан жи мәрьв чь дькарә бәр әʼмьре хԝәва бьдә?</verse>
			<verse number="27">Чьмки Кӧрʼе Мерьв ԝе бь рʼумәта Баве Хԝә тʼәви мьлйакʼәтед Хԝә бе. Һьнге ԝе анәгори әʼмәлед һәр кәси бьдә ԝан.</verse>
			<verse number="28">Әз рʼаст ԝәрʼа дьбежьм, һьнәкед ль вьр сәкьни һәнә ԝе мьрьне нәбиньн, һʼәта кӧ Кӧрʼе Мерьв бь Пʼадшатийа Хԝәва те нәбиньн».</verse>
		</chapter>
		<chapter number="17">
			<verse number="1">Пәй шәш рʼожарʼа Иса тʼәви Хԝә Пәтрус, Аԛуб у бьре ԝи Йуһʼәнна һьлдан у рʼакьрьнә чʼийаки бьльнд, ль ԝьр әԝ тʼәне бун.</verse>
			<verse number="2">Һьнге рʼәнге Ԝи ль бәр чʼәʼве ԝан һатә гӧһастьне. Рʼуйе Ԝи мина тәʼве бьрьԛи у кʼьнщед Ԝи жи мина нуре чил-ԛәрԛаш бун.</verse>
			<verse number="3">Ньшкева Муса у Елйас ԝанва хӧйа бун у тʼәви Ԝи хәбәр дан.</verse>
			<verse number="4">Һьнге Пәтрус Исарʼа гот: «Хӧдан! Чаԝа рʼьнд ә кӧ әм вьр ьн! Һәгәр Тӧ бьхԝази, әзе се һʼолька ль ве дәре чекьм, йәке Тәрʼа, йәке Мусарʼа, йәке жи Елйасрʼа».</verse>
			<verse number="5">Әԝи һе хәбәр дьда, ньшкева әʼԝрәки рʼонайи һат у сәр ԝан кьрә си, дәнгәк жь әʼԝр һат у гот: «Әв ә Кӧрʼе Мьни дәлал, кӧ Әз же рʼази мә. Гӧһдарийа Ԝи бькьн!»</verse>
			<verse number="6">Гава шагьрта әԝ дәнг бьһист, дәвәрʼуйа чун у рʼьсасе әԝ гьртьн.</verse>
			<verse number="7">Ле Иса незики ԝан бу, дәст да ԝан у гот: «Рʼабьн, нәтьрсьн».</verse>
			<verse number="8">Ԝана жи сәре хԝә бьльнд кьр у пештьри Иса кәсәк нәдитьн.</verse>
			<verse number="9">Чахе жь чʼийе дьһатьнә хԝаре, Иса тʼәми да ԝан у гот: «Әԝ дитьна кӧ ԝә дит кәсирʼа нәбежьн, һʼәта кӧ Кӧрʼе Мерьв жь нав мьрийа рʼанәбә».</verse>
			<verse number="10">Шагьртед Ԝи же пьрсин: «Ле чьма ԛанунзан дьбежьн пешийе гәрәке Елйас бе?»</verse>
			<verse number="11">Иса ль ԝан вәгәрʼанд у гот: «Рʼаст ә, пешийе Елйасе бе у һәр тьшти ԝе диса бинә щи.</verse>
			<verse number="12">Ле Әз ԝәрʼа дьбежьм, кӧ Елйас һатийә жи, ле әԝ нас нәкьрьн у чаԝа кӧ хԝәстьн, ӧса сәре ԝи кьрьн. Ԝе ӧса жи сәре Кӧрʼе Мерьв бькьн».</verse>
			<verse number="13">Һьнге шагьрта фәʼм кьр, кӧ бона Йуһʼәннайе ньхӧмдар ԝанарʼа гот.</verse>
			<verse number="14">Чахе һатьнә щәм әʼлаләте, мәрьвәк незики Иса бу, бәр чок да у готе:</verse>
			<verse number="15">«Хӧдан, ль кӧрʼе мьн ԝәрә рʼәʼме! Әԝ һиве дькʼәвә у гәләки щәфа дьбинә. Щарна дькʼәвә нава агьр у щарна жи нава аве.</verse>
			<verse number="16">Мьн әԝ ани щәм шагьртед Тә, ле ԝана нькарьбу әԝ ԛәнщ кьра».</verse>
			<verse number="17">Иса гот: «Ньсьле нәбаԝәр у хальфи! Һʼәта кʼәнге Әзе тʼәви ԝә бьм? Һʼәта кʼәнге Әзе ԝә сәбьр кьм? Әԝи биньнә вьр щәм Мьн».</verse>
			<verse number="18">Иса ле һьлат, щьн же дәркʼәт, кӧрʼьк перʼа-перʼа ԛәнщ бу.</verse>
			<verse number="19">Һьнге шагьрт тʼәне һатьнә щәм Иса у же пьрсин: «Мә чьма нькарьбу әԝ щьн дәрхьста?»</verse>
			<verse number="20">Иса готә ԝан: «Бона кембаԝәрийа ԝә. Әз рʼаст ԝәрʼа дьбежьм, һәгәр баԝәрийа ԝә ԝәкә һʼәбәкә тʼохьме хәрдале һәбә, һуне ви чʼийайирʼа бежьн: ‹Жь вьр дәрбази ԝи али бә!› у ԝе дәрбаз бә. У бона ԝә тьштәки нәбуйине ԝе тʼӧнәбә.</verse>
			<verse number="21">Ле әв щьсьне һа пе тьштәки дьн дәрнайе, пештьри бь дӧа у бь рʼожийа».</verse>
			<verse number="22">Гава шагьрт Щәлиледа щьвийан, Иса ԝанарʼа гот: «Кӧрʼе Мерьв ԝе бькʼәвә дәсте мәрьва,</verse>
			<verse number="23">әԝе Ԝи бькӧжьн, ле рʼожа сьсийа ԝе рʼабә». У әԝана гәләки бәр хԝә кʼәтьн.</verse>
			<verse number="24">Чахе әԝ һатьнә Кәфәрнаһуме, хәрщгьред дӧзиве бона пʼарьстгәһе һатьнә щәм Пәтрус у готьне: «Дәрсдаре ԝә хәрще дӧзиве надә?»</verse>
			<verse number="25">Әԝи гот: «Бәле». Чахе Пәтрус һатә мале, пешийе Иса жь ԝи пьрси: «Шьмһʼун! Тӧ чаԝа тʼәхмин дьки? Пʼадшед дьнйайе хәрщ йан бащ жь кʼе дьстиньн, жь бажарванед хԝә, йан жь хәриба?»</verse>
			<verse number="26">Пәтрус готе: «Жь хәриба». Иса готә ԝи: «Кӧ ӧса йә бажарван аза нә.</verse>
			<verse number="27">Ле ԝәки әм ван пʼьшк нәкьн, һәрʼә голе шәԝке бавеже у мәʼсийе пешьн кӧ дәрдькʼәвә, бьгьрә дәве ԝи вәкә у те наләки чарзиве бьбини. Әԝи һьлдә, дәԝса Мьн у хԝә бьдә ԝан».</verse>
		</chapter>
		<chapter number="18">
			<verse number="1">Ԝи чахи шагьрт һатьнә щәм Иса у готьне: «Ль нав Пʼадшатийа Әʼзманада кʼи йә йе һәри мәзьн?»</verse>
			<verse number="2">Иса зарʼокәк гази щәм Хԝә кьр, әԝ нав ԝанда да сәкьнандьне</verse>
			<verse number="3">у гот: «Әз рʼаст ԝәрʼа дьбежьм, һәгәр һун вәнәгәрʼьн у нәбьнә мина зарʼока, һун тʼӧ щар накʼәвьнә Пʼадшатийа Әʼзмана.</verse>
			<verse number="4">Аԝа кʼи кӧ мина ве зарʼоке хԝә бьчʼук кә, әԝ ә йе һәри мәзьн Пʼадшатийа Әʼзманада.</verse>
			<verse number="5">У кʼи кӧ зарʼокәкә аһа бь наве Мьн ԛәбул кә, әԝ Мьн ԛәбул дькә.</verse>
			<verse number="6">Ле кʼи кӧ жь ван бьчʼука йәки, йе кӧ баԝәрийа хԝә Мьн тинә жь рʼе дәрхә, ԝирʼа һе ԛәнщ ә, ԝәки бәрашәк стуйе ԝива бе гьредане у бьне бәʼреда бьхәньԛә.</verse>
			<verse number="7">Ԝәй ль дьнйайе, бона әԝед кӧ мәрьва жь рʼе дәрдьхьн. Набә кӧ әԝ тьшт нәбьн, ле ԝәй ль ԝи кӧ мәрьв бь ԝи жь рʼе дькʼәвьн.</verse>
			<verse number="8">Һәгәр дәсте тә йан ньге тә, тә жь рʼе дәрхә, ԝи жекә у жь хԝә бавежә. Бона тә һе ԛәнщ ә кӧ тӧ ԛоп йан сәԛәт бькʼәви жийине, нә кӧ дӧ дәст йан дӧ ньгед тә һәбьн у бейи авитьне нава агьре һʼәта-һʼәтайе.</verse>
			<verse number="9">У һәгәр чʼәʼве тә, тә жь рʼе дәрдьхә, ԝи дәрхә у бавежә. Бона тә һе ԛәнщ ә кӧ тӧ бь чʼәʼвәки бькʼәви жийине, нә кӧ бь дӧ чʼәʼва бейи авитьне нава агьре доже.</verse>
			<verse number="10">Һаш жь хԝә һәбьн кӧ һун жь ван бьчʼука йәки беһӧрмәт нәкьн, чьмки Әз ԝәрʼа дьбежьм, кӧ мьлйакʼәтед ԝан ль әʼзмана тʼьме рʼуйе Баве Мьни әʼзмана дьбиньн.</verse>
			<verse number="11">Кӧрʼе Мерьв һат кӧ йе ӧндабуйи бьгәрʼә у хьлаз кә.</verse>
			<verse number="12">Һун чаԝа тʼәхмин дькьн? Һәгәр сәд пәзед мәрьвәки һәбьн у йәк жь ԝан ӧнда бә, әԝе нод нәһа нәһелә чʼийа-банийа у нәчә кӧ йа ӧндабуйи бьгәрʼә?</verse>
			<verse number="13">Ле гава бьбинә, әз рʼаст ԝәрʼа дьбежьм, әԝе бона ԝе һе гәләки ша бә, нә кӧ бона нод нәһед дьнә кӧ ӧнда нәбунә.</verse>
			<verse number="14">Ӧса жи Баве ԝәйи әʼзмана нахԝазә кӧ жь ван бьчʼука йәк ӧнда бә.</verse>
			<verse number="15">Һәгәр бьре тә нәһәԛийе ль тә бькә, гава тӧ у әԝ тʼәне нә, ԝи ширәт кә. Һәгәр әԝи гӧһдарийа тә кьр, иди тә бьре хԝә ԛазьнщ кьр.</verse>
			<verse number="16">Ле һәгәр гӧһдарийа тә нәкьр, йәки йан дӧдӧйед дьн жи тʼәви хԝә һьлдә, ԝәки: ‹Бь дәве дӧ йан се шәʼда һәр тьшт избат бә›.</verse>
			<verse number="17">Ле һәгәр әԝи гӧһдарийа ԝан жи нәкьр, щьвинерʼа бежә. У һәгәр гӧһдарийа щьвине жи нәкьр, бьра әԝ бона тә бьбә мина пʼутпʼарьст у хәрщгьра.</verse>
			<verse number="18">Әз рʼаст ԝәрʼа дьбежьм, чь кӧ һун сәр әʼрде гьредьн, ль әʼзмен жи ԝе гьредайи бә у чь кӧ һун ль сәр әʼрде вәкьн, ль әʼзмен жи ԝе вәкьри бә.</verse>
			<verse number="19">Диса Әз рʼаст ԝәрʼа дьбежьм, һәгәр дӧдӧ жь ԝә ль сәр әʼрде бь тʼьфаԛ бона тьштәки дӧа бькьн у бьхԝазьн, Баве Мьни әʼзмана ԝе бьдә ԝә.</verse>
			<verse number="20">Чьмки кʼидәре дӧ йан се мәрьв бь наве Мьн бьщьвьн, Әз ль ԝьр нава ԝанда мә».</verse>
			<verse number="21">Һьнге Пәтрус незики Ԝи бу у готе: «Хӧдан. Гава бьре мьн нәһәԛийе ль мьн бькә, гәрәке әз чәнд щара бьбахшиньме, һʼәта һʼәфт щара?»</verse>
			<verse number="22">Иса готә ԝи: «Әз набежьмә тә һʼәта һʼәфт щара, ле һʼәта һʼәфте щара һʼәфт.</verse>
			<verse number="23">Чьмки Пʼадшатийа Әʼзмана мина ве йәке йә: Пʼадшаки хԝәст тʼәви хӧламед хԝә һәԛ-һʼәсабе хԝә рʼаст кә.</verse>
			<verse number="24">Гава дәст бь һʼәсаба кьр, йәк анинә щәм ԝи, кӧ дәһә һʼәзар тәланти дәйндаре ԝи бу.</verse>
			<verse number="25">Ле чьмки нькарьбу дәйне хԝә бьда, хԝәйе ԝи әʼмьр кьр, кӧ әԝ, жьна ԝи, зарʼед ԝи у һʼәму һәбука ԝи бенә фьротане, кӧ дәйне ԝи бе дайине.</verse>
			<verse number="26">Һьнге хӧлам дәвәрʼуйа чу ньге ԝи, лава же кьр у гот: ‹Ль мьн сәбьр кә. Әзе һʼәму жи ль тә вәгәрʼиньм›.</verse>
			<verse number="27">Гӧне хԝәйе ԝи ль ԝи һат, әԝ бәрʼда у дәйне ԝи жи бахшанде.</verse>
			<verse number="28">Ле чахе әԝ хӧлам дәркʼәт, рʼасти хӧлам-һәваләки хԝә һат кӧ сәд зиви дәйндаре ԝи бу, дәст кьрә хәнәԛе у готе: ‹Тӧ чьԛаси дәйндаре мьн и бьдә!›</verse>
			<verse number="29">Һьнге һәвале хӧлам хԝә авитә ньге ԝи, же лава кьр у готе: ‹Ль мьн сәбьр кә. Әзе ль тә вәгәрʼиньм›.</verse>
			<verse number="30">Ле әԝи гӧһ нәда ԝи, чу әԝ авитә кәле, һʼәта кӧ әԝ дәйне хԝә бьдә.</verse>
			<verse number="31">Чахе хӧлам-һәвалед ԝийә дьн әв йәк дитьн, гәләки бәр хԝә кʼәтьн у чун хԝәйе хԝәрʼа тьштед кӧ ԛәԝьмибу гьли кьрьн.</verse>
			<verse number="32">Һьнге ахайе ԝи гази ԝи кьр у готе: ‹Хӧламе хьраб! Мьн һʼәму дәйне тә бахшандә тә, бона ԝе йәке кӧ тә лава жь мьн кьр.</verse>
			<verse number="33">Ле жь тә нәдькʼәт кӧ тӧ жи ль хӧлам-һәвале хԝә бьһатайи рʼәʼме чаԝа кӧ әз тә һатьмә рʼәʼме?›</verse>
			<verse number="34">У ахайе ԝи һерс кʼәт, әԝ да дәсте зӧлмдаред кәле, һʼәта кӧ һʼәму дәйне хԝә вәгәрʼинә.</verse>
			<verse number="35">Ӧса жи Баве Мьни Әʼзмана ԝе ль сәре ԝә һәр йәки бькә, һәгәр һун бь дьл нәбахшиньнә бьре хԝә».</verse>
		</chapter>
		<chapter number="19">
			<verse number="1">Чахе кӧ Иса әԝ хәбәр сәр һәвда анин, жь Щәлиле дәркʼәт һатә синоре Щьһустане, ԝи али чʼәме Урдӧне.</verse>
			<verse number="2">Гәләк әʼлаләт ль пәй Ԝи чун у Әԝи ль ԝе дәре әԝ ԛәнщ кьрьн.</verse>
			<verse number="3">Жь ферьсийа һьнәк незики Ԝи бун у бона щерʼьбандьне же пьрсин: «Гәло ль гора Ԛануне рʼаст ә, кӧ бона һәр мәʼнике мер жьна хԝә бәрʼдә?»</verse>
			<verse number="4">Әԝи щаба ԝан да у гот: «Ԝә нә хԝәндийә, сәре серида Әʼфьрандар әԝ ‹ԛьсьме мер у жьнеда хӧльԛандьн?›</verse>
			<verse number="5">у гот: ‹Бона ве йәке мер ԝе де у баве хԝә бьһелә, хԝә ль жьне бьгьрә у һәр дӧ ԝе бьбьнә бәдәнәк›.</verse>
			<verse number="6">Аԝа иди әԝ нә дӧдӧ нә, ле бәдәнәк ьн. Бона ве йәке әԝед кӧ Хԝәде кьрьнә йәк, бьра мәрьв жь һәвдӧ нәԛәтинә».</verse>
			<verse number="7">Ԝана жерʼа гот: «Ле чьма Муса тʼәми кьр, кӧ мер кʼахаза жьнбәрʼдане бьдә жьне у ԝе бәрʼдә?»</verse>
			<verse number="8">Әԝи ль ԝан вәгәрʼанд у гот: «Муса жь дәст сәрһʼьшкийа ԝә изьн да ԝә кӧ һун жьнед хԝә бәрʼдьн. Ле сәрида нә ӧса бу.</verse>
			<verse number="9">Әз ԝәрʼа дьбежьм, кʼи кӧ бе сәбәбийа ԛавийе жьна хԝә бәрʼдә у йәкә дьн бьстинә, әԝ зьнекʼарийе дькә ».</verse>
			<verse number="10">Шагьртед Ԝи жерʼа готьн: «Һәгәр нав жьн у мерда тьштәки аһа һәйә, һе ԛәнщ ә ԝәки ԛәт нәзәԝьщьн».</verse>
			<verse number="11">Иса ԝанрʼа гот: «Һәр кәсирʼа әв йәк дәст надә, ле тʼәне ԝанрʼа кʼижанарʼа һатийә дайине.</verse>
			<verse number="12">Чьмки нәмер һәнә, кӧ жь зькмакийеда ӧса бунә у нәмер жи һәнә, кӧ жь дәсте мәрьва бунә нәмер у нәмер жи һәнә, кӧ бона Пʼадшатийа Әʼзмана ԝана хԝә нәмер кьрьн. Кʼерʼа әв йәк дәст дьдә, бьра ӧса жи бькә».</verse>
			<verse number="13">Һьнге зарʼок анинә щәм Иса, кӧ дәстед Хԝә дайнә сәр ԝан у дӧа ль ԝан бькә. Ле шагьртед Ԝи ль йед данин һьлатьн.</verse>
			<verse number="14">Иса гот: «Бьра әԝ зарʼок бенә щәм Мьн, пешийа ԝан нәгьрьн, чьмки Пʼадшатийа Әʼзмана пʼара йед ӧса йә».</verse>
			<verse number="15">У Иса дәстед Хԝә данинә сәр ԝан у жь ԝьр чу.</verse>
			<verse number="16">Һьнге йәк незики Ԝи бу у готе: «Дәрсдар! Әз чь ԛәнщийе бькьм, ԝәки жийина һʼәта-һʼәтайе ԝар бьм?»</verse>
			<verse number="17">Әԝи жерʼа гот: «Тӧ чьма бона ԛәнщийе жь Мьн дьпьрси? Тʼәне Йәки ԛәнщ һәйә. Ле һәгәр тӧ дьхԝази, бькʼәви жийина һʼәта-һʼәтайе, тʼәмийед Хԝәде хԝәй кә».</verse>
			<verse number="18">Әԝи жь Иса пьрси: «Кʼижан ьн?» Иса готе: «Нәкӧжә, зьнекʼарийе нәкә, нәдьзә, шәʼдәтийа дәрәԝ нәдә,</verse>
			<verse number="19">ԛәдьре де у баве хԝә бьгьрә у һәвале хԝә ԝәкә хԝә һʼьз бькә ».</verse>
			<verse number="20">Хорт жерʼа гот: «Мьн әв һʼәму хԝәйи кьрьнә. Иди чь кемасийа мьн һәйә?»</verse>
			<verse number="21">Иса готе: «Һәгәр тӧ дьхԝази кʼамьл би, һәрʼә һәбука хԝә бьфьрошә бьдә фәԛира, һьнге хьзна тә ԝе ль әʼзмана һәбә. У пәй мьн ԝәрә».</verse>
			<verse number="22">Гава хорт әв хәбәр бьһистьн, бәр хԝә кʼәт у чу, чьмки гәләк һәбука ԝи һәбу.</verse>
			<verse number="23">Һьнге Иса готә шагьртед Хԝә: «Әз рʼаст ԝәрʼа дьбежьм, дәԝләтийарʼа зәʼмәт ә кӧ бькʼәвьнә Пʼадшатийа Әʼзмана.</verse>
			<verse number="24">Әз диса ԝәрʼа дьбежьм, дәвә ԝе ԛӧла дәрзийерʼа һе рʼьһʼәт дәрбаз бә, нә кӧ дәԝләти бькʼәвә Пʼадшатийа Хԝәде».</verse>
			<verse number="25">Гава шагьрта әв йәк бьһист, гәләки әʼщебмайи ман у готьн: «Иди кʼи дькарә хьлаз бә?»</verse>
			<verse number="26">Иса ль ԝан ньһерʼи у гот: «Әԝ тьшт жь дәсте мерьв найе, ле Хԝәде һәр тьшти дькарә бькә».</verse>
			<verse number="27">Ԝе гаве Пәтрус ле вәгәрʼанд у готе: «Аԝа мә һʼәму тьшт һьштийә у пәй тә һатьнә, ле ахьрийа мә ԝе чаԝа бә?»</verse>
			<verse number="28">Иса готә ԝан: «Әз рʼаст ԝәрʼа дьбежьм, гава Кӧрʼе Мерьв Дьнйа Нуда ль сәр тʼәхте Хԝәйи рʼумәт рʼуне, һунед кӧ ль пәй Мьн тен, сәр донздәһ кʼӧрсийа рʼунен у диԝана донздәһ ԛәбилед Исраеле бькьн.</verse>
			<verse number="29">У һʼәмуйед кӧ мала хԝә, йан бьред хԝә, йан хушкед хԝә, йан баве хԝә, йан дийа хԝә, йан жьна хԝә, йан зарʼед хԝә, йан әʼрдед хԝә бона наве Мьн һьштьнә, әԝе сәд ԛат бьстинә у ԝе жийина һʼәта-һʼәтайе жи ԝар бә.</verse>
			<verse number="30">Ле гәләкед пеш ԝе бьбьнә паш у йед паш ԝе бьбьнә пеш».</verse>
		</chapter>
		<chapter number="20">
			<verse number="1">«Пʼадшатийа Әʼзмана мина ве йәке йә: Мәрьвәки хԝәйимьлкʼ сьбәһе зу рʼабу, ԝәки бона рʼәзе тьрийед хԝә пʼала бьгьрә.</verse>
			<verse number="2">Әԝи пʼаларʼа рʼоже зивәк ԛьрар кьр у әԝ шандьнә нава рʼәзе хԝә.</verse>
			<verse number="3">Незики сьһʼәта нәһа дәркʼәт, һьнәкед дьнә кӧ базареда бәтал сәкьнибун дитьн</verse>
			<verse number="4">у готә ԝан: ‹Һун жи һәрʼьнә нава рʼәзе мьн у чь һәԛе ԝә йә, әзе бьдьмә ԝә›. Әԝ жи чун.</verse>
			<verse number="5">Диса сьһʼәта донздәһа у сьһʼәта сьсийа дәркʼәт у ӧса кьр.</verse>
			<verse number="6">У незики сьһʼәта пенща дәркʼәт, һьнәкед дьн жи кӧ бәтал сәкьнибун дитьн у готә ԝан: ‹Чьма тʼәмамийа рʼоже һун ль вьр бәтал сәкьнинә?›</verse>
			<verse number="7">Ԝана жерʼа гот: ‹Кәсәки әм пʼалә нәгьртьн›. Әԝи ԝанарʼа гот: ‹Һун жи һәрʼьнә нава рʼәзе мьн›.</verse>
			<verse number="8">Гава рʼо чу ава, хԝәйе рʼәз ԝәкʼиле мала хԝәрʼа гот: ‹Гази пʼала кә, һәԛе ԝан бьде, жь йед пашьн дәстпебькә һʼәта йед пешьн›.</verse>
			<verse number="9">Әԝ пʼалед кӧ сьһʼәта пенща гьртьбун, һатьн у һәр йәки зивәк станд.</verse>
			<verse number="10">Гава йед пешьн жи һатьн, ԝана тʼьре әԝе зедә бьстиньн. Ле ԝана жи һәр йәки зивәк станд.</verse>
			<verse number="11">Гава һәԛе хԝә стандьн, һьндава хԝәйе рʼәзда бина хԝә тәнг кьрьн у готьн:</verse>
			<verse number="12">‹Мә тʼәмамийа гьранийа рʼоже у гәрма ԝе кʼьшанд, ле әвед пашԝәхтийе кӧ һатьн сьһʼәтәке жи нәхәбьтин, тә әԝ һьмбәри мә кьрьн›.</verse>
			<verse number="13">Малхе жь ԝан йәкирʼа гот: ‹Һәвал! Әз нәһәԛийе ль тә накьм. Тӧ мьнрʼа зивәки ԛайл нәбуйи?</verse>
			<verse number="14">Һәԛе хԝә бьстинә у һәрʼә. Әз дьхԝазьм чаԝа кӧ мьн да тә, ӧса жи бьдьмә әве пашьн.</verse>
			<verse number="15">Йан изьна мьн ль сәр мале мьн тʼӧнә, чь кӧ әз бьхԝазьм ԝе жи бькьм? Йан тӧ һʼәвсудийе дьки, кӧ әз мәрʼд ьм?›</verse>
			<verse number="16">Бь ви аԝайи йед паш ԝе бьбьнә пеш у йед пеш ԝе бьбьнә паш ».</verse>
			<verse number="17">Чахе Иса һьлдькʼьшийа Оршәлиме, тʼәне һәр донздәһ шагьртед Хԝә тʼәви Хԝә бьрьн у рʼеда готә ԝан:</verse>
			<verse number="18">«Бьбьһен! Әм һәвраз дьчьнә Оршәлиме. Кӧрʼе Мерьв ԝе бькʼәвә дәсте сәрәкед кʼаһина у ԛанунзана. Әԝе жерʼа кӧштьне дәрхьн</verse>
			<verse number="19">у Ԝи бьдьнә дәсте нәщьһуйа, ԝәки ԛәрфе хԝә ль Ԝи бькьн, бьдьн бәр ԛамчийа у хач кьн. Ле рʼожа сьсийа Әԝе жь мьрьне рʼабә».</verse>
			<verse number="20">Һьнге дийа кӧрʼед Зәбәди тʼәви һәр дӧ кӧрʼед хԝә һатә щәм Иса, хԝә авитә ньге Ԝи тьштәк же дьхԝәст.</verse>
			<verse number="21">Иса же пьрси: «Тӧ чь дьхԝази?» Әԝе готә Ԝи: «Бежә, кӧ әв һәр дӧ кӧрʼед мьн ль нав Пʼадшатийа Тәда, йәк ль мьле Тәйи рʼасте, йе дьн жи ль мьле Тәйи чʼәпе рʼуне».</verse>
			<verse number="22">Ле Иса ль ԝан вәгәрʼанд у гот: «Һун ньзаньн чь дьхԝазьн. Гәло һун дькарьн жь ԝе кʼасе вәхԝьн, йа кӧ Әзе вәхԝьм? » Ԝана готә Ԝи: «Бәле, әм дькарьн».</verse>
			<verse number="23">Әԝи ԝанарʼа гот: «Рʼаст ә һуне ԝе кʼаса Мьн вәхԝьн, ле изьна ль мьле Мьни чʼәп у рʼасте рʼуньштьне нә дәсте Мьнда йә. Әԝ щи бона ԝан ьн, кʼижанарʼа алийе Баве Мьнда һатьнә һазьркьрьне».</verse>
			<verse number="24">Гава һәр дәһә шагьртед дьн әв йәк бьһист, дьле ԝан жь һәр дӧ бьра ма.</verse>
			<verse number="25">Ле Иса әԝ гази щәм хԝә кьрьн у гот: «Һун заньн кӧ миред мьләта сәрдәстийе ԝан дькьн у гьрәгьред ԝан һʼӧкӧми сәр ԝан дькьн.</verse>
			<verse number="26">Ле нава ԝәда гәрәке ӧса нибә. Кʼи кӧ нава ԝәда дьхԝазә бьбә йе мәзьн, гәрәке бьбә бәрдәстийе ԝә.</verse>
			<verse number="27">У кʼи кӧ нава ԝәда дьхԝазә бьбә пеш, гәрәке бьбә хӧламе ԝә,</verse>
			<verse number="28">чаԝа кӧ Кӧрʼе Мерьв нәһатийә кӧ жерʼа бәрдәстийе бькьн, ле ԝәки Әԝ Хԝәха бәрдәстийе бькә у әʼмьре Хԝә бьдә, кӧ гәләка бькʼьрʼә».</verse>
			<verse number="29">Гава әԝана жь Әриһайе дәркʼәтьн, әʼлаләтәкә гьран да пәй Ԝи чу.</verse>
			<verse number="30">Ва дӧ кор сәр ԝе рʼе рʼуньштьбун. Гава бьһистьн кӧ Иса дәрбаз дьбә, кьрьнә ԛирʼин у готьне: «Хӧдан, Кӧрʼе Даԝьд, ль мә ԝәрә рʼәʼме».</verse>
			<verse number="31">Әʼлаләте ль ԝан һьлат, кӧ дәнге хԝә бьбьрʼьн, ле ԝана һе кьрә ԛирʼин у готьне: «Хӧдан, Кӧрʼе Даԝьд, мә ԝәрә рʼәʼме!»</verse>
			<verse number="32">Иса сәкьни, гази ԝан кьр у гот: «Һун чь жь Мьн дьхԝазьн кӧ Әз бона ԝә бькьм?»</verse>
			<verse number="33">Ԝана жерʼа гот: «Хӧдан, бьра чʼәʼвед мә вәбьн».</verse>
			<verse number="34">Гӧне Иса ль ԝан һат у дәст дани сәр чʼәʼвед ԝан. Дәстхԝәда чʼәʼвед ԝан дитьн, данә пәй Иса чун.</verse>
		</chapter>
		<chapter number="21">
			<verse number="1">Гава әԝ незики Оршәлиме бун, һатьнә гӧнде Бәйтфаще, чʼийайе Зәйтʼуне. Һьнге Иса дӧ шагьртед Хԝә шандьн</verse>
			<verse number="2">у ԝанарʼа гот: «Һәрʼьнә ԝи гӧнде пешбәри хԝә у һуне кʼәрәкә гьредайи щәʼшьк бәр бьбиньн. Ԝан кʼәра вәкьн биньнә щәм Мьн.</verse>
			<verse number="3">Һәгәр йәк ԝәрʼа тьштәки бежә, һун бежьн: ‹Хӧданрʼа лазьм ьн› у әԝе зу ԝан бьшинә».</verse>
			<verse number="4">Әва ӧса ԛәԝьми, кӧ әԝ готьна бь заре пʼехәмбәр бе сери:</verse>
			<verse number="5">«Бежьнә бажаре Сийоне: ‹Ва Пʼадше тә те щәм тә, бәрбьһер, ль кʼәре у щәʼшька кʼәре сийарбуйи› ».</verse>
			<verse number="6">Шагьрт чун у чаԝа кӧ Иса тʼәми дабу ԝан ӧса кьрьн.</verse>
			<verse number="7">Кʼәр у щәʼшьк анин, кʼьнщед хԝә авитьнә сәр ԝан у Әԝ ль ԝан сийар бу.</verse>
			<verse number="8">Әʼлаләтәкә гьран кʼьнщед хԝә сәр рʼе рʼадьхьстьн, һьнәка жи чʼьԛьле дара дьбьрʼин у сәр рʼе рʼадьхьстьн.</verse>
			<verse number="9">Әʼлаләта кӧ ль пешийа Ԝи у ль пәй Ԝи дьчу, дькьрә ԛирʼин у дьгот: «Һосанна Кӧрʼе Даԝьдрʼа! Бьмбарәк ә Әԝе кӧ бь наве Хӧдан те! Һосанна Йе Һәри Жорьнрʼа! »</verse>
			<verse number="10">Гава Иса кʼәтә Оршәлиме, тʼәмамийа бажер һʼәжийа у пьрсин: «Әв кʼи йә?»</verse>
			<verse number="11">Әʼлаләте гот: «Әва Исайе Пʼехәмбәр ә, жь Ньсрәта Щәлиле».</verse>
			<verse number="12">Иса кʼәтә пʼарьстгәһе у һʼәмуйед кӧ пʼарьстгәһеда тʼӧщарәти дькьрьн дәрхьстьн. Тʼәхтед пʼәрәгӧһерʼа у кʼӧрсийед кәвоткфьроша ԝәлгәрʼандьн</verse>
			<verse number="13">у готә ԝан: «Ньвисар ә: ‹Мала Мьн мала дӧа ԝе бе һʼәсабе›, ле ԝә әԝ кьрийә ‹шкәфта ԛачаха›! »</verse>
			<verse number="14">Ль ԝьр пʼарьстгәһеда кор у сәԛәт һатьнә щәм Ԝи у Әԝи әԝ ԛәнщ кьрьн.</verse>
			<verse number="15">Ле гава кӧ сәрәкед кʼаһина у ԛанунзана әԝ кʼәрәмәтед кӧ Иса кьрьн дитьн у ӧса жи әԝ зарʼед кӧ пʼарьстгәһеда дькьрьнә ԛирʼин у дьготьн: «Һосанна Кӧрʼе Даԝьдрʼа!» һерс кʼәтьн</verse>
			<verse number="16">у готьнә Ԝи: «Тӧ дьбьһейи әв чь дьбежьн?» Иса ԝанарʼа гот: «Бәле. Ԝә ԛәт нәхԝәндийә кӧ: ‹Тә бь заред тʼьфал у дәргуша пәсьндайин ани сери›? »</verse>
			<verse number="17">У Әԝи әԝ ль ԝьр һьштьн, жь бажер дәркʼәт, чу Бәйтанйайе у шәв ль ԝьр ма.</verse>
			<verse number="18">Сьбәһе зу, чахе Әԝ вәгәрʼийа бажер, бьрʼчи бу.</verse>
			<verse number="19">Сәр рʼе дарәкә һежире дит, незики ԝе бу, ле пештьри бәлга тьштәки дьн пева нәдит у дарерʼа гот: «Жь вьр шунда тӧ һʼәта-һʼәтайе бәр нәди!» У дар перʼа-перʼа һʼьшк бу.</verse>
			<verse number="20">Гава шагьрта әв йәк дит, зәндәгьрти ман у готьн: «Чаԝа әв дара һежире перʼа-перʼа һʼьшк бу?»</verse>
			<verse number="21">Иса щаба ԝан да у гот: «Әз рʼаст ԝәрʼа дьбежьм, һәгәр баԝәрийа ԝә һәбә у дӧдьли нәбьн, һуне нә тʼәне чь кӧ һатә сәре ве дара һежире бькьн, ле һәгәр һун ви чʼийайирʼа жи бежьн: ‹Рʼабә хԝә бавежә бәʼре›, ԝе бьбә.</verse>
			<verse number="22">Һәгәр баԝәрийа ԝә һәбә, һун чь кӧ нава дӧада бьхԝазьн, һуне бьстиньн».</verse>
			<verse number="23">Гава Әԝ һатә пʼарьстгәһе у щьмәʼт һин кьр, сәрәкед кʼаһина у рʼуспийед щьмәʼте һатьнә щәм Ԝи у готьне: «Тӧ бь чь һʼӧкӧми ван кьра дьки? У кʼе әв һʼӧкӧм дайә Тә?»</verse>
			<verse number="24">Иса ль ԝан вәгәрʼанд у гот: «Әзе жи тьштәки жь ԝә бьпьрсьм. Һәгәр ԝә щаба Мьн да, Әзе жи ԝәрʼа бежьм Әз бь чь һʼӧкӧми ван кьра дькьм.</verse>
			<verse number="25">Һʼӧкӧме ньхӧмандьна Йуһʼәнна жь кʼӧ бу, жь әʼзмен бу, йан жь мәрьва бу?» Әԝана нав һәвда шеԝьрин у готьн: «Һәгәр әм бежьн: ‹Жь әʼзмен бу›, Әԝе мәрʼа бежә: ‹Ле ԝә чьма әԝ баԝәр нәкьр?›</verse>
			<verse number="26">Ле һәгәр әм бежьн: ‹Жь мәрьва бу›, әм жь әʼлаләте дьтьрсьн, чьмки һʼәмуйа ԛәбул дькьр кӧ Йуһʼәнна пʼехәмбәр бу».</verse>
			<verse number="27">Ԝана щаба Иса да у готьн: «Әм ньзаньн». Әԝи ԝанрʼа гот: «Әз жи ԝәрʼа набежьм кӧ Әз бь чь һʼӧкӧми ван кьра дькьм.</verse>
			<verse number="28">Һун чаԝа тʼәхмин дькьн? Дӧ кӧрʼед мәрьвәки һәбун. Әԝи кӧрʼе хԝәйи мәзьнрʼа гот: ‹Лаԝо! Иро һәрʼә нав рʼәз, шьхӧл бькә›.</verse>
			<verse number="29">Әԝи ле вәгәрʼанд у гот: ‹Әз начьм›, ле паше пʼошман бу у чу.</verse>
			<verse number="30">Һьнге бав чу щәм йе дьн әԝи жи аһа гот: ‹Бәле, әзе һәрʼьм баво›, ле нәчу.</verse>
			<verse number="31">Ньһа жь ван һәр дӧ кӧрʼа кʼижани гӧрʼа баве хԝә кьр?» Ԝана готә Ԝи: «Йе мәзьн». Иса жи готә ԝан: «Әз рʼаст ԝәрʼа дьбежьм, кӧ хәрщгьр у чʼәʼвдәр ԝе бәри ԝә бькʼәвьнә Пʼадшатийа Хԝәде.</verse>
			<verse number="32">Чьмки Йуһʼәнна һат кӧ рʼийа рʼастийе нишани ԝә кә, ԝә әԝ баԝәр нәкьр, ле хәрщгьр у чʼәʼвдәра әԝ баԝәр кьрьн. Ԝә әв тьшт дит жи, ле диса һун ль хԝә мӧкӧрʼ нәһатьн, кӧ ԝә әԝ баԝәр бькьра.</verse>
			<verse number="33">Мәсәләкә дьн жи бьбьһен. Мәрьвәки хԝәйимьлкʼ һәбу, рʼәзе тьрийа дани, дора ԝе сур кьр һʼәԝзәки тьриһʼьнщьрʼандьне теда кʼола, һеланәкә нобәдара чекьр у әԝ бь кʼьре да рʼәзвана, чу ԝәлатәки дьн.</verse>
			<verse number="34">Гава ԝәхте бәрдайине незик бу, әԝи хӧламед хԝә шандьнә щәм рʼәзвана, ԝәки жь бәре рʼәзе ԝи жерʼа биньн.</verse>
			<verse number="35">Рʼәзвана хӧламед ԝи гьртьн, йәк кʼӧтан, йе дьн кӧштьн у йәки дьн жи данә бәр кәвьра.</verse>
			<verse number="36">Әԝи хӧламнә дьн шандьн, жь йед пешьн гәләктьр у ԝана ӧса жи анинә сәре ԝан.</verse>
			<verse number="37">Ахьрийе, кӧрʼе хԝә шандә щәм ԝан у гот: ‹Һьлбәт ԝе жь кӧрʼе мьн шәрм бькьн›.</verse>
			<verse number="38">Ле гава рʼәзван чʼәʼв кӧрʼе ԝи кʼәтьн, һәврʼа готьн: ‹Әв ԝаре ԝи йә. Ԝәрьн әм ви бькӧжьн у бьбьнә хԝәйе миратʼа ԝи›.</verse>
			<verse number="39">У әԝ гьртьн жь рʼәз дәрхьстьнә дәр у кӧштьн.</verse>
			<verse number="40">Ле гава хԝәйе рʼәз бе, ԝе чь сәре ԝан рʼәзвана бькә?»</verse>
			<verse number="41">Готьнә Ԝи: «Ԝе ԛьрʼа ԝан нәһәԛа бинә у рʼәз бьдә рʼәзванед ӧса, йед кӧ ԝе ԝәхтда бәре рʼәзе ԝи бьдьне».</verse>
			<verse number="42">Иса готә ԝан: «Ԝә ньвисареда ԛәт нәхԝәндийә? ‹Әԝ кәвьре кӧ һоста тʼәхсир кьр, әԝ бу сәре әʼнишке. Әв йәк жь алийе Хӧданда ԛәԝьми у ль бәр чʼәʼве мә һʼәйр-һʼӧжмәкʼар ә!›</verse>
			<verse number="43">Бона ве йәке Әз ԝәрʼа дьбежьм, кӧ Пʼадшатийа Хԝәде ԝе жь ԝә бе стандьне у мьләтәки ӧсарʼа бе дайине, ԝәки бона Ԝи бәр бинә.</verse>
			<verse number="44">Кʼи кӧ бькʼәвә сәр ви кәвьри, ԝе һурдәхԝәши бә у әԝ кәвьр бькʼәвә сәр кʼе, ԝе ԝи бьһʼьнщьрʼинә».</verse>
			<verse number="45">Гава сәрәкед кʼаһина у ферьсийа мәсәлед Ԝи бьһистьн, фәʼм кьрьн кӧ Әԝ бона ԝан дьбежә.</verse>
			<verse number="46">Кьрьн кӧ Ԝи бьгьрьн, ле жь әʼлаләте тьрсийан, чьмки Әԝ ԝәкә пʼехәмбәрәки ԛәбул дькьрьн.</verse>
		</chapter>
		<chapter number="22">
			<verse number="1">Диса Иса бь мәсәла ԝанарʼа хәбәр да у гот:</verse>
			<verse number="2">«Пʼадшатийа Әʼзмана мина ве йәке йә: Пʼадшаки дәʼԝата кӧрʼе хԝә кьр.</verse>
			<verse number="3">Әԝи хӧламед хԝә шандьн кӧ гази хԝәндийед дәʼԝате кьн, ле ԝана нәхԝәстьн бен.</verse>
			<verse number="4">Хӧламнә дьн шандьн у гот: ‹Хԝәндийарʼа бежьн: Мьн щанәга у һʼәйԝанед хԝәйә дәрмаликьри сәржекьрьнә у нане хԝә һазьр кьрийә, һәр тьшт һазьр ә. Ԝәрьнә дәʼԝате!›</verse>
			<verse number="5">Ле ԝана пьшт гӧһе хԝәва авит, йәк чу әʼрде хԝә у йе дьн тʼӧщарәтийа хԝә.</verse>
			<verse number="6">Йед майин жи хӧламед ԝи гьртьн, кʼӧтан у кӧштьн.</verse>
			<verse number="7">Чахе пʼадше бьһист, һерс кʼәт, ордийа хԝә шанд ԛьрʼа әԝед кӧ хӧлам кӧштьн ани у бажаре ԝан шәԝьтанд.</verse>
			<verse number="8">Һьнге готә хӧламед хԝә: ‹Дәʼԝат һазьр ә, ле хԝәнди нә һежа бун.</verse>
			<verse number="9">Рʼабьн һәрʼьнә сәре рʼийа у һун кʼе кӧ бьбиньн, тʼәглифи дәʼԝате кьн›.</verse>
			<verse number="10">У әԝ хӧлам дәркʼәтьнә сәре рʼийа, кʼи кӧ дитьн, ԛәнщ у хьраб, тʼәв щьвандьн у мала дәʼԝате бь хԝәндийава тʼьжи бу.</verse>
			<verse number="11">Ле гава пʼадша чу һьндӧрʼ кӧ хԝәндийа бьбинә, мәрьвәк ль ԝьр дит кӧ кʼьнще дәʼԝате ле тʼӧнәбу</verse>
			<verse number="12">у готә ԝи: ‹Һәвал! Тӧ чаԝа бе кʼьнще дәʼԝате кʼәти вьр?› Әԝи дәнг нәкьр.</verse>
			<verse number="13">Ԝе гаве пʼадше бәрдәстийарʼа гот: ‹Дәст у пʼийе ԝи гьредьн, бьгьрьн бавежьнә тәʼрийа дәрва. Ль ԝьр ԝе бьбә ԛирʼин у чʼьркә-чʼьрка дьрана›.</verse>
			<verse number="14">Аԝа газикьри гәләк ьн, ле бьжарти һьндьк ьн».</verse>
			<verse number="15">Һьнге ферьси чун шеԝьрин, кӧ Ԝи чаԝа бь хәбәра бьгьрьн.</verse>
			<verse number="16">Ԝана шагьртед хԝә тʼәви пьштгьред Һеродәс шандьнә щәм Ԝи у готьне: «Дәрсдар! Әм заньн кӧ Тӧ йәки рʼаст и у рʼийа Хԝәде рʼаст һин дьки. Мьнәте жь кәси нагьри, чьмки нав мәрьвада фьрԛийе данайни.</verse>
			<verse number="17">Ньһа бежә мә, Тӧ чаԝа тʼәхмин дьки? Гәло рʼаст ә кӧ әм хәрщ бьдьнә Ԛәйсәр йан на?»</verse>
			<verse number="18">Иса ԛәлпийа ԝан заньбу у гот: «Чьма һун Мьн дьщерʼьбиньн, дӧрʼуно?</verse>
			<verse number="19">Пʼәре хәрщдайине нишани Мьн кьн». У ԝана зивәк Ԝирʼа ани.</verse>
			<verse number="20">Иса жь ԝан пьрси: «Әв наве ньвисар у сьфәт йе кʼе йә?»</verse>
			<verse number="21">Ԝана гот: «Йед Ԛәйсәр ьн». Һьнге готә ԝан: «Аԝа чь кӧ йед Ԛәйсәр ьн бьдьнә Ԛәйсәр у чь йед Хԝәде нә бьдьнә Хԝәде».</verse>
			<verse number="22">Гава ԝан бьһист зәндәгьрти ман, Әԝ һьштьн у чун.</verse>
			<verse number="23">Садуԛи, кӧ дьбежьн рʼабуна мьрийа тʼӧнә, ԝе рʼоже һьнәкә жь ԝан һатьнә щәм Иса же пьрсин</verse>
			<verse number="24">у готьне: «Дәрсдар! Муса гот: ‹Һәгәр йәк безӧрʼәт бьмьрә, бьра бьре ԝи жьна ԝи бьстинә у ԝаре бьре хԝә шин кә›.</verse>
			<verse number="25">Аԝа һʼәфт бьра ль щәм мә һәбун. Бьре мәзьн зәԝьщи, безӧрʼәт мьр, жьна ԝи бьре ԝирʼа ма.</verse>
			<verse number="26">Ӧса жи һатә сәре бьре дӧда у йе сьсийа, хӧләсә һатә сәре һәр һʼәфта жи.</verse>
			<verse number="27">Ль пәй һʼәмуйарʼа әԝ жьна жи мьр.</verse>
			<verse number="28">Дә ижар ԝе Рʼожа Рʼабуна мьрийа әԝ кʼӧлфәте бьбә жьна кʼижани жь ԝан һәр һʼәфта? Чьмки һʼәмуйа жи әԝ стандьбу».</verse>
			<verse number="29">Иса ль ԝан вәгәрʼанд у гот: «Һун хальфи нә, чьмки нә ньвисара заньн, нә жи ԛәԝата Хԝәде.</verse>
			<verse number="30">Рʼожа Рʼабуна мьрийа нә ԝе бьзәԝьщьн, нә жи мер кьн, ле әԝе мина мьлйакʼәтед әʼзмен бьн.</verse>
			<verse number="31">Ле дәрһәԛа рʼабуна мьрийада, чьма ԝә әԝ хәбәра кӧ Хԝәде ԝәрʼа готьбу нәхԝәндийә?</verse>
			<verse number="32">‹Әз Хԝәдейе Бьраһим, Хԝәдейе Исһаԛ у Хԝәдейе Аԛуб ьм›. Хԝәде нә Хԝәдейе мьрийа йә, ле Хԝәдейе зендийа йә».</verse>
			<verse number="33">Гава әʼлаләте әв тьшт бьһистьн, сәр һинкьрьна Ԝи зәндәгьрти ман.</verse>
			<verse number="34">Ле гава ферьсийа бьһист кӧ Иса садуԛи дәнгбьрʼи кьрьн, һʼәму ль щики щьвийан.</verse>
			<verse number="35">Һьнге жь ԝан ԛанунзана йәки пьрс да Иса кӧ Ԝи бьщерʼьбинә у готе:</verse>
			<verse number="36">«Дәрсдар. Ԛанунеда кʼижан ә тʼәмийа һәрә мәзьн?»</verse>
			<verse number="37">Иса готә ԝи: «‹Хӧдан Хԝәдейе хԝә һʼьз бькә бь тʼәмамийа дьле хԝә, бь тʼәмамийа щанийа хԝә у бь тʼәмамийа һʼьше хԝә›.</verse>
			<verse number="38">Әв ә тʼәмийа пешьн у һәрә мәзьн.</verse>
			<verse number="39">У йа дӧда жи мина ве йә: ‹Һәвале хԝә ԝәкә хԝә һʼьз бькә›.</verse>
			<verse number="40">Жь ван һәр дӧ тʼәмийава һʼәму ньвисаред пʼехәмбәра у Ԛануне гьредайи нә».</verse>
			<verse number="41">Гава ферьси щьвийан, Иса жь ԝан пьрси</verse>
			<verse number="42">у гот: «Һун бона Мәсиһ чь дьфькьрьн, тʼәхмина ԝә Әԝ кӧрʼе кʼе йә?» Жерʼа готьн: «Кӧрʼе Даԝьд ә».</verse>
			<verse number="43">Иса готә ԝан: «Ле чаԝа Даԝьд Ԝи пе Рʼӧһʼ Хӧдане хԝә һʼәсаб дькә? Чьмки ԝи гот:</verse>
			<verse number="44">‹Хӧдан готә Хӧдане мьн: Ль мьле Мьни рʼасте рʼуне, һʼәта кӧ Әз дьжмьнед Тә бькьмә бьне пʼийед Тә›.</verse>
			<verse number="45">Һәгәр Даԝьд Ԝи ‹Хӧдан› һʼәсаб дькә, Әԝ чаԝа дьбә кӧрʼе ԝи?»</verse>
			<verse number="46">У кәсәки нькарьбу щаба Ԝи бьда у ль пәй ԝе рʼожерʼа кәсәки нәԝерьбу пьрсәк же бькьра.</verse>
		</chapter>
		<chapter number="23">
			<verse number="1">Һьнге Иса әʼлаләт у шагьртед Хԝәрʼа хәбәр да у гот:</verse>
			<verse number="2">«Ԛанунзан у ферьси ль сәр кʼӧрсийа Муса рʼуньштьнә.</verse>
			<verse number="3">Иди әԝана чь ԝәрʼа бежьн хԝәй кьн у бьԛәдиньн, ле мина ԝан нәкьн, чьмки әԝана дьбежьн, ле накьн.</verse>
			<verse number="4">Баред гьран у зәʼмәт гьредьдьн, датиньнә сәр мьлед мәрьва, ле әԝ хԝәха нахԝазьн тʼьлийа хԝә жи бьдьне.</verse>
			<verse number="5">Әԝ һәр тьшти дькьн, кӧ бәр мәрьва бенә кʼьфше. Кʼиськед мәзьн ль мьл у әʼнийед хԝәва гьредьдьн у рʼишийед кʼьнщед хԝә дьреж дькьн.</verse>
			<verse number="6">Шайийада һәрәма жорьн һʼьз дькьн, кʼьништада жи кʼӧрсийед пешьн,</verse>
			<verse number="7">базарада сьлаве бьдьнә ԝан у мәрьв жи ԝанрʼа ‹мамоста › бежьн.</verse>
			<verse number="8">Ле бьра ԝәрʼа нәбежьн: ‹Мамоста›, чьмки дәрсдаре ԝә йәк ә у һун һʼәму жи бьра нә.</verse>
			<verse number="9">Ль сәр дьне һун тʼӧ кәсирʼа нәбежьн: ‹Баво›, чьмки Баве ԝә йәк ә, кӧ әʼзмана йә.</verse>
			<verse number="10">Нә жи ԝәрʼа бежьн: ‹Рʼебәр›, чьмки Рʼебәре ԝә йәк ә, әԝ Мәсиһ ә.</verse>
			<verse number="11">Бьра нава ԝәда йе һәри мәзьн бьбә бәрдәстийе ԝә.</verse>
			<verse number="12">Кʼи кӧ хԝә бьльнд кә, әԝе ньмьз бә, ле кʼи кӧ хԝә ньмьз кә, әԝе бьльнд бә.</verse>
			<verse number="13">Ле ԝәй ль ԝә ԛанунзан у ферьсийа! Дӧрʼуно! Һун дәре Пʼадшатийа Әʼзмана ль бәр мәрьва дадьдьн. Нә һун дькʼәвьне у нә жи дьһельн әԝед кӧ дьхԝазьн бькʼәвьне.</verse>
			<verse number="14">Ԝәй ль ԝә ԛанунзан у ферьсийа! Дӧрʼуно! Аликива һун малед жьнәбийа һʼуфи хԝә дькьн, алийе дьнва жи бь дӧрʼути дӧайе хԝә дьреж дькьн. Бона ве йәке диԝана ԝә ԝе һе гьран бә.</verse>
			<verse number="15">Ԝәй ль ԝә ԛанунзан у ферьсийа! Дӧрʼуно! Һун бәʼр у бәже ль һәв дьдьн, кӧ йәки нәбаԝәр биньн сәр рʼийа хԝә. Гава мәрәме ԝә дьбә, һун әԝи жь хԝә дӧ щара зедәтьр дькьнә пʼара щәʼньме.</verse>
			<verse number="16">Ԝәй ль ԝә рʼебәред кор, һун дьбежьн: ‹Кʼи кӧ бь пʼарьстгәһе сонд дьхԝә, нә тьштәк ә. Ле кʼи кӧ бь зерʼе ль нав пʼарьстгәһе сонд дьхԝә, дьбә дәйндар›.</verse>
			<verse number="17">Һәй беһʼьш у корно! Кʼижан мәзьн ә, зерʼ йан пʼарьстгәһ, кӧ зерʼ һʼәлал дькә?</verse>
			<verse number="18">Ӧса жи һун дьбежьн: ‹Кʼи кӧ бь горигәһе сонд дьхԝә нә тьштәк ә, ле кʼи кӧ бь һʼәдийа ль сәр горигәһе сонд дьхԝә, дьбә дәйндар›.</verse>
			<verse number="19">Һәй корно! Кʼижан ә мәзьн? Һʼәди йан горигәһ, кӧ һʼәдийе һʼәлал дькә?</verse>
			<verse number="20">Аԝа кʼи кӧ бь горигәһе сонд дьхԝә, әԝ һьн бь ԝе сонд дьхԝә, һьн жи бь һʼәму тьштед кӧ сәр ԝе һәнә сонд дьхԝә.</verse>
			<verse number="21">Кʼи кӧ бь пʼарьстгәһе сонд дьхԝә, әԝ һьн бь ԝе сонд дьхԝә, һьн жи бь Йе кӧ ԝеда дьжи сонд дьхԝә.</verse>
			<verse number="22">У кʼи кӧ бь әʼзмен сонд дьхԝә, әԝ һьн бь тʼәхте Хԝәде сонд дьхԝә, һьн жи бь Йе кӧ ль сәр Рʼуньштийә сонд дьхԝә.</verse>
			<verse number="23">Ԝәй ль ԝә ԛанунзан у ферьсийа! Дӧрʼуно! Һун дәһәке пунге, анисойе у кʼемуне дьдьн, ле тьштед Ԛанунейә пеш, аԝа готи һәԛийе, рʼәʼме у баԝәрийе давежьнә пьшт гӧһе хԝә. Ԝә гәрәке әв йәк бькьрана у дәст жь йед майин нәкʼьшанда.</verse>
			<verse number="24">Рʼебәред кор! Һун кʼәрмеша дьпарзьньн, ле дәва дадьԛӧртиньн!</verse>
			<verse number="25">Ԝәй ль ԝә ԛанунзан у ферьсийа! Дӧрʼуно! Һун тʼас у финщана рʼуйе дәрвава паԛьж дькьн, ле һьндӧрʼва тʼьжи тьмайи у чʼәʼвбьрʼчийи нә.</verse>
			<verse number="26">Ферьсийе кор! Пешийе һьндӧрʼе финщан у тʼасе паԛьж кә, ԝәки ль дәрва жи паԛьж бә.</verse>
			<verse number="27">Ԝәй ль ԝә ԛанунзан у ферьсийа! Дӧрʼуно! Һун мина тʼьрбед сьпикьри нә, кӧ дәрвава бәдәԝ хӧйа дьбьн, ле һьндӧрʼва бь һәстуйе мьрийа у бь һʼәму һʼәрамийева тʼьжи нә.</verse>
			<verse number="28">Ӧса жи һун дәрва мәрьвава рʼаст кʼьфш дьбьн, ле һьндӧрʼва һун дӧрʼу нә у нәһәԛ ьн.</verse>
			<verse number="29">Ԝәй ль ԝә ԛанунзан у ферьсийа! Дӧрʼуно! Һун мәхбәред пʼехәмбәра чедькьн у тʼьрбе йед рʼаст дьхәмьлиньн</verse>
			<verse number="30">у дьбежьн: ‹Һәгәр әм рʼожед бавед хԝәда буна, мә тʼәви ԝан хуна пʼехәмбәра нәдьрʼет›.</verse>
			<verse number="31">Иди һун ньһа хԝәха дьдьнә избаткьрьне, кӧ һун зарʼед ԝан бава нә, йед кӧ пʼехәмбәр кӧштьнә.</verse>
			<verse number="32">Дә кемасийа хьрабийед бавед хԝә тʼәмам кьн.</verse>
			<verse number="33">Мәʼрно! Чʼежькед мәʼра! Һуне чаԝа жь диԝана доже бьрʼәвьн?</verse>
			<verse number="34">Бона ве йәке ва Әзе пʼехәмбәра, сәрԝахта у ԛанунзана бьшиньмә щәм ԝә у һуне жь ԝан һьнәка бькӧжьн, хач кьн, һьнәка жи нав кʼьништед хԝәда бьдьнә бәр ԛамчийа у бажар-бажар бьзериньн.</verse>
			<verse number="35">Һʼәму хуна бесущә кӧ сәр рʼуйе әʼрде һатийә рʼетьне ԝе бе сәр ԝә, жь хуна Һабиле бесущ һʼәта хуна Зәкәрийайе кӧрʼе Бәрәхийа, әԝе кӧ ԝә нав пʼарьстгәһ у горигәһеда кӧшт.</verse>
			<verse number="36">Әз рʼаст ԝәрʼа дьбежьм, әв һʼәму хуне бе сәре ви ньсьли.</verse>
			<verse number="37">Оршәлим! Оршәлим! Тә пʼехәмбәр дькӧштьн у шандийед щәм хԝә дьданә бәр кәвьра! Чәнд щара Мьн хԝәст кӧ зарʼед тә ӧса бьщьванда, чаԝа мьришк щущукед хԝә бьн баске хԝәда дьщьвинә, ле ԝә нәхԝәст!</verse>
			<verse number="38">Ва мала ԝә ԝе хьрабә у дәстжекʼьшанди бьминә.</verse>
			<verse number="39">Әз ԝәрʼа дьбежьм, иди жь вьр шунда һун Мьн тʼӧ щар набиньн, һʼәта кӧ бежьн: ‹Бьмбарәк ә Әԝе кӧ бь наве Хӧдан те› ».</verse>
		</chapter>
		<chapter number="24">
			<verse number="1">Гава Иса жь пʼарьстгәһе дәркʼәт чу, шагьрт чунә щәм Ԝи, кӧ авайийед пʼарьстгәһе нишани Ԝи кьн.</verse>
			<verse number="2">Иса ԝанрʼа гот: «Һун ван һʼәмуйа дьбиньн? Әз рʼаст ԝәрʼа дьбежьм, әв һʼәмуйе жи ԝеран бьн, ль вьр кәвьре ль сәр кәвьр ԛәт нәминә!»</verse>
			<verse number="3">Чахе Әԝ сәр чʼийайе Зәйтʼуне рʼуньштьбу, шагьртед Ԝи тʼәне һатьнә щәм Ԝи у же пьрсин: «Бежә мә, әв тьшт ԝе кʼәнге бьԛәԝьмьн? У нишана һатьна Тә у ахьрийа ве дьнйайе ԝе чаԝа бә?»</verse>
			<verse number="4">Иса щаба ԝан да у гот: «Һаш жь хԝә һәбьн, кӧ тʼӧ кәс ԝә нәхапинә,</verse>
			<verse number="5">чьмки гәләк ԝе пе наве Мьн бен у бежьн: ‹Әз ьм Мәсиһ› у ԝе гәләка бьхальфиньн.</verse>
			<verse number="6">Һуне дәнге шәрʼа у бәʼса шәрʼа бьбьһен, ле һаш жь хԝә һәбьн кӧ һун хԝә ӧнда нәкьн. Гәрәке әв тьшт бьԛәԝьмьн, ле әԝ һе нә ахьри йә.</verse>
			<verse number="7">Мьләте рʼабә ль сәр мьләт, пʼадшати ль сәр пʼадшатийе, щи-щийа ԝе хәлайи-щәлайе у әʼрдһʼәже бьбьн.</verse>
			<verse number="8">Ле әв һʼәму мина еша кʼӧлфәте йә, кӧ дәстпедькә пе дьгьрә.</verse>
			<verse number="9">Һьнге ԝе ԝә бьдьнә щәфе, ԝә бькӧжьн у бона наве Мьн бәр чʼәʼве һʼәму мьләта рʼәш бьн.</verse>
			<verse number="10">Һьнге гәләке жь рʼе бькʼәвьн, нәмамийа һәвдӧ бькьн у бәр чʼәʼве һәв бькʼәвьн.</verse>
			<verse number="11">Гәләк пʼехәмбәред дәрәԝ ԝе дәркʼәвьн у гәләка бьхальфиньн.</verse>
			<verse number="12">Жь дәст зедәбуна нәһәԛийе һʼьзкьрьна гәләка ԝе сар бә.</verse>
			<verse number="13">Ле кʼи кӧ һʼәта хьлазийе тәйах кә, әԝе хьлаз бә.</verse>
			<verse number="14">У әв Мьзгинийа Пʼадшатийе ԝе ль нав тʼәмамийа дьнйайе бе даннасинкьрьне, кӧ һʼәму мьләтарʼа бьбә шәʼдәти у һьнге хьлази ԝе бе.</verse>
			<verse number="15">Чахе һун ‹һʼәрамийа ԝеранкьрьне› щийе пирозда сәкьни бьбиньн, чаԝа кӧ Данийел пʼехәмбәр гот», (әԝе кӧ дьхунә бьра фәʼм бькә),</verse>
			<verse number="16">«һьнге әԝед кӧ Щьһустанеда нә бьра бьрʼәвьнә чʼийа.</verse>
			<verse number="17">Әԝе кӧ сәр хани йә бьра жорда нәйе хԝаре кӧ жь мала хԝә тьштәки һьлдә.</verse>
			<verse number="18">У әԝе кӧ кʼәԝшенда йә бьра вәнәгәрʼә кӧ пʼоте хԝә һьлдә.</verse>
			<verse number="19">Ле ԝәй ль һʼәмла у дәстдәргуша ԝан рʼожада!</verse>
			<verse number="20">Дӧа бькьн, кӧ рʼәва ԝә нәкʼәвә зьвьстане, йан жи рʼожа шәмийе.</verse>
			<verse number="21">Чьмки һьнге тәнгасикә ӧса мәзьн ԝе бьбә, кӧ жь дәстпебуна дьнйайе һʼәта ньһа мина ԝе нәбуйә у нә жи ԝе бьбә.</verse>
			<verse number="22">Һәгәр әԝ рʼож кьн нәбуна, тʼӧ кәс хьлаз нәдьбу, ле бона хатьре бьжартийа әԝ рʼоже кьн бьн.</verse>
			<verse number="23">Һьнге, һәгәр йәк ԝәрʼа бежә: ‹Ва йә Мәсиһ›, йан жи ‹Ԝа йә›, баԝәр нәкьн.</verse>
			<verse number="24">Чьмки мәсиһ у пʼехәмбәред дәрәԝ ԝе дәрен, нишан у кʼәрәмәтед мәзьн бькьн, кӧ бькарьбьн бьжартийед Хԝәде жи бьхальфиньн.</verse>
			<verse number="25">Ва йә Мьн пешда ԝәрʼа гот.</verse>
			<verse number="26">Һәгәр әԝана ԝәрʼа бежьн: ‹Ԝа йә Мәсиһ бәрʼийеда йә›, дәрнәкʼәвьн, йан: ‹Ва йә Әԝ фьлан одеда йә›, баԝәр нәкьн.</verse>
			<verse number="27">Чьмки чаԝа бьруск жь рʼоһьлате бьрԛ дьдә у һʼәта рʼоавайе хӧйа дьбә, ԝе һатьна Кӧрʼе Мерьв жи ӧса бә.</verse>
			<verse number="28">Бәрәтʼә кʼидәре һәбә, тәйре жи ль ԝьр бьщьвьн.</verse>
			<verse number="29">Ль пәй тәнгасийа ԝан рʼожарʼа, рʼуйе рʼойе ԝе бе гьртьне у һиве жи рʼонайа хԝә нәдә, стәйрке жь әʼзмен бькʼәвьн у тʼопед әʼзмана ԝе жь рʼийед хԝә дәрен.</verse>
			<verse number="30">Һьнге нишана Кӧрʼе Мерьв ԝе ль әʼзмен хӧйа бә у һʼәму мьләтед дьнйайе ԝе шине бькьн, гава бьбиньн Кӧрʼе Мерьв ль сәр әʼԝред әʼзмен бь ԛәԝат у рʼумәта мәзьн те.</verse>
			<verse number="31">Әԝе мьлйакʼәтед Хԝә бь борʼийа дәнге бьльнд бьшинә у ԝе бьжартийед Ԝи жь һәр чар ԛӧлба бәрәв кьн, жь пʼәрʼәки әʼзмана һʼәта пʼәрʼе дьн.</verse>
			<verse number="32">Жь дара һежире дәрсәке һин бьн. Чахе чʼьԛьлед ԝе тәрʼ дьбьн у бәлгед ԝе дьбьшкьвьн, иди һун заньн кӧ һавин незик ә.</verse>
			<verse number="33">Ӧса жи гава һун ван һʼәму тьшта бьбиньн, бьзаньбьн кӧ әв тьшт незик ә, ль бәр шемике йә.</verse>
			<verse number="34">Әз рʼаст ԝәрʼа дьбежьм, әва ньсьла дәрбаз набә, һʼәта кӧ әв һʼәму тьшт нәԛәԝьмьн.</verse>
			<verse number="35">Әʼрд у әʼзмане дәрбаз бьн, ле готьнед Мьн тʼӧ щар дәрбаз набьн.</verse>
			<verse number="36">Ле бона ԝе рʼоже у ԝе сьһʼәте тʼӧ кәс ньзанә, нә мьлйакʼәтед әʼзмана, нә жи Кӧрʼ, ле тʼәне Бав.</verse>
			<verse number="37">Чаԝа кӧ рʼожед Нӧһда ԛәԝьми, һатьна Кӧрʼе Мерьв жи ԝе ӧса бьԛәԝьмә.</verse>
			<verse number="38">Чаԝа кӧ ԝан рʼожед бәри лейийе мәрьва дьхԝарьн, вәдьхԝарьн, дьзәԝьщин у мер дькьрьн, һʼәта ԝе рʼожа кӧ Нӧһ кʼәтә гәмийе</verse>
			<verse number="39">у мәрьв пе нәһʼәсийан, һʼәта кӧ лейи рʼабу у һʼәму жи хәньԛандьн. Һатьна Кӧрʼе Мерьв жи ԝе ӧса бә.</verse>
			<verse number="40">Һьнге дӧ мәрьв ԝе нав әʼрде хԝәда бьн, йәке бе һьлдане у йе дьне бе һьштьне.</verse>
			<verse number="41">У дӧ кʼӧлфәте сәр дәстарʼәки бьн, йәке бе һьлдане, йа дьн бе һьштьне.</verse>
			<verse number="42">Аԝа һʼьшйар бьминьн, чьмки һун ньзаньн Хӧдане ԝәйе кʼижан рʼоже бе.</verse>
			<verse number="43">Ле ве йәке бьзаньбьн. Һәгәр хԝәйе мале бьзаньбуйа кӧ дьзе кʼижан дәма шәве бьһата, ԝе һʼьшйар бьма у нәһьшта кӧ мала ԝи дәрәвәкьра.</verse>
			<verse number="44">Бона ве йәке һун жи һазьр бьн, чьмки Кӧрʼе Мерьв ԝе сьһʼәтәкә ӧсада бе, кӧ һун нә чʼәʼвньһерʼи нә.</verse>
			<verse number="45">Аԝа кʼи йә әԝ хӧламе амьн у сәрԝахт, кӧ ахайе ԝи әԝ сәр хӧламед хԝә сәрԝер кʼьфш кьр, кӧ ԝәхтда хԝарьна ԝан бьдә ԝан?</verse>
			<verse number="46">Хԝәзи ль ԝи хӧлами, кӧ чахе ахайе ԝи бе, әԝи ӧса бьбинә.</verse>
			<verse number="47">Әз рʼаст ԝәрʼа дьбежьм, әԝе ԝи бькә сәрԝере тʼәмамийа һәбука хԝә.</verse>
			<verse number="48">Ле һәгәр хӧламе хьраб дьле хԝәда бежә: ‹Ахайе мьн һатьна хԝә дәрәнги ехьст›</verse>
			<verse number="49">у дәстпекә ль хӧлам-һәвалед хԝә хә у тʼәви йед сәрхԝәш бьхԝә у вәхԝә,</verse>
			<verse number="50">ахайе ԝи хӧлами ԝе рʼожәкә ӧса бе, кӧ әԝ нә һивийе йә у сьһʼәтәкә ӧса, кӧ әԝ ньзанә.</verse>
			<verse number="51">Әԝе ԝи ԛәт-ԛәти кә у пʼара ԝи ԝе тʼәви дӧрʼуйа кә. Ль ԝьр ԝе бьбә гьри у чʼьркә-чʼьрка дьрана.</verse>
		</chapter>
		<chapter number="25">
			<verse number="1">Һьнге Пʼадшатийа Әʼзмана ԝе мина ве йәке бә: Дәһә ԛизед бькʼьр чʼьред хԝә һьлдан пешийа зәʼведа чун.</verse>
			<verse number="2">Жь ԝан пенщ сәрԝахт бун, ле пенщ бефәʼм.</verse>
			<verse number="3">Бефәʼма чʼьред хԝә һьлдан, ле рʼун хԝәрʼа һьлнәдан,</verse>
			<verse number="4">ле сәрԝахта тʼәви чʼьра рʼун жи дәрданада хԝәрʼа һьлдан.</verse>
			<verse number="5">Гава зәʼва дәрәнги кʼәт, һʼәму жи һеньжин у хәԝрʼа чун.</verse>
			<verse number="6">Ниве шәве дәнгәк һат: ‹Ва йә зәʼва те! Пешийа ԝида һәрʼьн!›</verse>
			<verse number="7">Һьнге һʼәму бькʼьр рʼабун чʼьред хԝә саз кьрьн.</verse>
			<verse number="8">Бефәʼма готә сәрԝахта: ‹Жь ԝи рʼуне хԝә бьдьнә мә жи, чьмки чʼьред мә ведьсьн›.</verse>
			<verse number="9">Ле сәрԝахта щаба ԝан да у готьн: ‹На хер, әв рʼун ԝе тʼера мә у ԝә нәкә. Ԛәнщ ә кӧ һун һәрʼьнә щәм йед кӧ дьфьрошьн хԝәрʼа бькʼьрʼьн›.</verse>
			<verse number="10">Гава әԝ чун бькʼьрʼьн, зәʼва һат у әԝед һазьр тʼәв ԝи кʼәтьнә дәʼԝате у дәри һатә гьртьне.</verse>
			<verse number="11">Паше бькʼьред дьн һатьн у готьн: ‹Әм хӧлам, Әм хӧлам! Дәри ль мә вәкә!›</verse>
			<verse number="12">Ле әԝи щаба ԝан да гот: ‹Әз рʼаст ԝәрʼа дьбежьм, әз ԝә нас накьм›.</verse>
			<verse number="13">Аԝа һʼьшйар бьминьн, чьмки һун нә рʼожа һатьна Кӧрʼе Мерьв заньн, нә жи сьһʼәте.</verse>
			<verse number="14">Ԝи чахи Пʼадшатийа Әʼзмана ԝе мина ве йәке бә: Мәрьвәк кӧ ԝе дәркʼәта рʼеԝитийе, гази хӧламед хԝә кьр у һәбука хԝә спартә ԝан.</verse>
			<verse number="15">Пенщ тәлант данә йәки, дӧ тәлант данә йәки у тәлантәк жи да йәки, һәр кәсирʼа ԝәкә ԛәԝата ԝи у рʼекʼәт чу.</verse>
			<verse number="16">Әԝе кӧ пенщ тәлант стандьбун, перʼа-перʼа чу бь ԝан кʼьрʼи у фьрот, пенщед дьн жи ԛазьнщ кьрьн.</verse>
			<verse number="17">Ӧса жи әԝе кӧ дӧ тәлант стандьбун, дӧдӧйед дьн жи ԛазьнщ кьрьн.</verse>
			<verse number="18">Ле әԝе кӧ тәлантәк стандьбу, чу әʼрд кʼола у зиве ахайе хԝә теда вәшарт.</verse>
			<verse number="19">Пәй гәләк ԝәхтрʼа ахайе ԝан хӧлама һат у хԝәст һәԛ-һʼәсабе хԝә тʼәви ԝан рʼаст кә.</verse>
			<verse number="20">Әԝе кӧ пенщ тәлант стандьбун пешда һат, пенщ тәлантед майин жи анин у гот: ‹Ахайе мьн, тә пенщ тәлант дабунә мьн. Ва мьн сәр ԝанда пенщед дьн жи ԛазьнщ кьрьнә›.</verse>
			<verse number="21">Ахайе ԝи готеда: ‹Әʼфәрьм, хӧламе ԛәнщ у амьн! Тӧ нав тьштед һьндькида амьн майи, әзе тә дайньмә сәр гәләк тьшта. Бькʼәвә шайийа ахайе хԝә!›</verse>
			<verse number="22">Әԝе кӧ дӧ тәлант стандьбун жи һат у гот: ‹Әз хӧлам! Тә дӧ тәлант дабунә мьн. Ва мьн дӧдӧйед дьн жи ль сәр ԝанда ԛазьнщ кьрьнә›.</verse>
			<verse number="23">Ахайе ԝи готе: ‹Әʼфәрьм, хӧламе ԛәнщ у амьн! Тӧ нав тьштед һьндькида амьн майи, әзе тә дайньмә сәр гәләк тьшта. Бькʼәвә шайийа ахайе хԝә!›</verse>
			<verse number="24">Ле әԝе кӧ тәлантәк стандьбу һат у гот: ‹Ахайе мьн, мьн заньбу кӧ тӧ мәрьвәки һʼьшк и. Жь ԝи щийе тә нәчандийә дьдьруйи у щийе кӧ тә нә рʼәшандийә бәрәв дьки.</verse>
			<verse number="25">Әз жи тьрсийам у чум тәланте тә әʼрдеда вәшарт. Һане мале тә тәрʼа бә›.</verse>
			<verse number="26">Ахайе ԝи ле вәгәрʼанд у готе: ‹Хӧламе хьраб у хԝәрʼанәдити! Тә заньбу әз жь ԝи щийе кӧ мьн нәчандийә дьдьрум у жь ԝи щийе кӧ мьн нәрʼәшандийә бәрәв дькьм,</verse>
			<verse number="27">тә чьма зиве мьн нәда кʼаркьра у әз бьһатама мьн мале хԝә бь сәләф бьстанда?</verse>
			<verse number="28">Ньһа тәлант жь ԝи бьстиньн у бьдьнә әԝе кӧ дәһә тәлантед ԝи һәнә.</verse>
			<verse number="29">Чьмки йе кʼе кӧ һәйә, ԝирʼа ԝе бе дайине у сәрда зедә бә, ле йе кʼе кӧ тʼӧнә, чь һәйә жи ԝе же бе стандьне.</verse>
			<verse number="30">Ле әԝ хӧламе бекер бавежьнә тәʼрийа дәрва. Ль ԝьр ԝе бьбә гьри у чʼьркә-чʼьрка дьрана›.</verse>
			<verse number="31">Гава Кӧрʼе Мерьв тʼәви һʼәму мьлйакʼәта у рʼумәта Хԝәва бе, һьнге ԝе сәр тʼәхте Хԝәйи рʼумәте рʼуне</verse>
			<verse number="32">һʼәму мьләт ԝе ль бәр Ԝи бьщьвьн. Әԝе ԝана жь һәв башԛә кә, чаԝа шьван пез жь бьзьна вәдьԛәтинә.</verse>
			<verse number="33">Әԝе пез ль мьле Хԝәйи рʼасте бьдә сәкьнандьне, ле бьзьна ль мьле Хԝәйи чʼәпе.</verse>
			<verse number="34">Һьнге Пʼадша ԝе йед ль мьле Хԝәйи рʼастерʼа бежә: ‹Ԝәрьн бьмбарәкбуйийед алийе Баве Мьнда! Әԝ Пʼадшатийа кӧ бона ԝә жь ԝәхте әʼфьрандьна дьнйайеда һазьр буйә ԝар бьн.</verse>
			<verse number="35">Чьмки Әз бьрʼчи бум ԝә хԝарьн да Мьн, Әз тʼи бум ԝә ав да Мьн, Әз хәриб бум ԝә Әз ԛәбул кьрьм,</verse>
			<verse number="36">Әз тәʼзи бум ԝә Әз кʼьнщ кьрьм, Әз нәхԝәш бум һун сәр Мьнда һатьн, Әз кәледа бум һун һатьнә щәм Мьн›.</verse>
			<verse number="37">Һьнге йед рʼаст ԝе Ԝирʼа бежьн: ‹Хӧдан, мә кʼәнге Тӧ бьрʼчи дити у хԝарьн дайә Тә? Йан мә Тӧ тʼи дити у ав дайә Тә?</verse>
			<verse number="38">Мә кʼәнге Тӧ хәриб дити у Тӧ ԛәбул кьри, йан жи Тӧ тәʼзи дити у Тӧ кʼьнщ кьри?</verse>
			<verse number="39">Кʼәнге мә Тӧ нәхԝәш йан кәледа дити у әм һатьнә щәм Тә?›</verse>
			<verse number="40">Пʼадшайе жи ԝанрʼа бежә: ‹Әз рʼаст ԝәрʼа дьбежьм, һәгәр ԝә ԛәнщи жь ван хушк-бьред Мьнә йе һәри бьчʼук йәкирʼа кьр, ԝә Мьнрʼа кьр›.</verse>
			<verse number="41">Һьнге Әԝе йед мьле Хԝәйи чʼәперʼа бежә: ‹Ньфьрʼлебуйино! Дури Мьн һәрʼьн нава агьре һʼәта-һʼәтайе, кӧ бона мирещьн у мьлйакʼәтед ԝи һазьр буйә.</verse>
			<verse number="42">Чьмки Әз бьрʼчи бум ԝә хԝарьн нәда Мьн, Әз тʼи бум ԝә ав нәда Мьн,</verse>
			<verse number="43">Әз хәриб бум ԝә Әз ԛәбул нәкьрьм, Әз тәʼзи бум ԝә Әз кʼьнщ нәкьрьм, Әз нәхԝәш у кәледа бум һун сәр Мьнда нәһатьн›.</verse>
			<verse number="44">Һьнге әԝе Ԝирʼа бежьн: ‹Хӧдан! Мә кʼәнге Тӧ бьрʼчи йан тʼи, йан хәриб, йан бе сьтʼар, йан нәхԝәш, йан кәледа дити у мә аликʼари нәда Тә?›</verse>
			<verse number="45">Ԝи чахи Әԝе щаба ԝан бьдә у бежә: ‹Әз рʼаст ԝәрʼа дьбежьм, һәгәр ԝә ԛәнщи жь әвед һәри бьчʼук йәкирʼа нәкьр, ԝә Мьнрʼа жи нәкьр›.</verse>
			<verse number="46">У әве һәрʼьнә щәфе һʼәта-һʼәтайе, ле йед рʼаст ԝе һәрʼьнә жийина һʼәта-һʼәтайе».</verse>
		</chapter>
		<chapter number="26">
			<verse number="1">Гава Иса әв һʼәму хәбәр хьлаз кьрьн, шагьртед Хԝәрʼа гот:</verse>
			<verse number="2">«Һун заньн кӧ ԝе дӧ рʼожа шунда Щәжьна Дәрбазбуне бә. У Кӧрʼе Мерьв ԝе бе дайине кӧ бе хачкьрьне».</verse>
			<verse number="3">Һьнге сәрәкед кʼаһина у рʼуспийед щьмәʼте сәрайа сәрәккʼаһинда кӧ наве ԝи Ԛәйафа бу щьвийан</verse>
			<verse number="4">у ль һәв шеԝьрин кӧ Иса дьзива бь фелбазийе бьгьрьн, бькӧжьн.</verse>
			<verse number="5">Ле ԝана дьгот: «Бьра әв йәк щәжьнеда нибә, ԝәки щьмәʼт рʼанәбә сәр ньга».</verse>
			<verse number="6">Чахе Иса ль Бәйтанйайе мала Шьмһʼуне кʼотида бу,</verse>
			<verse number="7">кʼӧлфәтәкә кӧ дәрданәкә ԝейә алабастьрейи рʼуне бинхԝәш һәбу, һатә щәм Ԝи у чахе Әԝ ль сәр сьфре рʼуньшти бу, әԝе әԝ рʼун рʼетә сәр сәре Ԝи.</verse>
			<verse number="8">Гава шагьрта әв йәк дит, ль ԝан хԝәш нәһат у готьне: «Чьма әва зийана бу?</verse>
			<verse number="9">Әва рʼуна ԝе ԛимәтәки бьһа бьһата фьротане у фәԛирарʼа бьһата бәлакьрьне».</verse>
			<verse number="10">Ле әԝ йәк Исава әʼйан бу у ԝанарʼа гот: «Чьма һун хатьре ԝе кʼӧлфәте дькʼәвьн? Әԝе тьштәки ԛәнщ бона Мьн кьр.</verse>
			<verse number="11">Фәԛире һәр гав тʼәви ԝә бьн, ле Әзе һәр гав тʼәви ԝә нибьм.</verse>
			<verse number="12">Әԝе бона дәфьнкьрьна Мьн әԝ рʼун рʼетә сәр бәдәна Мьн.</verse>
			<verse number="13">Әз рʼаст ԝәрʼа дьбежьм, дьнйайеда кʼидәре әва Мьзгинийа бе даннасинкьрьне, ԝе кьрьна ве кʼӧлфәте жи бона биранина ԝе бе готьне».</verse>
			<verse number="14">Һьнге йәк жь һәр донздәһа кӧ Щьһудайе Исхәрйоти дьһатә готьне, чу щәм сәрәкед кʼаһина</verse>
			<verse number="15">у гот: «Һуне чь бьдьнә мьн, ԝәки әз Ԝи бьдьмә дәсте ԝә?» У ԝана си зив жьмьрин дане.</verse>
			<verse number="16">Жь ԝьр шунда әԝ мәщаләке дьгәрʼийа кӧ чаԝа Иса бьдә дәсте ԝан.</verse>
			<verse number="17">Ль рʼожа пешьнә Щәжьна Нане Шкәва, шагьрт һатьнә щәм Иса у жерʼа готьн: «Тӧ ль кʼӧ дьхԝази Шива Щәжьна Дәрбазбуне бьхԝи, ԝәки әм Тәрʼа һазьр кьн?»</verse>
			<verse number="18">Әԝи жи гот: «Һәрʼьнә бажер, щәм фьлан мәрьви у бежьнә ԝи: ‹Дәрсдар дьбежә: Рʼожа Мьн незик ә. Әзе тʼәви шагьртед Хԝә мала тәда Щәжьна Дәрбазбуне дәрбаз кьм›».</verse>
			<verse number="19">У шагьрта ӧса кьр, чаԝа кӧ Иса ԝанарʼа әʼмьр кьрьбу у шива Щәжьна Дәрбазбуне һазьр кьрьн.</verse>
			<verse number="20">Еваре тʼәв һәр донздәһа сәр сьфре рʼуньшт.</verse>
			<verse number="21">Гава ԝана һе дьхԝар, Иса гот: «Әз рʼаст ԝәрʼа дьбежьм, йәки жь ԝә ԝе нәмамийа Мьн бькә».</verse>
			<verse number="22">Шагьрт гәләки бәр хԝә кʼәтьн у һәр йәки жь ԝан готә Ԝи: «Хӧдан, дьбә кӧ әз ьм?»</verse>
			<verse number="23">Әԝи ль ԝан вәгәрʼанд у гот: «Әԝе кӧ пәʼрийе Хԝә тʼәви Мьн тʼаседа кьр, әԝе нәмамийа Мьн бькә.</verse>
			<verse number="24">Рʼаст Кӧрʼе Мерьв ԝе ӧса һәрʼә чаԝа кӧ бона Ԝи һатийә ньвисаре, ле ԝәй ль ԝи мәрьве кӧ нәмамийа Кӧрʼе Мерьв бькә! Ԝирʼа һе ԛәнщ бу кӧ әԝ ԛәт дьне нәкʼәта».</verse>
			<verse number="25">Щьһудайе кӧ ԝе нәмамийа Ԝи бькьра, ле вәгәрʼанд у готе: «Дәрсдар, дьбә кӧ әз ьм?» Иса ԝирʼа гот: «Тә бь дәве хԝә гот».</verse>
			<verse number="26">Аԝа гава ԝана һе нан дьхԝар, Иса нан һьлда шькьри да, кәркьр да шагьрта у гот: «Һан һьлдьн бьхԝьн. Әва бәдәна Мьн ә».</verse>
			<verse number="27">Пәйрʼа кʼас һьлда шькьри да, да ԝан у ԝанарʼа гот: «Һун һʼәму жи жь ве вәхԝьн,</verse>
			<verse number="28">әва хуна Мьн ә бона пәймане, кӧ бона бахшандьна гӧнед гәләка те рʼетьне.</verse>
			<verse number="29">Ле Әз ԝәрʼа дьбежьм, иди Әз жь вьр шунда тʼӧ щар жь ве мәйа тьрийе вәнахԝьм, һʼәта ԝе рʼожа кӧ Әзе тʼәви ԝә Пʼадшатийа Баве Хԝәда жь йа ну вәхԝьм».</verse>
			<verse number="30">Паше ԝана зәбурәк стьра, дәркʼәтьн чунә чʼийайе Зәйтʼуне.</verse>
			<verse number="31">Һьнге Иса ԝанарʼа гот: «Ишәв һун һʼәмуйе жи жь Мьн пʼьшк бьн һәрʼьн, чьмки ньвисар ә: ‹Әзе ль шьвен хьм у пәзе жи бәла-бәлайи бә›.</verse>
			<verse number="32">Ле гава кӧ Әз жь мьрьне рʼабьм, Әзе бәри ԝә һәрʼьмә Щәлиле».</verse>
			<verse number="33">Пәтрус ле вәгәрʼанд у готе: «Һәгәр һʼәму жи жь Тә пʼьшк бьн һәрʼьн, ле әз тʼӧ щар жь Тә начьм».</verse>
			<verse number="34">Иса ԝирʼа гот: «Әз рʼаст тәрʼа дьбежьм, һәма ишәв һе бәри бангдана дик, те се щара Мьн инкʼар ки».</verse>
			<verse number="35">Пәтрус Ԝирʼа гот: «Һәгәр щи бе, әзе тʼәви Тә бьмьрьм жи, ле тʼӧ щар Тә инкʼар накьм». Һʼәму шагьрта жи ӧса гот.</verse>
			<verse number="36">Һьнге Иса тʼәви ԝан чу ԝи щийе кӧ жерʼа Гетшәмани дьбежьн у шагьртарʼа гот: «Вьра рʼунен, һʼәта Әз һәрʼьм дәра һан дӧа бькьм».</verse>
			<verse number="37">Әԝи тʼәви Хԝә Пәтрус у һәр дӧ кӧрʼед Зәбәди һьлдан, кʼәсәр һате у бәр Хԝә кʼәт.</verse>
			<verse number="38">Һьнге Иса ԝанарʼа гот: «Дьле Мьн һаԛас дәрд у кʼәдәр ә, мина бәр мьрьне. Вьра бьминьн у тʼәви Мьн һʼьшйар бьн».</verse>
			<verse number="39">Һьнәки пешда чу Хԝә дәвәрʼуйа авит дӧа кьр у гот: «Баве Мьн! Һәгәр дьбә, бьра әв кʼаса щәфе сәр Мьнрʼа дәрбаз бә. Ле нә кӧ чаԝа Әз дьхԝазьм, ле бьра хԝәстьна Тә бә».</verse>
			<verse number="40">Паше һатә щәм шагьрта, әԝ рʼазайи дитьн у готә Пәтрус: «Ԝә нькарьбу кӧ сьһʼәтәке һун тʼәви Мьн һʼьшйар бьмана?</verse>
			<verse number="41">Һʼьшйар бьминьн у дӧа бькьн, ԝәки һун нәкʼәвьнә нава щерʼьбандьне. Бәле рʼӧһʼ рʼази йә, ле бәдән сьст ә».</verse>
			<verse number="42">Щарәкә дьн жи Иса чу дӧа кьр у гот: «Баве Мьн! Һәгәр набә кӧ әв кʼаса щәфе жь Мьн дәрбаз бә һʼәта кӧ Әз ԝе вәнәхԝьм, бьра хԝәстьна Тә бә».</verse>
			<verse number="43">Иса һат, әԝ диса хәԝеда дитьн, чʼәʼвед ԝан жь хәԝе вәнәдьбун.</verse>
			<verse number="44">У әԝ һьштьн чу, щара сьсийа дӧа кьр, диса әԝ хәбәр готьн.</verse>
			<verse number="45">Һьнге һатә щәм шагьрта у ԝанарʼа гот: «Һун һәла һе рʼазайи нә у рʼьһʼәт дьбьн? Ва ԝәхт перʼа гьһишт кӧ Кӧрʼе Мерьв бькʼәвә дәсте гӧнәкʼара.</verse>
			<verse number="46">Рʼабьн әм һәрʼьн. Ва йә әԝе кӧ нәмамийа Мьн дькә незик бу».</verse>
			<verse number="47">Әԝи һе хәбәр дьда, ньшкева Щьһудайе кӧ йәк жь ԝан донздәһа бу һат. Әԝи тʼәви хԝә жь алийе сәрәкед кʼаһина у рʼуспийед щьмәʼтеда әʼлаләтәкә гьран анибу, бь дара у шура.</verse>
			<verse number="48">Аԝа нәмаме Ԝи әʼшәрәт дабу ԝан у готьбу: «Әз кʼижани кӧ рʼамусьм, Әԝ ә, Ԝи бьгьрьн».</verse>
			<verse number="49">Һьнге Щьһуда незики Иса бу у готе: «Сьлав ль Тә, дәрсдар!» у рʼамуса.</verse>
			<verse number="50">Иса ԝирʼа гот: «Һәвал, те чь бьки зу бькә!» Ԝе гаве әԝ пешда һатьн, дәст авитьнә Иса у Әԝ гьртьн.</verse>
			<verse number="51">Ньшкева йәки жь әԝед кӧ тʼәви Иса бу, рʼабу шуре хԝә кʼьшанд ль хӧламе сәрәккʼаһин хьст у гӧһе ԝи пәканд.</verse>
			<verse number="52">Ԝе гаве Иса ԝирʼа гот: «Шуре хԝә бькә щи. Кʼи кӧ шур һьлтинә, әԝе бь шур һәрʼә.</verse>
			<verse number="53">Тә тʼьре Әз нькарьм жь Баве Хԝә бьхԝазьм ԝәки перʼа-перʼа донздәһ ордийа зедәтьр мьлйакʼәт бьгьһинә Мьн?</verse>
			<verse number="54">Ле ньвисар ԝе чаԝа бенә сери кӧ дьбежьн, гәрәке һʼәму аһа бьн?»</verse>
			<verse number="55">Ԝе гаве Иса әʼлаләтерʼа гот: «Те бежи ԝә сәр ԛачахәкида гьртийә, кӧ һун бь дара у шура һатьнә Мьн бьгьрьн? Нә Әз һәр рʼож тʼәви ԝә пʼарьстгәһеда рʼудьньштьм Мьн һун һин дькьрьн, ле ԝә Әз нәдьгьртьм.</verse>
			<verse number="56">Ле әв һʼәму тьшт ԛәԝьмин, кӧ ньвисаред пʼехәмбәра бенә сери». Ԝе дәме һʼәму шагьрта Әԝ һьштьн у рʼәвин.</verse>
			<verse number="57">Йед кӧ Иса гьртьн, Әԝ бьрьнә щәм Ԛәйафайе сәрәккʼаһин, ль ԝи щийе кӧ ԛанунзан у рʼуспи щьвийабун.</verse>
			<verse number="58">Пәтрус жи дурва һʼәта һʼәԝша сәрәккʼаһин пʼе-пʼе пәй Ԝи чу кʼәтә һьндӧрʼ у ль нав нобәдара рʼуньшт, кӧ бьзаньбә ахьри ԝе чаԝа бә.</verse>
			<verse number="59">Сәрәкед кʼаһина у тʼәмамийа щьвина гьрәгьра жи мьԛабьли Иса шәʼдәтикә дәрәԝ дьгәрʼийан кӧ Ԝи бькӧжьн,</verse>
			<verse number="60">ле нәдитьн. Гәләк шәʼдед дәрәԝ жи һатьн, диса нәдитьн. Паше дӧ шәʼдед дәрәԝ пешда һатьн</verse>
			<verse number="61">у готьн: «Әви гот: ‹Әз дькарьм пʼарьстгәһа Хԝәде һьлшиньм у нава се рʼожада диса ԝе чекьм›».</verse>
			<verse number="62">Сәрәккʼаһин рʼабу сәр пʼийа у Ԝирʼа гот: «Бона ван шәʼдәтийа кӧ әвана мьԛабьли Тә дьдьн Тӧ чьма щабәке нади?»</verse>
			<verse number="63">Ле Иса дәнге Хԝә нәкьр. Сәрәккʼаһин диса Ԝирʼа гот: «Әз Тә бь Хԝәдейе сах дьдьмә сонде. Мәрʼа бежә, Тӧ йи Мәсиһ, Кӧрʼе Хԝәде?»</verse>
			<verse number="64">Иса готә ԝи: «Тә бь дәве хԝә гот. Ле Әз ԝәрʼа дьбежьм, жь вьр шунда һуне Кӧрʼе Мерьв ль кʼеләка Йе Һәри Зор, ль мьле Ԝийи рʼасте рʼуньшти у ль сәр әʼԝред әʼзмен те бьбиньн».</verse>
			<verse number="65">Һьнге сәрәккʼаһин кʼьнщед хԝә ԛәлаштьн у гот: «Әва Хԝәде беһӧрмәт дькә! Иди шәʼдә чи мәрʼа нә? Ва ԝә бьһист Әԝи чаԝа Хԝәде беһӧрмәт кьр!</verse>
			<verse number="66">Ԝәва чаԝа хӧйа дькә?» Ԝана жи ле вәгәрʼанд у готьн: «Ԝирʼа кӧштьн дькʼәвә».</verse>
			<verse number="67">Ԝе гаве тʼуйи рʼуйе Ԝи кьрьн, бь кʼӧлма лехьстьн, һьнәка жи шәмаԛ ле дьдан</verse>
			<verse number="68">у дьготьне: «Мәсиһ, пʼехәмбәртийе мәрʼа бькә, кʼа кʼи бу кӧ Тә хьст?»</verse>
			<verse number="69">Ԝи чахи Пәтрус дәрва ль һʼәԝшеда рʼуньштьбу. Щарик һатә щәм ԝи у готе: «Тӧ жи тʼәви Исайе Щәлиле буйи».</verse>
			<verse number="70">Ле әԝи ль бәр һʼәмуйа инкʼар кьр у гот: «Әз ньзаньм тӧ чь дьбежи».</verse>
			<verse number="71">Чахе әԝ чу бәр дәргәһ, йәкә дьн әԝ дит у готә әԝед кӧ ль ԝьр бун: «Әве һан жи тʼәви Исайе Ньсрәте бу».</verse>
			<verse number="72">Әԝи диса бь сонд инкʼар кьр гот: «Әз ԝи мәрьви нас накьм».</verse>
			<verse number="73">Хеләке шунда әԝед кӧ ль ԝьр бун чунә щәм Пәтрус у готьне: «Һәбә-тʼӧнәбә тӧ жи жь ԝан и, чьмки хәбәрдана тә тә дьфьрошә».</verse>
			<verse number="74">Һьнге әԝи ньфьрʼ хԝә кьр, сонд хԝар у гот: «Әз ԝи мәрьви нас накьм». Ԝе гаве дик банг да</verse>
			<verse number="75">у Пәтрус әԝ готьна Иса ани бира хԝә кӧ ԝирʼа готьбу: «Бәри бангдана дик, те се щара Мьн инкʼар ки». Дәркʼәтә дәрва у кʼәлә-кʼәл гьрийа.</verse>
		</chapter>
		<chapter number="27">
			<verse number="1">Гава сьбәһ сафи бу, тʼәмамийа сәрәкед кʼаһина у рʼуспийед щьмәʼте ль һәв шеԝьрин кӧ Иса чаԝа бьдьнә кӧштьне.</verse>
			<verse number="2">Әԝ гьредан, бьрьн данә дәсте Пилатойе ԝәли.</verse>
			<verse number="3">Һьнге Щьһудайе кӧ нәмамийа Ԝи кьр, дит кӧ Иса һатә нәһәԛкьрьне, пʼошман бу, әԝ си зив вәгәрʼандә сәрәкед кʼаһина у рʼуспийа</verse>
			<verse number="4">у гот: «Мьн гӧнә кьр. Әз бумә сәбәбе хуна бесущ». Ԝана жи готә ԝи: «Чи мәрʼа нә? Тӧ зани».</verse>
			<verse number="5">Әԝи жи әԝ зив авитьнә нав пʼарьстгәһе, дәркʼәт чу хԝә хәньԛанд.</verse>
			<verse number="6">Сәрәкед кʼаһина зив һьлдан у готьн: «Нә рʼаст ә кӧ әм ван бькьнә нав хьзна пʼарьстгәһе, чьмки әԝ һәԛе хуне йә».</verse>
			<verse number="7">Һьнге әԝ ль һәв шеԝьрин у бь ԝан зива Әʼрде Ахинкәр кʼьрʼин, бона тʼьрбед хәриба.</verse>
			<verse number="8">Ләма әԝ әʼрд һʼәта иро жи «Әʼрде Хуне» те готьне.</verse>
			<verse number="9">Һьнге әԝ готьна бь заре Йерәмийа пʼехәмбәр һатә сери: «Си зив ԛимәт дан, ԝәкә ԝи ԛимәте кӧ һьнәкә жь зарʼед Исраеле ԛайл бун</verse>
			<verse number="10">у әԝ данә Әʼрде Ахинкәр, чаԝа кӧ Хӧдан мьнрʼа әʼмьр кьр».</verse>
			<verse number="11">Иса бәр ԝәли сәкьни, ԝәли жь Ԝи пьрси у гот: «Тӧ йи пʼадше щьһуйа?» Иса ԝирʼа гот: «Тә бь дәве хԝә гот».</verse>
			<verse number="12">Ле чахе сәрәкед кʼаһина у рʼуспийа давитьнә Ԝи, Әԝи ԛәт щаба кәсәки нәда.</verse>
			<verse number="13">Һьнге Пилато Ԝирʼа гот: «Тӧ набьһейи чьԛас шькийате Тә дькьн?»</verse>
			<verse number="14">Әԝи диса щаба кәсәки нәда, һʼәта ԝәли жи шаш ма.</verse>
			<verse number="15">Әʼдәте ԝәли бу кӧ ль щәжьнеда бь хԝәстьна әʼлаләте гьртик ԝанрʼа бәрʼда.</verse>
			<verse number="16">Һьнге гьртики ԝани кʼьфш һәбу, кӧ наве ԝи Барабас бу.</verse>
			<verse number="17">Гава кӧ әԝана щьвийан, Пилато ԝанарʼа гот: «Һун кʼижани дьхԝазьн кӧ әз бона ԝә бәрʼдьм, Барабас йан Исайе кӧ Мәсиһ те готьне?»</verse>
			<verse number="18">Әԝи заньбу кӧ жь дәст һʼәвсудийе Иса дабунә дәсте ԝи.</verse>
			<verse number="19">Гава әԝ ль һәрәма диԝане рʼуньштьбу, кʼӧлфәта ԝи щаб шанд у гот: «Кʼаре тә әԝи Бесущ нәкʼәтийә, чьмки ве шәва дәрбазбуйи хәԝнеда бона Ԝи гәләк тьшт сәр мьнрʼа дәрбаз бун».</verse>
			<verse number="20">Ле сәрәкед кʼаһина у рʼуспийа әʼлаләт рʼази кьр, кӧ Барабас бьхԝазьн у Иса ӧнда кьн.</verse>
			<verse number="21">Ԝәли диса ԝанарʼа гот: «Һун жь ван һәр дӧйа кʼижани дьхԝазьн кӧ әз ԝәрʼа бәрʼдьм?» Ԝана жи гот: «Барабас!»</verse>
			<verse number="22">Пилато ԝанарʼа гот: «Ле әз Исайе кӧ Мәсиһ жерʼа дьбежьн чаԝа бькьм?» Һʼәмуйа жи гот: «Бьра бе хачкьрьне!»</verse>
			<verse number="23">Ԝәли гот: «Ле Әви чь хьраби кьрийә?» Һьнге ԝана һе кьрә ԛирʼин у готьн: «Бьра бе хачкьрьне!»</verse>
			<verse number="24">Пилато жи дит, ԝәки тьштәк кʼаре надә, ле һе шәрʼ у дәʼԝ дәстпедьбә, ав һьлда ль бәр әʼлаләте дәстед хԝә шуштьн у гот: «Әз жь хуна Ви бесущ ьм. Һун хԝәха бьньһерʼьн».</verse>
			<verse number="25">У тʼәмамийа щьмәʼте щаба ԝи да у гот: «Бьра хуна Ԝи ль сәр мә у ль сәр зарʼед мә бә!»</verse>
			<verse number="26">Һьнге Пилато Барабас ԝанарʼа бәрʼда, ле Иса да бәр ԛамчийа у да дәсте ԝан кӧ бе хачкьрьне.</verse>
			<verse number="27">Һьнге әскәред ԝәли Иса бьрьнә һьндӧрʼе ԛәсьре у тʼәмамийа рʼәфа әскәра сәр Ԝи щьвийа.</verse>
			<verse number="28">Кʼьнще Ԝи же ехьстьн у чӧхәки соре гәвәз ле кьрьн.</verse>
			<verse number="29">Паше тʼащәк жь стьрийа вәгьртьн данә сәре Ԝи у ԛамишәк жи данә дәсте Ԝийи рʼасте. Һьнге бәр Ԝи чок дан, ԛәрфе хԝә пе кьрьн у готьн: «Хԝәш бә, Пʼадше Щьһуда!»</verse>
			<verse number="30">Тʼуйи Ԝи кьрьн, ԛамиш һьлдан сәре Ԝи хьстьн.</verse>
			<verse number="31">Пәй ԛәрфкьрьнерʼа чӧхе сор жь Ԝи ехьстьн у кʼьнще Ԝи лекьрьн у данә пешийа хԝә бьрьн кӧ Ԝи хач кьн.</verse>
			<verse number="32">Чахе әԝ дәркʼәтьнә дәрва, әскәра йәки курени дит кӧ наве ԝи Шьмһʼун бу, пʼейи сәр ԝи кьрьн кӧ хаче Ԝи һьлдә.</verse>
			<verse number="33">Әԝана гьһиштьнә ԝи щийе кӧ жерʼа Голгота дьготьн, кӧ те фәʼмкьрьне: «Щийе Ԛафа».</verse>
			<verse number="34">Шәрава зьрав тʼәвкьри дане кӧ вәхԝә. Ле чахе Әԝи тәʼм кьр, нәхԝәст вәхԝә.</verse>
			<verse number="35">Әԝ хач кьрьн, сәр кʼьнще Ԝи пʼәшк авитьн у ль нав хԝәда бәла кьрьн.</verse>
			<verse number="36">Паше ԝе дәре рʼуньштьн у нобәдари ль Ԝи кьрьн.</verse>
			<verse number="37">Нәһәԛийа Ԝи ньвисин данин феза сәре Ԝи: «ӘВ ИСА, ПʼАДШЕ ЩЬҺУЙА ЙӘ».</verse>
			<verse number="38">Һьнге дӧ ԛачах жи тʼәви Ԝи һатьнә хачкьрьне, йәк мьле рʼасте у йе дьн мьле чʼәпе.</verse>
			<verse number="39">Әԝед кӧ ԝьррʼа дьчун-дьһатьн Әԝ беһӧрмәт дькьрьн, сәре хԝә дьһʼәжандьн</verse>
			<verse number="40">у дьготьне: «Нә Тәйе пʼарьстгәһ һьлшанда у се рʼожада чекьра? Дә Хԝә хьлаз кә, һәгәр Тӧ Кӧрʼе Хԝәде йи! Жь хач ԝәрә хԝаре!»</verse>
			<verse number="41">Ӧса жи сәрәкед кʼаһина, ԛанунзана у рʼуспийа тʼәвайи ԛәрфе хԝә Ԝи дькьрьн у дьготьн:</verse>
			<verse number="42">«Хәлԛ хьлаз кьр, ле Хԝә нькарә хьлаз кә! Әв нинә Пʼадше Исраеле? Дә бьра ньһа жь хач бе хԝаре у әме баԝәрийа хԝә Ԝи биньн.</verse>
			<verse number="43">Гӧмана Хԝә дани сәр Хԝәде, дә бьра ньһа Ԝи хьлаз кә, һәгәр Хԝәде жь Ԝи рʼази йә, чьмки гот: ‹Әз Кӧрʼе Хԝәде мә›».</verse>
			<verse number="44">Ԛачахед кӧ тʼәви Ԝи һатьнә хачкьрьне, ԝана жи ӧса тәʼн ль Ԝи дьхьстьн.</verse>
			<verse number="45">Нивро жь сьһʼәта донздәһа һʼәта сьһʼәта сьсийа тʼәмамийа әʼрде бу тәʼри.</verse>
			<verse number="46">Незики сьһʼәта сьсийа Иса бь дәнгәки бьльнд кьрә ԛирʼин у гот: «Ели, Ели, лама сабахтани?» кӧ те фәʼмкьрьне: «Хԝәдейе Мьн, Хԝәдейе Мьн, Тә чьма Әз һьштьм?»</verse>
			<verse number="47">Әԝе кӧ незик сәкьнибун, гава әв хәбәр бьһистьн, готьн: «Әԝ гази Елйас дькә».</verse>
			<verse number="48">Йәк жь ԝан бь ләз бәзи, луфька бәʼре һьлда сьркеда кьр, ль сәр ԛамишәкива дани у да Ԝи кӧ вәхԝә.</verse>
			<verse number="49">Ле һьнәкед дьн готьн: «Бьсәкьнә. Әм бьбиньн, кʼа Елйасе бе Ԝи хьлаз кә?»</verse>
			<verse number="50">Иса диса бь дәнгәки бьльнд кьрә гази у рʼӧһʼе Хԝә да.</verse>
			<verse number="51">Һәма һьнге пʼәрʼда пʼарьстгәһе жь сери һʼәта бьни ԛәльши, бу дӧ тиша. Әʼрд һʼәжийа, кәвьр ԛәльшин,</verse>
			<verse number="52">тʼьрб вәбун у гәләк мьрийед бӧһӧрти рʼабун.</verse>
			<verse number="53">Әԝ жь тʼьрба дәркʼәтьн пәй рʼабуна Исарʼа, чунә Бажаре Пироз у гәләка әԝ дитьн.</verse>
			<verse number="54">Чахе сәрсәд у әԝед кӧ тʼәви ԝи нобәдарийа Иса дькьрьн, әʼрдһʼәж у әԝ һʼәму тьште ԛәԝьми дитьн, рʼьсасе әԝ гьртьн у готьн: «Рʼасти жи Әва Кӧрʼе Хԝәде бу!»</verse>
			<verse number="55">Ль ԝе дәре гәләк кʼӧлфәт жи һәбун, кӧ дурва дьньһерʼин. Әԝ жь Щәлиле ль пәй Иса һатьбун, бәрдәсти Ԝирʼа кьрьбун.</verse>
			<verse number="56">Мәрйәма Мәждәлани, Мәрйәма дийа Аԛуб у Усьв у дийа һәр дӧ кӧрʼед Зәбәди ль нав ԝанда бун.</verse>
			<verse number="57">Бәре еваре мәрьвәки дәԝләти жь Аримәтйайе һат, кӧ наве ԝи Усьв бу. Әԝ жи йәк жь шагьртед Иса бу.</verse>
			<verse number="58">Әԝ чу щәм Пилато у щьнйазе Иса жь ԝи хԝәст. Ԝе гаве Пилато әʼмьр кьр кӧ щьнйаз бе дайине.</verse>
			<verse number="59">Усьв щьнйаз һьлда, ԛәдәке кʼьтанийи паԛьжда кʼәфән кьр</verse>
			<verse number="60">у дани нав тʼьрба хԝәйә ну кӧ ԛәйеда кʼолабу. Паше әԝи кәвьрәки мәзьн һоли бәр дәре тʼьрбе кьр у чу.</verse>
			<verse number="61">Мәрйәма Мәждәлани у Мәрйәма дьн ль ԝе дәре бун у пешбәри тʼьрбе рʼуньштьбун.</verse>
			<verse number="62">Рʼожа дьн кӧ пәй рʼожа тʼьвдарәккьрьне бу, сәрәкед кʼаһина у ферьсийа ль щәм Пилато щьвийан</verse>
			<verse number="63">у готьн: «Әм хӧлам, те бира мә, кӧ әԝи дәрәԝин сахтийа Хԝәда готьбу: ‹Әзе рʼожа сьсийа жь мьрьне рʼабьм›.</verse>
			<verse number="64">Ньһа әʼмьр кә кӧ һʼәта рʼожа сьсийа мьԛати тʼьрбе бьн, нәбә кӧ шагьртед Ԝи бен Ԝи бьдьзьн у щьмәʼтерʼа бежьн: ‹Әԝ жь мьрьне рʼабуйә›. Иди хальфандьна пашийе жь йа пешийе хьрабтьр бә».</verse>
			<verse number="65">Пилато ԝанрʼа гот: «Ва нә ԝәрʼа әскәред нобәдар. Һәрʼьн чаԝа кӧ һун заньн ӧса жи мьԛати тʼьрбе бьн».</verse>
			<verse number="66">Әԝ жи чун мьԛати тʼьрбе бун, кәвьр мор кьрьн у әскәред нобәдар ль бәр данин.</verse>
		</chapter>
		<chapter number="28">
			<verse number="1">Пәй шәмийерʼа, рʼожа йәкшәме сәре сьбәһе зу Мәрйәма Мәждәлани у Мәрйәма дьн һатьн кӧ тʼьрбе бьбиньн.</verse>
			<verse number="2">Ньшкева әʼрд ԛайим һʼәжийа, чьмки мьлйакʼәтәки Хӧдан жь әʼзмен һатә хԝаре, кәвьр жь бәр тʼьрбе ԝеда кьр у сәр рʼуньшт.</verse>
			<verse number="3">Диндара ԝи мина бьруске бу у кʼьнще ԝи мина бәрфе сьпи бун.</verse>
			<verse number="4">Нобәдар жь тьрса ԝи тʼәвиһәв бун у бунә мина мьрийа.</verse>
			<verse number="5">Мьлйакʼәт ԝан кʼӧлфәтарʼа гот: «Нәтьрсьн! Әз заньм һун ль Ԝи Исайи дьгәрʼьн, Йе кӧ һатә хачкьрьне.</verse>
			<verse number="6">Әԝ нә ль вьр ә, чьмки Әԝ жь мьрьне рʼабуйә, чаԝа кӧ Әԝи готьбу. Ԝәрьн ԝи щийе кӧ Әԝ пʼалдайи бу бьбиньн.</verse>
			<verse number="7">Зу һәрʼьн бежьнә шагьртед Ԝи: ‹Әԝ жь мьрьне рʼабуйә у Әԝе бәри ԝә һәрʼә Щәлиле. Ль ԝьр һуне Ԝи бьбиньн›. Ва йә мьн ԝәрʼа гот».</verse>
			<verse number="8">Әԝ бь хоф у әшԛәкә мәзьн ләз жь тʼьрбе дәркʼәтьн у ләзандьн кӧ шагьртарʼа бежьн.</verse>
			<verse number="9">Ньшкева Иса рʼасти ԝан һат у гот: «Сьлав ль ԝә!» Әԝана незики Ԝи бун, хԝә авитьнә ньгед Ԝи гьртьн у сәре хԝә бәр данин.</verse>
			<verse number="10">Һьнге Иса ԝанарʼа гот: «Нәтьрсьн! Һәрʼьн бежьнә бьред Мьн, кӧ әԝ һәрʼьнә Щәлиле у ль ԝьр ԝе Мьн бьбиньн».</verse>
			<verse number="11">Чахе кӧ кʼӧлфәт чун, һьнәк жь нобәдара һатьнә бажер у тьштед кӧ ԛәԝьмибун сәрәкед кʼаһинарʼа готьн.</verse>
			<verse number="12">Сәрәкед кʼаһина тʼәви рʼуспийа щьвийан у шеԝьрин. Паше ԝана гәләк пʼәрә данә нобәдара</verse>
			<verse number="13">у готьн: «Бежьн: ‹Чахе әм хәԝеда бун, шагьртед Ԝи һатьн Әԝ дьзин›.</verse>
			<verse number="14">У һәгәр әв тьшт бьгьһижә гӧһе ԝәли, әме ԝи рʼази кьн у ԝә бехәм кьн».</verse>
			<verse number="15">Ԝана жи пʼәрә һьлдан у ӧса кьрьн, чаԝа кӧ һатьбунә һинкьрьне. У әв готьн ль нав щьһуйада һʼәта рʼожа иро бәла буйә.</verse>
			<verse number="16">Һәр йанздәһ шагьрт жи чунә Щәлиле ԝи чʼийайе кӧ Иса ԝанрʼа готьбу.</verse>
			<verse number="17">Гава кӧ дитьн, сәре хԝә бәр Ԝи данин, ле һьнәк жи дӧдьли бун.</verse>
			<verse number="18">Иса незики ԝан бу, ԝанрʼа хәбәр да у гот: «Һʼәму һʼӧкӧме әʼрд у әʼзмен Мьнрʼа һатә дайине.</verse>
			<verse number="19">Ньһа һәрʼьн һʼәму мьләта һин кьн у ԝана бь наве Бав, Кӧрʼ у Рʼӧһʼе Пироз бьньхӧминьн</verse>
			<verse number="20">у ԝан һʼәму тʼәмийед кӧ Мьн данә ԝә мьләта һин кьн, ԝәки әԝ хԝәй кьн. Әз ва ирода һәр тʼьм һʼәта ахьрийа дьнйайе тʼәви ԝә мә!»</verse>
		</chapter>
	</book>
	<book number="41">
		<chapter number="1">
			<verse number="1">Мьзгинийа Иса Мәсиһе Кӧрʼе Хԝәде бь ви тьһәри дәстпебу:</verse>
			<verse number="2">Чаԝа кӧ кʼьтеба Ишайа Пʼехәмбәрда һатийә ньвисаре: «Ва йә Әзе ԛасьде Хԝә пешийа Тәва бьшиньм. Әԝе бона Тә рʼе һазьр кә».</verse>
			<verse number="3">«Дәнгәк бәрʼийеда дькә гази: ‹Рʼийа Хӧдан һазьр бькьн у шьвәрʼийед Ԝи рʼаст бькьн› ».</verse>
			<verse number="4">Аԝа Йуһʼәнна бәрʼийеда хӧйа бу, щьмәʼт дьньхӧманд у даннасин дькьр, кӧ жь гӧнәкьрьне вәгәрʼьн у бенә ньхӧмандьне, ԝәки гӧнед ԝан бенә бахшандьне.</verse>
			<verse number="5">Жь һʼәму ԝәлате Щьһустане у тʼәмамийа щьмәʼта Оршәлиме дьһатә щәм ԝи, гӧнед хԝә дьданә рʼуйе хԝә у чʼәме Урдӧнеда бь дәсте ԝи дьньхӧмин.</verse>
			<verse number="6">Йуһʼәнна кʼьнщәкә жь пьрʼчʼа дәве ль хԝә кьрьбу у ль пьшта хԝә жи ԛайишәкә чʼәрм гьредабу. Хԝарьна ԝи кӧли у һьнгьве чоле бу.</verse>
			<verse number="7">Әԝи даннасин дькьр у дьгот: «Йәки жь мьн ԛәԝаттьр ԝе бе. Әз нә һежа мә, кӧ та бьм у бәне чарьхе Ԝи жи вәкьм.</verse>
			<verse number="8">Мьн һун бь аве ньхӧмандьн, ле Әԝе ԝә бь Рʼӧһʼе Пироз бьньхӧминә».</verse>
			<verse number="9">У ԝан рʼожада Иса жь бажаре Ньсрәта Щәлиле һат у бь дәсте Йуһʼәнна чʼәме Урдӧнеда һатә ньхӧмандьне.</verse>
			<verse number="10">Һәма чаԝа Иса жь аве дәркʼәт, дит кӧ әʼзман вәбун у Рʼӧһʼ мина кәвоткәке ль сәр Ԝи дани.</verse>
			<verse number="11">У дәнгәк жь әʼзмана һат у гот: «Тӧ Кӧрʼе Мьни дәлал и Әз жь Тә рʼази мә».</verse>
			<verse number="12">Ԝе гаве Рʼӧһʼ бәре Иса да бәрʼийе.</verse>
			<verse number="13">Әԝ чьл рʼожи ль бәрʼийе ма у жь мирещьн һатә щерʼьбандьне. Әԝ тʼәви рʼәʼԝьра бу у мьлйакʼәта жерʼа бәрдәсти кьрьн.</verse>
			<verse number="14">Пәй гьртьна Йуһʼәннарʼа Иса чу ԛәза Щәлиле у дәст бь даннасинийа Мьзгинийа Хԝәде кьр</verse>
			<verse number="15">у дьгот: «Ԝәхт перʼа гьһиштийә, Пʼадшатийа Хԝәде незик буйә, жь гӧнәкьрьне вәгәрʼьн у баԝәрийа хԝә Мьзгинийе биньн!»</verse>
			<verse number="16">Гава Иса ль дәве гола Щәлиле дьгәрʼийа, рʼасти Шьмһʼун у Әндраԝьсе бьре ԝи һат. Ԝана тʼорʼ давитә голе, чьмки мәʼсигьр бун.</verse>
			<verse number="17">Иса готә ԝан: «Пәй Мьн ԝәрьн, Әзе ԝә бькьмә нечʼирванед мәрьва».</verse>
			<verse number="18">Ԝана жи һәма ԝе дәме тʼорʼед хԝә һьштьн у пәй Ԝи чун.</verse>
			<verse number="19">Дәма кӧ Иса жь ԝи щийи һьнәки пешда чу, рʼасти кӧрʼед Зәбәди, Аԛуб у Йуһʼәннайе бьре ԝи һат. Ԝана ԛәйькеда тʼорʼед хԝә һивез дькьрьн.</verse>
			<verse number="20">Һьнге Иса гази ԝан кьр, ԝана жи баве хԝә Зәбәди тʼәви пʼала ԛәйькеда һьшт у пәй Ԝи чун.</verse>
			<verse number="21">Әԝ гьһиштьнә Кәфәрнаһуме. Иса ԝе рʼожа шәмийе рʼаст кʼәтә кʼьниште у дәст бь һинкьрьне кьр.</verse>
			<verse number="22">Әԝана ль сәр һинкьрьна Ԝи зәндәгьрти мабун, чьмки Әԝи мина йәки хԝәйиһʼӧкӧм әԝ һин дькьрьн, нә кӧ мина ԛанунзана.</verse>
			<verse number="23">Һьнге кʼьништа ԝанда мәрьвәк һәбу, кӧ рʼӧһʼе һʼәрамва гьрти бу. Ԝи кьрә ԛирʼин у гот:</verse>
			<verse number="24">«Тӧ чь жь мә дьхԝази, йа Исайе Ньсрәте? Тӧ һатийи ԛьрʼа мә бини? Әз заньм Тӧ кʼи йи. Тӧ Пирозе Хԝәде йи!»</verse>
			<verse number="25">Иса ле һьлат у гот: «Кәрʼ бә у же дәркʼәвә!»</verse>
			<verse number="26">Һьнге рʼӧһʼе һʼәрам әԝ вәчʼьрʼьканд у бь дәнгәки бьльнд кьрә ԛирʼин у же дәркʼәт.</verse>
			<verse number="27">Һʼәму зәндәгьрти ман, һәврʼа кʼәтьнә пьрс-пьрсийара у дьготьн: «Әв чь йәк ә? Чь һинкьрьнәкә ну йә! Бь һʼӧкӧм Әԝ әʼмьри ль рʼӧһʼед һʼәрам дькә у әԝ жи ельми Ԝи дьбьн».</verse>
			<verse number="28">У нав у дәнге Иса перʼа-перʼа һʼәму дор-бәред Щәлиле бәла бу.</verse>
			<verse number="29">Гава кӧ Иса жь кʼьниште дәркʼәт, тʼәви Аԛуб у Йуһʼәнна рʼаст чунә мала Шьмһʼун у Әндраԝьс.</verse>
			<verse number="30">Хԝәсийа Шьмһʼун тʼайеда пʼалдайи бу. Һьнге бона ԝе Исарʼа готьн.</verse>
			<verse number="31">Иса жи чу незик, дәсте ԝе гьрт рʼакьр у тʼайе же бәрʼда, рʼабу бәрдәсти ԝанрʼа кьр.</verse>
			<verse number="32">Еваре, гава рʼо чу ава, һʼәму нәхԝәш у йед щьнакʼәти анинә щәм Ԝи.</verse>
			<verse number="33">Тʼәмамийа щьмәʼта бажер ль бәр дери щьвийа.</verse>
			<verse number="34">Иса гәләк мәрьвед бь нәхԝәшийед щурʼә-щурʼә ԛәнщ кьрьн. Гәләк щьн жи дәрхьстьн у нәдьһьшт кӧ щьн хәбәр дьн, чьмки щьна заньбу кӧ Әԝ Кʼи йә.</verse>
			<verse number="35">Ԛәрәбәрбанга сьбәһе рʼабу, дәркʼәт чу щики хәԝлә у ԝьр дӧа кьр.</verse>
			<verse number="36">Шьмһʼун у йед тʼәви Ԝи ль Иса гәрʼийан</verse>
			<verse number="37">у гава кӧ ԝан Әԝ дит, готьне: «Һʼәму ль Тә дьгәрʼьн».</verse>
			<verse number="38">Иса ԝанрʼа гот: «Әм һәрʼьнә гӧнд-бажаред незик, ԝәки Әз ль ԝан дәра жи даннасин кьм, чьмки Әз бона ве йәке һатьмә».</verse>
			<verse number="39">У ль тʼәмамийа Щәлиле дьгәрʼийа, кʼьништед ԝанда даннасин дькьр у щьн дәрдьхьстьн.</verse>
			<verse number="40">У йәки кʼоти һат, ль бәр Иса чок да, рʼәща же кьр у готе: «Һәгәр Тӧ бьхԝази, дькари мьн паԛьж ки».</verse>
			<verse number="41">Гӧне Иса пе һат, дәсте Хԝә дьреж кьр ле кʼәт у готе: «Әз дьхԝазьм. Паԛьж бә!»</verse>
			<verse number="42">У пәй ве готьнерʼа дәстхԝәда кʼотибун же чу у әԝ паԛьж бу.</verse>
			<verse number="43">Иса перʼа-перʼа әԝ дәрхьстә дәр, һʼьшк тʼәми ль ԝи кьр</verse>
			<verse number="44">у ԝирʼа гот: «Бьньһерʼә тʼӧ кәсирʼа тьштәки нәбежи, ле һәрʼә хԝә нишани кʼаһин кә у чаԝа кӧ Муса тʼәми дайә, һʼәдийа хԝә бьдә, ԝәки һʼәмуйарʼа бьбә шәʼдәти, кӧ тӧ паԛьж буйи».</verse>
			<verse number="45">Ле әԝ мәрьв дәркʼәт дәстпекьр ашкәрә гот у әва йәка бәла кьр, ӧса кӧ Иса иди нькарьбу ашкәрә бьчуйа бажарәки, ле жь бажер дәр ль щийед хәԝлә дьма. У щьмәʼт жь һәр алийава дьһатьнә щәм Ԝи.</verse>
		</chapter>
		<chapter number="2">
			<verse number="1">Пәй чәнд рʼожарʼа Иса вәгәрʼийа Кәфәрнаһуме. Һьнге һатә бьһистьне, кӧ Әԝ малда йә.</verse>
			<verse number="2">Маледа һаԛас мәрьв щьвийан, һʼәта кӧ ль бәр дери жи щи-сьтʼар тʼӧнәбу. Иса хәбәра мьзгинийе әԝ һин дькьрьн.</verse>
			<verse number="3">У мәрьв һатьн, жь нав ԝанда чар мәрьва шьлушәʼтәк һьлдабун данинә щәм Иса.</verse>
			<verse number="4">Ле жь дәст әʼлаләте рʼе нәдитьн кӧ незики Иса буна, ԝана бане ханийе кӧ Иса теда бу ԛӧл кьр у мәрьве шьлушәʼт бәрʼева дахьстьнә жере.</verse>
			<verse number="5">Гава кӧ Иса баԝәрийа ԝан дит, готә йе шьлушәʼт: «Лаԝо, гӧнед тә һатьнә бахшандьне».</verse>
			<verse number="6">Жь ԛанунзана һьнәк ԝьра рʼуньштьбун у дьле хԝәда дьготьн:</verse>
			<verse number="7">«Әви һан чьма ӧса хәбәр дьдә? Әва ньге хԝә Хԝәдерʼа давежә! Пештьри Хԝәде кʼи дькарә гӧна бьбахшинә?»</verse>
			<verse number="8">Дәстхԝәда рʼӧһʼе Исава әʼйан бу кӧ әвана аһа дьфькьрьн, Әԝи гот: «Һун чьма тьштед аһа дьле хԝәда дьфькьрьн?</verse>
			<verse number="9">Кʼижан рʼьһʼәт ә, шьлушәʼтрʼа бежьн: ‹Гӧнед тә һатьнә бахшандьне?› йан бежьне: ‹Рʼабә бәрʼа хԝә һьлдә у бьгәрʼә?›</verse>
			<verse number="10">Ле ԝәки һун бьзаньбьн кӧ һʼӧкӧме Кӧрʼе Мерьв һәйә ль сәр әʼрде гӧна бьбахшинә…»</verse>
			<verse number="11">готә йе шьлушәʼт: «Әз тәрʼа дьбежьм, рʼабә бәрʼа хԝә һьлдә, һәрʼә мала хԝә».</verse>
			<verse number="12">Әԝ жи перʼа-перʼа ль бәр чʼәʼве һәр кәси рʼабу, бәрʼа хԝә һьлда, дәркʼәт у чу. Һʼәму жи һʼәйири ман, шькьри данә Хԝәде у готьн: «Мә тьштәки ӧса тʼӧ щар нәдитийә!»</verse>
			<verse number="13">Иса диса чу дәве голе. Тʼәмамийа әʼлаләт дьһатә щәм Ԝи у Әԝи жи әԝ һин дькьрьн.</verse>
			<verse number="14">Чахе Иса рʼеда чу, Леԝийе кӧрʼе Һалфаԝо ль щийе хәрщһьлдане рʼуньшти дит у готе: «Пәй Мьн ԝәрә». Әԝ жи рʼабу пәй Иса чу.</verse>
			<verse number="15">Гава Иса мала Леԝида сәр сьфре бу, гәләк хәрщгьр у гӧнәкʼар тʼәви Ԝи у шагьртед Ԝи ль сәр сьфре рʼуньштьбун, чьмки йед пәй Ԝи дьчун гәләк бун.</verse>
			<verse number="16">Гава ԛанунзанед жь нава ферьсийа дитьн кӧ Иса тʼәви хәрщгьр у гӧнәкʼара ль сәр сьфре рʼуньшти йә, жь шагьртед Ԝи пьрсин: «Чьма Әԝ тʼәви хәрщгьр у гӧнәкʼара дьхԝә у вәдьхԝә?»</verse>
			<verse number="17">Чахе Иса бьһист, ԝанрʼа гот: «Сахләм нә һʼәԝще һʼәким ьн, ле нәхԝәш. Әз нә һатьмә гази йед рʼаст кьм, ле гази гӧнәкʼара».</verse>
			<verse number="18">Щарәке шагьртед Йуһʼәнна у ферьсийа рʼожи дьгьртьн. Чәнд мәрьв һатьнә щәм Иса у же пьрсин: «Чьма шагьртед Йуһʼәнна у йед ферьсийа рʼожийа дьгьрьн, ле шагьртед Тә рʼожи нагьрьн?»</verse>
			<verse number="19">Иса готә ԝан: «Һʼәта зәʼва тʼәви ԝан ә, гәло дьбә кӧ хԝәндийед дәʼԝате рʼожи бьгьрьн? Һʼәта зәʼва тʼәви ԝан ә, әԝ нькарьн рʼожи бьгьрьн!</verse>
			<verse number="20">Ле рʼож ԝе бен, гава зәʼва жь ԝан бе һьлдане, һьнге ԝе рʼоже ԝе рʼожи бьгьрьн.</verse>
			<verse number="21">Тʼӧ кәс пе пʼарчʼе ну кʼьнща кәвьн пʼинә накә. Һәгәр ӧса бькә, пʼарчʼе кʼьнща кәвьнва дьрути ԝе зоре ль кʼьнща кәвьн бькә у щийе ԛәльши ԝе һе ль бәр һәвва һәрʼә.</verse>
			<verse number="22">У нә жи кәсәк шәрава ну дькә мәшкед кәвьн. Һәгәр ӧса бькә, шәрава ну ԝе мәшка бьтʼәԛинә, һьн шәраве ӧнда бә, һьн жи мәшк. Ле шәрава ну дькьнә мәшкед ну».</verse>
			<verse number="23">Иса рʼожәкә шәмийе нава зәвийарʼа дәрбаз дьбу у шагьртед Ԝи рʼева дәстпекьрьн сьмбьлед геньм чьнин.</verse>
			<verse number="24">Ферьсийа Исарʼа гот: «Бьньһерʼә! Чьма шагьртед Тә тьште нәщайизи рʼожа шәмийе дькьн?»</verse>
			<verse number="25">Иса ль ԝан вәгәрʼанд у гот: «Ԝә ԛәт нәхԝәндийә кӧ Даԝьд жь һʼәԝщәтийе чь кьр, гава әԝ у йед перʼа бьрʼчи бун?</verse>
			<verse number="26">Әԝ ԝәхте Әвйатаре сәрәккʼаһинда кʼәтә Хана Хԝәде у нане Хԝәдерʼа дайи хԝар, кӧ әԝ нан пештьри кʼаһина нә щайиз бу йәки дьн бьхԝара. Сәрда жи әԝ нан да йед тʼәви хԝә».</verse>
			<verse number="27">Паше сәр готьна Хԝәда зедә кьр готә ԝан: «Рʼожа шәмийе бона инсен һатә данине, нә кӧ инсан бона рʼожа шәмийе!</verse>
			<verse number="28">Аԝа готи Кӧрʼе Мерьв Хӧдане рʼожа шәмийе йә жи».</verse>
		</chapter>
		<chapter number="3">
			<verse number="1">У Иса диса кʼәтә кʼьниште. Ль ԝе дәре мәрьвәк һәбу, кӧ дәсте ԝи кʼьшийабу.</verse>
			<verse number="2">У чʼәʼве һьнәка сәр Ԝи бу, гәло рʼожа шәмийе Әԝе ԝи ԛәнщ кә йан на, ԝәки хәйба Ԝи бькьн.</verse>
			<verse number="3">Иса мәрьве дәсткʼьшийайирʼа гот: «Рʼабә ве говәке бьсәкьнә!»</verse>
			<verse number="4">Паше ԝанрʼа гот: «Рʼожа шәмийе ԛәнщикьрьн щайиз ә, йан хьрабикьрьн? Рʼӧһʼәки хьлаз кьн, йан ӧнда кьн?» Ле ԝан дәнг нәкьр.</verse>
			<verse number="5">Иса бь һерс ль дора Хԝә ньһерʼи, бона сәрһʼьшкийа ԝан бәр Хԝә кʼәт у ԝи мәрьвирʼа гот: «Дәсте хԝә дьреж кә». Әԝи жи дьреж кьр у дәсте ԝи диса ԛәнщ бу.</verse>
			<verse number="6">Ферьси дәркʼәтьнә дәрва у перʼа-перʼа тʼәви Һеродәсийа шеԝьрин, кӧ чаԝа Ԝи бьдьнә кӧштьне.</verse>
			<verse number="7">Иса тʼәви шагьртед Хԝә чу дәве голе. Жь Щәлиле әʼлаләтәкә гьран пәй Ԝи чу.</verse>
			<verse number="8">Гава кӧ ԝана кьрьнед Ԝи бьһистьн, жь Щьһустане, Оршәлиме, Идумәйайе, ԝи алийе Урдӧнейи рʼоһьлате, ӧса жи жь ԛәза Сур у Сайде гәләк мәрьв һатьнә щәм Ԝи.</verse>
			<verse number="9">У Иса жь дәст әʼлаләте шагьртед Хԝәрʼа гот, кӧ Ԝирʼа ԛәйькәке һазьр кьн, ԝәки нәкʼәвә ль бәр дәʼфа.</verse>
			<verse number="10">Чьмки Иса гәләк мәрьв ԛәнщ кьрьн, ӧса кӧ йед нәхԝәш тʼопи сәр дьбун, ԝәки дәсте хԝә бьдана Ԝи.</verse>
			<verse number="11">Дәма кӧ рʼӧһʼед һʼәрам Әԝ дьдитьн, ль бәр Ԝи дәвәрʼуйа хԝә давитьнә әʼрде, дькьрьнә ԛирʼин у дьготьн: «Тӧ Кӧрʼе Хԝәде йи!»</verse>
			<verse number="12">Ле Иса һʼьшк тʼәми ль ԝан дькьр, кӧ бона Ԝи нәкьнә дәнги.</verse>
			<verse number="13">Иса һьлкʼьшийа чʼийе у мәрьвед кӧ Ԝи дьхԝәстьн гази щәм Хԝә кьрьн. Әԝ жи чунә щәм Ԝи.</verse>
			<verse number="14">Әԝи донздәһ мәрьв бьжартьн, навед ԝан «шанди» дани, кӧ тʼәви Ԝи бьминьн у ԝан бьшинә, ԝәки даннасин кьн.</verse>
			<verse number="15">У һʼӧкӧм да ԝан кӧ щьна дәрхьн.</verse>
			<verse number="16">Һәр донздәһед бьжарти әв ьн: Шьмһʼун (кӧ наве ԝи кьрә Пәтрус),</verse>
			<verse number="17">Аԛубе Зәбәди у Йуһʼәннайе бьре ԝи, (әԝи наве Боанәрщәс ль ԝан кьр, кӧ те фәʼмкьрьне: «Кӧрʼед Гӧрʼинийа Әʼзмен»)</verse>
			<verse number="18">Әндраԝьс, Филипо, Бәртоломәйо, Мәтта, Тʼума, Аԛубе кӧрʼе Һалфаԝо, Тәдайо, Шьмһʼуне ԝәлатпʼарьст</verse>
			<verse number="19">у Щьһудайе Исхәрйоти йе кӧ бу нәмаме Иса.</verse>
			<verse number="20">Паше Иса чу маләке. Диса һаԛас әʼлаләт щьвийа, һʼәта кӧ нькарьбун нане хԝә жи бьхԝарана.</verse>
			<verse number="21">Гава йед жь хун у ԛьнета Ԝи бьһистьн, дәркʼәтьн Ԝи бьгьрьн, чьмки ԝана дьгот: «Әԝи һʼьше Хԝә ӧнда кьрийә!»</verse>
			<verse number="22">У әԝ ԛанунзанед кӧ жь Оршәлиме бәржер бьбун, дьготьн: «Бәлзәбул Ԝида һәйә! Әԝ бь һʼӧкӧме сәрԝере щьна щьна дәрдьхә!»</verse>
			<verse number="23">Иса жи әԝ гази щәм Хԝә кьрьн у бь мәсәла ԝанрʼа гот: «Мирещьн чаԝа дькарә хԝәха хԝә дәрхә?</verse>
			<verse number="24">Һәгәр нав пʼадшатикеда тʼьфаԛ тʼӧнәбә, әԝ нькарә бьминә.</verse>
			<verse number="25">Мала кӧ бетʼьфаԛи бькʼәве, әԝ мал нькарә бьминә.</verse>
			<verse number="26">Һәгәр мирещьн рʼабә һьмбәри хԝә у бьбә дӧтирәти, әԝ нькарә бьминә, ле бәле ԝе хьлазийа ԝи бе.</verse>
			<verse number="27">Ле бәле тʼӧ кәс нькарә бькʼәвә мала мерхасәки у һәбука ԝи тʼалан кә, һәгәр пешийе ԝи мерхаси гьренәдә. Гава гьреда, һьнге ԝе бькарьбә мала ԝи тʼалан кә.</verse>
			<verse number="28">Әз рʼаст ԝәрʼа дьбежьм, һәр гӧнә у һәр готьна хьраб кӧ бежьн ԝе ль бәндед дьне бенә бахшандьне,</verse>
			<verse number="29">ле кʼи кӧ готьнәкә хьраб мьԛабьли Рʼӧһʼе Пироз бежә, тʼӧ щар ль ԝи найе бахшандьне. Әԝе бь ԝи гӧнәйи һʼәта-һʼәтайе сущдар бә».</verse>
			<verse number="30">Иса әв йәк гот, чьмки ԝан дьгот: «Рʼӧһʼе һʼәрам Ԝида һәйә».</verse>
			<verse number="31">Һьнге де у бьрайед Иса һатьн, ль дәрва сәкьнин, йәк шандьнә пәй Ԝи у гази Ԝи кьрьн.</verse>
			<verse number="32">Әʼлаләта кӧ ль дора Ԝи рʼуньштьбу готә Ԝи: «Ва дийа Тә у бьрайед Тә дәрва пьрса Тә дькьн».</verse>
			<verse number="33">Иса щаба ԝан да у гот: «Дийа Мьн у бьрайед Мьн кʼи нә?»</verse>
			<verse number="34">Һьнге ль йед дора Хԝә рʼуньшти ньһерʼи у гот: «Ва нә де у бьрайед Мьн!</verse>
			<verse number="35">Һәр кәсе кӧ хԝәстьна Хԝәде бинә сери, әԝ ә бьре Мьн, хушка Мьн у дийа Мьн».</verse>
		</chapter>
		<chapter number="4">
			<verse number="1">Иса диса ль дәве голе дәст бь һинкьрьне кьр. Әʼлаләтәкә ӧса мәзьн ль дора Ԝи щьвийа, кʼәрба Әԝ кʼәтә ԛәйька ль сәр голе у рʼуньшт. Тʼәмамийа әʼлаләте ль дәве голе бу</verse>
			<verse number="2">у Ԝи бь мәсәла әԝ һини гәләк тьшта дькьрьн. Һинкьрьна Хԝәда гот:</verse>
			<verse number="3">«Гӧһдари! Тʼохьмрʼәш рʼабу чу кӧ тʼохьм бьрʼәшинә.</verse>
			<verse number="4">Чахе әԝи тʼохьме хԝә дьрʼәшанд, һьнәк же кʼәтьнә дәве рʼе, тәйрәдә һатьн у әԝ хԝарьн.</verse>
			<verse number="5">У һьнәк кʼәтьнә сәр әʼрде кәвьри, ль ԝьр кӧ хԝәли кем бу. Әԝ зу шин бун, чьмки тәлаше хԝәлийе нә кʼур бу.</verse>
			<verse number="6">Чахе тәʼв дәркʼәт, әԝ чʼьлмьсин у чьмки рʼаԝед ԝан тʼӧнәбун, һʼьшк бун.</verse>
			<verse number="7">У һьнәкед дьн кʼәтьнә нава стьрийа, стьри рʼабун әԝ хәньԛандьн у бәр нәдан.</verse>
			<verse number="8">У һьнәкед дьн жи кʼәтьнә нава әʼрде ԛәнщ у шин бун, мәзьн бун у һьнәка си, һьнәка шест, һьнәка сәд щар бәр дан».</verse>
			<verse number="9">У Иса ԝанрʼа гот: «Гӧһе кʼейи бьһистьне һәйә бьра бьбьһе».</verse>
			<verse number="10">Гава Иса тʼәне ма, йед дора Ԝи гьртьбун тʼәви һәр донздәһа, бона ван мәсәла же пьрсин.</verse>
			<verse number="11">Әԝи щаба ԝан да у гот: «Ԝәрʼа һатийә дайине кӧ һун сӧрʼед Пʼадшатийа Хԝәде бьзаньбьн, ле бона ԝан, йед кӧ дәрва нә, һәр тьшт бь мәсәла те готьне,</verse>
			<verse number="12">ԝәки: ‹Чьԛаси бьньһерʼьн жи, нәбиньн, чьԛаси бьбьһен жи, фәʼм нәкьн, ԝәки нәбә кӧ вәгәрʼьн у ль ԝан бе афукьрьне› ».</verse>
			<verse number="13">Һьнге Иса ԝанрʼа гот: «Һун ве мәсәле фәʼм накьн? Ле иди һуне һʼәму мәсәла чаԝа фәʼм бькьн?</verse>
			<verse number="14">Тʼохьмрʼәш хәбәре дьрʼәшинә.</verse>
			<verse number="15">Әԝед ль дәве рʼе кӧ хәбәр ле те чандьне, әԝ ьн, кӧ гава дьбьһен, перʼа-перʼа мирещьн те у хәбәра дьле ԝанда чанди дәрдьхә.</verse>
			<verse number="16">Әԝед ль сәр әʼрде кәвьри әԝ ьн, кӧ гава хәбәре дьбьһен, әԝ зу бь әшԛ у ша ԝе ԛәбул дькьн,</verse>
			<verse number="17">ле чьмки рʼаԝед ԝан тʼӧнәнә, әԝ дьреж тʼаԝ накьн. У гава бона хәбәре рʼасти тәнгасийа йан зерандьне тен, зу жь рʼе дькʼәвьн.</verse>
			<verse number="18">У әԝед нава стьрийада һатьнә чандьне әԝ ьн, кӧ хәбәре дьбьһен,</verse>
			<verse number="19">хәмед ве дьнйайе, дәрәԝед дәԝләтийе у хԝәстьна тьштед дьн дькʼәвьнә наве у хәбәре дьхәньԛиньн, әԝ бе бәр дьминьн.</verse>
			<verse number="20">У әԝед әʼрде ԛәнщда һатьнә чандьне әԝ ьн, кӧ хәбәре дьбьһен, ԛәбул дькьн, һьнәк си, һьнәк шест у һьнәк жи сәд щар бәр дьдьн».</verse>
			<verse number="21">У Иса ԝанрʼа гот: «Гава чʼьре тиньнә һьндӧрʼ, бона чь тиньн? Бона бьн сәльке, йан бона бьн ньвине? Нә тиньн кӧ дайньнә сәр пʼечʼьре?</verse>
			<verse number="22">Тʼӧ тьште вәшарти тʼӧнәйә кӧ нәйе ашкәрәкьрьне у нә жи тьштәки дьзива һәйә кӧ нәкʼәвә бәр рʼонайе.</verse>
			<verse number="23">Гӧһе кʼейи бьһистьне һәйә бьра бьбьһе».</verse>
			<verse number="24">Иса ԝанрʼа гот: «Дина хԝә бьдьнә тьштед кӧ һун дьбьһен. Һун бь чь чапе бьпивьн, бь ԝе пиване жи ԝе ԝәрʼа бе пиване у сәрда жи ԝе һе зедә бә.</verse>
			<verse number="25">Чьмки кʼерʼа кӧ һәйә, ԝе һе ле зедә бә у кʼерʼа кӧ тʼӧнә, чь һәйә жи ԝе же бе стандьне».</verse>
			<verse number="26">У Иса гот: «Пʼадшатийа Хԝәде мина ве йәке йә: Мәрьвәк тʼохьм дьрʼәшинә нав әʼрде.</verse>
			<verse number="27">У шәв у рʼож рʼадьзе, рʼадьбә, тʼохьм шин дьбә, бьльнд дьбә у хԝәха пе наһʼәсә кӧ әв чаԝа дьбә.</verse>
			<verse number="28">Әʼрд жь хԝә бәр дьдә, пешийе зил, паше сьмбьл, пәйрʼа жи гәньме гьһишти сьмбьлда.</verse>
			<verse number="29">Гава кӧ бәр дьгьһижә, мәрьв иди дәʼсе давеже, чьмки дәма нандьруне перʼа гьһиштийә».</verse>
			<verse number="30">У Иса гот: «Әм Пʼадшатийа Хԝәде мина чь бьшьбиньн? Йан жи әм ԝе бь кʼижан мәсәле шьровәкьн?</verse>
			<verse number="31">Әԝ мина һʼәбәкә тʼохьме хәрдале йә кӧ жь һʼәму тʼохьмед кӧ сәр әʼрде тенә чандьне һуртьр ә.</verse>
			<verse number="32">Ле гава әԝ те чандьне дьгьһижә, жь һʼәму пʼьнщарʼа мәстьр дьбә у чʼьԛьлед мәзьн дьдә, ӧса кӧ тәйрәдед әʼзмен дькарьн хԝә бьдьнә бьн сийа ԝе».</verse>
			<verse number="33">Бь гәләк мәсәлед бь ви аԝайи ԝанрʼа һаԛас хәбәр дьда, чьԛас кӧ ԝана дькарьбу фәʼм бькьра.</verse>
			<verse number="34">Бе мәсәлә ԝанрʼа тьштәк нәдьгот, ле шагьртед Хԝәрʼа башԛә һәр тьшт шьровәдькьр.</verse>
			<verse number="35">Ԝе рʼоже, гава рʼо чу ава, Иса шагьртед Хԝәрʼа гот: «Әм дәрбази ԝи бәри голе бьн».</verse>
			<verse number="36">Шагьрт жь әʼлаләте ԛәтийан, кʼәтьнә ԝе ԛәйька кӧ Иса теда бу у ԝана Әԝ тʼәви хԝә бьр. Ԛәйькед дьн жи тʼәви Ԝи бун.</verse>
			<verse number="37">Дә ижар фьртонәкә мәзьн ль ԝан рʼабу, пела ӧса ль ԛәйьке дьхьст, кӧ иди әԝ бу бь аве тʼьжи бьбуйа.</verse>
			<verse number="38">Ле Иса пашийа ԛәйькеда сәре Хԝә данибу сәр бәʼлги у рʼазабу. Ԝана Әԝ һʼьшйар кьр у готьне: «Дәрсдар, нә хәма Тәйә кӧ әм ӧнда дьбьн?»</verse>
			<verse number="39">Иса рʼабу, ль байе һьлат у әʼмьри сәр голе кьр гот: «Бьсәкьнә, кәрʼ бә!» Фьртоне дани у һʼәму тьшт сәԛьрʼин.</verse>
			<verse number="40">Иса ԝанрʼа гот: «Һун чьма дьтьрсьн? Һе чаԝа баԝәрийа ԝә тʼӧнә?»</verse>
			<verse number="41">Саԝәкә гьран ль ԝана гьрт у һәвдӧрʼа готьн: «Гәло әв кʼи йә, кӧ ба у гол жи ельми Ԝи дьбьн?»</verse>
		</chapter>
		<chapter number="5">
			<verse number="1">Әԝана дәрбази ԝи бәри гола Щәлиле бун у гьһиштьнә тʼопрахед Гьрасине.</verse>
			<verse number="2">Гава кӧ Иса жь ԛәйьке дәркʼәт, һьнге жь нав горʼьстана мәрьвәк рʼасти Ԝи һат, кӧ рʼӧһʼе һʼәрам перʼа бу.</verse>
			<verse number="3">Әԝ нав горʼьстанада дьма у тʼӧ кәси иди нькарьбу бь зьнщира жи әԝ гьреда.</verse>
			<verse number="4">Чьмки гәләк щара әԝ бь ԛәйд у зьнщира гьредабун, ле ԝи зьнщир ԛәтандьбун у ԛәйд шкенандьбун. Тʼӧ кәси нькарьбу әԝ зәфт бькьра.</verse>
			<verse number="5">Тʼьме шәв у рʼож горʼьстанада у сәре чʼийа дькьрә ԛирʼин, пе кәвьра хԝә бьриндар дькьр.</verse>
			<verse number="6">Гава әԝи дурва Иса дит, бәзи, хԝә авитә бәр ньга</verse>
			<verse number="7">у бь дәнгәки бьльнд кьрә ԛирʼин у готе: «Тӧ чь жь мьн дьхԝази, Исайе Кӧрʼе Хԝәдейе Һәри Жорьн? Тӧ хатьре Хԝәде ки, мьн нәдә щәфе!»</verse>
			<verse number="8">Әԝи әв йәк дьгот, чьмки Иса дьготе: «Һәй рʼӧһʼе һʼәрам! Жь ви мәрьви дәркʼәвә!»</verse>
			<verse number="9">Иса же пьрси у гот: «Наве тә чь йә?» Әԝи жи гот: «Наве мьн Кʼомәскәр ә, чьмки әм гәләк ьн».</verse>
			<verse number="10">У гәләки рʼәща жь Иса дькьр, кӧ ԝан жь ԝе тʼопрахе дәрнәхә.</verse>
			<verse number="11">Ԝьр ль синге чʼийе сурики бәразайи мәзьн дьчʼерийа.</verse>
			<verse number="12">Рʼӧһʼед һʼәрам рʼәща жь Иса кьрьн у готьн: «Мә бьшинә нава бәраза, әм бькʼәвьнә нава ԝан».</verse>
			<verse number="13">Әԝи жи изьн да ԝан, рʼӧһʼед һʼәрам дәркʼәтьн у кʼәтьнә нава бәраза. Әԝ сури незики дӧ һʼәзар бәраза бу, әԝ жорда рʼәви, хԝә жь кәнделда авитьнә голе у хәньԛин.</verse>
			<verse number="14">Бәразван рʼәвин чунә бажар у гӧнда, әв йәк гьли кьрьн. У бьнәли һатьн кӧ тьштед буйи бьбиньн.</verse>
			<verse number="15">У һатьнә щәм Иса, дина хԝә дане, ԝе әԝ мәрьве щьнакʼәтийи кӧ кʼомәскәрәкә щьна перʼа бу, кʼьнще ԝи ле, сәр һʼьше хԝәда һати рʼуньшти йә. Һьнге әԝ тьрсийан.</verse>
			<verse number="16">Әԝед кӧ әв йәк дитьбун щьмәʼтерʼа гьли кьрьн, кӧ чь һатә сәре ԝи щьнакʼәти у бәраза.</verse>
			<verse number="17">Һьнге ԝана рʼәща жь Иса кьр, кӧ Әԝ жь әʼрде ԝан һәрʼә.</verse>
			<verse number="18">Гава Иса кʼәтә ԛәйьке, әԝи кӧ щьнакʼәти бу, рʼәща же кьр, кӧ тʼәви Ԝи һәрʼә.</verse>
			<verse number="19">Ле Иса нәһьшт у жерʼа гот: «Вәгәрʼә мала хԝә у нәфәред мала хԝәрʼа бежә, кӧ Хӧдан бона тә чь кьр у чаԝа ль тә һатә рʼәʼме».</verse>
			<verse number="20">Әԝ жи чу у дәстпекьр чь кӧ Иса бона ԝи кьрьбу ԛәза Декаполиседа бәла кьр у һәр кәс әʼщебмайи дьма.</verse>
			<verse number="21">Гава Иса диса бь ԛәйьке дәрбази ԝи бәре дьн бу, әʼлаләтәкә гьран ль дора Ԝи щьвийа. Гава Әԝ ль дәве голе бу,</verse>
			<verse number="22">йәки жь сәрԝеред кʼьниште кӧ наве ԝи Йайиро бу һатә щәм Ԝи, гава ԝи Иса дит, хԝә авитә ньгед Ԝи,</verse>
			<verse number="23">гәләк рʼәща же кьр у гот: «Ԛизька мьн ль бәр мьрьне йә. Ԝәрә у дәстед Хԝә дайнә сәр ԝе, кӧ ԛәнщ бә у бьжи».</verse>
			<verse number="24">Иса рʼабу тʼәви ԝи чу. Әʼлаләтәкә гьран пәй Ԝи дьчу у тәнгаси дьданә Ԝи.</verse>
			<verse number="25">Ԝьр кʼӧлфәтәк жи һәбу, кӧ донздәһ сале ԝе бун, сәр хуне вәбьбу.</verse>
			<verse number="26">Әԝе гәләки дәсте һʼәкимада кʼьшандьбу у һʼәму һәбука хԝә хәрщ кьрьбу, ле тʼӧ чʼарә ле нәбьбу у сәрда һе хьраб бьбу.</verse>
			<verse number="27">Әԝе дәрһәԛа Исада бьһист, пьштева һатә нава әʼлаләте у ль кʼьнще Ԝи кʼәт.</verse>
			<verse number="28">Чьмки әԝе дьле хԝәда дьгот: «Һәгәр әз тʼәне кʼьнще Ԝи жи кʼәвьм, әзе ԛәнщ бьм».</verse>
			<verse number="29">У перʼа-перʼа хун же чʼькийа у бәдәна хԝәда тʼәхмин кьр, кӧ жь еша хԝә ԛәнщ бу.</verse>
			<verse number="30">Иса дәстхԝәда пе һʼәсийа кӧ ԛәԝатәк же чу, нав әʼлаләтеда зьвьрʼи у пьрси: «Кʼе ль кʼьнщед Мьн кʼәт?»</verse>
			<verse number="31">Шагьртед Ԝи готьн: «Тӧ дьбини кӧ әʼлаләт тәнгасийе дьдә Тә, ле Тӧ дьбежи: ‹Кʼе ль Мьн кʼәт?›»</verse>
			<verse number="32">Ле Иса дор-бәре Хԝә дьньһерʼи кӧ бьбинә, кʼе әв йәк кьр.</verse>
			<verse number="33">Һьнге кʼӧлфәт ль хԝә һʼәсийа кӧ чь ль ԝе ԛәԝьми, бь тьрсе у ләрьзәке һат хԝә авитә бәр Ԝи у һәр тьшт рʼаст гот.</verse>
			<verse number="34">Иса ԝерʼа гот: «Әʼвде! Баԝәрийа тә тӧ ԛәнщ кьри. Бь хер у сьламәт һәрʼә у жь еша хԝә ԛәнщ бә».</verse>
			<verse number="35">Иса һе хәбәр дьда, жь мала сәрԝере кʼьниште мәрьв һатьн у готьн: «Ԛиза тә мьр, иди зәʼмәте нәдә Дәрсдар».</verse>
			<verse number="36">Ле Иса гӧһ нәда готьна ԝан, ԝи сәрәке кʼьништерʼа гот: «Нәтьрсә, тʼәне баԝәр бькә!»</verse>
			<verse number="37">Әԝи нәһьшт кӧ кәс пәй Ԝи һәрʼә, пештьри Пәтрус, Аԛуб у Йуһʼәннайе бьре ԝи.</verse>
			<verse number="38">Чахе гьһиштьнә мала сәрәке кʼьниште, Иса дит ԝе һеԝәрза ԝан ә, дьгьрин у дькьнә ԛарʼә-ԛарʼ.</verse>
			<verse number="39">Гава Әԝ кʼәтә һьндӧрʼ, ԝанрʼа гот: «Чьма һун дькьн ԛалмә-ԛалм у дьгьрин? Зарʼ нәмьрийә, ле һеньжийә».</verse>
			<verse number="40">Ԝана ԛәрфе хԝә пе дькьр. Ле Иса һʼәму дәрхьстьнә дәрва, де у баве ԛизьке тʼәви һәр се шагьртед Хԝә һьлдан у кʼәтә щийе кӧ ԛизьк ле бу.</verse>
			<verse number="41">Дәсте ԛизьке гьрт у готә ԝе: «Талита ԛум!» кӧ те фәʼмкьрьне: «Ԛизьк, әз тәрʼа дьбежьм, рʼабә!»</verse>
			<verse number="42">Ԛизьк перʼа-перʼа рʼабу у гәрʼийа. Әԝ донздәһ сали бу. Әԝед кӧ дитьн һʼьше сәре ԝан чу.</verse>
			<verse number="43">Иса һʼьшк тʼәми ль ԝан кьр, кӧ ве йәке кәсирʼа нәбежьн у ԝанрʼа гот, кӧ хԝарьне бьдьнә ԝе.</verse>
		</chapter>
		<chapter number="6">
			<verse number="1">Иса жь ԝьра дәркʼәт у чу щи-мьскʼәне Хԝә. Шагьртед Ԝи жи пәй Ԝи чун.</verse>
			<verse number="2">Чахе рʼожа шәмийе һат, Ԝи кʼьништеда дәст бь һинкьрьне кьр у гәләка кӧ бьһист зәндәгьрти мабун у дьготьн: «Әви мәрьви әв тьшт жь кʼӧ анинә? Әв чь сәрԝахти йә кӧ жерʼа һатийә дайине? У әв чь кʼәрәмәт ьн кӧ бь дәсте Ԝи дьԛәԝьмьн?</verse>
			<verse number="3">Нә Әв нәщар ә? Нә Әв кӧрʼе Мәрйәме у бьре Аԛуб, Йусес, Щьһуда у Шьмһʼун ә? Нә хушкед Ԝи ль вьр нав мәда нә?» Бь ви аԝайи әԝ жь Ԝи чун.</verse>
			<verse number="4">Иса ԝанрʼа гот: «Пʼехәмбәр тʼӧ щийи нә беԛәдьр ә, пештьри нава щи-мьскʼәне хԝә, мәрьвед хԝә у мала хԝәда».</verse>
			<verse number="5">Әԝи ль ԝе дәре нькарьбу тʼӧ кʼәрәмәт бькьра, тʼәне дәсте Хԝә дани сәр чәнд нәхԝәша у әԝ ԛәнщ кьрьн.</verse>
			<verse number="6">Әԝ сәр нәбаԝәрийа ԝан әʼщебмайи ма. Иса ль гӧндед дор-бәра дьгәрʼийа у һин дькьр.</verse>
			<verse number="7">Ԝи һәр донздәһ гази щәм Хԝә кьрьн, дәстпекьр әԝ щот-щот шандьн у һʼӧкӧме ль сәр рʼӧһʼед һʼәрамрʼа да ԝан.</verse>
			<verse number="8">Тʼәми да ԝан у гот: «Бона рʼе, пештьри шьвдара дәсте хԝә тʼӧ тьшти хԝәрʼа һьлнәдьн: Нә нан, нә турьк у нә жи пʼәра бәр пьшта хԝәда.</verse>
			<verse number="9">Чарьхед хԝә бькьнә пʼийе хԝә, ле дӧ дәст кьрас хԝәрʼа һьлнәдьн».</verse>
			<verse number="10">Сәрда зедә кьр готә ԝан: «Әԝ мала кӧ һун бькʼәвьне, ԝе маледа жи бьминьн, һʼәта һун жь ԝи щийи дәркʼәвьн.</verse>
			<verse number="11">Әԝ щийед кӧ ԝә ԛәбул нәкьн у гӧһдарийа готьна ԝә нәкьн, жь ԝьр дәркʼәвьн у тʼоза ньгед хԝә даԝшиньн, ԝәки ԝанарʼа бьбә шәʼдәти».</verse>
			<verse number="12">Әԝ жи рʼе кʼәтьн чун у даннасин дькьрьн кӧ мәрьв жь гӧнәкьрьне вәгәрʼьн.</verse>
			<verse number="13">Ԝана гәләк щьн дәрдьхьстьн у рʼун ль гәләк нәхԝәша дьдан у әԝ ԛәнщ дькьрьн.</verse>
			<verse number="14">Һеродәс пʼадша әв йәк бьһист, чьмки нав у дәнге Иса дәркʼәтьбу. Һьнәка дьгот: «Әва Йуһʼәннайе ньхӧмдар ә жь нав мьрийа рʼабуйә. Ләма жи пе ԝи кʼәрәмәт тенә кьрьне».</verse>
			<verse number="15">Ле һьнәка жи дьгот: «Әва Елйас ә». Һьнәкед дьн жи дьготьн: «Әва пʼехәмбәрәки мина пʼехәмбәред бәре йә».</verse>
			<verse number="16">Ле гава Һеродәс әв йәк бьһист, гот: «Әва әԝ Йуһʼәнна йә, йе кӧ мьн сәре ԝи лехьстийә, жь нав мьрийа рʼабуйә!»</verse>
			<verse number="19">Ләма Һеродийайе кʼин Йуһʼәннарʼа дажот, дьхԝәст ԝи бьдә кӧштьне, ле нькарьбу,</verse>
			<verse number="20">чьмки Һеродәс жь Йуһʼәнна дьтьрсийа у әԝ хԝәй дькьр. Әԝи заньбу кӧ Йуһʼәнна мәрьвәки рʼаст у бӧһӧрти йә. Гава кӧ гӧһдарийа готьна ԝи дькьр, сәре ԝи тʼәвиһәв дьбу, ле диса бь һʼәԝас гӧһ дьда готьна ԝи.</verse>
			<verse number="21">Аԝа щарәке мәщал вәбу. Һеродәс бона рʼожа буйина хԝә, әʼсьлзада, сәрһʼәзаред әскәра у гьрәгьред Щәлилерʼа мәсрәф дани.</verse>
			<verse number="22">Гава ԛиза Һеродийайе кʼәтә һьндӧрʼ у рʼәԛьси, әв йәк ль дьле Һеродәс у тʼәглифкьрийед ль сәр сьфре рʼуньшти хԝәш һат. Һьнге пʼадше готә ԛизьке: «Тӧ жь мьн чь бьхԝази, әзе бьдьмә тә».</verse>
			<verse number="23">У ԝи жерʼа сонд хԝар гот: «Тӧ жь мьн чь бьхԝази, әзе бьдьмә тә, һʼәта ниве пʼадшатийа хԝә жи!»</verse>
			<verse number="24">Ԛизьк дәркʼәтә дәрва у чу жь дийа хԝә пьрси: «Әз чь бьхԝазьм?» Дийа ԝе жи гот: «Сәре Йуһʼәннайе ньхӧмдар».</verse>
			<verse number="25">Ԛизьке ләзанд чу щәм пʼадше у хԝәстьна хԝә жерʼа гот: «Әз дьхԝазьм кӧ тӧ ньһа сәре Йуһʼәннайе ньхӧмдар ль сәр сьнийе бьди мьн».</verse>
			<verse number="26">Пʼадша гәләки бәр хԝә кʼәт, ле чьмки ль бәр тʼәглифкьрийа сонд хԝарьбу, нәхԝәст созе хԝә бәтал кьра.</verse>
			<verse number="27">Пʼадше перʼа-перʼа әʼмьри сәр щәлат кьр, кӧ һәрʼә сәре Йуһʼәнна бинә. Щәлат жи чу кәледа, сәре ԝи лехьст</verse>
			<verse number="28">у ль сәр сьнийе ани у да кәчʼьке. Әԝе жи әԝ һьлда бьр да дийа хԝә.</verse>
			<verse number="29">Гава шагьртед Йуһʼәнна әв йәк бьһистьн, һатьн щьнйазе ԝи бьрьн кьрьнә тʼьрбе.</verse>
			<verse number="30">У шанди вәгәрʼийанә щәм Иса, һʼәму тьштед кӧ кьрьбун у һин кьрьбун жерʼа готьн.</verse>
			<verse number="31">Иса ԝанрʼа гот: «Дә ԝәрьн әм тʼәне һәрʼьнә щики хәԝлә у һьнәки рʼьһʼәт бьн». Чьмки гәләк дьһатьн у дьчун, ԝана мәщал нәдьдит кӧ нане хԝә жи бьхԝарана.</verse>
			<verse number="32">У әԝ тʼәне бь ԛәйьке чунә щики хәԝлә.</verse>
			<verse number="33">Ле гәләка кӧ чуйина ԝан дит, әԝ нас кьрьн, жь һʼәму бажара пәйа бәзин у бәри ԝан гьһиштьнә ԝи щийи.</verse>
			<verse number="34">Чахе Иса жь ԛәйьке дәркʼәт у Ԝи әʼлаләтәкә гьран дит, һьнге гӧне Ԝи ль ԝан һат, чьмки әԝ мина пәзед бе шьван бун. Дәстпекьр гәләк тьшт әԝ һин кьрьн.</verse>
			<verse number="35">Иди чьмки дәрәнг бу, шагьртед Иса һатьн у готьне: «Әв дәр щики хьки-хԝәли йә, ԝәхт жи иди дәрәнг ә.</verse>
			<verse number="36">Щьмәʼте бәрʼдә кӧ әԝ һәрʼьнә гӧнд у бәргед дәр-дора у хԝәрʼа тьштед хԝарьне бькʼьрʼьн».</verse>
			<verse number="37">Ле Иса ль ԝан вәгәрʼанд у гот: «Һун хӧрәк бьдьнә ԝан!» Жерʼа готьн: «Әм һәрʼьн баһе дӧсьд зиви нан бькʼьрʼьн у ԝан бьдьнә хԝарьне?»</verse>
			<verse number="38">Иса ԝанрʼа гот: «Һәрʼьн бьньһерʼьн, кʼа чәнд нанед ԝә һәнә». Гава кӧ пе һʼәсийан, готьн: «Пенщ нан у дӧ мәʼси һәнә».</verse>
			<verse number="39">Ԝи әʼмьр кьр кӧ һʼәму жи кʼом-кʼом ль сәр гиһайе шин рʼунен.</verse>
			<verse number="40">Әԝ жи кʼом-кʼом, сәд-сәд, пенщи-пенщи ль әʼрде рʼуньштьн.</verse>
			<verse number="41">Иса һәр пенщ нан у һәр дӧ мәʼси һьлдан, бәре Хԝә әʼзменда кьр шькьри да, әԝ нан кәркьрьн у да шагьртед Хԝә, ԝәки әԝ дайньнә бәр әʼлаләте. У һәр дӧ мәʼси жи ль һʼәмуйа бәла кьр.</verse>
			<verse number="42">Һʼәмуйа хԝар у тʼер бун.</verse>
			<verse number="43">Жь ԝан нан у мәʼсийа донздәһ сәләйед тʼьжи һурьк бәрәв кьрьн.</verse>
			<verse number="44">Йед кӧ жь ԝи нани хԝарьн ԝәкә пенщ һʼәзар мери бун.</verse>
			<verse number="45">Дәстхԝәда Әԝи пʼейи сәр шагьртед Хԝә кьр, кӧ бькʼәвьнә ԛәйьке у пешийа Ԝи дәрбази ԝи бәри голе, Бәйтсайдайе бьн, һʼәта кӧ Хԝәха щьмәʼте вәрʼекә.</verse>
			<verse number="46">Пәй вәрʼекьрьнерʼа рʼабу чу сәре чʼийе, кӧ дӧа бькә.</verse>
			<verse number="47">Гава кӧ рʼо чу ава, ԛәйьк нава голеда бу у Иса тʼәне дәве голе бу.</verse>
			<verse number="48">Иса дит кӧ шагьрт беркʼьшандьнеда гәләки зәʼмәте дькʼьшиньн, чьмки ба мьԛабьли ԝан бу. Незики ԛәрәбәрбанге Иса сәр голерʼа пәйа дьчу незики ԝан дьбу. Ԝи хԝәст кӧ бәр ԝанрʼа дәрбаз буйа,</verse>
			<verse number="49">ле чахе ԝана дит кӧ Иса сәр голерʼа пәйа дьчә, ԝан тʼьре хәйаләкә кӧ дьбиньн у кьрьнә ԛирʼин.</verse>
			<verse number="50">Чьмки һʼәмуйа жи Әԝ дит у тьрсийан. Ле Иса ԝе дәме дәнг да ԝан у гот: «Сәр хԝә бьн! Әз ьм. Нәтьрсьн!»</verse>
			<verse number="51">Һьнге Әԝ кʼәтә ԛәйьке щәм ԝан у ба сәкьни. Шагьрт әʼщебмайи ман, һʼьше сәре ԝан чу,</verse>
			<verse number="52">чьмки әԝ ԛәԝьмандьна ль сәр нен һе сәре ԝанда рʼунәньштьбу, фәʼме ԝан дадайи бу.</verse>
			<verse number="53">Әԝ дәрбази ԝи бәри голе бун у ль алийе Щенисартева гьһиштьнә бәже, ԛәйик щи кьрьн.</verse>
			<verse number="54">Гава жь ԛәйьке пәйа бун, щьмәʼте перʼа-перʼа Иса нас кьр.</verse>
			<verse number="55">Әԝ тʼәмамийа ԝе ԛәзайе вьрда-ԝеда бәзин у дәстпекьрьн нәхԝәш ньвинава данинә ԝи щийе кӧ дьбьһистьн Иса ле бу.</verse>
			<verse number="56">Һәр щийед кӧ Иса дьчуйе, һәгәр бажар буна, гӧнд буна, бәргә буна, нәхԝәш базарада даданин у һиви же дькьрьн кӧ тʼәне ль рʼишийед кʼьнщед Ԝи кʼәвьн. У һʼәмуйед кӧ ле дькʼәтьн, жь нәхԝәшийед хԝә ԛәнщ дьбун.</verse>
		</chapter>
		<chapter number="7">
			<verse number="1">Ферьсийа у һьнәк ԛанунзанед кӧ жь Оршәлиме һатьбун, дора Иса гьртьн.</verse>
			<verse number="2">Ԝана дит кӧ һьнәкә жь шагьртед Ԝи бь дәстед һʼәрам, аԝа готи дәстнәшушти нан дьхԝьн.</verse>
			<verse number="3">Ферьси у һʼәму щьһу пәй рʼаԝ-рʼьзьмед кал у бавед хԝә дьчьн, һʼәта кӧ дәстед хԝә рʼьнд нәшон, нане хԝә нахԝьн</verse>
			<verse number="4">у жь базаре жи чь тиньн, һʼәта аве нәхьн, нахԝьн. Гәләк әʼдәтед дьн жи һәнә, кӧ жь кал у бава һьлданә у дьԛәдиньн: Мәсәлә, мина шуштьна тʼаса, шәрбька у фьраԛед сьфьрә майин.</verse>
			<verse number="5">Һьнге ферьси у ԛанунзана жь Иса пьрсин: «Чьма шагьртед Тә пәй рʼаԝ-рʼьзьмед кал у бава начьн у бь дәстед һʼәрам нан дьхԝьн?»</verse>
			<verse number="6">Әԝи ль ԝан вәгәрʼанд у гот: «Ишайа бона ԝә дӧрʼуйа рʼаст пʼехәмбәрти кьрийә! Чаԝа кӧ һатийә ньвисаре: ‹Әва щьмәʼта бь заре хԝә ԛәдьре Мьн дьгьрә, ле дьле ԝан жь Мьн дур ә.</verse>
			<verse number="7">Бадиһәԝа Мьн дьһʼәбиньн, тʼәмийед мәрьва чаԝа ԛанунед Мьн щьмәʼте һин дькьн›.</verse>
			<verse number="8">Һун тʼәмийед Хԝәде дьһельн у пәй рʼаԝ-рʼьзьмед мәрьвайийе дькʼәвьн».</verse>
			<verse number="9">У гот: «Һун тʼәмийед Хԝәде рʼьнд дьдьнә алики, ԝәки рʼаԝ-рʼьзьмед хԝә хԝәй кьн.</verse>
			<verse number="10">Мәсәлә, Муса готийә: ‹Ԛәдьре де у баве хԝә бьгьрә› у ‹Әԝе кӧ гьлики ԛолайи де у баве хԝәрʼа бежә, гәрәке бе кӧштьне›.</verse>
			<verse number="11">Ле һун дьбежьн: ‹Кʼи кӧ дийа хԝә йан баве хԝәрʼа бежә: Әԝ аликʼарийа кӧ гәрәке жь мьн бьгьһижә тә, әԝ «ԛӧрбан» ә›, (аԝа готи дийарик ә кӧ Хԝәдерʼа те дайине)</verse>
			<verse number="12">һун иди наһельн кӧ әԝ тьштәки де у баве хԝәрʼа бькә!</verse>
			<verse number="13">Бь ви аԝайи, һун бь ԝан рʼаԝ-рʼьзьмед хԝәйә кӧ дәрбази ньсьлед ну дькьн, хәбәра Хԝәде дькьнә хԝәли. У һун гәләк тьштед аһа дькьн».</verse>
			<verse number="14">Һьнге Иса әʼлаләт диса гази щәм Хԝә кьр у готә ԝан: «Һун һʼәму гӧһдарийа Мьн бькьн у фәʼм кьн.</verse>
			<verse number="15">Тьштәки ӧса тʼӧнә, кӧ жь дәрва бькʼәвә нав-дьле мерьв у ԝи бьһʼәрʼьминә, ле әԝ тьштед кӧ жь дьл дәртен, әԝ мерьв дьһʼәрʼьминьн.</verse>
			<verse number="16">Гӧһе кʼейи бьһистьне һәйә бьра бьбьһе».</verse>
			<verse number="17">Гава жь әʼлаләте ԛәтийа һатә мал, шагьртед Ԝи мәʼна ԝе мәсәле же пьрсин.</verse>
			<verse number="18">Иса ль ԝан вәгәрʼанд у гот: «Һун һе нагьһижьнә гьлийа? Чьма һун фәʼм накьн, чь кӧ жь дәрва дькʼәвә нав-дьле мерьв, нькарә ԝи бьһʼәрʼьминә.</verse>
			<verse number="19">Чьмки әԝ нә кӧ дькʼәвьнә дьле ԝи, ле дьчьнә зьке ԝи у жь ԝьр жи дәртен дәрва». (Бь ви аԝайи Иса да кʼьфше, кӧ һʼәму хԝарьн жи һʼәлал ьн.)</verse>
			<verse number="20">У гот: «Әԝ тьштед кӧ жь дьле мерьв дәрдькʼәвьн, әԝ ԝи дьһʼәрʼьминьн.</verse>
			<verse number="21">Чьмки жь һьндӧрʼ, жь дьле мәрьв фькьред хьраб дәрдькʼәвьн: Ԛави, дьзи, кӧштьн,</verse>
			<verse number="22">зьнекʼари, тьмайи, хьраби, фелбази, толти, чʼәʼве хьраб, бӧхданбежи, кʼӧбари у беаԛьли.</verse>
			<verse number="23">Әв һʼәму тьштед хьраб жь дьл дәрдькʼәвьн у мерьв дьһʼәрʼьминьн».</verse>
			<verse number="24">Иса жь ԝе дәре рʼабу чу синоре Суре. Чу маләке у нәдьхԝәст кӧ кәсәк пе бьһʼәсийа, ле нькарьбу Хԝә вәшарта.</verse>
			<verse number="25">Кʼӧлфәтәкә кӧ ԛизька ԝе рʼӧһʼе һʼәрамва гьрти бу, бона Иса пе һʼәсийа, ләз һат у хԝә авитә бәр ньгед Ԝи.</verse>
			<verse number="26">Әԝ кʼӧлфәт йунан бу, әʼсьле хԝәда жи жь Финикйа Сурйайе бу. Ԝе лава жь Иса кьр, кӧ щьн жь ԛиза ԝе дәрхә.</verse>
			<verse number="27">Иса ԝерʼа гот: «Бьһелә бьра пешийе зарʼ тʼер бьн, чьмки нә рʼаст ә кӧ нан бәр зарʼа һьлдьн у бавежьнә бәр са».</verse>
			<verse number="28">Әԝе ль Ԝи вәгәрʼанд у гот: «Бәле Хӧдан, нә сә жи ԝан һурькед бәр зарʼайә бьне сьфреда майи дьхԝьн?»</verse>
			<verse number="29">Һьнге Әԝи кʼӧлфәтерʼа гот: «Бона хатьре ве готьна тә, тӧ дькари һәрʼи. Щьн жь ԛизька тә дәркʼәт».</verse>
			<verse number="30">Кʼӧлфәт жи чу мала хԝә, дина хԝә дайе, ԝе ԛизьк нав ньвинеда пʼалда йә у щьн жи же дәркʼәтийә.</verse>
			<verse number="31">Пәй ԝе йәкерʼа Иса жь синоре Суре дәркʼәт, нава Сайдерʼа дәрбаз бу, ԛәза Декаполисерʼа һатә гола Щәлиле.</verse>
			<verse number="32">Мәрьвәки кәрʼ у лал анинә щәм Ԝи у лава же кьрьн кӧ дәсте Хԝә дайнә сәр ԝи.</verse>
			<verse number="33">Иса әԝ мәрьв жь әʼлаләте ԛәтанд, тʼьлийед Хԝә кьрьнә гӧһед ԝи, дәсте Хԝәда тʼукьр, ль зьмане ԝи да.</verse>
			<verse number="34">У бәре Хԝә әʼзменда кьр, кʼәсәр һате у гот: «Әффата!» кӧ те фәʼмкьрьне: «Вәбә!»</verse>
			<verse number="35">У дәст хԝәда гӧһед ԝи бьһистьн, зьмане ԝи вәбу у зәлал дәст бь хәбәрдане кьр.</verse>
			<verse number="36">Иса тʼәми ль ԝан кьр, кӧ кәсирʼа нәбежьн. Ле Әԝи чьԛас тʼәми ль ԝан дькьр, ԝана һаԛас зедә бәла дькьр.</verse>
			<verse number="37">Мәрьв гәләки әʼщебмайи мабун у дьготьн: «Әви һʼәму тьшт ԛәнщ кьр: Һьн кәрʼа дьдә бьһистьне, һьн жи лала дьдә хәбәрдане».</verse>
		</chapter>
		<chapter number="8">
			<verse number="1">Ԝан рʼожада диса әʼлаләтәкә гьран щьвийа. Тьштәки ԝани хԝарьне тʼӧнәбу кӧ бьхԝарана, Иса гази шагьртед Хԝә кьр у гот:</verse>
			<verse number="2">«Гӧне Мьн ль ве әʼлаләте те. Әв се рʼож ә тʼәви Мьн ә у тьштәки ԝани хԝарьне тʼӧнә.</verse>
			<verse number="3">Һәгәр Әз ԝан бьрʼчи вәрʼекьмә малед ԝан, дьле ԝане рʼева хԝәва һәрʼә у жь ван һьнәк жи жь щийед дур һатьнә».</verse>
			<verse number="4">Шагьртед Ԝи ле вәгәрʼандьн у готьн: «Ль ве бәрʼийе әме жь кʼӧ һаԛас нан дәст хьн, кӧ ве щьмәʼте тʼер кьн?»</verse>
			<verse number="5">Иса жь ԝан пьрси: «Чәнд нанед ԝә һәнә?» Ԝана гот: «Һʼәфт».</verse>
			<verse number="6">Һьнге әʼмьр кьр кӧ әʼлаләт сәр әʼрде рʼуне. Әԝи әԝ һʼәфт нан һьлдан шькьри да, әԝ кәркьрьн у паше данә шагьртед Хԝә, кӧ дайньнә бәр әʼлаләте. Ԝана әԝ данинә бәр ԝан.</verse>
			<verse number="7">У чәнд мәʼсийед ԝанә һур жи һәбун. Иса бона ԝан жи шькьри да у гот: «Ван жи дайньнә бәр әʼлаләте».</verse>
			<verse number="8">Ԝана хԝар у тʼер бун. Паше һʼәфт зәмбил жь һурькед бәрмайи бәрәв кьрьн.</verse>
			<verse number="9">Әԝед кӧ хԝарьн, ԝәкә чар һʼәзар мәрьва бун. Гава кӧ Иса әԝ вәрʼекьрьн,</verse>
			<verse number="10">перʼа-перʼа тʼәви шагьртед Хԝә кʼәтә ԛәйьке у чунә ԛәза Далманутайе.</verse>
			<verse number="11">Ферьси һатьн у дәстпекьрьн Исарʼа кʼәтьнә дәʼԝе. Әԝ дьщерʼьбандьн у жь Ԝи нишанәк жь әʼзмен дьхԝәстьн.</verse>
			<verse number="12">Кʼур кʼәсәр һате у гот: «Чьма әва ньсьла ль нишанәке дьгәрʼә? Әз рʼаст ԝәрʼа дьбежьм кӧ ви ньсьлирʼа нишанәк найе дайине».</verse>
			<verse number="13">Ԝи әԝ һьштьн, диса кʼәтә ԛәйьке у дәрбази ԝи бәри голе бу.</verse>
			<verse number="14">Ижар шагьрта бир кьрьбу кӧ хԝәрʼа нан һьлдана. Ль щәм ԝан, ԛәйькеда пештьри нанәки тьштәки ԝани хԝарьне тʼӧнәбу.</verse>
			<verse number="15">Иса тʼәми да ԝан у гот: «Мьԛати хԝә бьн, һʼәвза хԝә жь һәвиртьрʼшке ферьсийа у ӧса жи йе Һеродәс бькьн».</verse>
			<verse number="16">Ле әԝана нав һәвда хәбәр дьдан у дьготьн: «Нане мә тʼӧнә, ләма аһа дьбежә».</verse>
			<verse number="17">Исава әʼйан бу кӧ әԝ чь дьбежьн у ԝанрʼа гот: «Һун чьма нав һәвда хәбәр дьдьн, кӧ нане ԝә тʼӧнә? Һәла һе һун фәʼм накьн? У сәре ԝәда рʼунани, һәла һе һун нагьһижьнә гьлийа?</verse>
			<verse number="18">Чʼәʼве ԝә һәнә, һун набиньн? Гӧһе ԝә һәнә, һун набьһен? Чаԝа найе бира ԝә,</verse>
			<verse number="19">чахе Мьн пенщ нан бона пенщ һʼәзар мәрьва кәркьрьн? Ԝә жь һурькед бәрмайи чәнд сәләйед тʼьжи бәрәв кьрьн?» Ԝан ле вәгәрʼанд у готьн: «Донздәһ».</verse>
			<verse number="20">«У гава Мьн һʼәфт нан бона чар һʼәзар мәрьва кәркьрьн, ԝә чәнд зәмбилед тʼьжи бәрмайи бәрәв кьрьн?» Ԝан гот: «Һʼәфт».</verse>
			<verse number="21">Иса ԝанрʼа гот: «Ле чьма һун һе фәʼм накьн?»</verse>
			<verse number="22">У әԝ һатьнә Бәйтсайдайе. Һьнәка мәрьвәки кор ани щәм Иса у лава же кьрьн, кӧ дәсте Хԝә дайнә сәр ԝи.</verse>
			<verse number="23">Әԝи жи дәсте мәрьве кор гьрт, жь гӧнд дәрхьстә дәр, тʼуйи чʼәʼвед ԝи кьрьн у дәстед Хԝә данинә сәр ԝи, пьрси: «Тӧ тьштәки дьбини?»</verse>
			<verse number="24">Әԝи жи ль жоре ньһерʼи у гот: «Әз мәрьва дьбиньм, ле мина дара нә, кӧ дьгәрʼьн».</verse>
			<verse number="25">Диса Иса дәстед Хԝә данинә сәр чʼәʼвед ԝи, кор зурʼ бу ньһерʼи у чʼәʼвед ԝи вәбун, һәр тьшт зәлал дит.</verse>
			<verse number="26">Иса әԝ шандә мала ԝи у жерʼа гот: «Нәкʼәвә нава гӧнд».</verse>
			<verse number="27">Иса тʼәви шагьртед Хԝә чу гӧндед Ԛәйсәрийа Филипойе у рʼеда жь шагьртед Хԝә пьрси: «Бь тʼәхмина мәрьва Әз кʼи мә?»</verse>
			<verse number="28">Ԝан ле вәгәрʼанд у готьн: «Һьнәк дьбежьн ‹Йуһʼәннайе ньхӧмдар ә›, һьнәкед дьн дьбежьн ‹Елйас ә›, һьнәкед майин жи дьбежьн ‹йәк жь пʼехәмбәра йә›».</verse>
			<verse number="29">Иса жь ԝан пьрси: «Ле һун чь дьбежьн? Бь тʼәхмина ԝә Әз кʼи мә?» Пәтрус ле вәгәрʼанд у готе: «Тʼӧ Мәсиһ и».</verse>
			<verse number="30">Әԝи тʼәми ль ԝан кьр, кӧ дәрһәԛа Ԝида кәсирʼа тьштәки нәбежьн.</verse>
			<verse number="31">Пәй ве йәкерʼа Иса дәстпекьр шагьртед Хԝә һин кьр, кӧ гәрәке Кӧрʼе Мерьв гәләки щәфе бькʼьшинә, жь алийе рʼуспийа, сәрәкед кʼаһина у ԛанунзанада бе тʼәхсиркьрьне у кӧштьне, ле рʼожа сьсийа жь мьрьне рʼабә.</verse>
			<verse number="32">Әԝи әв йәк зәлал гот. Һьнге Пәтрус Әԝ да алики у ле һьлат.</verse>
			<verse number="33">Ле Иса сәр мьле Хԝәва зьвьрʼи у ль шагьртед Хԝә ньһерʼи, ль Пәтрус һьлат у гот: «Жь бәр чʼәʼве Мьн бәтавәбә, щьно! Чьмки нет-фькьра тә нә жь Хԝәде йә, ле жь мәрьвайе йә».</verse>
			<verse number="34">Паше Иса гази әʼлаләте у шагьртед Хԝә кьрьн, ԝанрʼа гот: «Һәгәр йәк дьхԝазә ль пәй Мьн бе, бьра хԝә инкʼар кә, хаче хԝә һьлдә у пәй Мьн бе.</verse>
			<verse number="35">Чьмки кʼи кӧ дьхԝазә әʼмьре хԝә хьлаз кә, әԝе ԝи ӧнда кә у кʼи кӧ әʼмьре хԝә бона Мьн у Мьзгинийе ӧнда кә, әԝе ԝи хьлаз кә.</verse>
			<verse number="36">Чь фәйдә һәгәр мәрьв тʼәмамийа дьнйайе ԛазьнщ кә, ле әʼмьре хԝә ӧнда кә?</verse>
			<verse number="37">Йан жи мәрьв чь дькарә бәр әʼмьре хԝәва бьдә?</verse>
			<verse number="38">Әԝе кӧ Мьн у хәбәред Мьн нав ви ньсьле хальфи у гӧнәкʼарда шәрм һʼәсаб кә, Кӧрʼе Мерьв жи ԝе ԝи шәрм һʼәсаб кә, гава рʼумәта Баве Хԝәва тʼәви мьлйакʼәтед пироз бе».</verse>
		</chapter>
		<chapter number="9">
			<verse number="1">У Әԝи ԝанрʼа гот: «Әз рʼаст ԝәрʼа дьбежьм, кӧ һьнәкед ль вьр сәкьни һәнә ԝе мьрьне нәбиньн, һʼәта кӧ нәбиньн Пʼадшатийа Хԝәде бь ԛәԝат те».</verse>
			<verse number="2">Пәй шәш рʼожарʼа Иса тʼәви Хԝә Пәтрус, Аԛуб у Йуһʼәнна һьлдан у рʼакьрьнә чʼийаки бьльнд, ль ԝьр әԝ тʼәне бун. Һьнге рʼәнге Ԝи ль бәр чʼәʼве ԝан һатә гӧһастьне.</verse>
			<verse number="3">Кʼьнщед Ԝи ӧса чил-ԛәрԛаш бун у һаԛаси бьрьԛин, кӧ ль сәр рʼуйе әʼрде тʼӧ тьштәки кʼьнщсьпикьрьне нькарьбу әԝ һаԛаси сьпи бькьра.</verse>
			<verse number="4">Һьнге Елйас у Муса ԝанва хӧйа бун у тʼәви Иса хәбәр дан.</verse>
			<verse number="5">Пәтрус Исарʼа гот: «Дәрсдар, чаԝа рʼьнд ә кӧ әм вьр ьн! Дә әме се һʼолька чекьн, йәке Тәрʼа, йәке Мусарʼа у йәке жи Елйасрʼа».</verse>
			<verse number="6">Әԝ ӧса тьрсийа бун, кӧ Пәтрус ньзаньбу чь бежә.</verse>
			<verse number="7">Ԝе гаве әʼԝрәк дәркʼәт ль сәр ԝан кьрә си у дәнгәк жь әʼԝр һат: «Әв ә Кӧрʼе Мьни дәлал! Гӧһдарийа Ԝи бькьн!»</verse>
			<verse number="8">Ньшкева шагьрта ль дора хԝә ньһерʼи, пештьри Иса кәсәк нәдитьн.</verse>
			<verse number="9">Чахе жь чʼийе дьһатьнә хԝаре, Иса тʼәми ль ԝан кьр гот: «Чь кӧ ԝә дит тʼӧ кәсирʼа нәбежьн, һʼәта кӧ Кӧрʼе Мерьв жь мьрьне рʼанәбә».</verse>
			<verse number="10">Шагьрта әв тʼәми хԝәй кьр у жь һәвдӧ пьрсин, кʼа мәʼна ве рʼабуна жь мьрьне чь йә.</verse>
			<verse number="11">У ԝана же пьрси: «Гәло чьма ԛанунзан дьбежьн пешийе гәрәке Елйас бе?»</verse>
			<verse number="12">Әԝи жи ԝанрʼа гот: «Рʼаст ә, пешийе Елйасе бе у һәр тьшти ԝе диса бинә щи. Ле чьма һатийә ньвисаре, кӧ Кӧрʼе Мерьв ԝе гәләки щәфе бькʼьшинә у бе беһӧрмәткьрьне?</verse>
			<verse number="13">Ле Әз ԝәрʼа дьбежьм, Елйас һатийә жи у чаԝа кӧ бона ԝи һатьбу ньвисаре, ӧса жи сәре ԝи кьрьн, чаԝа кӧ дьле ԝан хԝәст».</verse>
			<verse number="14">Гава вәгәрʼийанә щәм шагьртед дьн, дитьн ль дора ԝан әʼлаләтәкә гьран гьртийә у ԛанунзан жи ԝанрʼа кʼәтьбунә дәʼԝе.</verse>
			<verse number="15">Һьнге тʼәмамийа әʼлаләте кӧ Иса дит, гәләки әʼщебмайи ма, бәрбь Ԝи бәзин у сьлав дане.</verse>
			<verse number="16">Иса жь шагьрта пьрси: «Һун бона чь ԝанрʼа кʼәтьнә дәʼԝе?»</verse>
			<verse number="17">Жь нав әʼлаләте мәрьвәки ле вәгәрʼанд у гот: «Дәрсдар! Мьн кӧрʼе хԝәйи рʼӧһʼе лалва гьрти ани щәм Тә.</verse>
			<verse number="18">Кʼидәре кӧ пе дьгьрә ԝи әʼрде дьхә, кʼәф дев дькʼәвә, дьран ле дькьнә чʼьркә-чʼьрк у рʼәԛ дьбә. Мьн һиви жь шагьртед Тә кьр, кӧ ви рʼӧһʼи дәрхьн, ле нькарьбун».</verse>
			<verse number="19">Иса ль ԝан вәгәрʼанд у гот: «Һәй ньсьле нәбаԝәр! Һʼәта кʼәнге Әзе тʼәви ԝә бьм? Һʼәта кʼәнге Әзе ль ԝә сәбьр кьм? Ԝи биньнә щәм Мьн».</verse>
			<verse number="20">Ԝана кӧрʼьк анинә щәм Иса. Гава кӧ рʼӧһʼе һʼәрам Иса дит, перʼа-перʼа кӧрʼьк вәчʼьрʼьканд. Әԝ кʼәтә әʼрде, кʼәф дев кʼәт у пʼьрпьти.</verse>
			<verse number="21">Иса жь баве ԝи пьрси: «Жь кʼәнгева әв йәка тʼәви ԝи дьԛәԝьмә?» Әԝи гот: «Жь зарʼотийеда.</verse>
			<verse number="22">У ви рʼӧһʼи гәләк щара әва авитийә нава егьр у аве, кӧ ԝи бькӧжә. Ле һәгәр жь дәсте Тә те, тьштәки бькә бьра гӧне Тә ль мә бе, аликʼарийа мә бькә!»</verse>
			<verse number="23">Иса ԝирʼа гот: «Тә гот чь? ‹Һәгәр жь дәсте тә те?› Бона йе баԝәр дькә һәр тьшт дьбә».</verse>
			<verse number="24">Ԝе гаве баве кӧрʼьк кьрә ԛирʼин у гот: «Әз баԝәр дькьм. Аликʼарийа нәбаԝәрийа мьн бькә!»</verse>
			<verse number="25">Гава Иса дит кӧ әʼлаләт дьбәзә, тʼопи сәр Ԝи дьбә, ль рʼӧһʼе һʼәрам һьлат у гот: «Һәй рʼӧһʼе кәрʼ у лал, Әз әʼмьри сәр тә дькьм: Жь кӧрʼьк дәркʼәвә у щарәкә дьн нәкʼәви нава ԝи!»</verse>
			<verse number="26">Рʼӧһʼ кьрә ԛирʼин, кӧрʼьк ԛайим вәчʼьрʼьканд же дәркʼәт. У кӧрʼьк бу мина мьрийа, ӧса кӧ гәләка дьгот: «Әԝ мьр!»</verse>
			<verse number="27">Ле Иса дәсте ԝи гьрт, әԝ рʼакьр. Кӧрʼьк жи рʼабу сәкьни.</verse>
			<verse number="28">Чахе Иса кʼәтә мале, шагьртед Ԝи башԛә же пьрсин: «Мә чьма нькарьбу әԝ щьн дәрхьста?»</verse>
			<verse number="29">Иса ль ԝан вәгәрʼанд у гот: «Щьне ви щурʼәйи бь тʼӧ тьшти дәрнайе, пештьри бь дӧа ».</verse>
			<verse number="30">Жь ԝьр чун у нав Щәлилерʼа дәрбаз бун. Иса нәдьхԝәст кӧ кәс ве йәке бьһʼәсә,</verse>
			<verse number="31">чьмки Әԝи шагьртед Хԝә һин дькьр у ԝанрʼа дьгот: «Кӧрʼе Мерьв ԝе бькʼәвә дәсте мәрьва, әԝе Ԝи бькӧжьн, ле пәй кӧштьнерʼа рʼожа сьсийа ԝе рʼабә».</verse>
			<verse number="32">Ле ԝана әв готьн фәʼм нәдькьр, дьтьрсийан жи кӧ жь Ԝи бьпьрсьн.</verse>
			<verse number="33">У әԝ һатьнә Кәфәрнаһуме. Гава Иса малда бу, жь шагьрта пьрси: «Һун рʼеда бона чь һәврʼа кʼәтьбунә дәʼԝе?»</verse>
			<verse number="34">Ԝана дәнге хԝә нәкьр, чьмки рʼеда нав һәвда хәбәр дабун, кʼа жь ԝан кʼи йә йе һәри мәзьн.</verse>
			<verse number="35">Иса рʼуньшт, гази һәр донздәһа кьр у ԝанрʼа гот: «Һәгәр йәк дьхԝазә бьбә йе пеш, гәрәке әԝ бьбә йе һәри паш у хӧламе һʼәмуйа».</verse>
			<verse number="36">У дәсте зарʼокәке гьрт, нав ԝанда да сәкьнандьне, паше әԝ зарʼок да һʼәмеза Хԝә у ԝанрʼа гот:</verse>
			<verse number="37">«Кʼи зарʼокәкә аһа бь наве Мьн ԛәбул кә, әԝ Мьн ԛәбул дькә. У кʼи кӧ Мьн ԛәбул кә, әԝ нә кӧ Мьн, ле Йе кӧ Әз шандьмә ԛәбул дькә».</verse>
			<verse number="38">Йуһʼәнна Исарʼа гот: «Дәрсдар! Мә мәрьвәк дит кӧ бь наве Тә щьн дәрдьхьстьн, ле мә кьр кӧ әм нәһельн, чьмки әԝ пәй мә найе».</verse>
			<verse number="39">Ле Иса гот: «Пешийе ль ԝи нәгьрьн. Кәсәк тʼӧнә кӧ бь наве Мьн кʼәрәмәтәке бькә у перʼа-перʼа бькарьбә һьндава Мьнда хьраб хәбәр дә.</verse>
			<verse number="40">Чьмки әԝе кӧ нә мьԛабьли мә йә, әԝ пьшта мә йә.</verse>
			<verse number="41">Әз рʼаст ԝәрʼа дьбежьм, әԝе кӧ тʼасә ав бьдә ԝә бона хатьре ԝе йәке, кӧ һун пʼара Мәсиһ ьн, әԝе һәԛе хԝә ԛәт ӧнда нәкә.</verse>
			<verse number="42">Кʼи кӧ жь ван бьчʼука йәки, йе кӧ баԝәрийа хԝә Мьн тинә жь рʼе дәрхә, ԝирʼа һе ԛәнщ ә, кӧ бәрашәк стуйе ԝива бе гьредане у бе авитьне нава бәʼре.</verse>
			<verse number="47">Һәгәр чʼәʼве тә, тә жь рʼе дәрдьхә, ԝи дәрхә! Бона тә һе ԛәнщ ә, кӧ тӧ бь чʼәʼвәки бькʼәви Пʼадшатийа Хԝәде, нә кӧ дӧ чʼәʼве тә һәбьн у бейи авитьне щәʼньме.</verse>
			<verse number="48">Ԝе дәре ‹әԝе жь кӧрме нәмьри бенә котьне у агьре жи нәтәмьрә›.</verse>
			<verse number="49">Чьмки һәр мәрьвәке бь егьр бе хԝекьрьне.</verse>
			<verse number="50">Хԝе тьштәки ԛәнщ ә. Ле һәгәр хԝе шорʼайийа хԝә ӧнда кә, һуне чаԝа диса шорʼайийа ԝе биньнә щи? Бьра тәʼма хԝе нава ԝәда бә у бь һәврʼа әʼдьлайийеда бьжин».</verse>
		</chapter>
		<chapter number="10">
			<verse number="1">Иса жь ԝьр рʼабу чу синоре Щьһустане у дәрбази ԝи алийе чʼәме Урдӧне бу. Диса әʼлаләте ль дора Ԝи гьрт у чаԝа әʼдәте Ԝи бу, Әԝи диса әԝ һин кьрьн.</verse>
			<verse number="2">Жь ферьсийа һьнәк незики Ԝи бун у же пьрсин, ԝәки Ԝи бьщерʼьбиньн: «Гәло ль гора Ԛануне рʼаст ә, кӧ мер жьна хԝә бәрʼдә?»</verse>
			<verse number="3">Иса щаба ԝан да у гот: «Муса чь тʼәми да ԝә?»</verse>
			<verse number="4">Ԝана гот: «Муса изьн да, кӧ мер кʼахаза жьнбәрʼдане бьньвисә у жьне бәрʼдә».</verse>
			<verse number="5">Ле Иса ԝанрʼа гот: «Жь дәст сәрһʼьшкийа ԝә Муса әв тʼәми ԝәрʼа ньвиси.</verse>
			<verse number="6">Ле сәре серида, ԝәхте әʼфьрандьне Хԝәде әԝ ‹ԛьсьме мер у жьнеда хӧльԛандьн›.</verse>
			<verse number="7">‹Бона ве йәке мере де у баве хԝә бьһелә, хԝә ль жьна хԝә бьгьрә</verse>
			<verse number="8">у һәр дӧ ԝе бьбьнә бәдәнәк›. Аԝа иди әԝ нә дӧдӧ нә, ле бәдәнәк ьн.</verse>
			<verse number="9">Бона ве йәке әԝед кӧ Хԝәде әԝ кьрьнә йәк, бьра мәрьв ԝан жь һәвдӧ нәԛәтинә».</verse>
			<verse number="10">Гава әԝ диса малда бун, шагьрта бона ве мәсәле жь Ԝи пьрсин.</verse>
			<verse number="11">Иса ԝанрʼа гот: «Кʼи кӧ жьна хԝә бәрʼдә у йәкә дьн бьстинә, һьндава ԝеда зьнекʼарийе дькә</verse>
			<verse number="12">у һәгәр жьн жи мере хԝә бәрʼдә у йәки дьн бьстинә, зьнекʼарийе дькә».</verse>
			<verse number="13">Аԝа зарʼок данинә щәм Иса, кӧ дәсте Хԝә дайнә сәр ԝан, ле шагьрт ль йед данин һьлатьн.</verse>
			<verse number="14">Гава кӧ Иса әв йәк дит, һерс кʼәт у ԝанрʼа гот: «Бьра әԝ зарʼок бенә щәм Мьн, пешийа ԝан нәгьрьн, чьмки Пʼадшатийа Хԝәде пʼара йед аһа йә.</verse>
			<verse number="15">Әз рʼаст ԝәрʼа дьбежьм, кʼи Пʼадшатийа Хԝәде мина зарʼокәке ԛәбул нәкә, әԝ тʼӧ щар накʼәвә нава ԝе».</verse>
			<verse number="16">Паше әԝ зарʼ данә һʼәмеза Хԝә, дәсте Хԝә дани сәр ԝан у дӧа ль ԝан кьр.</verse>
			<verse number="17">Гава Иса рʼийа Хԝәда дьчу, йәк бәрбь Ԝи бәзи, чу ль бәр Ԝи чок да у же пьрси: «Дәрсдаре ԛәнщ, әз чь бькьм, ԝәки жийина һʼәта-һʼәтайе ԝар бьм?»</verse>
			<verse number="18">Иса ԝирʼа гот: «Тӧ чьма Мьнрʼа дьбежи ԛәнщ? Ԛәнщ тʼәне Хԝәде йә, пештьри Ԝи кәсәки дьн тʼӧнә.</verse>
			<verse number="19">Тӧ тʼәмийа зани: ‹Нәкӧжә, зьнекʼарийе нәкә, нәдьзә, шәʼдәтийа дәрәԝ нәдә, худана хәлԛе нәхԝә, ԛәдьре де у баве хԝә бьгьрә› ».</verse>
			<verse number="20">Әԝи гот: «Дәрсдар, әв һʼәму жи мьн жь щаһьлтийа хԝәда хԝәй кьрьнә».</verse>
			<verse number="21">Иса ле ньһерʼи, әԝ һʼьз кьр у готе: «Һе кемасикә тә һәйә. Һәрʼә чи тә һәйә бьфьрошә, бәлайи фәԛира кә, һьнге хьзна тә ԝе ль әʼзмен һәбә. У пәй Мьн ԝәрә ».</verse>
			<verse number="22">Ль сәр ве готьне әԝи рʼәнг авит, мәʼдәкьри чу, чьмки гәләк һәбука ԝи һәбу.</verse>
			<verse number="23">Иса ль дора Хԝә ньһерʼи у шагьртед Хԝәрʼа гот: «Дәԝләтийарʼа чьԛас зәʼмәт ә, кӧ бькʼәвьнә Пʼадшатийа Хԝәде!»</verse>
			<verse number="24">Шагьрт сәр ван готьнед Ԝи әʼщебмайи ман, ле Иса диса думайи кьр у гот: «Лаԝно! Ԝанрʼа чьԛас зәʼмәт ә, бькʼәвьнә Пʼадшатийа Хԝәде, йед кӧ гӧмана хԝә датиньнә сәр дәԝләта хԝә!</verse>
			<verse number="25">Дәвә ԝе ԛӧла дәрзийерʼа һе рʼьһʼәт дәрбаз бә, нә кӧ дәԝләти бькʼәвә Пʼадшатийа Хԝәде».</verse>
			<verse number="26">Шагьрт гәләки әʼщебмайи ман у һәврʼа готьн: «Иди кʼи дькарә хьлаз бә?»</verse>
			<verse number="27">Иса ль ԝан ньһерʼи у гот: «Әԝ тьшт жь дәсте мерьв найе, ле жь дәсте Хԝәде те, чьмки Хԝәде дькарә һәр тьшти бькә».</verse>
			<verse number="28">Һьнге Пәтрус дәстпекьр жерʼа гот: «Аԝа мә һʼәму тьшт һьштийә у пәй Тә һатьнә».</verse>
			<verse number="29">Иса ԝанрʼа гот: «Әз рʼаст ԝәрʼа дьбежьм, тʼӧ кәс тʼӧнә кӧ бона Мьн у Мьзгинийе мал, йан бьра, йан хушк, йан де, йан бав, йан зарʼ, йан әʼрдед хԝә һьштьбьн,</verse>
			<verse number="30">у ль ве дьне сәд ԛат мала, бьра, хушка, дийа, зарʼа у әʼрда тʼәви зерандьна нәстинә у дьнйа дьнда жи жийина һʼәта-һʼәтайе.</verse>
			<verse number="31">Ле гәләкед пеш ԝе бьбьнә йед паш у йед паш ԝе бьбьнә йед пеш».</verse>
			<verse number="32">Аԝа әԝ ль сәр рʼе бун у һәвраз дьчунә Оршәлиме, Иса ль пешийа ԝан дьчу, шагьрт әʼщебмайи дьман у әԝед ль пәй дьһатьн дьтьрсийан. Әԝи диса һәр донздәһ данә алики у дәстпекьр әԝ тьштед кӧ ԝе сәре Ԝи бьԛәԝьмийана ԝанрʼа гот:</verse>
			<verse number="33">«Бьбьһен! Әм һәвраз дьчьнә Оршәлиме. Кӧрʼе Мерьв ԝе бькʼәвә дәсте сәрәкед кʼаһина у ԛанунзана. Әԝе жерʼа кӧштьне дәрхьн у Ԝи бьдьнә дәсте нәщьһуйа</verse>
			<verse number="34">у әԝе ԛәрфе хԝә ль Ԝи бькьн, тʼукьне, бьдьнә бәр ԛамчийа, Ԝи бькӧжьн. У рʼожа сьсийа ԝе жь мьрьне рʼабә».</verse>
			<verse number="35">Һьнге кӧрʼед Зәбәди, Аԛуб у Йуһʼәнна незики Иса бун у готьне: «Дәрсдар, әм дьхԝазьн ԝәки әм жь Тә чь һиви кьн, Тӧ бона мә бьки».</verse>
			<verse number="36">Әԝи жи жь ԝан пьрси: «Һун чь дьхԝазьн кӧ Әз бона ԝә бькьм?»</verse>
			<verse number="37">Ԝан жерʼа гот: «Изьне бьдә кӧ рʼумәта Тәда жь мә йәк ль мьле Тәйи рʼасте, йе дьн жи ль мьле Тәйи чʼәпе рʼуне».</verse>
			<verse number="38">Иса ԝанрʼа гот: «Һун ньзаньн чь дьхԝазьн. Гәло һун дькарьн жь ԝе кʼасе вәхԝьн, йа кӧ Әзе вәхԝьм? Йан жи бь ԝе ньхӧмандьне бенә ньхӧмандьне бь кʼижане Әзе бемә ньхӧмандьне?»</verse>
			<verse number="39">Ԝана жерʼа гот: «Әм дькарьн». Иса ԝанрʼа гот: «Бәле һуне вәхԝьн жь ԝе кʼаса кӧ Әзе вәхԝьм у бенә ньхӧмандьне бь ԝе ньхӧмандьна кӧ Әзе пе бемә ньхӧмандьне,</verse>
			<verse number="40">ле изьна ль мьле Мьни чʼәп у рʼасте рʼуньштьне нә дәсте Мьнда йә. Әԝ щи бона ԝан ьн, кʼижанарʼа һатьнә һазьркьрьне».</verse>
			<verse number="41">Гава һәр дәһә шагьртед дьн әв йәк бьһист, дьле ԝан жь Аԛуб у Йуһʼәнна ма.</verse>
			<verse number="42">Ле Иса әԝ гази щәм Хԝә кьрьн у гот: «Һун заньн йед кӧ нав мьләтада сәрԝер тенә һʼәсабе, сәрдәстийе ль ԝан дькьн у гьрәгьред ԝан жи һʼӧкӧми сәр ԝан дькьн.</verse>
			<verse number="43">Ле нава ԝәда бьра ӧса нибә. Кʼи кӧ нава ԝәда дьхԝазә бьбә йе мәзьн, гәрәке бьбә бәрдәстийе ԝә.</verse>
			<verse number="44">У кʼи кӧ нава ԝәда дьхԝазә бьбә пеш, гәрәке бьбә хӧламе һʼәмуйа.</verse>
			<verse number="45">Чьмки Кӧрʼе Мерьв жи нәһатийә кӧ жерʼа бәрдәстийе бькьн, ле ԝәки Әԝ Хԝәха бәрдәстийе бькә у әʼмьре Хԝә бьдә кӧ гәләка бькʼьрʼә».</verse>
			<verse number="46">Паше әԝ һатьнә Әриһайе. Гава Иса тʼәви шагьртед Хԝә у әʼлаләтәкә гьранва жь бажер дәркʼәт, Кӧрʼе Тимәйо, Бартимәйойе кор ль сәр рʼе рʼуньштьбу пʼарс дькьр.</verse>
			<verse number="47">Гава бьһист кӧ Исайе Ньсрәте дәрбаз дьбә, дәстпекьр кьрә ԛирʼин у гот: «Исайе Кӧрʼе Даԝьд, ль мьн ԝәрә рʼәʼме!»</verse>
			<verse number="48">Гәләка ль ԝи һьлат, ԝәки дәнге хԝә бьбьрʼә, ле әԝи һе дькьрә ԛирʼин у дьгот: «Кӧрʼе Даԝьд, ль мьн ԝәрә рʼәʼме!»</verse>
			<verse number="49">Иса сәкьни у гот: «Гази ԝи кьн». Гази йе кор кьрьн у ԝирʼа готьн: «Чʼәʼве тә рʼоньк! Рʼабә сәр хԝә, гази тә дькә».</verse>
			<verse number="50">Әԝи жи пʼоте хԝә авит, банзда сәр хԝә у һатә щәм Иса.</verse>
			<verse number="51">Иса же пьрси: «Тӧ чь жь Мьн дьхԝази кӧ Әз бона тә бькьм?» Йе кор жерʼа гот: «Дәрсдар, дьхԝазьм чʼәʼвед мьн бьбиньн».</verse>
			<verse number="52">У Иса жерʼа гот: «Һәрʼә, баԝәрийа тә тӧ ԛәнщ кьри». У ԝи чахи чʼәʼвед ԝи дитьн, да пәй Иса чу.</verse>
		</chapter>
		<chapter number="11">
			<verse number="1">Гава әԝ незики Оршәлиме бун у гьһиштьнә чʼийайе Зәйтʼуне у гӧндед Бәйтфаще у Бәйтанйайе, һьнге Иса дӧ шагьртед Хԝә шандьн</verse>
			<verse number="2">у ԝанрʼа гот: «Һәрʼьнә ԝи гӧнде пешбәри хԝә. Һәма чаԝа кӧ һун бькʼәвьне, һуне щәʼшькәкә гьредайи бьбиньн кӧ һе кәсәк ле сийар нәбуйә. Әԝе вәкьн у биньн.</verse>
			<verse number="3">У һәгәр йәк жь ԝә бьпьрсә у бежә: ‹Һун чьма ве йәке дькьн?› бежьне: ‹Хӧданрʼа лазьм ә у ԝе дәстхԝәда бьшинә вьр›».</verse>
			<verse number="4">Әԝ шагьрт чун у ль бәр дәри ль кʼуче, щәʼшькәкә гьредайи дитьн. Гава вәдькьрьн,</verse>
			<verse number="5">һьнәкед ԝьр сәкьни пьрсин: «Һун чь дькьн? Чьма ԝе щәʼшьке вәдькьн?»</verse>
			<verse number="6">Шагьрта щаба ԝан ӧса да, чаԝа кӧ Иса ԝанрʼа готьбу. У әԝ һьштьн.</verse>
			<verse number="7">Щәʼшьк Исарʼа анин, кʼьнщед хԝә авитьнә сәр ԝе у Әԝ ль ԝе сийар бу.</verse>
			<verse number="8">Гәләка кʼьнщед хԝә сәр рʼе рʼадьхьстьн, һьнәка жи жь кʼәԝшен чʼьԛьлед дара дьбьрʼин, сәр рʼе рʼадьхьстьн.</verse>
			<verse number="9">Йед ль пешийа Ԝи у пәй Ԝи кӧ дьчун дькьрьнә ԛирʼин: «Һосанна! Бьмбарәк ә Әԝе кӧ бь наве Хӧдан те!</verse>
			<verse number="10">Бьмбарәк ә әԝ Пʼадшатийа баве мә Даԝьдә кӧ те. Һосанна Йе Һәри Жорьнрʼа! »</verse>
			<verse number="11">Иса кʼәтә Оршәлиме, чу пʼарьстгәһе. Чʼәʼве Хԝә ль һәр тьшти гәрʼанд, ле чьмки иди евар бу, тʼәви һәр донздәһа чу Бәйтанйайе.</verse>
			<verse number="12">Рʼожа дьне, гава әԝ жь Бәйтанйайе дәрдькʼәтьн, Иса бьрʼчи бу.</verse>
			<verse number="13">Дурва дарәкә һежирейә бәлгдайи дит, бәрбь ԝе чу, кʼа тьштәке сәр һәбә. Гава гьһиштә даре, пештьри бәлга тьштәк нәдит, чьмки һе нә ԝәхте һежира бу.</verse>
			<verse number="14">Һьнге Әԝи ԝе дарерʼа гот: «Бьра иди тʼӧ кәс тʼӧ щар бәре тә нәхԝә». Шагьртед Ԝи әв готьн бьһистьн.</verse>
			<verse number="15">У әԝ һатьнә Оршәлиме. Иса кʼәтә пʼарьстгәһе у дәстпекьр әԝед кӧ пʼарьстгәһеда дькʼьрʼин у дьфьротьн дәрхьстьнә дәрва. Тʼәхтед пʼәрәгӧһерʼа у кʼӧрсийед кәвоткфьроша ԝәлгәрʼандьн</verse>
			<verse number="16">у нәһьшт, кӧ тʼӧ кәс тьштәки пʼарьстгәһерʼа дәрбаз кә.</verse>
			<verse number="17">Әԝ һин кьрьн у гот: «Чьма нә ньвисар ә: ‹Мала Мьн ԝе бона һʼәму мьләта мала дӧа бе һʼәсабе›? Ле ԝә әԝ кьрийә ‹шкәфта ԛачаха› ».</verse>
			<verse number="18">Сәрәкед кʼаһина у ԛанунзана әв йәк кӧ бьһистьн, дәстпекьрьн кӧ чаԝа бькьн Ԝи бькьнә фәсале бькӧжьн. Әԝана жь Ԝи дьтьрсийан, чьмки тʼәмамийа әʼлаләте сәр һинкьрьна Ԝи зәндәгьрти мабу.</verse>
			<verse number="19">Гава кӧ рʼо чу ава, Әԝ жь бажер дәркʼәтьн.</verse>
			<verse number="20">Сәре сьбәһе, гава әԝана бәр дарерʼа дәрбаз бун, дитьн кӧ әԝ дара һежире рʼаԝе хԝәва һʼьшк буйә.</verse>
			<verse number="21">Кʼәтә бира Пәтрус у әԝи Исарʼа гот: «Дәрсдар, дина Хԝә бьде, әԝ дара һежирейә кӧ Тә ньфьрʼ ле кьр һʼьшк буйә».</verse>
			<verse number="22">Иса ԝанрʼа гот: «Баԝәрийа ԝә бьра сәр Хԝәде һәбә.</verse>
			<verse number="23">Әз рʼаст ԝәрʼа дьбежьм, кʼи кӧ ви чʼийайирʼа бежә: ‹Рʼабә хԝә бавежә бәʼре› у дӧдьли нәбә, ле баԝәр бькә кӧ готьна ԝи ԝе бьԛәԝьмә, ӧса жи ԝе бьбә.</verse>
			<verse number="24">Бона ве йәке Әз ԝәрʼа дьбежьм, һун чь кӧ нава дӧада бьхԝазьн, баԝәр бькьн кӧ ԝә иди стандийә у хԝәстьна ԝә ԝе бе сери.</verse>
			<verse number="25">У гава кӧ һун дьсәкьньн у дӧа дькьн, бьбахшиньн, һәгәр тьштәки ԝә һьндава кәсәкида һәбә, ԝәки Баве ԝәйи әʼзмана жи нәһәԛийед ԝә бьбахшинә ԝә.</verse>
			<verse number="26">Ле һәгәр һун нәбахшиньн, Баве ԝәйи әʼзмана жи нәһәԛийед ԝә набахшинә ԝә».</verse>
			<verse number="27">У әԝ диса һатьнә Оршәлиме. Дәма кӧ Иса пʼарьстгәһеда дьгәрʼийа, сәрәкед кʼаһина, ԛанунзан у рʼуспи һатьнә щәм Ԝи</verse>
			<verse number="28">у же пьрсин: «Тӧ бь чь һʼӧкӧми ван кьра дьки? Кʼе әв һʼӧкӧм дайә Тә, кӧ Тӧ ван кьра бьки?»</verse>
			<verse number="29">Иса ԝанрʼа гот: «Әзе жи тьштәки жь ԝә бьпьрсьм. Һәгәр ԝә щаба Мьн да, Әзе жи ԝәрʼа бежьм, кӧ Әз бь чь һʼӧкӧми ван кьра дькьм:</verse>
			<verse number="30">Һʼӧкӧме ньхӧмандьна Йуһʼәнна жь әʼзмен бу йан жь мәрьва? Щаба Мьн бьдьн!»</verse>
			<verse number="31">Әԝана нав һәвда шеԝьрин у готьн: «Һәгәр әм бежьн: ‹Жь әʼзмен бу›, Әԝе бежә: ‹Ле ԝә чьма әԝ баԝәр нәкьр?›</verse>
			<verse number="32">Ле һәгәр әм бежьн: ‹Жь мәрьва бу?..›» Әԝ жь әʼлаләте дьтьрсийан, чьмки һʼәмуйа ԛәбул кьрьбу кӧ Йуһʼәнна рʼаст пʼехәмбәр бу.</verse>
			<verse number="33">Щаба Иса дан у готьн: «Әм ньзаньн». Иса ԝанрʼа гот: «Әз жи ԝәрʼа набежьм кӧ Әз бь чь һʼӧкӧми ван кьра дькьм».</verse>
		</chapter>
		<chapter number="12">
			<verse number="1">У бь мәсәла дәст бь хәбәрдане кьр, ԝанрʼа гот: «Мәрьвәки рʼәзе тьрийа дани, дора ԝе сур кьр, һʼәԝзәки тьриһʼьнщьрʼандьне теда кʼола, һеланәкә нобәдара чекьр у әԝ бь кʼьре да рʼәзвана, чу ԝәлатәки дьн.</verse>
			<verse number="2">Ԝәхтда хӧламәк шандә щәм рʼәзвана, ԝәки жь ԝи рʼәзи бәре пʼара хԝә жь ԝан бьстинә.</verse>
			<verse number="3">Ле ԝана әԝ гьрт, кʼӧтан у дәствала вәрʼекьрьн.</verse>
			<verse number="4">У ԝи диса хӧламәки дьн шандә щәм ԝан, ле ԝана сәри ле шкенанд у әԝ рʼобәт кьрьн.</verse>
			<verse number="5">Әԝи йәки дьн шанд, ԝана әԝ жи кӧшт. Ԝи гәләкед дьн шандьн, ԝана һьнәк жь ԝан кʼӧтан у һьнәк жи кӧштьн.</verse>
			<verse number="6">Бона ԝи тʼәне йәк мабу кӧ бьшанда, кӧрʼе хԝәйи дәлал. Хӧләсә рʼабу әԝ жи шанд у гот: ‹Һьлбәт ԝе жь кӧрʼе мьн шәрм бькьн›.</verse>
			<verse number="7">Ле әв рʼәзванед һан ль һәв шеԝьрин у готьн: ‹Әв ԝаре ԝи йә! Ԝәрьн әм ви бькӧжьн, миратʼе мәрʼа бьминә›.</verse>
			<verse number="8">Һьнге әԝ гьртьн кӧштьн у щьнйазе ԝи жь рʼәз дәрхьстьнә дәр.</verse>
			<verse number="9">Дә ижар хԝәйе рʼәз ԝе чь бькә? Нә әԝе бе ԛьрʼа рʼәзвана бинә у рʼәз бьдә һьнәкед дьн?</verse>
			<verse number="10">Чьма ԝә әԝ ньвисар нәхԝәндийә? ‹Әԝ кәвьре кӧ һоста тʼәхсир кьр, әԝ бу сәре әʼнишке.</verse>
			<verse number="11">Әв йәк жь алийе Хӧданда ԛәԝьми у ль бәр чʼәʼве мә һʼәйр-һʼӧжмәкʼар ә!› »</verse>
			<verse number="12">Сәрԝеред щьһуйа фәʼм кьрьн, кӧ Иса әв мәсәлә ани сәр ԝан, кьрьн кӧ Ԝи бьгьрьн, ле жь әʼлаләте тьрсийан, кʼәрба Әԝ һьштьн у чун.</verse>
			<verse number="13">Паше ԝана һьнәкә жь ферьсийа у пьштгьред Һеродәс шандьнә щәм Ԝи, ԝәки Ԝи бь хәбәред дәве Ԝи бьгьрьн.</verse>
			<verse number="14">Әԝана һатьн у жерʼа готьн: «Дәрсдар! Әм заньн кӧ Тӧ йәки рʼаст и. Мьнәте жь кәси наки, чьмки нав мәрьвада фьрԛийе данайни, ле рʼийа Хԝәде рʼаст һин дьки. Гәло рʼаст ә кӧ әм хәрщ бьдьнә Ԛәйсәр йан на? Әм бьдьн, йан нәдьн?»</verse>
			<verse number="15">Ле дӧрʼутийа ԝан кӧ Исава әʼйан бу гот: «Чьма һун Мьн дьщерʼьбиньн? Мьнрʼа зивәки биньн кӧ Әз бьбиньм».</verse>
			<verse number="16">Ԝана жерʼа зивәк ани. Әԝи жь ԝан пьрси: «Әв наве ньвисар у сьфәт йе кʼе йә?» Ԝана гот: «Йед Ԛәйсәр ьн».</verse>
			<verse number="17">Иса ԝанрʼа гот: «Ԝәки ӧса йә, чь кӧ йед Ԛәйсәр ьн бьдьнә Ԛәйсәр у чь кӧ йед Хԝәде нә бьдьнә Хԝәде». У сәр Ԝи әʼщебмайи ман.</verse>
			<verse number="18">Садуԛи, кӧ дьбежьн рʼабуна мьрийа тʼӧнә, һьнәкә жь ԝан һатьнә щәм Иса у же пьрсин:</verse>
			<verse number="19">«Дәрсдар! Муса мәрʼа ньвисийә: ‹Һәгәр бьре йәки безӧрʼәт бьмьрә у жьне стухар бьһелә, бьра бьре ԝи жьна ԝи бьстинә у ԝаре бьре хԝә шин кә›.</verse>
			<verse number="20">Аԝа һʼәфт бьра һәбун. Бьре мәзьн жьнәк станд, безӧрʼәт мьр.</verse>
			<verse number="21">Бьчʼуке ԝи әԝ жьн станд, әԝ жи безӧрʼәт мьр, ӧса жи һатә сәре йе сьсийа.</verse>
			<verse number="22">Хӧләсә ван һәр һʼәфт бьра жи әԝ жьн станд у безӧрʼәт мьрьн, пәй ԝанрʼа жи әԝ жьн мьр.</verse>
			<verse number="23">Дә ижар ԝе Рʼожа Рʼабуне, гава мьри рʼабьн, әва жьна ԝе кʼижан бьрайирʼа бькʼәвә? Чьмки һәр һʼәфта жи әԝа стандьбу».</verse>
			<verse number="24">Иса ль ԝан вәгәрʼанд у гот: «Нә һун жь дәст ве йәке хальфи нә, кӧ нә ньвисара заньн, нә жи ԛәԝата Хԝәде?</verse>
			<verse number="25">Гава йед мьри жь мьрьне рʼабьн, ԝе нә бьзәԝьщьн у нә жи мер кьн, чьмки әԝе мина мьлйакʼәтед әʼзмана бьн.</verse>
			<verse number="26">Ле дәрһәԛа рʼабуна мьрийада, чьма ԝә Кʼьтеба Мусада нәхԝәндийә сәрһатийа дара дьрʼийеда кӧ чаԝа Хԝәде Мусарʼа дьбежә: ‹Әз Хԝәдейе Бьраһим, Хԝәдейе Исһаԛ у Хԝәдейе Аԛуб ьм›?</verse>
			<verse number="27">Әԝ нә Хԝәдейе мьрийа йә, ле Хԝәдейе зендийа йә. Һун лап хальфи нә!»</verse>
			<verse number="28">Ԛанунзанәки кӧ шәрʼ-дәʼԝе ԝан бьһист у дина хԝә жи дайе, кӧ Иса чаԝа ԛәнщ щаба ԝан да, незики Иса бу у же пьрси: «Кʼижан тʼәми сәр һʼәму тʼәмийарʼа йә?»</verse>
			<verse number="29">Иса ле вәгәрʼанд: «Әв ә тʼәмийа сәр тʼәмийарʼа: ‹Бьбьһе, Исраел! Хӧдан Хԝәдейе мә Хӧданәк ә.</verse>
			<verse number="30">Хӧдан Хԝәдейе хԝә һʼьз бькә, бь тʼәмамийа дьле хԝә, бь тʼәмамийа щанийа хԝә, бь тʼәмамийа һʼьше хԝә у бь тʼәмамийа ԛәԝата хԝә›.</verse>
			<verse number="31">Йа дӧда жи әв ә: ‹Һәвале хԝә ԝәкә хԝә һʼьз бькә›. Жь ван мәстьр тʼӧ тʼәми тʼӧнә».</verse>
			<verse number="32">Ижар ԛанунзан Ԝирʼа гот: «Рʼаст ә, Дәрсдар! Тә рʼаст гот, кӧ ‹Хӧдан йәк ә у жь Ԝи пештьр йәки майин тʼӧнә›.</verse>
			<verse number="33">У ‹бь тʼәмамийа дьл, бь тʼәмамийа аԛьл, бь тʼәмамийа ԛәԝате Хԝәде һʼьзкьрьн› у ‹һәвале хԝә жи ԝәкә хԝә һʼьзкьрьн› сәр һәр дийарийед тʼәвайишәԝате у ԛӧрбанед майинрʼа йә».</verse>
			<verse number="34">Иса дина Хԝә дайе, кӧ ԝи бь аԛьли щаба хԝә да, жерʼа гот: «Тӧ жь Пʼадшатийа Хԝәде нә дур и». Пәй ве йәкерʼа, иди тʼӧ кәси нәԝерьбу тьштәк жь Ԝи бьпьрсийа.</verse>
			<verse number="35">Гава кӧ Иса пʼарьстгәһеда һин дькьр, гот: «Ԛанунзан чаԝа дьбежьн кӧ Мәсиһ кӧрʼе Даԝьд ә?</verse>
			<verse number="36">Нә Даԝьд хԝәха пе Рʼӧһʼе Пироз дьбежә? ‹Хӧдан готә Хӧдане мьн: Ль мьле Мьни рʼасте рʼуне, һʼәта кӧ Әз дьжмьнед Тә бькьмә бьне пʼийед Тә›.</verse>
			<verse number="37">Аԝа Даԝьд хԝәха кӧ Ԝи ‹Хӧдан› һʼәсаб дькә, иди Әԝ чаԝа дьбә кӧрʼе Даԝьд?» Ԝе әʼлаләта гьран бь дьл у әшԛ гӧһдарийа Иса дькьр.</verse>
			<verse number="38">Һинкьрьна Хԝәда Әԝи гот: «Һʼәвза хԝә жь ԝан ԛанунзана бькьн, йед кӧ һʼьз дькьн бь чӧхед дьреж бьгәрʼьн, базарада сьлаве бьдьнә ԝан,</verse>
			<verse number="39">кʼьништада кʼӧрсийед пешьн бьгьрьн у шайийада жи һәрәма жорьн рʼунен.</verse>
			<verse number="40">Әвана аликива малед жьнәбийа һʼуфи хԝә дькьн, алийе дьнва жи бона хԝәкʼьфшкьрьне дӧайе хԝә дьреж дькьн. Диԝана ԝане һе гьран бә».</verse>
			<verse number="41">Иса ль пешбәри пʼәрәданга пʼарьстгәһе рʼуньшт у дина Хԝә дайе, кӧ әʼлаләте чаԝа пʼәрә давитьнә пʼәрәданге. Гәләк дәԝләтийа гәләк авитьне.</verse>
			<verse number="42">Жьнәбикә бәләнгаз жи һат у дӧ пол, кӧ дькьрә ԛӧрʼушәк, авите.</verse>
			<verse number="43">Иса шагьртед Хԝә гази щәм Хԝә кьрьн у ԝанрʼа гот: «Әз рʼаст ԝәрʼа дьбежьм, кӧ әве жьнәбийа бәләнгаз жь ван һʼәмуйа зәʼфтьр авитә пʼәрәданге,</verse>
			<verse number="44">Ван һʼәмуйа жь зедәйа һәбука хԝә авитьне. Ле әве ве бәләнгазийа хԝәда чи ԝе һәбу кӧ пе әʼбуре хԝә бькьра һʼәму авите».</verse>
		</chapter>
		<chapter number="13">
			<verse number="1">Гава Иса жь пʼарьстгәһе дәркʼәт, жь шагьртед Ԝи йәки Ԝирʼа гот: «Дәрсдар! Һәла дина Хԝә бьде әв чь кәвьр ьн у чь авайи нә!»</verse>
			<verse number="2">Иса ль ԝи вәгәрʼанд у готе: «Тӧ ван авайийед мәзьн дьбини? Әв һʼәмуйе жи ԝеран бьн, ль вьр кәвьре ль сәр кәвьр ԛәт нәминә!»</verse>
			<verse number="3">Гава Иса ль чʼийайе Зәйтʼуне, ль пешбәри пʼарьстгәһе рʼуньштьбу, Пәтрус, Аԛуб, Йуһʼәнна у Әндраԝьс башԛә же пьрсин:</verse>
			<verse number="4">«Бежә мә, әԝ тьшт ԝе кʼәнге бьԛәԝьмьн? У бәри ԛәԝьмандьна ԝан һʼәмуйа, чь нишане бьбьн?»</verse>
			<verse number="5">Һьнге Иса дәстпекьр у ԝанрʼа гот: «Һаш жь хԝә һәбьн, кӧ тʼӧ кәс ԝә нәхапинә.</verse>
			<verse number="6">Гәләк ԝе пе наве Мьн бен у бежьн: ‹Әз ьм Мәсиһ› у ԝе гәләка бьхальфиньн.</verse>
			<verse number="7">Гава һун дәнге шәрʼа у бәʼса шәрʼа бьбьһен, һун хԝә ӧнда нәкьн. Гәрәке әв тьшт бьԛәԝьмьн, ле әԝ һе нә ахьри йә.</verse>
			<verse number="8">Мьләте рʼабә сәр мьләт, пʼадшатийе рʼабә сәр пʼадшатийе, щи-щийа ԝе әʼрдһʼәж у хәлайи-щәлайе бьбьн. Ле әв һʼәму мина еша кʼӧлфәте йә, кӧ дәстпедькә пе дьгьрә.</verse>
			<verse number="9">Ле һун һаш жь хԝә һәбьн! Ԝе ԝә бьбьнә бәр диԝана у кʼьништада ԝә бькʼӧтьн. Бона Мьн ԝе ԝә бәр ԝәли у пʼадша бьдьнә сәкьнандьне, ԝәки һун бәр ԝан шәʼдәтийе бьдьн.</verse>
			<verse number="10">Гәрәке пешийе Мьзгини һʼәму мьләтарʼа бе дайине.</verse>
			<verse number="11">Гава кӧ ԝә бьгьрьн бьбьнә бәр диԝане, пешда хәм нәкьн кӧ һуне чь бежьн. Ле ԝе дәме чь ԝәрʼа бе дайине, ԝе жи бежьн, чьмки нә кӧ һуне хәбәр дьн, ле Рʼӧһʼе Пироз.</verse>
			<verse number="12">Бьра ԝе бьре хԝә бьдә кӧштьне у бав кӧрʼе хԝә. Зарʼе рʼабьнә сәр де у баве хԝә у ԝан бьдьнә кӧштьне.</verse>
			<verse number="13">У бона наве Мьн һуне бәр чʼәʼве һʼәмуйа рʼәш бьн. Ле әԝе кӧ һʼәта хьлазийе тәйах кә, әԝе хьлаз бә.</verse>
			<verse number="14">Аԝа чахе һун ԝе ‹һʼәрамийа ԝеранкьрьне› бьбиньн, ль ԝи щийе нәщайиз сәкьни», (әԝе кӧ дьхунә бьра фәʼм бькә) «һьнге әԝед кӧ Щьһустанеда нә бьра бьрʼәвьнә чʼийа.</verse>
			<verse number="15">У әԝе кӧ сәр хани йә бьра жорда нәйе хԝаре у нәкʼәвә һьндӧрʼ, ԝәки тьштәки һьлдә.</verse>
			<verse number="16">У әԝе кӧ кʼәԝшенда йә бьра вәнәгәрʼә кӧ пʼоте хԝә һьлдә.</verse>
			<verse number="17">Ле ԝәй ль һʼәмла у дәстдәргуша ԝан рʼожада!</verse>
			<verse number="18">Дӧа бькьн кӧ әв йәк зьвьстанеда нәԛәԝьмә.</verse>
			<verse number="19">Чьмки ԝан рʼожада ԝе тәнгасикә ӧса бьбә, ԝәки жь рʼожа кӧ Хԝәде дьнйа әʼфьрандийә һʼәта ньһа нәбуйә у нә жи ԝе бьбә.</verse>
			<verse number="20">Һәгәр Хӧдан әԝ рʼож кьн нәкьрьна, тʼӧ кәс хьлаз нәдьбу, ле бона хатьре ԝан бьжартийед кӧ Ԝи бьжартьнә, әԝ рʼож кьн кьрьнә.</verse>
			<verse number="21">Һьнге, һәгәр йәк ԝәрʼа бежә: ‹Мәсиһ ва йә ль вьр ә›, йан жи: ‹Ԝа йә дәра һан ә›, баԝәр нәкьн.</verse>
			<verse number="22">Чьмки мәсиһ у пʼехәмбәред дәрәԝ ԝе дәрен. Ԝе нишан у кʼәрәмәта бькьн, һәгәр дәст ԝанва бе, ԝе бьжартийа жи бьхальфиньн.</verse>
			<verse number="23">Ле һун һаш жь хԝә һәбьн! Мьн һәр тьшт пешда ԝәрʼа гот.</verse>
			<verse number="24">Ле ԝан рʼожада, пәй ԝе тәнгасийерʼа, ‹рʼуйе рʼойе ԝе бе гьртьне у һиве рʼонайа хԝә нәдә,</verse>
			<verse number="25">стәйрке жь әʼзмен бькʼәвьн, у тʼопед әʼзмана ԝе жь рʼийед хԝә дәрен ›.</verse>
			<verse number="26">У һьнге ԝе бьбиньн, Кӧрʼе Мерьв бь ԛәԝата мәзьн у рʼумәт әʼԝрава те.</verse>
			<verse number="27">Ԝи чахи Әԝе мьлйакʼәтед Хԝә бьшинә у бьжартийед Хԝә жь һәр чар ԛӧлба бәрәв кә, жь пʼәрʼед әʼрде гьрти һʼәта пʼәрʼед әʼзмен.</verse>
			<verse number="28">Жь дара һежире дәрсәке һин бьн: Чахе кӧ чʼьԛьлед ԝе тәрʼ дьбьн у бәлгед ԝе дьбьшкьвьн, иди һун заньн кӧ һавин незик ә.</verse>
			<verse number="29">Ӧса жи гава һун бьбиньн кӧ әв йәк дьԛәԝьмьн, бьзаньбьн кӧ Әԝ незик ә, ль бәр шемике йә.</verse>
			<verse number="30">Әз рʼаст ԝәрʼа дьбежьм, әва ньсьла дәрбаз набә, һʼәта кӧ әв һʼәму тьшт нәԛәԝьмьн.</verse>
			<verse number="31">Әʼрд у әʼзмане дәрбаз бьн, ле готьнед Мьн тʼӧ щар дәрбаз набьн.</verse>
			<verse number="32">Ле бона ԝе рʼоже у ԝе сьһʼәте тʼӧ кәс ньзанә, нә мьлйакʼәтед әʼзмен у нә жи Кӧрʼ, ле тʼәне Бав.</verse>
			<verse number="33">Һаш жь хԝә һәбьн! Һʼьшйар бьминьн! Чьмки һун ньзаньн кʼәнге ԝәхте перʼа бьгьһижә.</verse>
			<verse number="34">Әв йәк мина мәрьвәки йә, кӧ мала хԝә дьһелә у дәрдькʼәвә рʼеԝитийе. Бәри чуйине тʼәмийа мала хԝә дьдә хӧламед хԝә, шьхӧле ԝан һәр кәси дьде у әʼмьри сәр дәргәһван дькә, кӧ һʼьшйар бьминә.</verse>
			<verse number="35">Бона ве йәке һʼьшйар бьминьн, чьмки һун ньзаньн малхе мале ԝе кʼәнге бе, еваре йан ниве шәве, йан ԝәхте бангдана дика, йан сәре сьбәһе.</verse>
			<verse number="36">Нәбә кӧ ньшкева Әԝ бе у ԝә хәԝеда бьгьрә.</verse>
			<verse number="37">Әз чь ԝәрʼа дьбежьм, һʼәмуйарʼа дьбежьм: Һʼьшйар бьминьн!»</verse>
		</chapter>
		<chapter number="14">
			<verse number="1">Аԝа дӧ рʼож шунда ԝе Щәжьна Дәрбазбуне у Щәжьна Нане Шкәва бьбуйа. Сәрәкед кʼаһина у ԛанунзана мәщаләке дьгәрʼийан, кӧ чаԝа Иса дьзива бь фелбазийе бьгьрьн, бькӧжьн</verse>
			<verse number="2">у дьготьн: «Бьра әв йәк щәжьнеда нибә, ԝәки щьмәʼт рʼанәбә сәр ньга».</verse>
			<verse number="3">Гава Иса ль Бәйтанйайе мала Шьмһʼуне кʼотида, ль сәр сьфре рʼуньшти бу, кʼӧлфәтәк һат, дәрданәкә ԝейә алабастьрейи рʼуне нардейи сафи у гәләки бьһа һәбу. Ԝе әԝ шушә шкенанд у әԝ рʼун рʼетә сәр сәре Иса.</verse>
			<verse number="4">Һьнәкә ԝьр һерс кʼәтьн у һәврʼа дьготьн: «Һʼәйфа ви рʼуни! Чьма әва зийана бу?</verse>
			<verse number="5">Мә дькарьбу әв рʼуна сесьд зиви зедәтьр бьфьрота у бәлайи фәԛира кьра». Бь ви аԝайи әԝ кʼӧлфәта рʼәзил кьрьн.</verse>
			<verse number="6">Ле Иса гот: «Жь ԝе кʼӧлфәте вәгәрʼьн! Чьма һун хатьре ԝе дькʼәвьн? Әԝе тьштәки ԛәнщ бона Мьн кьр.</verse>
			<verse number="7">Фәԛире һәр гав тʼәви ԝә бьн. Кʼәнге һун бьхԝазьн, һун дькарьн ԛәнщийе ԝанрʼа бькьн. Ле Әзе һәр гав нав ԝәда нибьм.</verse>
			<verse number="8">Чь жь дәсте ԝе дьһат әԝе кьр. Әԝе пешда бәдәна Мьн дәфьнкьрьнерʼа рʼун кьр.</verse>
			<verse number="9">Әз рʼаст ԝәрʼа дьбежьм, дьнйайеда кʼидәре әва Мьзгинийа бе даннасинкьрьне, ԝе кьрьна ве кʼӧлфәте жи бона биранина ԝе бе готьне».</verse>
			<verse number="10">Һьнге Щьһудайе Исхәрйоти, йәки жь һәр донздәһа, чу щәм сәрәкед кʼаһина, ԝәки Иса бьдә дәсте ԝан.</verse>
			<verse number="11">Ԝан жи гава әв йәк бьһист, ша бун у пʼәрә ԝирʼа соз дан. У Щьһуда жь һьнгева мәщаләке дьгәрʼийа кӧ чаԝа Иса бьдә дәсте ԝан.</verse>
			<verse number="12">Рʼожа пешьнә Щәжьна Нане Шкәвада кӧ бәрхе ԛӧрбана Щәжьна Дәрбазбуне дьһатә сәржекьрьне, шагьрта жь Иса пьрси: «Тӧ ль кʼӧ дьхԝази Шива Щәжьна Дәрбазбуне бьхԝи, ԝәки әм һәрʼьн тәрʼа һазьр кьн?»</verse>
			<verse number="13">Иса дӧ шагьртед Хԝә шандьн у ԝанрʼа гот: «Һәрʼьнә бажер. Мәрьвәке рʼасти ԝә бе, щерʼе аве ль сәр мьла. Пәй ԝи һәрʼьнә ԝе мала кӧ әԝ дьче</verse>
			<verse number="14">у бежьнә хԝәйе мале: ‹Дәрсдар дьбежә: Кʼане әԝ ода мевана, йа кӧ Әзе теда тʼәви шагьртед Хԝә шива Щәжьна Дәрбазбуне бьхԝьм?›</verse>
			<verse number="15">Һьнге әԝе ль ԛате жорьн одәкә мәзьнә һәвдайи у һазьр нишани ԝә кә, ль ԝе дәре шиве бона мә һазьр кьн».</verse>
			<verse number="16">Шагьрта да сәр рʼе чунә бажер у чаԝа кӧ ԝанарʼа готьбу ӧса жи дитьн у шива Щәжьна Дәрбазбуне һазьр кьрьн.</verse>
			<verse number="17">Гава рʼо чу ава, Иса тʼәви һәр донздәһа чу ԝе дәре.</verse>
			<verse number="18">Чахе ль сәр сьфре рʼуньштьн у нане хԝә дьхԝарьн, Иса гот: «Әз рʼаст ԝәрʼа дьбежьм, йәки жь ԝә ԝе нәмамийа Мьн бькә, йе кӧ тʼәви Мьн нен дьхԝә».</verse>
			<verse number="19">Әԝ бәр хԝә кʼәтьн у дәстпекьрьн йәк-йәк жь Ԝи пьрсин: «Дьбә кӧ әз ьм?»</verse>
			<verse number="20">Әԝи ԝанрʼа гот: «Әԝ йәк нава ԝә һәр донздәһада йә, йе кӧ пәʼрийе хԝә тʼәви Мьн тʼаседа дькә.</verse>
			<verse number="21">Рʼаст Кӧрʼе Мерьв ԝе ӧса һәрʼә чаԝа кӧ бона Ԝи һатийә ньвисаре. Ле ԝәй ль ԝи мәрьве кӧ нәмамийа Кӧрʼе Мерьв бькә! Ԝирʼа һе ԛәнщ бу кӧ әԝ ԛәт дьне нәкʼәта».</verse>
			<verse number="22">Гава ԝана һе нан дьхԝар, Иса нан һьлда шькьри да, кәркьр да шагьрта у гот: «Һан һьлдьн! Әва бәдәна Мьн ә».</verse>
			<verse number="23">Пәйрʼа кʼас һьлда шькьри да у да ԝан. Һʼәмуйа жи жь ԝе вәхԝар.</verse>
			<verse number="24">У ԝанрʼа гот: «Әва хуна Мьн ә бона пәймане, кӧ бона гәләка те рʼетьне.</verse>
			<verse number="25">Әз рʼаст ԝәрʼа дьбежьм, иди Әз жь вьр шунда тʼӧ щар жь мәйа тьрийе вәнахԝьм, һʼәта ԝе рʼожа кӧ Әзе Пʼадшатийа Хԝәдеда жь йа ну вәхԝьм».</verse>
			<verse number="26">Паше ԝана зәбурәк стьра, дәркʼәтьн чунә чʼийайе Зәйтʼуне.</verse>
			<verse number="27">У Иса ԝанрʼа гот: «Һун һʼәмуйе жи жь Мьн пʼьшк бьн һәрʼьн, чьмки ньвисар ә: ‹Әзе ль шьвен хьм у пәзе жи бәла-бәлайи бә›.</verse>
			<verse number="28">Ле гава кӧ Әз жь мьрьне рʼабьм, Әзе бәри ԝә һәрʼьмә Щәлиле».</verse>
			<verse number="29">Пәтрус жерʼа гот: «Һәгәр һʼәму жи жь Тә пʼьшк бьн һәрʼьн, ле әз на».</verse>
			<verse number="30">Иса ԝирʼа гот: «Әз рʼаст тәрʼа дьбежьм, һәма ишәв һе бәри кӧ дик дӧ щара банг дә, те се щара Мьн инкʼар ки».</verse>
			<verse number="31">Ле Пәтрус сәр йа хԝә дьма у дьгот: «Һәгәр щи бе, әзе тʼәви Тә бьмьрьм жи, ле тʼӧ щар Тә инкʼар накьм!» Һʼәмуйа жи аһа дьгот.</verse>
			<verse number="32">Пәй ԝе йәкерʼа әԝ чунә ԝи щийе кӧ жерʼа Гетшәмани дьбежьн у Әԝи шагьртед Хԝәрʼа гот: «Вьра рʼунен, һʼәта кӧ Әз дӧа бькьм».</verse>
			<verse number="33">Ԝи Пәтрус, Аԛуб у Йуһʼәнна тʼәви Хԝә бьрьн у дәстпекьр кʼәсәр кʼьшанд у Хԝәда шәԝьти.</verse>
			<verse number="34">Ԝи ԝанрʼа гот: «Дьле Мьн һаԛас дәрд у кʼәдәр ә, мина бәр мьрьне. Вьра бьминьн у һʼьшйар бьн».</verse>
			<verse number="35">Һьнәки пешда чу, Хԝә дәвәрʼу авитә әʼрде у дӧа кьр, кӧ һәгәр мәщал һәбә, әва сьһʼәта сәр Ԝирʼа дәрбаз бә.</verse>
			<verse number="36">У гот: «Абба, Баво! Һәр мәщал жь дәсте Тә те. Әве кʼасе жь Мьн дур хә. Ле бьра хԝәстьна Мьн нибә, ле йа Тә бә».</verse>
			<verse number="37">Паше һатә щәм шагьрта, әԝ рʼазайи дитьн у готә Пәтрус: «Шьмһʼун, тӧ рʼазайи? Тә нькарьбу кӧ сьһʼәтәке тӧ һʼьшйар бьмайи?</verse>
			<verse number="38">Һʼьшйар бьминьн у дӧа бькьн, ԝәки һун нәкʼәвьнә нава щерʼьбандьне. Бәле рʼӧһʼ рʼази йә, ле бәдән сьст ә».</verse>
			<verse number="39">Диса чу дӧа кьр, хут әԝ хәбәр готьн.</verse>
			<verse number="40">У һат диса әԝ хәԝеда дитьн, чьмки чʼәʼвед ԝан жь хәԝе вәнәдьбун. У ньзаньбун чь щаба Ԝи бьдана.</verse>
			<verse number="41">Щара сьсийа жи һат у ԝанрʼа гот: «Һун һәла һе рʼазайи нә у рʼьһʼәт дьбьн? Бәс ә! Ԝәхт перʼа гьһишт. Ва йә Кӧрʼе Мерьв дькʼәвә дәсте гӧнәкʼара.</verse>
			<verse number="42">Рʼабьн әм һәрʼьн. Ва йә әԝе кӧ нәмамийа Мьн дькә незик бу».</verse>
			<verse number="43">Һәма һьнге гава Ԝи һе хәбәр дьда, Щьһудайе кӧ йәк жь һәр донздәһа бу, һат. Әԝи тʼәви хԝә жь алийе сәрәкед кʼаһина, ԛанунзана у рʼуспийада әʼлаләтәкә гьран анибу, бь дара у шура.</verse>
			<verse number="44">Аԝа нәмаме Ԝи әʼшәрәт дабу ԝан у готьбу: «Әз кʼижани кӧ рʼамусьм, Әԝ ә, Ԝи бьгьрьн у бь фәсал бьбьн».</verse>
			<verse number="45">Һәма һьнге жи Щьһуда һатә щәм Иса у гот: «Дәрсдар! » у рʼамуса.</verse>
			<verse number="46">Ԝана дәст авитә Иса у Әԝ гьртьн.</verse>
			<verse number="47">Ле йәки жь йед кӧ тʼәви Ԝи сәкьни бун, шуре хԝә кʼьшанд ль хӧламе сәрәккʼаһин хьст у гӧһе ԝи пәканд.</verse>
			<verse number="48">Һьнге Иса ԝанрʼа гот: «Те бежи ԝә сәр ԛачахәкида гьртийә, кӧ һун бь дара у шура һатьнә Мьн бьгьрьн?</verse>
			<verse number="49">Нә Әз һәр рʼож тʼәви ԝә пʼарьстгәһеда бум Мьн һун һин дькьрьн, ле ԝә Әз нәдьгьртьм. Ле бона кӧ ньвисар бенә сери, әв йәк ԛәԝьми».</verse>
			<verse number="50">Һьнге һʼәму шагьрта Әԝ һьшт у рʼәвин.</verse>
			<verse number="51">Хортәк пәй Ԝи дьчу, пʼарчʼәки кʼьтане ль бәдәна ԝийә тәʼзи пʼечʼайи бу. Әʼлаләте әԝ гьрт,</verse>
			<verse number="52">ле ԝи әԝ кʼьтан һьшт у рʼут-тәʼзи жь дәсте ԝан рʼәви.</verse>
			<verse number="53">Иса бьрьнә щәм сәрәккʼаһин. Һʼәму сәрәкед кʼаһина, рʼуспи у ԛанунзан ԝьр щьвийан.</verse>
			<verse number="54">Пәтрус дурва пʼе-пʼе пәй Ԝи чу, һʼәта кʼәтә һʼәԝша сәрәккʼаһин. Ԝьр тʼәви нобәдара ль бәр егьр рʼуньшт у хԝә гәрм дькьр.</verse>
			<verse number="55">Сәрәкед кʼаһина у тʼәмамийа щьвина гьрәгьра жи ль шәʼдәтикә мьԛабьли Иса дьгәрʼийан, ԝәки Ԝи бькӧжьн, ле нә дьдитьн.</verse>
			<verse number="56">Гәләка мьԛабьли Ԝи шәʼдәтийа дәрәԝ дьда, ле шәʼдәтийа ԝан һәвдӧ нәдьгьрт.</verse>
			<verse number="57">Һьнге һьнәк рʼабун у мьԛабьли Ԝи шәʼдәтийа дәрәԝ дан у готьн:</verse>
			<verse number="58">«Мә бьһист кӧ Ви мәрьви гот: ‹Әзе ве пʼарьстгәһа кӧ бь дәста һатийә чекьрьне һьлшиньм у се рʼожада пʼарьстгәһәкә дьнә бе дәстлекʼәтьн чекьм›».</verse>
			<verse number="59">Ле шәʼдәтийа ԝан жи һәвдӧ нәдьгьрт.</verse>
			<verse number="60">Һьнге сәрәккʼаһин рʼабу нава ԝанда сәкьни у жь Иса пьрси: «Бона ван шәʼдәтийа кӧ әвана мьԛабьли Тә дьдьн Тӧ чьма щабәке нади?»</verse>
			<verse number="61">Ле Әԝи дәнге Хԝә нәкьр у тʼӧ щаб нәда. Сәрәккʼаһин диса жь Ԝи пьрси у готе: «Тӧ йи Мәсиһ, Кӧрʼе Йе һежайи шькьрийе?»</verse>
			<verse number="62">Иса готе: «Әз ьм. У һуне Кӧрʼе Мерьв ль кʼеләка Йе Һәри Зор, ль мьле ԝийи рʼасте рʼуньшти у ль сәр әʼԝред әʼзмен те бьбиньн».</verse>
			<verse number="63">Һьнге сәрәккʼаһин кʼьнщед хԝә ԛәлаштьн у гот: «Иди шәʼдә чи мәрʼа нә?</verse>
			<verse number="64">Ԝә бьһист Әԝи чаԝа Хԝәде беһӧрмәт кьр! Ԝәва чаԝа хӧйа дьбә?» Һʼәмуйа жи Әԝ нәһәԛ кьрьн готьн, кӧ Әԝ йе кӧштьне йә.</verse>
			<verse number="65">Һьнге һьнәка дәстпекьр тʼуйи Ԝи кьрьн, рʼуйе Ԝи ньхамтьн, данә бәр кʼӧлма у жерʼа готьн: «Дә пʼехәмбәртийе бькә!» Нобәдара жи Әԝ бьр у данә бәр шәмаԛа.</verse>
			<verse number="66">Гава Пәтрус ль жере һʼәԝшеда бу, жь щарийед сәрәккʼаһин йәк һатә ԝьр.</verse>
			<verse number="67">Әԝе кӧ дит Пәтрус хԝә ль бәр егьр гәрм дькә, ль ԝи ньһерʼи у гот: «Тӧ жи тʼәви әԝи ньсрәти буйи, тʼәви Иса».</verse>
			<verse number="68">Ле әԝи инкʼар кьр у гот: «Әз ньзаньм у фәʼм накьм кӧ тӧ чь дьбежи». Әԝ жь һʼәԝше дәркʼәт чу сьвдәра ль бәр дәргәһ, дик банг да.</verse>
			<verse number="69">Гава кӧ щарийе әԝ ль ԝе дәре дит, диса готә йед дор-бәра сәкьни бун: «Әва жи йәки жь ԝан ә».</verse>
			<verse number="70">Ле әԝи диса инкʼар кьр. У хеләке шунда, йед кӧ ԝьр сәкьни бун, диса Пәтрусрʼа готьн: «Һәбә-тʼӧнәбә тӧ жи жь ԝан и, чьмки тӧ жь Щәлиле йи у хәбәрдана тә жи тә дьфьрошә ».</verse>
			<verse number="71">Ле Пәтрус дәст бь ньфьрʼа кьр, сонд хԝар у гот: «Әз Ԝи мәрьви нас накьм, бона кʼижани һун дьбежьн».</verse>
			<verse number="72">Перʼа-перʼа дик щара дӧда банг да. У Пәтрус әԝ готьна Иса кӧ ԝирʼа готьбу ани бира хԝә: «Бәри кӧ дик дӧ щара банг дә, те се щара Мьн инкʼар ки». Ль сәр ве йәке дәстпекьр гьрийа.</verse>
		</chapter>
		<chapter number="15">
			<verse number="1">Сәре сьбәһе зу сәрәкед кʼаһина тʼәви рʼуспийа, ԛанунзана у тʼәмамийа щьвина гьрәгьрарʼа шеԝьрин. Иса гьредан у бьрьн данә дәсте Пилато.</verse>
			<verse number="2">Пилато жь Ԝи пьрси у гот: «Тӧ йи Пʼадше щьһуйа?» Әԝи щаб да у гот: «Тә бь дәве хԝә гот».</verse>
			<verse number="3">Һьнге сәрәкед кʼаһина гәләк тьштада авитьнә Ԝи.</verse>
			<verse number="4">Пилато диса жь Ԝи пьрси у гот: «Тӧ ԛәт щабәке нади? Дина Хԝә бьде, кӧ чьԛаси давежьнә Тә!»</verse>
			<verse number="5">Ле Иса иди тʼӧ щаб нәда ԝи, һʼәта кӧ Пилато шаш ма.</verse>
			<verse number="6">Аԝа һәр Щәжьна Дәрбазбунеда әʼдәте ԝәли бу, кӧ гьртики щьмәʼтерʼа бәрʼдә, кʼижан кӧ ԝан бьхԝәста.</verse>
			<verse number="7">Гьртик кәледа һәбу наве ԝи Барабас, кӧ тʼәви рʼабәрикʼаред һәвалед хԝә сәрһьлданеда мер кӧштьбун.</verse>
			<verse number="8">Әʼлаләт щьвийа у жь ԝәли хԝәст кӧ әԝ ль анәгори ԝи әʼдәте хԝә хԝәстьна ԝан бькә.</verse>
			<verse number="9">Пилато жи ԝанрʼа гот: «Һун дьхԝазьн ԝәки әз бона ԝә Пʼадше щьһуйа бәрʼдьм?»</verse>
			<verse number="10">Әԝи заньбу кӧ сәрәкед кʼаһина жь дәст һʼәвсудийе Иса дабунә дәсте ԝи.</verse>
			<verse number="11">Ле сәрәкед кʼаһина һе нав әʼлаләте дан, кӧ бьхԝазьн ԝәки Барабас бона ԝан бе бәрʼдане.</verse>
			<verse number="12">Пилато диса жь ԝан пьрси у гот: «Ле әз иди Әԝи чаԝа бькьм, йе кӧ һун жерʼа Пʼадше щьһуйа дьбежьн?»</verse>
			<verse number="13">Ԝана кьрә ԛирʼин у готьн: «Ԝи хач кә!»</verse>
			<verse number="14">Пилато ԝанрʼа гот: «Чьма? Әви чь хьраби кьрийә?» Ле ԝана һе дькьрә ԛирʼин: «Ԝи хач кә!»</verse>
			<verse number="15">Пилато хԝәст кӧ әʼлаләт рʼази кьра, Барабас бона ԝан бәрʼда. У Иса да бәр ԛамчийа у да дәсте ԝан, ԝәки бе хачкьрьне.</verse>
			<verse number="16">Һьнге әскәра Әԝ бьрә һьндӧрʼе сәрайе, аԝа готи һʼәԝша ԛәсьра ԝәли у һʼәму рʼәфа әскәра ль сәр щьвандьн.</verse>
			<verse number="17">Чӧхәки ширк ле кьрьн у тʼащәк жь стьрийа вәгьрти данә сери.</verse>
			<verse number="18">Дәстпекьрьн сьлав дане у готьн: «Хԝәш бә Пʼадше щьһуйа!»</verse>
			<verse number="19">Пе ԛамиш ль сәре Ԝи дьхьстьн, тʼуйи Ԝи дькьрьн у ль сәр чока ль бәр Ԝи та дьбун.</verse>
			<verse number="20">Ле пәй ԛәрфкьрьнерʼа, әԝ чӧхе ширк же ехьстьн, кʼьнщед Ԝи ле кьрьн у бьрьнә дәрва кӧ Ԝи хач кьн.</verse>
			<verse number="21">Шьмһʼуне жь Курене, баве Скәндәр у Рʼуфо ԝьррʼа дәрбаз дьбу, кӧ жь кʼәԝшен дьһат. Әскәра пʼейи сәр ԝи кьрьн кӧ хаче Иса һьлдә.</verse>
			<verse number="22">Иса бьрьнә ԝи щийе кӧ жерʼа Голгота дьготьн, кӧ те фәʼмкьрьне: «Щийе Ԛафа».</verse>
			<verse number="23">Шәрава зьмьр тʼәвкьри дане кӧ вәхԝә, ле Ԝи вәнәхԝар.</verse>
			<verse number="24">Әԝ хач кьрьн, сәр кʼьнщед Ԝи пʼәшк авитьн, кʼа кʼерʼа ԝе чь бькʼәвә, нава хԝәда бәла кьрьн.</verse>
			<verse number="25">У сьбәһе сьһʼәт нәһә бу, гава Әԝ хач кьрьн.</verse>
			<verse number="26">Ньвисара нәһәԛийа Ԝи аһа ньвисар бу: «ПʼАДШЕ ЩЬҺУЙА».</verse>
			<verse number="27">Тʼәви Ԝи дӧ ԛачах жи хач кьрьн, йәк ль мьле Ԝийи рʼасте, йе дьн ль мьле Ԝийи чʼәпе.</verse>
			<verse number="28">Бь ви аԝайи әԝ ньвисар һатә сери, йа кӧ дьбежә: «Әԝ тʼәви зӧлмкʼара һатә һʼәсабе».</verse>
			<verse number="29">У әԝед кӧ ԝьррʼа дьчун-дьһатьн, әԝ беһӧрмәт дькьрьн, сәре хԝә дьһʼәжандьн у дьготьне: «Һейи! Нә Тәйе пʼарьстгәһ һьлшанда у се рʼожада чекьра,</verse>
			<verse number="30">дә Хԝә хьлаз кә, жь хач ԝәрә хԝаре!»</verse>
			<verse number="31">Ӧса жи сәрәкед кʼаһина тʼәви ԛанунзана нав хԝәда ԛәрфе хԝә ле дькьрьн у дьготьн: «Хәлԛ хьлаз кьр, ле Хԝә нькарә хьлаз кә!</verse>
			<verse number="32">Дә бьра ньһа Мәсиһ, Пʼадше Исраеле жь хаче бе хԝаре, ԝәки әм бьбиньн у баԝәр бькьн». Йед тʼәви Ԝи һатьбунә хачкьрьне жи тәʼн ль Ԝи дьхьстьн.</verse>
			<verse number="33">Нивро жь сьһʼәта донздәһа һʼәта сьһʼәта сьсийа, тʼәмамийа әʼрде бу тәʼри.</verse>
			<verse number="34">У сьһʼәта сьсийа Иса бь дәнгәки бьльнд кьрә ԛирʼин у гот: «Елойи, Елойи, лама сабахтани?» кӧ те фәʼмкьрьне: «Хԝәдейе Мьн, Хԝәдейе Мьн, Тә чьма Әз һьштьм?»</verse>
			<verse number="35">Әԝе кӧ незик сәкьнибун, гава әв хәбәр бьһистьн, готьн: «Бьньһерʼьн, Әԝ гази Елйас дькә».</verse>
			<verse number="36">Жь ԝан йәк бәзи, луфька бәʼре һьлда сьркеда кьр, ԛамишәкива дани у дьрежи Ԝи кьр, кӧ вәхԝә у гот: «Бьсәкьньн. Әм бьбиньн кʼа Елйасе бе Ԝи бинә хԝаре».</verse>
			<verse number="37">Иса бь дәнгәки бьльнд кьрә ԛирʼин у рʼӧһʼе Хԝә да.</verse>
			<verse number="38">Ԝи чахи пʼәрʼда пʼарьстгәһе жь сери һʼәта бьни ԛәльши, бу дӧ тиша.</verse>
			<verse number="39">Сәрсәде кӧ ль пешбәри Иса сәкьни бу, гава дит кӧ Иса чаԝа рʼӧһʼе Хԝә да, гот: «Рʼасти жи әва Мәрьва Кӧрʼе Хԝәде бу!»</verse>
			<verse number="40">Ль ԝе дәре кʼӧлфәт жи һәбун, кӧ дурва ль ве йәке дьньһерʼин. Мәрйәма Мәждәлани, Мәрйәма дийа һәр дӧ бьра, Аԛубе бьчʼук у Йусес у ӧса жи Сәлома нав ԝанда бун.</verse>
			<verse number="41">Әвана һьнге, гава Иса ль Щәлиле бу, пәй Ԝи дьчун у жерʼа хьзмәткʼари дькьрьн. Пештьри ван, гәләк кʼӧлфәтед дьн жи ԝьр һәбун, кӧ тʼәви Иса һатьбунә Оршәлиме.</verse>
			<verse number="42">Әв йәк рʼожа тʼьвдарәккьрьне бу, аԝа готи рʼожа бәри шәмийе. Бәре еваре</verse>
			<verse number="43">Усьве Аримәтйайи һат, әԝ йәки хԝәйиԛәдьр у әндәме щьвина гьрәгьра бу. Әԝ хԝәха жи ль һивийа Пʼадшатийа Хԝәде бу. Ԝи тӧрӧш кьр, чу щәм Пилато, щьнйазе Иса же хԝәст.</verse>
			<verse number="44">Пилато бьһист кӧ Иса иди мьрийә, әʼщебмайи ма. Гази сәрсәд кьр у же пьрси: «Рʼаст ә кӧ Әԝ ӧса зу мьрийә?»</verse>
			<verse number="45">Гава әԝ жь сәрсәд әʼсәйи пе һʼәсийа, щьнйаз да Усьв.</verse>
			<verse number="46">Ԝи ԛәдәке кʼьтани кʼьрʼи, щьнйаз ани хԝаре, пе кʼәфән кьр, тʼьрбәкеда дани, йа кӧ ԛәйеда кʼолайи бу. Кәвьрәк һол кьрә бәр дәре тʼьрбе.</verse>
			<verse number="47">Мәрйәма Мәждәлани у Мәрйәма дийа Йусес дитьн кӧ әԝ ль кʼӧ дәре һатә дәфьнкьрьне.</verse>
		</chapter>
		<chapter number="16">
			<verse number="1">Пәй рʼожа шәмийерʼа Мәрйәма Мәждәлани, Мәрйәма дийа Аԛуб у Сәлома чун бьһарәт кʼьрʼин, ԝәки һәрʼьн ль щьнйазе Иса дьн.</verse>
			<verse number="2">Рʼожа һʼәфтийейә пешьн сәре сьбәһе зу, ԝәхте рʼо дәркʼәт, әԝ чунә сәр тʼьрбе.</verse>
			<verse number="3">Ԝана рʼева һәврʼа дьгот: «Кʼи ԝе бона мә кәвьр жь бәр дәре тʼьрбе һол кә?»</verse>
			<verse number="4">Чьмки кәвьр гәләки мәзьн бу. У гава кӧ ль жоре ньһерʼин, дина хԝә дане, кӧ кәвьр жь бәр һол кьри йә.</verse>
			<verse number="5">У чахе чунә һьндӧрʼе тʼьрбе, дина хԝә дане, хортәки чӧхе сьпи ԝәргьрти ԝе ль алийе рʼасте рʼуньшти йә. Кʼӧлфәт гәләк зәндәгьрти ман.</verse>
			<verse number="6">Ле әԝи ԝанрʼа гот: «Зәндәгьрти нәминьн! Һун ль ԝи Исайе Ньсрәте дьгәрʼьн, Йе кӧ һатә хачкьрьне. Әԝ жь мьрьне рʼабуйә! Әԝ нә ль вьр ә. Ва йә әԝ щийе кӧ Әԝ ле данибу.</verse>
			<verse number="7">Дә ньһа һәрʼьн бежьнә шагьртед Ԝи у Пәтрус, кӧ Әԝе бәри ԝә һәрʼә Щәлиле. Ль ԝьр һуне Ԝи бьбиньн, чаԝа кӧ Әԝи ԝәрʼа готийә».</verse>
			<verse number="8">Әԝ кʼӧлфәт жь тʼьрбе дәркʼәтьн рʼәвин, чьмки рʼьсасе әԝ гьртьбун у дьләрьзин. Кәсирʼа жи тьштәк нәготьн, чьмки саԝе ль ԝан гьртьбу.</verse>
			<verse number="9">Гава Иса рʼожа һʼәфтийейә пешьн сьбәһе зу жь мьрьне рʼабу, Ԝи пешийе Хԝә нишани Мәрйәма Мәждәлани кьр, йа кӧ һʼәфт щьн же дәрхьстьбу.</verse>
			<verse number="10">Әԝе жи чу әԝ йәк гиһандә әԝед кӧ тʼәви Иса гәрʼийабун, кӧ шин дькьрьн у дьгьрийан.</verse>
			<verse number="11">Ле гава ԝана бьһист кӧ Иса сах ә у Хԝә нишани Мәрйәме кьрийә, баԝәр нәкьрьн.</verse>
			<verse number="12">Пәй ван йәкарʼа Әԝи Хԝә дьлԛәки дьнда нишани жь ԝан дӧда кьр, йед кӧ дьчунә кʼәԝшен.</verse>
			<verse number="13">Әԝана жи чун әԝ хәбәр гиһандьнә йед майин. Ле готьна ԝан жи баԝәр нәкьрьн.</verse>
			<verse number="14">Пәй ве йәкерʼа Иса Хԝә нишани йанздәһа кьр, гава әԝ ль сәр сьфре рʼуньштьбун. Әԝи ль ԝан һьлат бона нәбаԝәри у сәрһʼьшкийа ԝан, чьмки ԝана йед кӧ Әԝ жь мьрьне рʼабуйи дитьбун баԝәр нәкьрьн.</verse>
			<verse number="15">У ԝанрʼа гот: «Һәрʼьнә һәр чар алийед дьнйайе у Мьзгинийе бьдьнә һәр мәрьви.</verse>
			<verse number="16">Әԝе кӧ баԝәр бькә у бе ньхӧмандьне ԝе хьлаз бә, ле әԝе кӧ баԝәр нәкә диԝана ԝи ԝе бьбә.</verse>
			<verse number="17">Әԝе кӧ баԝәр дькьн, әв нишане ԝанрʼа дийар бьн: Бь наве Мьн ԝе щьна дәрхьн, бь зьманед ну ԝе хәбәр дьн,</verse>
			<verse number="18">ԝе мәʼра бь дәсте хԝә бьгьрьн у һәгәр әԝ тьштәки жәʼр жи вәхԝьн, тʼӧ зьраре ль ԝан нәбә. Әԝе дәстед хԝә дайньнә сәр нәхԝәша у нәхԝәше ԛәнщ бьн».</verse>
			<verse number="19">Аԝа Хӧдан Иса пәй ԝе хәбәрдана тʼәви ԝанрʼа һьлкʼьшийа әʼзмен у ль мьле Хԝәдейи рʼасте рʼуньшт.</verse>
			<verse number="20">Шагьрт жи чун, ль һәр щийи даннасин кьрьн. Хӧдан пьштоване ԝан бу у бь ван нишана хәбәра Хԝә дьда избаткьрьне, кʼижанед кӧ бь дәсте ԝан дьбун.</verse>
		</chapter>
	</book>
	<book number="42">
		<chapter number="1">
			<verse number="1">Тʼейофилойе хԝәйиԛәдьр, ньһа гәләка дәстпекьрийә сәрһатийа ԝан тьштед нава мәда буйи ӧса рʼез кьн,</verse>
			<verse number="2">чаԝа әԝед кӧ пешийе бь чʼәʼве хԝә дитьбун у әв Мьзгини бәла дькьрьн, мәрʼа готьн.</verse>
			<verse number="3">Әз жи чаԝа йәки һе зува рʼаст пәй ԝан һʼәму тьшта дьчум, мьн рʼе терʼа дит кӧ бь һур-гьли тәрʼа бьньвисьм,</verse>
			<verse number="4">ԝәки тӧ рʼастийа ԝан тьштед кӧ һин буйи, бьзаньби.</verse>
			<verse number="5">Чахе Һеродәс пʼадшайе Щьһустане бу, кʼаһинәк жь бәрәка Әбийа һәбу, наве ԝи Зәкәрийа бу. Жьна ԝи жи жь әʼсьле Һарун бу, наве ԝе Елизабет.</verse>
			<verse number="6">Әвана һәр дӧ жи ль бәр Хԝәде рʼаст бун у нав һʼәму тʼәми у ԛанунед Хӧданда беԛӧсур дьчун.</verse>
			<verse number="7">Ле зарʼед ԝан тʼӧнәбун, чьмки Елизабете зарʼ нәданин у һәр дӧйа жи әʼмьре хԝә дәрбаз кьрьбун.</verse>
			<verse number="8">Аԝа чахе Зәкәрийа дора бәрәка хԝәда хьзмәткʼарийа кʼаһинтийе ль бәр Хԝәде дькьр,</verse>
			<verse number="9">бь әʼдәте кʼаһинтийеда пʼәшк ԝирʼа кʼәт, кӧ һәрʼә пʼарьстгәһа Хӧдан, бьхуре бьшәԝьтинә.</verse>
			<verse number="10">У дәма шәԝьтандьна бьхуре, тʼәмамийа щьмәʼте дәрва дӧа дькьр.</verse>
			<verse number="11">Һьнге мьлйакʼәте Хӧдан ԝива хӧйа бу у алийе рʼастева кʼеләка горигәһа бьхуре сәкьни.</verse>
			<verse number="12">Чахе Зәкәрийа дит, тʼәвиһәв бу у саԝ кʼәтә сәр ԝи.</verse>
			<verse number="13">Ле мьлйакʼәт ԝирʼа гот: «Зәкәрийа, нәтьрсә! Дӧа тә һатә бьһистьне, кʼӧлфәта тә Елизабете тәрʼа кӧрʼәки бинә у те наве ԝи Йуһʼәнна дайни.</verse>
			<verse number="14">Әԝе тәрʼа бьбә әшԛ у шайи у гәләке бь буйина ԝи ша бьн.</verse>
			<verse number="15">Чьмки әԝе ль бәр Хӧдан мәзьн бә. Тʼӧ щар гәрәке шәрав-араԛе вәнәхԝә. У һе зьке дийа хԝәда, ԝе бь Рʼӧһʼе Пироз тʼьжи бә.</verse>
			<verse number="16">Ԝе жь зарʼед Исраеле гәләка бәрбь Хӧдан Хԝәдейе ԝан вәгәрʼинә.</verse>
			<verse number="17">Әԝе бь рʼӧһʼ у ԛәԝата Елйас пʼехәмбәр пешийа Хӧданва һәрʼә, ԝе дьле бава сәр зарʼада у нәельма бәрбь фәʼмдарийа рʼаста вәгәрʼинә, ԝәки щьмәʼтәке бона Хӧдан һазьр кә».</verse>
			<verse number="18">Зәкәрийа мьлйакʼәтрʼа гот: «Әзе ве йәке чаԝа бьзаньбьм? Әз кал ьм у кʼӧлфәта мьн жи әʼмьре хԝә иди дәрбаз кьрийә».</verse>
			<verse number="19">Мьлйакʼәт ле вәгәрʼанд у готе: «Әз Щьбрайил ьм, кӧ ль бәр Хԝәде дьсәкьньм. У әз һатьмә шандьне, кӧ тәрʼа бежьм у ве мьзгинийе бьдьмә тә.</verse>
			<verse number="20">Ва те лал би у нькарьби хәбәр ди, һʼәта ԝе рʼожа кӧ әв тьшт бенә сери, чьмки тә әԝ готьнед мьн баԝәр нәкьрьн, кӧ ԝе ԝәхте хԝәда бенә сери».</verse>
			<verse number="21">Һʼәта һьнге щьмәʼт һивийа Зәкәрийа бу у әʼщебмайи дьман, кӧ әԝ пʼарьстгәһеда дәрәнги дькʼәт.</verse>
			<verse number="22">У чахе әԝ дәркʼәтә дәрва, иди нькарьбу ԝанарʼа хәбәр да. Ԝана шьк бьр, кӧ пʼарьстгәһеда тьшт һатийә ль бәр чʼәʼва. У әԝи бь нишана ԝанарʼа хәбәр дьда у лал ма.</verse>
			<verse number="23">Гава рʼожед хьзмәткьрьна ԝи хьлаз бун, чу мала хԝә.</verse>
			<verse number="24">Пәй ԝан рʼожарʼа, кʼӧлфәта ԝи, Елизабет һʼәмлә дәркʼәт, пенщ мәһа әԝе хԝә вәдьшарт у дьгот:</verse>
			<verse number="25">«Әв чь йәк бу ван рʼожада Хӧдан бона мьн кьр, һʼале мьнда ньһерʼи у ԛара мьн жь нав мәрьва да һьлдане».</verse>
			<verse number="26">Мәһа шәшада Хԝәде мьлйакʼәт Щьбрайил шандә бажарәки Щәлиле кӧ наве ԝи Ньсрәт бу,</verse>
			<verse number="27">щәм ԛизәкә бькʼьр, йа кӧ мәрьвәки бь наве Усьве мала Даԝьдрʼа нишанкьри бу. Наве ԛизьке Мәрйәм бу.</verse>
			<verse number="28">Мьлйакʼәт ԝева хӧйа бу у готе: «Сьлав ль тә ԛизька кʼәрәм ле буйийе, Хӧдан тʼәви тә йә ».</verse>
			<verse number="29">Әԝа сәр готьна ԝи тʼәвиһәв бу у фькьри: «Гәло әв чь сьлав ә?»</verse>
			<verse number="30">У мьлйакʼәт жерʼа гот: «Мәрйәм, нәтьрсә! Чьмки тә кʼәрәм жь Хԝәде станд.</verse>
			<verse number="31">Ва те һʼәмлә дәрейи Кӧрʼәки бини у наве Ԝи Иса дайни.</verse>
			<verse number="32">Әԝе мәзьн бә у Кӧрʼе Йе Һәри Жорьн ԝе бе готьне. У Хӧдан Хԝәде ԝе тʼәхте баве Ԝи Даԝьд бьдә Ԝи.</verse>
			<verse number="33">Әԝе һʼәта-һʼәтайе пʼадшатийе сәр мала Аԛуб бькә у хьлазийа Пʼадшатийа Ԝи ԝе тʼӧнәбә».</verse>
			<verse number="34">Мәрйәме мьлйакʼәтрʼа гот: «Әв йәке чаԝа бьбә, чьмки әз һәла һе ԛиз ьм?»</verse>
			<verse number="35">Мьлйакʼәт ле вәгәрʼанд у гот: «Рʼӧһʼе Пироз ԝе бе сәр тә у ԛәԝата Йе Һәри Жорьн ԝе сәр тә бькә си. Бона ве йәке әԝ Пирозе кӧ ԝе жь тә бьбә, әԝ Кӧрʼе Хԝәде ԝе бе готьне.</verse>
			<verse number="36">Ва йә омьда тә Елизабет жи, йа кӧ безӧрʼәт дьһатә готьне, ԝе мәзьнайийа хԝәда әва мәһа шәша йә кӧрʼәкида һʼәмлә йә.</verse>
			<verse number="37">Чьмки щәм Хԝәде тьштәки нәбуйине тʼӧнә».</verse>
			<verse number="38">Ԝи чахи Мәрйәме гот: «Әз щарийа Хӧдан ьм. Бьра анәгори готьна тә бона мьн бьбә». У мьлйакʼәт жь щәм ԝе чу.</verse>
			<verse number="39">Ԝан рʼожада Мәрйәм рʼабу ләз чу алийе чʼийа, бажарәки Щьһуда.</verse>
			<verse number="40">Әԝ кʼәтә мала Зәкәрийа у сьлав да Елизабете.</verse>
			<verse number="41">Гава Елизабете сьлава Мәрйәме бьһист, зарʼок зьке ԝеда львийа. Елизабет Рʼӧһʼе Пирозва тʼьжи бу</verse>
			<verse number="42">у бь дәнгәки бьльнд кьрә гази гот: «Тӧ нав кʼӧлфәтада бьмбарәк и у бәре зьке тәда жи бьмбарәк ә.</verse>
			<verse number="43">Әв чь бәхтәԝарик ә кӧ дийа Хӧдане мьн сәр мьнда һат?</verse>
			<verse number="44">Гава дәнге сьлава тә кʼәтә гӧһе мьн, зарʼок зьке мьнда жь шабуна лист.</verse>
			<verse number="45">Хԝәзи ль ԝе, кӧ готьна Хӧдан баԝәр дькә, кӧ чь жерʼа һатийә готьне, ԝе бе сери».</verse>
			<verse number="46">Мәрйәме гот: «Нәфса мьн пәсьне Хӧдан дьдә</verse>
			<verse number="47">у рʼӧһʼе мьн бь Хԝәде Хьлазкьре мьн ша дьбә,</verse>
			<verse number="48">чьмки Әԝи бәре Хԝә мьлуктийа щарийа Хԝәда кьр. Ва жь вьр шунда һʼәму ньсьле хԝәзийа хԝә ль мьн биньн,</verse>
			<verse number="49">чьмки Хԝәдейе Зор бона мьн тьштед пʼьрʼ мәзьн кьрьн. Наве Ԝи пироз ә.</verse>
			<verse number="50">Рʼәʼма Ԝи ԛьрʼнә-ԛьрʼнә ль сәр ԝан ә, йед кӧ жь Ԝи дьтьрсьн.</verse>
			<verse number="51">Ԛәԝата дәсте Хԝә Әԝи да кʼьфше у йед кӧ дьле хԝәда кʼӧбар-бабах ьн бәла-бәлайи кьрьн.</verse>
			<verse number="52">Йед ԛәԝат жь кʼӧрсийа анин хԝаре у йед мьлук бьльнд кьрьн.</verse>
			<verse number="53">Йед бьрʼчи бь тьштед ԛәнщ тʼер кьрьн у йед дәԝләти дәствала вәрʼекьрьн.</verse>
			<verse number="54">Рʼәʼма Хԝә ани бира Хԝә, али хӧламе Хԝә, Исраел кьр,</verse>
			<verse number="55">чаԝа кал-бавед мә, Бьраһим у зӧрʼәта ԝирʼа бона һʼәта-һʼәтайе созе Хԝә дабу».</verse>
			<verse number="56">Мәрйәм ԝәкә се мәһа щәм Елизабете ма, паше вәгәрʼийа мала хԝә.</verse>
			<verse number="57">Аԝа дәма ԝәльдандьна Елизабете перʼа гьһишт, кӧрʼәк жерʼа бу.</verse>
			<verse number="58">Һәвал-һогьред ԝе бьһистьн кӧ Хӧдан рʼәʼма хԝәйә мәзьн бона ԝе кьрийә, тʼәви ԝе ша дьбун.</verse>
			<verse number="59">Рʼожа һʼәйштада һатьн кӧ кӧрʼьк сьнәт кьн у наве баве ԝи Зәкәрийа ле кьн.</verse>
			<verse number="60">Ле дийа ԝи гот: «На, наве ԝи гәрәке Йуһʼәнна бә».</verse>
			<verse number="61">Ԝерʼа готьн: «Нава мәрьвед тәда бь ԝи нави кәсәк тʼӧнә».</verse>
			<verse number="62">Һьнге ԝана бь нишана жь баве ԝи пьрсин кӧ чь нави дьхԝазә ԝи кә.</verse>
			<verse number="63">Әԝи жи тʼәхтәк хԝәст у ль сәр ньвиси: «Наве ԝи Йуһʼәнна йә». Һʼәму әʼщебмайи ман.</verse>
			<verse number="64">Дәстхԝәда зар-зьмане ԝи вәбу, хәбәр да, шькьри да Хԝәде.</verse>
			<verse number="65">Тьрсе һʼәму щинаред ԝан гьрт у тʼәмамийа чʼийайед Щьһустанеда бона ве йәке дьһатә готьне.</verse>
			<verse number="66">Һʼәмуйед кӧ дьбьһистьн, бира хԝәда хԝәй дькьрьн, дьготьн: «Гәло әв кӧрʼьке бьбә чь?» Чьмки дәсте Хӧдан перʼа бу.</verse>
			<verse number="67">Баве ԝи Зәкәрийа бь Рʼӧһʼе Пироз тʼьжи бу, пʼехәмбәрти кьр у гот:</verse>
			<verse number="68">«Шькьр жь Хӧдан Хԝәдейе Исраелерʼа кӧ сәрик да щьмәʼта Хԝә у азайи жерʼа ани.</verse>
			<verse number="69">Жь мала хӧламе Хԝә Даԝьд бона мә Хьлазкьрәки зор рʼакьр,</verse>
			<verse number="70">чаԝа Әԝи һе бәреда бь дәве пʼехәмбәред Хԝәйә пироз готийә,</verse>
			<verse number="71">кӧ әм жь дьжмьнед хԝә у дәсте һʼәму хернәхԝаза хьлаз бьн,</verse>
			<verse number="72">рʼәʼме кал-бавед мә бькә, пәймана Хԝәйә пироз</verse>
			<verse number="73">у ԝе сонда кӧ баве мә Бьраһимрʼа хԝар бир бинә,</verse>
			<verse number="74">ԝәки жь дәсте дьжмьна азабуйи, әм бькарьбьн бе тьрс у хоф,</verse>
			<verse number="75">һʼәму рʼожед әʼмьре хԝәда, рʼаст у һʼәлал Ԝи бьһʼәбиньн.</verse>
			<verse number="76">Тӧ, ло кӧрʼько, те пʼехәмбәре Йе Һәри Жорьн бейи готьне, те пешийа Хӧданва һәрʼи, ԝәки рʼийа Ԝи һазьр ки</verse>
			<verse number="77">у занәбуна азайийе бьди щьмәʼта Ԝи бь бахшандьна гӧнед ԝан.</verse>
			<verse number="78">Жь рʼәʼм у һʼӧба Хԝәдейе мә чаԝа жорда рʼо кӧ дәрте, ӧса ԝе сәрики бьдә мә,</verse>
			<verse number="79">ԝәки йед кӧ тәʼристанийе у бьн сийа мьрьнеда дьминьн рʼонайи кә у ньгед мә дайнә сәр рʼийа әʼдьлайийе».</verse>
			<verse number="80">Кӧрʼьк мәзьн дьбу у бь рʼӧһʼ ԛәԝат дьгьрт у һʼәта рʼожа Исраелева хӧйа бу жи ль бәрʼийе дьма.</verse>
		</chapter>
		<chapter number="2">
			<verse number="1">Ԝан рʼожада жь Аԝгустойе Ԛәйсәр әʼмьр дәркʼәт, кӧ һʼәму мәрьвед Императорийа Рʼомайе бенә навньвисаре.</verse>
			<verse number="2">Әв навньвисара пешьн һена Куренйойе ԝәлийе Сурйайеда һатә кьрьне.</verse>
			<verse number="3">Һʼәму дьчунә бажаре хԝә, кӧ һәр кәс наве хԝә бьдә ньвисаре.</verse>
			<verse number="4">Усьв жи жь бажаре Ньсрәта Щәлиле рʼабу һәвраз чу Щьһустане, бажаре буйина Даԝьд, кӧ жерʼа Бәйтләһʼм дьготьн, чьмки әԝ жь мал у ԛәбила Даԝьд бу.</verse>
			<verse number="5">Әԝ чу кӧ тʼәви Мәрйәма дәргистийа хԝә бькʼәвә навньвисаре. Мәрйәм жи һʼәмлә бу.</verse>
			<verse number="6">Чахе әԝана ль Бәйтләһʼме бун, рʼожа ԝәльдандьна ԝе перʼа гьһишт</verse>
			<verse number="7">у кӧрʼе хԝәйи Ньхӧри ани, Әԝ пʼечʼәкеда пʼечʼа у афьрʼда дани, чьмки меванханеда бона ԝан щи тʼӧнәбу.</verse>
			<verse number="8">Ль ԝьр чоле шьван һәбун, кӧ ԝе шәве хԝәйитийа кәрийе пәзед хԝә дькьрьн.</verse>
			<verse number="9">Мьлйакʼәте Хӧдан ԝанва хӧйа бу у рʼумәта Хӧдан дора ԝан шәԝԛ да, әԝ гәләки тьрсийан.</verse>
			<verse number="10">Ле мьлйакʼәт ԝанарʼа гот: «Нәтьрсьн! Ва йә әз Мьзгинийа шабунәкә мәзьн дьдьмә ԝә, кӧ ԝе бона тʼәмамийа мьләт бә.</verse>
			<verse number="11">Иро ԝәрʼа бажаре Даԝьдда Хьлазкьрәк бу, әԝ Мәсиһ Хӧдан ә.</verse>
			<verse number="12">Әва ԝәрʼа бьбә нишан: Һуне зарʼокәке пʼечʼәкеда пʼечʼайи афьрʼда бьбиньн».</verse>
			<verse number="13">Ньшкева тʼәви ԝи ордикә мьлйакʼәтед әʼзманайә мәзьн кʼьфш бу, пәсьне Хԝәде дьдан у дьготьн:</verse>
			<verse number="14">«Шькьр Хԝәдейе Һәри Жорьнрʼа, әʼдьлайи сәр дьне ԝан мәрьварʼа, жь кʼижана Хԝәде рʼази йә ».</verse>
			<verse number="15">Гава мьлйакʼәт жь ԝан дур кʼәтьн һьлатьнә әʼзмен, шьвана һәврʼа гот: «Дә ԝәрьн әм һәрʼьнә Бәйтләһʼме, әв тьште буйи, кӧ Хӧдан әм пе һʼәсандьн, бьбиньн».</verse>
			<verse number="16">У бь ләз һатьн, Мәрйәм, Усьв у Зарʼа афьрʼда рʼазайи дитьн.</verse>
			<verse number="17">Гава Әԝ дитьн, чь кӧ бона Кӧрʼьк ԝанрʼа һатьбу әʼламкьрьне, готьн.</verse>
			<verse number="18">Һәр кәсе кӧ жь шьвана әв тьшт дьбьһистьн, зәндәгьрти дьман.</verse>
			<verse number="19">Ле Мәрйәме әв һʼәму тьшт дьле хԝәда хԝәй дькьрьн у ль сәр ԝан дьфькьри.</verse>
			<verse number="20">Шьван вәгәрʼийан, бона тьштед бьһисти у дити пәсьн у шькьри дьданә Хԝәде. Әв һʼәму ӧса бун чаԝа ԝанарʼа һатьбу готьне.</verse>
			<verse number="21">Рʼожа һʼәйшта гава кӧрʼьк сьнәт кьрьн, наве Ԝи Иса данин, чаԝа кӧ һе бәри һʼәмләбуна де, мьлйакʼәт бона ве йәке готьбу.</verse>
			<verse number="22">Чахе анәгори Ԛануна Муса рʼожед паԛьжбуна ԝан тʼәмам бун, кӧрʼьк бьрьнә Оршәлиме, кӧ Ԝи пʼешкʼеши Хӧдан кьн,</verse>
			<verse number="23">чаԝа кӧ Ԛануна Хӧданда ньвисар ә: «Һәр ньхӧрики нерин кӧ бәтʼьне вәдькә, нәдьре Хӧдан бә»</verse>
			<verse number="24">у ль гора готьна Ԛануна Хӧдан: «Щотәк фатьмок йан жи дӧ щущукед кәвотка» һʼәди бе дайине.</verse>
			<verse number="25">Һьнге мәрьвәк Оршәлимеда һәбу, наве ԝи Шьмһʼун бу. Әԝ мәрьвәки рʼаст, хԝәдехоф у ль һивийа бәрдьлийа Исраеле бу. Рʼӧһʼе Пироз жи ль сәр ԝи бу</verse>
			<verse number="26">у ԝирʼа готьбу: «Һʼәта кӧ тӧ Мәсиһе Хӧдан нәбини, намьри».</verse>
			<verse number="27">Һьнге әԝ бь рʼебәрийа Рʼӧһʼ һатә пʼарьстгәһе. Чахе де у бавева Исайе бьчʼук анин кӧ ль гора әʼдәте Ԛануне бона Ԝи бькьн,</verse>
			<verse number="28">Шьмһʼун Кӧрʼьк һьлда да һʼәмеза хԝә, шькьри да Хԝәде у гот:</verse>
			<verse number="29">«Йа Хԝәйи, ньһа ль гора созе Хԝә бь хер у сьламәт бәрдәстийе Хԝә бәрʼдә.</verse>
			<verse number="30">Чьмки чʼәʼве мьн азакьрьна Тә дит,</verse>
			<verse number="31">йа кӧ Тә бәр чʼәʼве һʼәму мьләта һазьр кьрийә,</verse>
			<verse number="32">кӧ бьбә рʼонайийа бәр чʼәʼве нәщьһуйа у ԛәдьр-һӧрмәт щьмәʼта Тә Исраелрʼа».</verse>
			<verse number="33">Де у баве Ԝи сәр тьштед кӧ Шьмһʼун бона Ԝи дьготьн, зәндәгьрти мабун.</verse>
			<verse number="34">Шьмһʼун дӧа ԝан кьр у дийа Ԝи Мәрйәмерʼа гот: «Бьбьһен, Әва әԝи кʼьфшкьри йә, Йе кӧ ԝе Исраеледа бьбә сәбәбе кʼәтьн-рʼабуна гәләка, ӧса жи бьбә нишанәк, кӧ гәләке мьԛабьли Ԝи рʼабьн</verse>
			<verse number="35">у бь ви аԝайи фькьред гәләк дьла ԝе әʼйан бьн. У дьле тәрʼа жи мина тирәке ԝе дәрбаз бә».</verse>
			<verse number="36">Ль ԝьр жь рʼькʼьнйата Ашер, ԛизәкә Фаноԝелә пʼехәмбәр һәбу, наве ԝе Һана. Әԝе гәләк әʼмьр дәрбаз кьрьбу, пәй ԛизтийа хԝәрʼа һʼәфт сала щәм мере хԝә мабу.</verse>
			<verse number="37">Әԝ жьнәбикә һʼәйште чар сали бу у жь пʼарьстгәһе дур нәдькʼәт, шәв у рʼож бь дӧа у рʼожийа Хԝәде дьһʼәбанд.</verse>
			<verse number="38">Әва жи ԝе дәме һат, шькьри да Хԝәде у тʼәви һʼәмуйед кӧ чʼәʼвньһерʼийа азабуна Оршәлиме бун, дәрһәԛа кӧрʼькда хәбәр да.</verse>
			<verse number="39">Гава Усьв у Мәрйәме һәр тьшт ль гора Ԛануна Хӧдан кьрьн, вәгәрʼийанә Щәлиле, бажаре хԝә Ньсрәте</verse>
			<verse number="40">Кӧрʼьк мәзьн у ԛәԝат дьбу, бь сәрԝахтийе тʼьжи дьбу, кʼәрәма Хԝәде жи бь Ԝирʼа бу.</verse>
			<verse number="41">Де у баве Ԝи һәр сал Щәжьна Дәрбазбунеда дьчунә Оршәлиме.</verse>
			<verse number="42">Чахе Әԝ бу донздәһ сали, ль гора әʼдәт әԝана һәвраз чунә щәжьне.</verse>
			<verse number="43">Гава рʼожед щәжьне хьлаз бун у пашда вәдьгәрʼийанә мала хԝә, Исайе хьшим ль Оршәлиме ма. Ле де у баве Ԝи һаш жь Ԝи тʼӧнәбун,</verse>
			<verse number="44">ԝана тʼьре тʼәви рʼеԝийа йә. Рʼийа рʼожәке һатьн, нав һәвал-һогьред хԝәда ль Ԝи гәрʼийан.</verse>
			<verse number="45">Гава Әԝ нәдитьн, пашда вәгәрʼийанә Оршәлиме, ль Ԝи гәрʼийан.</verse>
			<verse number="46">Рʼожа сьсийа ԝана Әԝ пʼарьстгәһеда дит. Әԝ тʼәви дәрсдара рʼуньштьбу, гӧһдарийа ԝан дькьр у пьрс дьданә ԝан.</verse>
			<verse number="47">Һʼәмуйед кӧ хәбәрдана Ԝи дьбьһистьн, сәр занәбун у щабед Ԝи зәндәгьрти дьман.</verse>
			<verse number="48">Гава де у баве Ԝи әԝ дитьн, һʼәйирин у дийа Ԝи жерʼа гот: «Лаԝо! Тә чьма ӧса сәре мә кьр? Әз у баве тә кʼәл-бин ль Тә дьгәрʼийан».</verse>
			<verse number="49">Әԝи ԝанрʼа гот: «Һун чьма ль Мьн дьгәрʼийан? Ԝә ньзаньбу гәрәке Әз мала Баве Хԝәда бьм?»</verse>
			<verse number="50">Ле ԝана фәʼм нәкьр Әԝи чь гот.</verse>
			<verse number="51">Әԝ тʼәви ԝан вәгәрʼийа һатә Ньсрәте у гӧрʼа ԝанда бу. Ле дийа Ԝи әв һʼәму тьшт дьле хԝәда хԝәй дькьрьн.</verse>
			<verse number="52">У Иса бь сәрԝахтийе у бәжьнеда пешда дьчу у ль Хԝәде у мәрьва хԝәш дьһат.</verse>
		</chapter>
		<chapter number="3">
			<verse number="1">Панздәһ салийа пʼадшатийа Тибәрйойе Ԛәйсәрда, Пилатойе Понтийо ԝәлийе Щьһустане бу, Һеродәс сәрԝере Щәлиле бу, Филипойе бьре ԝи сәрԝере ԛәза Итурйайе у Трахонидайе бу у Лусанйас сәрԝере Авелинйайе бу,</verse>
			<verse number="2">Һәнан у Ԛәйафа жи сәрәккʼаһин бун. Һьнге хәбәра Хԝәде бәрʼийеда Йуһʼәннайе кӧрʼе Зәкәрийарʼа һат</verse>
			<verse number="3">у Йуһʼәнна һатә һʼәму дор-бәред чʼәме Урдӧне даннасин дькьр, кӧ щьмәʼт жь гӧнәкьрьне вәгәрʼә у бь аве бе ньхӧмандьне, ԝәки Хԝәде ԝан бьбахшинә.</verse>
			<verse number="4">Чаԝа кʼьтеба Ишайа пʼехәмбәрда ньвисар ә кӧ дьбежә: «Дәнге бәрʼийеда дькә гази: ‹Рʼийа Хӧдан һазьр бькьн у шьвәрʼийед Ԝи рʼаст бькьн.</verse>
			<verse number="5">Һʼәму гәли бьра тʼьжи бьн, чʼийа-бани ньмьз бьн, рʼийед харо-маро рʼаст бьн у чʼәʼл-чʼул дуз бьн.</verse>
			<verse number="6">У һәр кәсе азайийа Хԝәде бьбинә›».</verse>
			<verse number="7">Гәләк дьһатьнә щәм Йуһʼәнна, кӧ жь ԝи бенә ньхӧмандьне. Әԝи ԝанрʼа дьгот: «Чʼежькед мәʼра! Кʼе ԝәрʼа гот, кӧ һун жь хәзәба те бьрʼәвьн?</verse>
			<verse number="8">Дә бь кьред ԛәнщ бьдьнә кʼьфше, кӧ һун жь гӧнәкьрьне вәгәрʼийанә. У рʼанәбьн нәбежьн: ‹Бьраһим баве мә йә›. Әз ԝәрʼа дьбежьм, кӧ Хԝәде жь ван кәвьра жи дькарә зарʼа Бьраһимрʼа дәрхә.</verse>
			<verse number="9">Ва йә бьвьр ль сәр рʼаԝе даре йә. Һәр дара кӧ бәре ԛәнщ нәйнә, ԝе бе бьрʼине у авитьне нава егьр».</verse>
			<verse number="10">Әʼлаләте жь ԝи пьрси у гот: «Ле әм чь бькьн?»</verse>
			<verse number="11">Әԝи ль ԝан вәгәрʼанд у гот: «Дӧ дәст кʼьнще кʼе һәнә, бьра йәки бьдә ԝи, йе кʼе кӧ тʼӧнә у хӧрәке кʼе һәйә, бьра диса ӧса бькә».</verse>
			<verse number="12">Хәрщгьр жи һатьн кӧ бенә ньхӧмандьне у ԝирʼа готьн: «Дәрсдар, әм чь бькьн?»</verse>
			<verse number="13">Әԝи ԝанрʼа гот: «Чьԛас жь ԝә те хԝәстьне жь ԝи зедәтьр нәстиньн».</verse>
			<verse number="14">Әскәра жи жь ԝи пьрси: «Ле әм чь бькьн?» Әԝи ԝанрʼа гот: «Кәсәки нәшелиньн, бебәхтийе ль хәлԛе нәкьн у бь һәԛе хԝә рʼази бьн».</verse>
			<verse number="15">Һʼәму һивийе бун у бона Йуһʼәнна дьле хԝәда дьготьн: «Гәло әв ә Мәсиһ?»</verse>
			<verse number="16">Йуһʼәнна ль һʼәмуйа вәгәрʼанд у гот: «Әз ԝә бь аве дьньхӧминьм, ле Йәки жь мьн ԛәԝаттьр ԝе бе. Әз нә һежа мә бәне чарьхед Ԝи жи вәкьм. Әԝе ԝә пе Рʼӧһʼе Пироз у егьр бьньхӧминә.</verse>
			<verse number="17">Мәлһʼәба Ԝи дәсте Ԝида йә. Әԝе бедәра Хԝә паԛьж кә, гәньм бькә әʼмбара Хԝә, ле кайе ԝе бь агьре кӧ натәмьрә бьшәԝьтинә».</verse>
			<verse number="18">Аԝа Йуһʼәнна бь гәләк тьштед дьн жи хәлԛ ширәт дькьр у Мьзгини дьда.</verse>
			<verse number="19">Ле гава Йуһʼәнна ль Һеродәсе сәрԝер жи һьлат бона Һеродийа жьна бьре ԝи у һʼәму хьрабийед кӧ ԝи дькьрьн,</verse>
			<verse number="20">һьнге Һеродәс сәр ван кьрьнада әв нәһәԛи жи кьр, кӧ Йуһʼәнна авитә кәле.</verse>
			<verse number="21">Гава һʼәму щьмәʼт дьһатә ньхӧмандьне, Иса жи һатә ньхӧмандьне. Ԝе дәме кӧ дӧа дькьр, әʼзман вәбу</verse>
			<verse number="22">у Рʼӧһʼе Пироз бь бәдәни мина кәвоткәке сәр Ԝи дани у дәнгәк жь әʼзмен һат у гот: «Тӧ кӧрʼе Мьни дәлал и, кӧ Әз жь Тә рʼази мә».</verse>
			<verse number="23">Иса незики си сали бу, гава Әԝи дәст бь кʼаре Хԝә кьр у ԝан тʼьре Әԝ кӧрʼе Усьв бу, Усьве Әли,</verse>
			<verse number="24">Әлийе Мәтат, Мәтате Леԝи, Леԝийе Мәлкʼе, Мәлкʼейе Йаннай, Йаннайе Усьв,</verse>
			<verse number="25">Усьве Мәтитийа, Мәтитийайе Амос, Амосе Нәһум, Нәһуме Һәсли, Һәслийе Нәщай,</verse>
			<verse number="26">Нәщайе Мәһат, Мәһате Мәтитийа, Мәтитийайе Шемәйин, Шемәйине Йусех, Йусехе Йода,</verse>
			<verse number="27">Йодайе Йуһәнан, Йуһәнане Рʼеша, Рʼешайе Зәрубабәл, Зәрубабәле Шалтийел, Шалтийеле Нәри,</verse>
			<verse number="28">Нәрийе Мәлкʼе, Мәлкʼейе Еди, Едийе Ԛосам, Ԛосаме Елмәдам, Елмәдаме Әр,</verse>
			<verse number="29">Әре Йешу, Йешуйе Елийазер, Елийазере Йорим, Йориме Мәтат, Мәтате Леԝи,</verse>
			<verse number="30">Леԝийе Шьмһʼун, Шьмһʼуне Щьһуда, Щьһудайе Усьв, Усьве Йонам, Йонаме Елйаԛим,</verse>
			<verse number="31">Елйаԛиме Мәлйо, Мәлйойе Мәна, Мәнайе Мәтитийа, Мәтитийайе Натʼан, Натʼане Даԝьд,</verse>
			<verse number="32">Даԝьде Йеша, Йешайе Овед, Оведе Боԝаз, Боԝазе Сәлмон, Сәлмоне Нәһшон,</verse>
			<verse number="33">Нәһшоне Аминадав, Аминадаве Админ, Админе Арам, Араме Һәсрун, Һәсруне Перес, Пересе Щьһуда,</verse>
			<verse number="34">Щьһудайе Аԛуб, Аԛубе Исһаԛ, Исһаԛе Бьраһим, Бьраһиме Тераһ, Тераһе Нәһор,</verse>
			<verse number="35">Нәһоре Сәрух, Сәрухе Рʼеԝо, Рʼеԝойе Пелег, Пелеге Әбәр, Әбәре Шәлаһ,</verse>
			<verse number="36">Шәлаһе Ԛенан, Ԛенане Арпәхшад, Арпәхшаде Сам, Саме Нӧһ, Нӧһе Ламәх,</verse>
			<verse number="37">Ламәхе Мәтушәла, Мәтушәлайе Һәнох, Һәнохе Йаред, Йареде Маһалалел, Маһалалеле Ԛенан,</verse>
			<verse number="38">Ԛенане Әнош, Әноше Сетʼ, Сетʼе Адәм у Адәме Хԝәде.</verse>
		</chapter>
		<chapter number="4">
			<verse number="1">Иса бь Рʼӧһʼе Пирозва тʼьжи жь Урдӧне вәгәрʼийа, Рʼӧһʼ бәрʼийеда рʼебәрийа Ԝи дькьр,</verse>
			<verse number="2">чьл рʼожи жь мирещьн һатә щерʼьбандьне. Әԝи ԝан рʼожада тьштәк нәхԝар у гава әԝ рʼож дәрбаз бун, бьрʼчи бу.</verse>
			<verse number="3">Һьнге мирещьн Ԝирʼа гот: «Һәгәр Тӧ Кӧрʼе Хԝәде йи, ви кәвьрирʼа бежә кӧ бьбә нан».</verse>
			<verse number="4">Иса ле вәгәрʼанд у гот: «Ньвисар ә: ‹Инсан тʼәне бь нен нажи› ».</verse>
			<verse number="5">Һьнге мирещьн Әԝ рʼакьрә сәр щики бьльнд, дәԛеда һʼәму пʼадшатийед дьнйайе нишани Ԝи дан</verse>
			<verse number="6">у готә Ԝи: «Әзе рʼәԝш у сәрԝертийа ван һʼәмуйа бьдьмә дәсте Тә, чьмки мьнрʼа һатийә дайине у кʼерʼа кӧ бьхԝазьм әзе бьдьме.</verse>
			<verse number="7">Һәгәр ньһа Тӧ сәре хԝә ль бәр мьн дайни, әв һʼәму ԝе пʼара Тә бьн».</verse>
			<verse number="8">Иса ле вәгәрʼанд у гот: «Ньвисар ә: ‹Сәре хԝә ль бәр Хӧдан Хԝәдейе хԝә дайнә у тʼәне Ԝи бьһʼәбинә!› »</verse>
			<verse number="9">Паше мирещьн Иса бьрә Оршәлиме, Әԝ сәр бьльндщийа бане пʼарьстгәһе да сәкьнандьне у готә Ԝи: «Һәгәр Тӧ Кӧрʼе Хԝәде йи, дә Хԝә жь вьр бавежә хԝаре.</verse>
			<verse number="10">Чьмки ньвисар ә: ‹Хԝәде ԝе тʼәмийа Тә бьдә мьлйакʼәтед Хԝә, кӧ Тә хԝәй кьн›</verse>
			<verse number="11">у: ‹Әԝе Тә сәр дәсте хԝә бьгьрьн, ԝәки ньге Тә кәвьр нәкʼәвә› ».</verse>
			<verse number="12">Иса ле вәгәрʼанд у гот: «Һатийә готьне кӧ: ‹Хӧдан Хԝәдейе хԝә нәщерʼьбинә!› »</verse>
			<verse number="13">У гава мирещьн һʼәму щерʼьбандьн хьлаз кьрьн, дәмәке жь Ԝи дур кʼәт.</verse>
			<verse number="14">Иса бь ԛәԝата Рʼӧһʼ вәгәрʼийа Щәлиле у нав-дәнге Ԝи һʼәму алийед ԝи ԝәлатида бәла бу.</verse>
			<verse number="15">Әԝи кʼьништед ԝанда һин дькьр у һʼәмуйа пәсьне Ԝи дьдан.</verse>
			<verse number="16">Әԝ һатә Ньсрәте, ԝи щийе кӧ Әԝ ле мәзьн бьбу, мина әʼдәте Хԝә рʼожа шәмийе Әԝ кʼәтә кʼьниште у рʼабу кӧ бьхунә.</verse>
			<verse number="17">Кʼьтеба Ишайа пʼехәмбәр данә Ԝи у гава кʼьтеба гӧломатккьри вәкьр, әԝ щи дит кӧ аһа ньвисар бу:</verse>
			<verse number="18">«Рʼӧһʼе Хӧдан ль сәр Мьн ә, чьмки Әԝи Әз бь рʼункьрьне кʼьфш кьрьм, ԝәки Мьзгинийе бьдьмә фәԛира, у Әз шандьмә һесирарʼа бой сәрбәстийе у корарʼа бой дитьне даннасин кьм, азайийе бьдьмә бьндәста</verse>
			<verse number="19">у сала Хӧданә рʼәʼме жи бьдьмә наскьрьне».</verse>
			<verse number="20">У кʼьтеб гӧломатк кьр да бәрдәсти рʼуньшт у кʼьништеда һʼәму зурʼ бьбун ль Ԝи дьньһерʼин.</verse>
			<verse number="21">Әԝи дәстпекьр ԝанарʼа гот: «Әва ньвисара иро һатә сери, гава ԝә бьһист».</verse>
			<verse number="22">Һʼәмуйа жи бона Ԝи ԛәнщ хәбәр дьдан у сәр хәбәрдана Ԝийә мәʼрифәт зәндәгьрти мабун у дьготьн: «Әва нә кӧрʼе Усьв ә?»</verse>
			<verse number="23">Әԝи ԝанрʼа гот: «Һуне рʼаст ве готьне сәр Мьн бежьн: ‹Һʼәкимо! Дә һʼәкимтийе ль хԝә бькә. У әԝ тьштед мә бьһистьн кӧ Тә Кәфәрнаһумеда кьрьн, ль вьр щи-мьскʼәне хԝәда жи бькә›».</verse>
			<verse number="24">У гот: «Әз рʼаст ԝәрʼа дьбежьм, пʼехәмбәр щи-мьскʼәне хԝәда беԛәдьр ә.</verse>
			<verse number="25">Әз рʼастийе ԝәрʼа дьбежьм, гәләк жьнәби Исраеледа һена Елйасда һәбун, чахе се сал у шәш мәһа әʼзман һатә гьртьне у тʼәмамийа ԝәлетда бу хәлайикә гьран.</verse>
			<verse number="26">Ле Елйас кәсәкирʼа нәһатә шандьне, пештьри жьнәбийа жь бажаре Сәрәпта Сайдерʼа.</verse>
			<verse number="27">У гәләк кʼоти жи Исраеледа һена Елиша пʼехәмбәрда һәбун у жь ԝан тʼӧ кәс паԛьж нәбу, пештьри Нәʼмане жь Сурйайе».</verse>
			<verse number="28">Гава һʼәмуйед кʼьништеда әв йәк бьһистьн, һерс кʼәтьн.</verse>
			<verse number="29">Рʼабун Әԝ жь бажер дәрхьстьн, бьрьн сәр ԝи чʼийайе ль кʼӧ бажаре ԝан һатьбу чекьрьне, ԝәки Ԝи жь кәнделда бавежьн.</verse>
			<verse number="30">Ле Әԝ нав ԝанрʼа дәрбаз бу чу.</verse>
			<verse number="31">Иса бәржер бу һатә бажаре Кәфәрнаһума Щәлиле у рʼожа шәмийе әԝ һин дькьрьн.</verse>
			<verse number="32">Әԝ ль сәр һинкьрьна Ԝи зәндәгьрти мабун, чьмки хәбәрдана Ԝи бь һʼӧкӧм бу.</verse>
			<verse number="33">У кʼьништеда мәрьвәк һәбу, кӧ рʼӧһʼе щьнайи һʼәрам перʼа һәбу. Әԝи бь дәнгәки бьльнд кьрә ԛирʼин:</verse>
			<verse number="34">«Ԝәйе! Тӧ чь жь мә дьхԝази Исайе Ньсрәте? Тӧ һатийи ԛьрʼа мә бини? Әз заньм Тӧ кʼи йи. Тӧ Пирозе Хԝәде йи!»</verse>
			<verse number="35">Иса ле һьлат у гот: «Кәрʼ бә у же дәркʼәвә!» Щьн әԝ бәр ԝан ль әʼрде хьст у бе зьрардайин жь ԝи дәркʼәт.</verse>
			<verse number="36">Һʼәму зәндәгьрти ман, һәврʼа дьготьн: «Әв чь готьн ә? Әԝ бь һʼӧкӧм у ԛәԝате әʼмьри ль рʼӧһʼед һʼәрам дькә у дәрдькʼәвьн?»</verse>
			<verse number="37">У бәʼса Ԝи һʼәму дор-бәра бәла дьбу.</verse>
			<verse number="38">Әԝ жь кʼьниште дәркʼәт чу мала Шьмһʼун. Хԝәсийа Шьмһʼун тәʼл тʼайеда дьнәʼлийа у бона ԝе жь Ԝи һиви кьрьн.</verse>
			<verse number="39">Иса сәр ԝерʼа сәкьни, ль тʼайе һьлат у тʼайе же бәрʼда. Дәстхԝәда рʼабу сәр хԝә, бәрдәсти ԝанрʼа кьр.</verse>
			<verse number="40">Гава рʼо дьчу ава, һʼәмуйед кӧ щурʼә-щурʼә нәхԝәшийед ԝан һәбун анинә щәм Ԝи. Әԝи дәсте Хԝә дани сәр ԝан һәр йәки у әԝ ԛәнщ кьрьн.</verse>
			<verse number="41">Жь гәләка жи щьн дәрдькʼәтьн, дькьрьнә ԛирʼин у дьготьн: «Тӧ Кӧрʼе Хԝәде йи!» Ле Иса ль ԝан һьлат у нәдьһьшт әԝ хәбәр дьн, чьмки заньбун кӧ Әԝ Мәсиһ ә.</verse>
			<verse number="42">Сьбәһ кӧ зәлал бу, Иса рʼабу чу щики хәԝлә. Әʼлаләт ль Ԝи дьгәрʼийан у һʼәта щәм Ԝи һатьн, нәдьһьштьн кӧ Әԝ дәст жь ԝан бькʼьшинә.</verse>
			<verse number="43">Ле Әԝи ԝанрʼа гот: «Гәрәке Әз бажаред дьнда жи Мьзгинийа Пʼадшатийа Хԝәде бьдьм, чьмки Әз бона ԝе йәке һатьмә шандьне».</verse>
			<verse number="44">У кʼьништед Щьһустанеда даннасин дькьр.</verse>
		</chapter>
		<chapter number="5">
			<verse number="1">Щарәке Иса ль бәр гола Щенисарте сәкьнибу у әʼлаләте дора Ԝи гьрт, кӧ хәбәра Хԝәде бьбьһе.</verse>
			<verse number="2">У Әԝи дӧ ԛәйьк дәве голе дитьн, мәʼсигьр жь ԝан дәркʼәтьбун у тʼорʼед хԝә дьшуштьн.</verse>
			<verse number="3">Иса кʼәтә ԛәйькәкә жь ԝан, кӧ йа Шьмһʼун бу, һиви жь ԝи кьр, кӧ ԛәйьке һьнәки жь бәже дур хә. У Әԝ рʼуньшт, жь ԛәйьке әʼлаләт һин кьр.</verse>
			<verse number="4">Чахе Әԝи хәбәрдана Хԝә хьлаз кьр, Шьмһʼунрʼа гот: «Ԛәйьке бьбә щийе кʼур у тʼорʼед хԝә бавежьнә нечʼире».</verse>
			<verse number="5">Шьмһʼун ле вәгәрʼанд у гот: «Мамоста, мә тʼәмамийа шәве кьр-нәкьр тьштәк нәгьрт, ле бона хатьре Тә әзе тʼорʼа бавежьме».</verse>
			<verse number="6">У гава ӧса кьрьн, һаԛас мәʼси кʼәтьне, кӧ тʼорʼед ԝан дьԛәтийан.</verse>
			<verse number="7">У бь нишана гази һәвалед хԝәйә ԛәйька дьнда дькьрьн, кӧ бен али ԝан бькьн. У әԝана һатьн һәр дӧ ԛәйьк жи тʼьжи кьрьн, һьндьк мабу нӧԛ буна.</verse>
			<verse number="8">Гава Шьмһʼун-Пәтрус әв йәк дит, хԝә авитә чоке Иса у гот: «Хӧдан, дури мьн һәрʼә, әз йәки гӧнәкʼар ьм».</verse>
			<verse number="9">Чьмки бона ԝан мәʼсийед гьрти хофе ԝи у һʼәмуйед перʼа гьртьбу,</verse>
			<verse number="10">ӧса жи Аԛуб у Йуһʼәннайе кӧрʼед Зәбәди, кӧ һәвалед Шьмһʼун бун. У Иса Шьмһʼунрʼа гот: «Нәтьрсә! Жь вьр шунда те мәрьва мина мәʼсийа бьгьри».</verse>
			<verse number="11">У ԛәйьк дәрхьстьнә бәже, һәр тьшт һьштьн пәй Ԝи чун.</verse>
			<verse number="12">Гава Иса бажарәкида бу, ль ԝьр мәрьвәки сәрдапеда кʼоти һәбу. Чахе әԝи Иса дит, хԝә дәвәрʼуйа авит же лава кьр у гот: «Хӧдан! Һәгәр бьхԝази, Тӧ дькари мьн паԛьж ки».</verse>
			<verse number="13">У Иса дәсте Хԝә дьреж кьре, ле кʼәт у гот: «Әз дьхԝазьм. Паԛьж бә!» У дәстхԝәда кʼотибун же чу.</verse>
			<verse number="14">Иса тʼәми да ԝи, кӧ ве йәке кәсирʼа нәбежә, ле гот: «Һәрʼә хԝә нишани кʼаһин кә у чаԝа Муса тʼәми дайә, һʼәдийа паԛьжбуна хԝә бьдә, ԝәки һʼәмуйарʼа бьбә шәʼдәти, кӧ тӧ паԛьж буйи».</verse>
			<verse number="15">Нав у дәнге Иса һе бәла дьбу у пʼьрʼ әʼлаләт дьщьвийа кӧ гӧһдарийа Ԝи бькьн у жь нәхԝәшийед хԝә ԛәнщ бьн.</verse>
			<verse number="16">Ле Әԝи Хԝә ль щийе хәԝлә дьгьрт у дӧа дькьр.</verse>
			<verse number="17">Рʼожәке чахе Әԝи һин дькьр, ферьси у дәрсдаред Ԛануне жи рʼуньштьбун, кӧ жь һʼәму гӧндед Щәлиле, Щьһустане у жь Оршәлиме һатьбун. Ԛәԝата Хӧдан һазьр бу, ԝәки Иса нәхԝәшед ԝан ԛәнщ бькә.</verse>
			<verse number="18">Ԝе дәме чәнд мәрийа йәки шьлушәʼт ньвинева анин у дьхԝәстьн әԝ бьбьрана һьндӧрʼ у ль бәр Иса данина.</verse>
			<verse number="19">У гава ԝана жь дәст әʼлаләта гьран тʼӧ рʼе нәдитьн кӧ ԝи биньнә һьндӧрʼ, рʼабунә сәр хени, кʼәрмид вәкьрьн, ньвинева дахьстьнә нава мале, ль бәр Иса.</verse>
			<verse number="20">Гава Әԝи баԝәрийа ԝан дит, готә йе шьлушәʼт: «Әʼвдо, гӧнед тә һатьнә бахшандьне».</verse>
			<verse number="21">Ԛанунзан у ферьсийа дәстпекьр фькьрин у һәврʼа готьн: «Әв кʼи йә аһа Хԝәде беһӧрмәт дькә? Пештьри Хԝәде кʼи дькарә гӧна бьбахшинә?»</verse>
			<verse number="22">Фькьред ԝан Исава әʼйан бун у ль ԝан вәгәрʼанд гот: «Һун чь дьле хԝәда дьфькьрьн?</verse>
			<verse number="23">Кʼижан рʼьһʼәт те готьне: ‹Гӧнед тә һатьнә бахшандьне›, йан: ‹Рʼабә у бьгәрʼә?›</verse>
			<verse number="24">Ле ԝәки һун бьзаньбьн кӧ һʼӧкӧме Кӧрʼе Мерьв һәйә ль сәр дьне гӧна бьбахшинә», готә йе шьлушәʼт: «Әз тәрʼа дьбежьм, рʼабә ньвина хԝә һьлдә һәрʼә мала хԝә».</verse>
			<verse number="25">Әԝ жи бәр чʼәʼве ԝан перʼа-перʼа рʼабу у ньвина кӧ ль сәр пʼалдайи бу һьлда чу мала хԝә у шькьри дьда Хԝәде.</verse>
			<verse number="26">Һʼәму һʼәйр-һʼӧжмәкʼар ман у шькьри дьданә Хԝәде, бь хофа мәзьн дьготьн: «Иро мә тьштед нәбуйи дитьн».</verse>
			<verse number="27">Пәй ԝе йәкерʼа Иса дәркʼәт, ль щийе хәрщһьлдане хәрщгьрәки рʼуньшти дит кӧ наве ԝи Леԝи бу у готе: «Пәй Мьн ԝәрә».</verse>
			<verse number="28">Әԝи жи һәр тьшт һьшт, рʼабу пәй Ԝи чу.</verse>
			<verse number="29">Леԝи мала хԝәда һӧрмәтәкә мәзьн жерʼа кьр. Тʼәви ԝан гәләк хәрщгьр у һьнәкед майин жи ль сәр сьфре рʼуньштьбун.</verse>
			<verse number="30">Ферьсийа у ԛанунзанед ԝан бина хԝә тәнг кьрьн у шагьртед Ԝирʼа готьн: «Чьма һун тʼәви хәрщгьр у гӧнәкʼара дьхԝьн у вәдьхԝьн?»</verse>
			<verse number="31">Иса ль ԝан вәгәрʼанд у гот: «Сахләм нә һʼәԝще һʼәким ьн, ле нәхԝәш.</verse>
			<verse number="32">Әз нәһатьмә гази йед рʼаст кьм, ле гази гӧнәкʼара бона тʼобәйийе».</verse>
			<verse number="33">Ԝана жь Иса пьрси: «Чьма шагьртед Йуһʼәнна у ӧса жи йед ферьсийа тʼьме рʼожи дьгьрьн у дӧа дькьн, ле шагьртед Тә дьхԝьн у вәдьхԝьн?»</verse>
			<verse number="34">Әԝи жи готә ԝан: «Һун дькарьн бежьнә хԝәндийед дәʼԝате: ‹Рʼожи бьгьрьн›, һʼәта кӧ зәʼва тʼәви ԝан ә?</verse>
			<verse number="35">Ле рʼоже бен, гава зәʼва жь ԝан бе һьлдане, һьнге ԝан рʼожада ԝе рʼожи бьгьрьн».</verse>
			<verse number="36">Әԝи мәсәләк жи ԝанрʼа гот: «Кәсәк жь пʼарчʼе ну набьрʼә у кʼьнща кәвьн пʼинә накә. Һәгәр ӧса бькә, һьн пʼарчʼе ну дьԛәлешә, һьн жи кәвьн у ну ль һәв накьн.</verse>
			<verse number="37">У нә жи кәсәк шәрава ну дькә мәшкед кәвьн. Һәгәр ӧса бькә, шәрава ну ԝе мәшка бьтʼәԛинә у бьрʼьжә, мәшке жи хьраб бьн.</verse>
			<verse number="38">Ле гәрәке шәрава ну бькьнә мәшкед ну.</verse>
			<verse number="39">У кәсәк пәй шәрава кәвьнрʼа нахԝазә йа ну вәхԝә, чьмки йа кәвьн һе ле хԝәш те».</verse>
		</chapter>
		<chapter number="6">
			<verse number="1">Рʼожәкә шәмийе Иса нава зәвийарʼа дәрбаз дьбу, шагьртед Ԝи сьмбьлед гәньм дьчьнин, дәстед хԝәда дьфьрькандьн у дьхԝарьн.</verse>
			<verse number="2">Ле жь ферьсийа һьнәка гот: «Чьма һун тьште нәщайизи рʼожа шәмийе дькьн?»</verse>
			<verse number="3">Иса ль ԝан вәгәрʼанд у гот: «Ԝә нәхԝәндийә кӧ Даԝьд чь кьр, гава әԝ у йед перʼа бьрʼчи бун?</verse>
			<verse number="4">Нә әԝ кʼәтә Хана Хԝәде у нане Хԝәдерʼа дайи һьлда, һьн хԝәха хԝар, һьн жи да йед тʼәви хԝә, ԝәки тʼӧ кәсирʼа нә щайиз бу бьхԝара, пештьри кʼаһина?»</verse>
			<verse number="5">У вәгәрʼийа ԝанрʼа гот: «Кӧрʼе Мерьв Хӧдане шәмийе йә жи».</verse>
			<verse number="6">У рʼожа шәмикә дьн Иса чу кʼьниште, кӧ һин бькә. Мәрьвәк ль ԝьр һәбу, кӧ дәсте ԝийи рʼасте кʼьшийабу.</verse>
			<verse number="7">Чʼәʼве ԛанунзан у ферьсийа ль сәр Ԝи бун, гәло ԝе рʼожа шәмийе нәхԝәша ԛәнщ кә йан на, ԝәки мәʼникә ԝан һәбә, кӧ хәйба Ԝи бькьн.</verse>
			<verse number="8">Ле фькьред ԝан Исава әʼйан бун у ԝи мәрьве дәсткʼьшийайирʼа гот: «Рʼабә ве говәке бьсәкьнә». Әԝ жи рʼабу сәкьни.</verse>
			<verse number="9">Һьнге Иса ԝанрʼа гот: «Әзе пьрсәке жь ԝә бькьм. Рʼожа шәмийе чь щайиз ә бькьн: Ԛәнщи йан хьраби, рʼӧһʼәки хьлаз кьн йан ӧнда кьн?»</verse>
			<verse number="10">У Иса ль һʼәмуйед дора Хԝә ньһерʼи, ԝи мәрьвирʼа гот: «Дәсте хԝә дьреж кә». Әԝи жи ӧса кьр у дәсте ԝи диса ԛәнщ бу.</verse>
			<verse number="11">Һьнге ԝана жь һерса хԝә дьхԝар, нав һәвда дьшеԝьрин, кӧ чь биньнә сәре Иса.</verse>
			<verse number="12">Ԝан рʼожада Иса чу сәре чʼийе, кӧ дӧа бькә у тʼәмамийа шәве бәр Хԝәде бь дӧа дәрбаз кьр.</verse>
			<verse number="13">Чахе сьбәһ зәлал бу, Әԝи гази шагьртед Хԝә кьрьн у донздәһ мәрьв жь нав ԝан бьжартьн, кӧ навед ԝан жи «шанди» дани:</verse>
			<verse number="14">Шьмһʼуне кӧ наве ԝи дани Пәтрус у бьре ԝи Әндраԝьс, Аԛуб у Йуһʼәнна, Филипо у Бәртоломәйо,</verse>
			<verse number="15">Мәтта у Тʼума, Аԛубе Һалфаԝо у Шьмһʼуне кӧ ԝәлатпʼарьст дьһатә готьне.</verse>
			<verse number="16">Щьһудайе Аԛуб у Щьһудайе Исхәрйоти, кӧ нәмамийа Ԝи кьр.</verse>
			<verse number="17">Әԝ бь тʼәви ԝан бәржер бу һат, рʼастәке сәкьни. Ль ԝе дәре кʼомәкә шагьртайә мәзьн у щьмәʼтәкә гьран жь тʼәмамийа Щьһустане, Оршәлиме у жь дәве бәʼра Суре у Сайде щьвийайи бун.</verse>
			<verse number="18">Әԝана һатьбун, ԝәки гӧһдарийа Ԝи бькьн у жь нәхԝәшийед хԝә ԛәнщ бьн. У йед жь рʼӧһʼед һʼәрам щәфа дькʼьшандьн жи ԛәнщ дьбун.</verse>
			<verse number="19">У тʼәмамийа әʼлаләте жи дьщәʼданд, ԝәки дәсте хԝә бьдана Ԝи, чьмки ԛәԝат жь Ԝи дәрдькʼәт у һәр кәс жь ԝан ԛәнщ дьбу.</verse>
			<verse number="20">Иса бәре Хԝә да шагьртед Хԝә у гот: «Хԝәзи ль ԝә фәԛира, чьмки Пʼадшатийа Хԝәде йа ԝә йә.</verse>
			<verse number="21">Хԝәзи ль ԝә, кӧ һун ньһа бьрʼчи нә, чьмки һуне тʼер бьн. Хԝәзи ль ԝә, кӧ һун ньһа дьгьрин, чьмки һуне бькʼәньн.</verse>
			<verse number="22">Хԝәзи ль ԝә, гава һун бона Кӧрʼе Мерьв бәр чʼәʼве мәрийа рʼәш бьн, гава ԝә ԛәбул нәкьн, ԝә беһӧрмәт кьн у наве хьраб сәр ԝә дәрхьн.</verse>
			<verse number="23">Ԝе рʼоже әшԛ бьн у жь шабуна бьра ньгед ԝә әʼрд нәгьрә, чьмки ва һәԛе ԝә ль әʼзмен гәләк ә, чьмки кал-бавед ԝан жи сәре пʼехәмбәра ӧса дькьрьн.</verse>
			<verse number="24">Ле ԝәй ль ԝә дәԝләтийа, чьмки һун гьһиштьнә мәрәме хԝә.</verse>
			<verse number="25">Ԝәй ль ԝә, кӧ һун ньһа тʼер ьн, чьмки һуне бьрʼчи бьн. Ԝәй ль ԝә, кӧ һун ньһа дькʼәньн, чьмки һуне бьгьрин у шине бькьн.</verse>
			<verse number="26">Ԝәй ль ԝә, кӧ һʼәму мәрьв бона ԝә ԛәнщ хәбәр дьдьн, чьмки кал-бавед ԝан жи пʼехәмбәред дәрәԝрʼа ӧса дькьрьн.</verse>
			<verse number="27">Ле Әз ԝәрʼа, йед кӧ дьбьһен дьбежьм, дьжмьнед хԝә һʼьз бькьн, хернәхԝазед хԝәрʼа ԛәнщийе бькьн.</verse>
			<verse number="28">Ньфьрʼкьред хԝә бьмбарәк кьн у бона йед хьрабийе ԝә дькьн, дӧа бькьн.</verse>
			<verse number="29">Һәгәр йәк рʼуйе тә хә, йе дьн жи бьдә бәр у йе кӧ пʼоте тә жь тә бьстинә, кьрасе хԝә жи жерʼа бьһелә.</verse>
			<verse number="30">Бьдә ԝи, кʼи жь тә дьхԝазә у кʼи жь тә дьстинә пашда нәхԝазә.</verse>
			<verse number="31">У чаԝа һун дьхԝазьн мәрьв бона ԝә бькьн, һун жи ӧса ԝанрʼа бькьн.</verse>
			<verse number="32">Һәгәр һун ԝан һʼьз бькьн, кʼижан кӧ ԝә һʼьз дькьн, чь фәйдә? Нә гӧнәкʼар жи ԝан һʼьз дькьн, кʼижан кӧ ԝан һʼьз дькьн?</verse>
			<verse number="33">У һәгәр һун ԛәнщикьред хԝәрʼа ԛәнщийе бькьн, чь фәйдә? Нә гӧнәкʼар жи ӧса дькьн?</verse>
			<verse number="34">У һәгәр һун дәйн дьдьнә йед ӧса, жь кʼижана гӧмана ԝә һәйә пашда бьстиньн, чь фәйдә? Нә гӧнәкʼар жи дәйн дьдьнә гӧнәкʼара, кӧ диса һаԛаси пашда бьстиньн?</verse>
			<verse number="35">Ле һун дьжмьнед хԝә һʼьз бькьн, ԛәнщийе бькьн, дәйн бьдьн у һивийа вәгәрʼандьне нәминьн. Һәԛе ԝәйе гәләк бә у һуне бьбьнә зарʼед Йе Һәри Жорьн. Чьмки Әԝ бона бешекьра жи, нәрʼаста жи ԛәнщ ә.</verse>
			<verse number="36">Дьлрʼәʼм бьн, чаԝа Баве ԝә дьлрʼәʼм ә.</verse>
			<verse number="37">Лома нәкьн у ломәйе ль ԝә нәбьн, нәһәԛийе нәкьн, нәһәԛи ԝе ль ԝә нәбә, бьбахшиньн ԝәрʼа ԝе бе бахшандьне.</verse>
			<verse number="38">Бьдьн, ԝәрʼа ԝе бе дайине, бь пиванәкә тʼьжи һʼәжанди, дәԝьсанди, сәри ԛучʼ ԝе бькьнә пʼеша ԝә. Чьмки бь чь чапе һун бьпивьн, бь ԝе жи ԝәрʼа ԝе бе пиване».</verse>
			<verse number="39">Әԝи мәсәләк жи ԝанрʼа гот: «Гәло кор дькарә рʼебәрийе кора бькә? Нә һәр дӧйе жи бькʼәвьнә чʼәʼле?</verse>
			<verse number="40">Шагьрт жь дәрсдаре хԝә нә мәстьр ә, ле әԝе кӧ хԝәндьна хԝә рʼьнд пек тинә, дькарә мина дәрсдаре хԝә бә.</verse>
			<verse number="41">Тӧ чьма ԛьршьке чʼәʼве бьре хԝәда дьбини, ле кʼеране чʼәʼве хԝәда набини?</verse>
			<verse number="42">Йан жи чаԝа тӧ дькари бежи бьре хԝә: ‹Бьра, бьһелә кӧ әз ԛьршьк жь чʼәʼве тә дәрхьм›, ле тӧ кʼеране чʼәʼве хԝәда набини? Дӧрʼу! Пешийе кʼеране чʼәʼве хԝә дәрхә. Паше те ԛәнщ бьбини кӧ чаԝа ԛьршьк жь чʼәʼве бьре хԝә дәрхи.</verse>
			<verse number="43">Дара ԛәнщ бәре хьраб надә, нә жи дара хьраб бәре ԛәнщ.</verse>
			<verse number="44">Һәр дар жь бәре хԝә те наскьрьне, кәсәк жь стьрийа һежира начьнә у нә жи жь дьрʼийе тьрийа.</verse>
			<verse number="45">Мәрьве ԛәнщ, жь хьзна дьле хԝәйи ԛәнщ, ԛәнщийе дәртинә, ле мәрьве хьраб, жь хьзна дьле хԝәйи хьраб хьрабийе дәртинә. Чьмки дьле ԝи чьва тʼьжи йә зар жи әԝе дьбежә.</verse>
			<verse number="46">Һун чьма Мьнрʼа ‹Хӧдан! Хӧдан!› дьбежьн у ԝан тьштед кӧ Әз ԝәрʼа дьбежьм накьн?</verse>
			<verse number="47">Һәр кәсе кӧ те щәм Мьн готьнед Мьн дьбьһе у дьԛәдинә, Әз ԝәрʼа бежьм мина кʼе йә.</verse>
			<verse number="48">Әԝ мина мәрьвәки йә, йе кӧ мале чедькә, әʼрде дькʼолә кʼур дькә, һʼиме ԝе ль сәр кевьр датинә. У гава лейи рʼадьбә, чʼәм ль ԝе мале дьхә, әԝ наһʼәжә, чьмки рʼьнд һатьбу чекьрьне.</verse>
			<verse number="49">Ле әԝе хәбәред Мьн дьбьһе у наԛәдинә, мина мәрьвәки йә, йе кӧ сәр хԝәлийе бе һʼим мале хԝәрʼа чедькә. Гава чʼәм ле дьхә, дәстхԝәда һьлдьше, ԝеран дьбә, ль бәр миратʼе дьчә».</verse>
		</chapter>
		<chapter number="7">
			<verse number="1">Гава Иса әԝ готьнед кӧ ԝе гӧһдарарʼа бьгота хьлаз кьрьн, чу Кәфәрнаһуме.</verse>
			<verse number="2">У хӧламе сәрсәдәки, кӧ бона ԝи йәки һежа бу, нәхԝәш бәр мьрьне бу.</verse>
			<verse number="3">Гава әԝи бона Иса бьһист, рʼуспийед щьһуйа шандьнә щәм Ԝи у же һиви кьр, кӧ бе хӧламе ԝи хьлаз кә.</verse>
			<verse number="4">Әԝана һатьнә щәм Иса, гәләки һиви же кьрьн у готьн: «Әԝ һежа йә кӧ Тӧ әве ԛәнщийе жерʼа бьки,</verse>
			<verse number="5">чьмки әԝ мьләте мә һʼьз дькә у кʼьништ жи бона мә чекьрийә».</verse>
			<verse number="6">Һьнге Иса тʼәви ԝан чу. Гава незики мале бу, сәрсәд чәнд достед хԝә шандьнә пешийа Ԝи, Ԝирʼа гот: «Хӧдан, зәʼмәте нәбинә, чьмки әз нә һежа мә кӧ Тӧ бейи мала мьн.</verse>
			<verse number="7">Бона ве йәке мьн хԝә лайиԛи Тә нәгьрт, кӧ бьһатама пәй Тә жи. Тʼәне хәбәрәке бежә у хӧламе мьне ԛәнщ бә.</verse>
			<verse number="8">Чьмки әз хԝәха жи мәрьвәки бьн һʼӧкӧмда мә у бьн дәсте мьнда жи әскәр һәнә. Әз йәкирʼа дьбежьм: ‹Һәрʼә›, дьчә, йәки дьнрʼа дьбежьм: ‹Ԝәрә›, те у жь хӧламе хԝәрʼа дьбежьм: ‹Әви тьшти бькә›, дькә».</verse>
			<verse number="9">Гава Иса әв йәк бьһист, сәр ԝи зәндәгьрти ма у вәгәрʼийа сәр ԝе щьмәʼта кӧ пәй Ԝи дьчу, гот: «Әз ԝәрʼа дьбежьм, Мьн Исраеледа жи баԝәрикә аһа йәкида нәдитийә».</verse>
			<verse number="10">У әԝед шанди вәгәрʼийанә мал, дитьн кӧ ԝе әԝ хӧлам ԛәнщ буйә.</verse>
			<verse number="11">Рʼожәкә дьн Иса чу бажарәки, кӧ наве ԝи Найин бу у шагьртед Ԝи жи тʼәви әʼлаләтәкә гьран Ԝирʼа дьчун.</verse>
			<verse number="12">Гава незики дәргәһе бажер бу, ва мьрик дәрдьхьстьн. Әԝ кӧрʼе жьнәбикә тайе тʼәне бу у гәләк һәԝари жи жь бажер перʼа дьчун.</verse>
			<verse number="13">Гава Хӧдан де дит, гӧне Ԝи ле һат у ԝерʼа гот: «Нәгьри».</verse>
			<verse number="14">Әԝ незики дарбәсте бу гьрт у әԝед кӧ дьбьрьн сәкьнин, Иса гот: «Хорто! Әз тәрʼа дьбежьм, рʼабә!»</verse>
			<verse number="15">Мьри рʼабу рʼуньшт, дәстпекьр хәбәр да у Иса әԝ да дийа ԝи.</verse>
			<verse number="16">У саԝ кʼәтә сәр һʼәмуйа, шькьри дьданә Хԝәде у дьготьн: «Пʼехәмбәрәки мәзьн нава мәда дәркʼәтийә!» у: «Хԝәде сәрик дайә мьләте Хԝә!»</verse>
			<verse number="17">Нав у дәнге Ԝи тʼәмамийа Щьһустане у дор-бәре ԝе бәла бу.</verse>
			<verse number="18">Шагьртед Йуһʼәнна Йуһʼәннарʼа бона ван һʼәму тьшта готьн. Йуһʼәнна жи гази дӧ шагьртед хԝә кьр</verse>
			<verse number="19">у әԝ шандьнә щәм Хӧдан, ԝәки же бьпьрсьн: «Тӧ Әԝ и, Йе кӧ гәрәке бьһата, йан әм һивийа йәки дьн бьн?»</verse>
			<verse number="20">Әԝ мәри һатьнә щәм Иса у готьн: «Йуһʼәннайе ньхӧмдар әм шандьнә щәм Тә, кӧ жь Тә бьпьрсьн, Тӧ Әԝ и, Йе кӧ гәрәке бьһата, йан әм һивийа йәки дьн бьн?»</verse>
			<verse number="21">У ԝе дәме Иса гәләк жь нәхԝәшийа, дәрба, жь рʼӧһʼед хьраб ԛәнщ кьрьн у чʼәʼвед гәләк кора вәкьрьн.</verse>
			<verse number="22">Иса ль ԝан вәгәрʼанд у гот: «Һәрʼьн, чь кӧ ԝә дит у бьһист Йуһʼәннарʼа бежьн: Кор дьбиньн, сәԛәт дьгәрʼьн, кʼоти паԛьж дьбьн, кәрʼ дьбьһен, мьри рʼадьбьн у фәԛирарʼа жи Мьзгини те дайине.</verse>
			<verse number="23">У хԝәзи ль ԝи, кӧ жь Мьн пʼьшк набә».</verse>
			<verse number="24">Гава әԝед кӧ Йуһʼәнна шандьбун чун, Иса бона Йуһʼәнна әʼлаләтерʼа дәстпекьр гот: «Һун дәркʼәтьнә бәрʼийе чь бьбиньн? Ԛамишәки кӧ жь байе дьһʼәжә?</verse>
			<verse number="25">Йан дәркʼәтьн чь бьбиньн? Мәрьвәки кʼьнще назьк ль хԝә кьри? Нә әԝед кӧ кʼьнще назьк хԝә дькьн у әʼмьре рʼьнд дәрбаз дькьн, әԝ малед пʼадшада нә?</verse>
			<verse number="26">Йан һун дәркʼәтьн чь бьбиньн? Пʼехәмбәрәки? Бәле, Әз ԝәрʼа дьбежьм, жь пʼехәмбәрәки жи мәстьр ә.</verse>
			<verse number="27">Әва әԝ ә, бона кʼижани ньвисар ә: ‹Ва йә Әзе ԛасьде Хԝә пешийа Тәва бьшиньм. Әԝе рʼийа Тә пешийа Тәва һазьр кә›.</verse>
			<verse number="28">Әз ԝәрʼа дьбежьм, жь нава әԝед кӧ жь кʼӧлфәта дьне кʼәтьнә, тʼӧ кәс жь Йуһʼәнна мәстьр нәбуйә, ле Пʼадшатийа Хԝәдеда йе һәри бьчʼук жь ԝи мәстьр ә».</verse>
			<verse number="29">Гава тʼәмамийа щьмәʼте, ӧса жи хәрщгьра әв йәк бьһист, тʼьвдира Хԝәде рʼаст һʼәсаб кьрьн, чьмки бь ньхӧмандьна Йуһʼәнна һатьбунә ньхӧмандьне.</verse>
			<verse number="30">Ле ферьси у ԛанунзана бона хԝә тʼьвдира Хԝәде тʼәхсир кьрьн, чьмки ԝана нәхԝәст кӧ жь Йуһʼәнна бенә ньхӧмандьне.</verse>
			<verse number="31">Иса сәрда зедә кьр гот: «Әз мәрьвед ви ньсьли мина чь бьшьбиньм? Йан әԝ мина чь нә?</verse>
			<verse number="32">Әԝ мина ԝан зарʼа нә, йед кӧ базареда рʼуньшти нә, гази һәвдӧ дькьн у дьбежьн: ‹Мә бона ԝә зӧрʼне хьст, һун нәрʼәԛьсин у бона ԝә бәйтʼ гот, һун нәгьрийан›.</verse>
			<verse number="33">Йуһʼәннайе ньхӧмдар һат, нә нан дьхԝар, нә жи шәрав вәдьхԝар, ԝә дьгот: ‹Щьн ԝида һәйә›.</verse>
			<verse number="34">Кӧрʼе Мерьв һат, дьхԝә у вәдьхԝә, һун бона Ԝи дьбежьн: ‹Ва Әԝ йәки пәй хԝарьн у вәхԝарьне кʼәти йә, досте хәрщгьр у гӧнәкʼара йә›.</verse>
			<verse number="35">Ле һʼәмуйед кӧ пәй сәрԝахтийе дьчьн әԝ кʼьфш дькьн кӧ сәрԝахти рʼаст ә ».</verse>
			<verse number="36">Йәки ферьси һиви жь Иса кьр, кӧ тʼәви ԝи хԝарьне бьхԝә. Әԝ жи чу мала ԝи ферьсийи, сәр сьфре рʼуньшт.</verse>
			<verse number="37">У ԝи бажарида кʼӧлфәтәкә чʼәʼвдәр һәбу. Гава ԝе бьһист кӧ Әԝ мала ферьсида сәр сьфре рʼуньштийә, дәрданәкә алабастьрейи рʼуне бинхԝәш ани,</verse>
			<verse number="38">пьштева бәр ньгед Ԝи сәкьни гьрийа, бь һесьред хԝә ньгед Ԝи шьл кьрьн у бь пʼорʼе сәре хԝә жи зьһа кьрьн. Паше ньгед Ԝи рʼамусан, бь рʼуне бинхԝәш жи рʼун кьрьн.</verse>
			<verse number="39">Гава ԝи ферьсийе кӧ әԝ тʼәглиф кьрьбу әв йәк дит, дьле хԝәда гот: «Һәгәр Әва пʼехәмбәр буйа, ԝе бьзаньбуйа кӧ кʼи йә у йәкә чаԝа йә дәсте хԝә дайә Ԝи», чьмки йәкә чʼәʼвдәр бу.</verse>
			<verse number="40">Иса ԝирʼа гот: «Шьмһʼун, Әз дьхԝазьм тьштәки тәрʼа бежьм». Әԝи жи гот: «Кʼәрәм кә бежә, дәрсдар». Иса гот:</verse>
			<verse number="41">«Дӧ дәйндаред йәки һәбун, йәк пенсьд зиви дәйндаре ԝи бу, йәк жи пенщи.</verse>
			<verse number="42">Ле чьмки тьштәки ԝан тʼӧнәбу кӧ дәйне хԝә бьдана, әԝи бахшандә һәр дӧйа жи. Ньһа жь ԝан һәр дӧйа кʼижане гәләки ԝи һʼьз бькә?»</verse>
			<verse number="43">Шьмһʼун ле вәгәрʼанд у готе: «Тʼәхмина мьн әԝе кӧ гәләк жерʼа һатә бахшандьне». Иса ԝирʼа гот: «Тә рʼаст те дәрхьст».</verse>
			<verse number="44">У сәр кʼӧлфәтеда вәгәрʼийа, Шьмһʼунрʼа гот: «Ве кʼӧлфәте тӧ дьбини? Әз һатьмә мала тә, бона ньгед Мьн тә ав нәда, ле әве бь һесьред хԝә ньгед Мьн шьл кьрьн у бь пʼорʼе сәре хԝә жи зьһа кьрьн.</verse>
			<verse number="45">Тә рʼамусанәк нәда Мьн, ле жь һьнгева кӧ Әз һатьмә вьр, әве дәст жь рʼамусана ньгед Мьн нәкʼьшандийә.</verse>
			<verse number="46">Тә сәре Мьн рʼун нәкьр, ле әве бь рʼуне бинхԝәш ньгед Мьн рʼун кьрьн.</verse>
			<verse number="47">Бона ве йәке Әз тәрʼа дьбежьм, гӧнед ве кӧ гәләк бун һатьнә бахшандьне, ләма әве гәләк һʼьз кьр. Чьмки кʼерʼа гәләк тенә бахшандьне, гәләк жи һʼьз дькә. Ле кʼерʼа һьндьк тенә бахшандьне, әԝ һьндьки һʼьз дькә».</verse>
			<verse number="48">У ԝерʼа гот: «Гӧнед тә һатьнә бахшандьне».</verse>
			<verse number="49">Һьнге әԝед кӧ тʼәви Ԝи сәр сьфре рʼуньштьбун нав хԝәда дьготьн: «Әва кʼи йә, һʼәта кӧ гӧна жи дьбахшинә?»</verse>
			<verse number="50">У Иса ԝе кʼӧлфәтерʼа гот: «Баԝәрийа тә тӧ хьлаз кьри. Бь хер у сьламәт һәрʼә».</verse>
		</chapter>
		<chapter number="8">
			<verse number="1">Пәй ве йәкерʼа Иса гӧнд у бажара дьгәрʼийа, даннасин дькьр, Мьзгинийа Пʼадшатийа Хԝәде дьда у һәр донздәһ шагьрт жи Перʼа бун,</verse>
			<verse number="2">ӧса жи чәнд кʼӧлфәтед кӧ жь рʼӧһʼед хьраб у нәхԝәшийа ԛәнщ бьбун: Мәрйәма кӧ жерʼа Мәждәлани дьготьн, йа кӧ һʼәфт щьн же дәркʼәтьбун</verse>
			<verse number="3">у Йоһана, жьна Хузайе ԝәкʼилхәрще мала Һеродәс, Сосьн у гәләкед майин, кӧ ԝана бь һәбука хԝәва ԝанрʼа бәрдәсти дькьрьн.</verse>
			<verse number="4">У гава әʼлаләтәкә гьран жь гәләк бажара щәм Иса щьвийа, Әԝи мәсәләк гот:</verse>
			<verse number="5">«Тʼохьмрʼәш рʼабу чу кӧ тʼохьм бьрʼәшинә. Гава дьрʼәшанд, һьнәк кʼәтьнә дәве рʼе һатьнә пʼепәскьрьне у тәйрәдед әʼзмен һатьн әԝ хԝарьн.</verse>
			<verse number="6">У һьнәк жи кʼәтьнә щийе кәвьри, гава шин бун, жь дәст кемасийа шьлайе һʼьшк бун.</verse>
			<verse number="7">У һьнәк жи кʼәтьнә нава стьрийа, стьри жи перʼа шин бун у әԝ хәньԛандьн.</verse>
			<verse number="8">Һьнәкед дьн жи кʼәтьнә нава әʼрде ԛәнщ у шин бун, сәд щар бәр дан». Гава әв йәк гот, кьрә гази: «Гӧһе кʼейи бьһистьне һәйә бьра бьбьһе!»</verse>
			<verse number="9">Шагьртед Ԝи же пьрсин: «Мәʼна әве мәсәле чь йә?»</verse>
			<verse number="10">Әԝи гот: «Ԝәрʼа һатийә дайине, кӧ һун сӧрʼед Пʼадшатийа Хԝәде бьзаньбьн, ле йед майинрʼа бь мәсәла те хәбәрдане кӧ: ‹Бьньһерʼьн у нәбиньн, бьбьһен у фәʼм нәкьн›.</verse>
			<verse number="11">Әв ә мәʼна ве мәсәле: Тʼохьм хәбәра Хԝәде йә.</verse>
			<verse number="12">Тʼохьмед кӧ кʼәтьнә дәве рʼе әԝ ьн, йед кӧ хәбәре дьбьһен, ле мирещьн те хәбәре жь дьле ԝан дәрдьхә, кӧ нәбә баԝәр бькьн у хьлаз бьн.</verse>
			<verse number="13">Тʼохьмед кӧ кʼәтьнә щийе кәвьри әԝ ьн, йед кӧ гава хәбәре дьбьһен, бь әшԛ у ша ԛәбул дькьн. Ле чьмки рʼаԝед ԝан тʼӧнәнә, дәмәкә кьн баԝәр дькьн у ԝәхте щерʼьбандьне дькʼәвьн.</verse>
			<verse number="14">Тʼохьмед кӧ кʼәтьнә нава стьрийа әԝ ьн, йед кӧ хәбәре дьбьһен, хәмед дьнева, дәԝләт у шабуна ви әʼмьрива мьжул дьбьн, дьхәньԛьн у бәред ԝан нагьһижьн.</verse>
			<verse number="15">У тʼохьмед кʼәтьнә нав әʼрде ԛәнщ әԝ ьн, йед кӧ бь дьле сах у ԛәнщ хәбәре дьбьһен, дьле хԝәда хԝәй дькьн у бь сәбьр бәре хԝә дьдьн.</verse>
			<verse number="16">Тʼӧ кәс чʼьра вехьсти накә бьн фьраԛе, нә жи дькә бьн щи-ньвине, ле датинә сәр пʼечʼьре, ԝәки әԝед кӧ дькʼәвьнә һьндӧрʼ, рʼонайе бьбиньн.</verse>
			<verse number="17">Чьмки тьштәки вәшарти тʼӧнә кӧ дәрнәйе у нә жи тьштәки дьзива, кӧ хӧйа нәбә у нәйе бәр рʼонайе.</verse>
			<verse number="18">Аԝа дина хԝә бьдьне кӧ һун чаԝа дьбьһен, чьмки кʼерʼа кӧ һәйә, ԝе һе ле зедә бә у кʼерʼа кӧ тʼӧнә, әԝе кӧ ԝи тʼьре һәйә жи, ԝе же бе стандьне».</verse>
			<verse number="19">Һьнге де у бьрайед Ԝи һатьнә щәм Ԝи, ле жь дәст зәʼфбуна әʼлаләте нькарьбун незики Ԝи буна.</verse>
			<verse number="20">Щаб данә Ԝи кӧ: «Дийа Тә у бьрайед Тә дәрва сәкьни нә у дьхԝазьн Тә бьбиньн».</verse>
			<verse number="21">Әԝи жи ль ԝан вәгәрʼанд у гот: «Де у бьрайед Мьн әԝ ьн, йед кӧ хәбәра Хԝәде дьбьһен у дьԛәдиньн».</verse>
			<verse number="22">Рʼожәке Иса шагьртед Хԝәва кʼәтә ԛәйьке у готә ԝан: «Әм дәрбази ԝи бәри голе бьн». У рʼекʼәтьн.</verse>
			<verse number="23">Гава ԛәйькеда дьчун, Әԝ хәԝрʼа чу. У фьртонәк ль голе рʼабу, ԛәйьк тʼьжи ав дьбу, әԝ ԛәзийеда бун.</verse>
			<verse number="24">Һьнге шагьрт незики Ԝи бун, Әԝ һʼьшйар кьрьн у готьне: «Мамоста, Мамоста! Әм ӧнда дьбьн!» Әԝ рʼабу, ль байе у пелед аве һьлат, әԝ сәкьнин у сәԛьрʼин.</verse>
			<verse number="25">Һьнге Әԝи ԝанрʼа гот: «Баԝәрийа ԝә кʼане йә?» У ԝана бь хоф, әʼщебмайи һәврʼа готьн: «Гәло әв кʼи йә, кӧ әʼмьри сәр бе у аве жи дькә у ельми Ԝи дьбьн?»</verse>
			<verse number="26">Әԝана бь ԛәйьке чунә тʼопрахед Гьрасине, пешбәри Щәлиле.</verse>
			<verse number="27">Гава Әԝ дәркʼәтә бәже, жь ԝи бажари мәрьвәк дәркʼәтә пешийа Ԝи, кӧ щьн нав ԝида бун. Әԝи зува нә кʼьнщ ль хԝә дькьрьн у нә жи малда дьсәкьни, нава горʼьстанада дьма.</verse>
			<verse number="28">Гава әԝи Иса дит, кьрә ԛирʼин кʼәтә бәр Ԝи у бь дәнгәки бьльнд гот: «Тӧ чь жь мьн дьхԝази Исайе Кӧрʼе Хԝәдейе Һәри Жорьн? Әз рʼәща жь Тә дькьм, мьн нәдә щәфе!»</verse>
			<verse number="29">Чьмки Иса әʼмьри сәр рʼӧһʼе һʼәрам кьрьбу, кӧ жь ԝи мәрьви дәркʼәвә. Әԝ гәләк щара щьна дькʼәт, гава бь ԛәйд у зьнщира жи гьредьдан, әԝи диса ԛәйд дьԛәтандьн у щьна әԝ чола дьхьст.</verse>
			<verse number="30">Һьнге Иса жь ԝи пьрси у готе: «Наве тә чь йә?» Әԝи гот: «Кʼомәскәр », чьмки гәләк щьн кʼәтьбунә нава ԝи.</verse>
			<verse number="31">У щьна лава Ԝи дькьр, кӧ әʼмьр нәкә әԝ һәрʼьнә гәлийе һәй-ԝайе.</verse>
			<verse number="32">Ль ԝи щийи сурики бәразайи мәзьн һәбу, кӧ сәре чʼийе дьчʼерийа. Щьна рʼәща же дькьр, кӧ изьне бьдә ԝан, әԝ һәрʼьн бькʼәвьнә нава бәраза. Әԝи изьн да.</verse>
			<verse number="33">У щьн жь нав ԝи мәрьви дәркʼәтьн, чун кʼәтьнә нава бәраза у әԝ сури жорда рʼәви, хԝә жь кәнделда авитьнә голе хәньԛин.</verse>
			<verse number="34">Гава бәразвана әв йәк дит, рʼәвин чунә бажар у гӧнда, әв йәк гьли кьрьн.</verse>
			<verse number="35">Мәрьв рʼабун чун, кӧ тьште буйи бьбиньн. Гава һатьнә щәм Иса, дина хԝә дане, ԝе әԝ мәрьве кӧ щьн же дәркʼәтьбун, кʼьнще ԝи ле, сәр һʼьше хԝәда һати, ль бәр ньгед Иса рʼуньшти йә. Һьнге әԝ тьрсийан.</verse>
			<verse number="36">Әԝед кӧ әв йәк дитьбун, йед майинрʼа готьн, кӧ чаԝа әԝи щьнакʼәти ԛәнщ бу.</verse>
			<verse number="37">Һьнге һʼәму бьнәлийед дор-бәред Гьрасине һиви жь Иса кьрьн, кӧ жь ԝан дур кʼәвә, чьмки саԝәкә мәзьн әԝ гьртьбун. Әԝ жи кʼәтә ԛәйьке у пашда вәгәрʼийа.</verse>
			<verse number="38">Ле әԝ мәрьве кӧ щьн же дәркʼәтьбун лава Ԝи кьр, кӧ әԝ жи тʼәви Ԝи һәрʼә. Ле Иса әԝ вәрʼекьр у гот:</verse>
			<verse number="39">«Вәгәрʼә мала хԝә у чь кӧ Хԝәде бона тә кьр гьли кә». У әԝ чу, чь кӧ Иса бона ԝи кьрьбу тʼәмамийа бажерда дьгот у дькьрә дәнги.</verse>
			<verse number="40">У чахе Иса вәгәрʼийа, әʼлаләте Әԝ ԛәбул кьр, чьмки һʼәму жи һивийа Ԝи бун.</verse>
			<verse number="41">Һьнге мәрьвәки наве ԝи Йайиро, сәрԝере кʼьниште, һат хԝә авитә ньгед Иса у һиви же кьр, кӧ һәрʼә мала ԝи.</verse>
			<verse number="42">Чьмки тʼәне ԛизәкә ԝийә донздәһ сали һәбу у әԝ жи бәр мьрьне бу. Гава Иса дьчу, әʼлаләте зәʼмәт дьда Ԝи.</verse>
			<verse number="43">Ԝьр кʼӧлфәтәк жи һәбу, кӧ донздәһ сале ԝе бун, сәр хуне вәбьбу. Әԝе һʼәму һәбука хԝә дабу һʼәкима, ле тʼӧ кәси чʼарә ле нәкьрьбу.</verse>
			<verse number="44">Әва пьштева һат ль рʼишийед кʼьнще Ԝи кʼәт у дәстхԝәда хун же чʼькийа.</verse>
			<verse number="45">Иса гот: «Әԝ кʼи бу кӧ ль Мьн кʼәт?» Гава һʼәмуйа инкʼар кьр, Пәтрус гот: «Мамоста, әʼлаләт Тә дәʼф дьдә, тәнгасийе дьдә Тә ».</verse>
			<verse number="46">Ле Иса гот: «Йәк ль Мьн кʼәт, чьмки Әз пе һʼәсийам кӧ жь Мьн ԛәԝат дәркʼәт».</verse>
			<verse number="47">У гава кʼӧлфәте дит кӧ нәһатә вәшартьне, ләрьзи, һат хԝә авитә бәр Ԝи у ль бәр тʼәмамийа щьмәʼте Ԝирʼа гот, кӧ бона чь ль Ԝи кʼәт у чаԝа перʼа-перʼа ԛәнщ бу.</verse>
			<verse number="48">Әԝи ԝерʼа гот: «Әʼвде! Баԝәрийа тә тӧ ԛәнщ кьри. Бь хер у сьламәт һәрʼә».</verse>
			<verse number="49">Әԝи һе хәбәр дьда, жь мала сәрԝере кʼьниште йәки һат у гот: «Ԛиза тә мьр, иди зәʼмәте нәдә дәрсдар».</verse>
			<verse number="50">Гава Иса әв йәк бьһист, ԝирʼа гот: «Нәтьрсә, тʼәне баԝәр бькә у ԝе ԛәнщ бә».</verse>
			<verse number="51">Гава Әԝ чу мал, нәһьшт кәсәк һәрʼә һьндӧрʼ, пештьри Пәтрус, Йуһʼәнна, Аԛуб у де у баве ԛизьке.</verse>
			<verse number="52">Һʼәму дьгьрийан у шина ԝе дькьрьн, ле Иса гот: «Нәгьрин. Әԝ нәмьрийә, ле һеньжийә».</verse>
			<verse number="53">Ԝана ԛәрфе хԝә Пе дькьр, чьмки заньбун кӧ әԝа мьрийә.</verse>
			<verse number="54">У Иса дәсте ԝе гьрт, дәнг да ԝе у гот: «Ԛизьк, рʼабә!»</verse>
			<verse number="55">У рʼӧһʼе ԝе ле вәгәрʼийа, перʼа-перʼа рʼабу сәр хԝә. Иса әʼмьр кьр, кӧ хӧрәк бьдьнә ԝе.</verse>
			<verse number="56">Де у баве ԝе зәндәгьрти ман. Ле Әԝи тʼәми ль ԝан кьр, кӧ ве йәке кәсирʼа нәбежьн.</verse>
		</chapter>
		<chapter number="9">
			<verse number="1">Иса гази һәр донздәһ шагьртед Хԝә кьр, ԛәԝат у һʼӧкӧм да ԝан, кӧ һʼәму щьна дәрхьн у жь нәхԝәшийа ԛәнщ кьн.</verse>
			<verse number="2">Әԝ шандьн, кӧ Пʼадшатийа Хԝәде даннасин кьн у нәхԝәша ԛәнщ кьн</verse>
			<verse number="3">у ԝанарʼа гот: «Бона рʼе тьштәки һьлнәдьн, нә шьвдар, нә турьк, нә нан, нә пʼәрә, нә жи дӧ дәст кьрас.</verse>
			<verse number="4">Чь мала кӧ һун һәрʼьне, ԝьр бьминьн у жь ԝьр рʼекʼәвьн.</verse>
			<verse number="5">У әԝ дәра кӧ ԝә ԛәбул нәкьн, гава жь ԝи бажари дәртен, тʼоза ньгед хԝә даԝшиньн, ԝәки ԝанарʼа бьбә шәʼдәти».</verse>
			<verse number="6">У шагьрт рʼабун, гӧнд-гӧнд гәрʼийан у һәр дәра Мьзгини дан, нәхԝәш ԛәнщ кьрьн.</verse>
			<verse number="7">Аԝа Һеродәсе сәрԝер бона һʼәму кьрьнед Иса бьһист у тʼәвиһәв бу, чьмки һьнәка дьгот: «Әва Йуһʼәнна йә, жь нав мьрийа рʼабуйә»</verse>
			<verse number="8">у һьнәка жи дьгот: «Елйас ә кʼьфш буйә» у һьнәкед майин жи дьготьн: «Әва йәк жь пʼехәмбәред бәре йә сах буйә».</verse>
			<verse number="9">Һеродәс гот: «Мьн сәре Йуһʼәнна да лехьстьне, ле Әва кʼи йә кӧ әз дәрһәԛа Ԝида ван тьшта дьбьһем?» У ԝи дьхԝәст Иса бьдита.</verse>
			<verse number="10">Гава шанди вәгәрʼийан, чь кӧ ԝан кьрьбу Исарʼа гьли кьрьн. Әԝи тʼәне шандийед Хԝә тʼәви Хԝә һьлдан у чунә бәрбь бажаре Бәйтсайдайе.</verse>
			<verse number="11">Гава әʼлаләт пе һʼәсийа, пәй Ԝи чу. Иса әԝ ԛәбул кьрьн у тʼәви ԝан бона Пʼадшатийа Хԝәде хәбәр дьда у әԝед кӧ һʼәԝще ԛәнщбуне бун ԛәнщ кьрьн.</verse>
			<verse number="12">Бәре еваре һәр донздәһ һатьнә щәм Ԝи у жерʼа готьн: «Әʼлаләте бәрʼдә, кӧ һәрʼьн гӧнд у бәргед дор-бәра щи-ԝар бьн у хԝәрʼа хӧрәк дәст хьн, чьмки әм ль щики хьки-хԝәли нә».</verse>
			<verse number="13">Ле Иса ԝанрʼа гот: «Һун хӧрәк бьдьнә ԝан». Ԝана жи ле вәгәрʼанд у готьн: «Пештьри пенщ нан у дӧ мәʼсийа ԝәки майин тьштәки мә тʼӧнә, һәгәр әм нәчьн тʼәмамийа щьмәʼтерʼа хӧрәк нәкʼьрʼьн?»</verse>
			<verse number="14">Чьмки ԝәкә пенщ һʼәзар мери бун. Әԝи шагьртед Хԝәрʼа гот: «Щьмәʼте пенщи-пенщи бьдьнә рʼуньштандьне».</verse>
			<verse number="15">У ӧса кьрьн, һʼәму жи данә рʼуньштандьне.</verse>
			<verse number="16">Әԝи әԝ пенщ нан у һәр дӧ мәʼси һьлдан, бәре Хԝә әʼзменда кьр шькьри да, кәркьр у да шагьрта, кӧ бәлайи әʼлаләте кьн.</verse>
			<verse number="17">Һʼәмуйа жи хԝар тʼер бун у донздәһ сәлә жи һурькед бәрмайи бәрәв кьрьн.</verse>
			<verse number="18">Щарәке Иса бь тʼәне тʼәви шагьртед Хԝә дӧа дькьр, жь ԝан пьрси: «Бь тʼәхмина щьмәʼте Әз кʼи мә?»</verse>
			<verse number="19">Ԝана ле вәгәрʼанд у готьн: «Һьнәк дьбежьн ‹Йуһʼәннайе ньхӧмдар ә›, һьнәкед дьн дьбежьн ‹Елйас ә›, һьнәкед майин жи дьбежьн ‹йәк жь пʼехәмбәред бәре йә сах буйә›».</verse>
			<verse number="20">Әԝи жь ԝан пьрси: «Ле һун чь дьбежьн? Бь тʼәхмина ԝә Әз кʼи мә?» Пәтрус ле вәгәрʼанд у гот: «Тӧ Мәсиһе Хԝәде йи».</verse>
			<verse number="21">Һьнге Иса һʼьшк тʼәми да ԝан, кӧ ԝе йәке кәсирʼа нәбежьн.</verse>
			<verse number="22">У әԝи гот: «Кӧрʼе Мерьв гәрәке гәләки щәфа бькʼьшинә, жь алийе рʼуспийа, сәрәкед кʼаһина у ԛанунзанада бе тʼәхсиркьрьн у кӧштьне, ле рʼожа сьсийа ԝе жь мьрьне рʼабә».</verse>
			<verse number="23">У Иса һʼәмуйарʼа гот: «Һәгәр йәк дьхԝазә ль пәй Мьн бе, бьра хԝә инкʼар кә у һәр рʼож хаче хԝә һьлдә у ль пәй Мьн бе.</verse>
			<verse number="24">Чьмки кʼи кӧ дьхԝазә әʼмьре хԝә хьлаз кә, әԝе ӧнда кә у кʼи кӧ әʼмьре хԝә бона Мьн ӧнда кә, әԝе хьлаз кә.</verse>
			<verse number="25">Чь фәйдә, һәгәр мәрьв тʼәмамийа дьнйайе ԛазьнщ кә, ле әʼмьре хԝә ӧнда кә йан зьраре хә?</verse>
			<verse number="26">У кʼи Мьн у хәбәред Мьн шәрм һʼәсаб кә, Кӧрʼе Мерьв жи ԝе ԝи шәрм һʼәсаб кә, гава Әԝ бь рʼумәта Хԝә, рʼумәта Баве у мьлйакʼәтед пирозва бе.</verse>
			<verse number="27">Әз рʼаст ԝәрʼа дьбежьм, һьнәкед ль вьр сәкьни ԝе мьрьне нәбиньн, һʼәта кӧ Пʼадшатийа Хԝәде бьбиньн».</verse>
			<verse number="28">Пәй ве хәбәрданерʼа ԝәкә һʼәфтеке шунда, Иса Пәтрус, Йуһʼәнна у Аԛуб һьлдан чунә сәре чʼийе кӧ дӧа бькьн.</verse>
			<verse number="29">Гава Иса дӧа дькьр, рʼәнге рʼуйе Ԝи һатә гӧһастьне, кʼьнщед Ԝи чил-ԛәрԛаш бун, бьрьԛин.</verse>
			<verse number="30">У ва дӧ мәрьва тʼәви Ԝи хәбәр дьдан, йәк Муса бу, йәк жи Елйас.</verse>
			<verse number="31">Әԝана бь рʼумәт кʼьфш бун у бона мьрьна Ԝи хәбәр дьдан, кӧ Оршәлимеда ԝе бьбуйа.</verse>
			<verse number="32">Чʼәʼвед Пәтрус у әԝед тʼәви ԝи жь хәԝе гьран бьбун, ле гава һʼьшйар бун, рʼумәта Ԝи у һәр дӧ мәрьвед щәм Ԝи сәкьни дитьн.</verse>
			<verse number="33">Чахе әԝана жь Ԝи дур кʼәтьн, Пәтрус Исарʼа гот: «Мамоста, чаԝа рʼьнд ә кӧ әм вьр ьн! Дә әме се һʼолька чекьн, йәке Тәрʼа, йәке Мусарʼа у йәке жи Елйасрʼа». Чьмки әԝи ньзаньбу әԝ чь дьбежә.</verse>
			<verse number="34">Гава әԝи һе хәбәр дьда, әʼԝрәк һат у сәр ԝан кьрә си. У чахе кʼәтьнә бьн ԝи әʼԝри, әԝана тьрсийан.</verse>
			<verse number="35">У жь ԝи әʼԝри дәнгәк һат у гот: «Әв ә Кӧрʼе Мьн, Бьжартийе Мьн! Гӧһдарийа Ԝи бькьн!»</verse>
			<verse number="36">Гава әԝ дәнг һат, Иса тʼәне ма. У ԝана дәнге хԝә бьрʼи, ԝан рʼожада чь кӧ дитьбун кәсирʼа нәготьн.</verse>
			<verse number="37">Рʼожа дьне, гава әԝана жь чʼийе һатьнә хԝаре, әʼлаләтәкә гьран пешийа Ԝида һат.</verse>
			<verse number="38">Һьнге жь нав әʼлаләте мәрьвәки гази кьр у гот: «Дәрсдар, әз һиви жь Тә дькьм, бь чʼәʼве рʼәʼме ль кӧрʼе мьн бьньһерʼә. Әԝ тайе мьни тʼәне йә.</verse>
			<verse number="39">Рʼӧһʼәки хьраб ԝи дьгьрә у ньшкева дькә ԛирʼин вәдьчʼьрʼькә, кʼәф сәр дькʼәвә һурдәхԝәши дьбә у бь зорәке жь ԝи дур дькʼәвә.</verse>
			<verse number="40">Мьн лава жь шагьртед Тә кьр, кӧ щьн же дәрхьн, ле ԝана нькарьбу».</verse>
			<verse number="41">Иса гот: «Ньсьле нәбаԝәр у хальфи! Һʼәта кʼәнге Әзе тʼәви ԝә бьм у ль ԝә сәбьр кьм? Кӧрʼе хԝә бинә вьр».</verse>
			<verse number="42">Гава һе дьһат, щьн әԝ әʼрде хьст у вәчʼьрʼьки. Иса ль рʼӧһʼе һʼәрам һьлат, кӧрʼьк ԛәнщ кьр у да баве ԝи.</verse>
			<verse number="43">Тʼәмамийа щьмәʼте сәр мәзьнайийа Хԝәде зәндәгьрти мабу. У чахе һʼәму сәр һәр тьштед кӧ Иса дькьрьн әʼщебмайи мабун, Әԝи шагьртед Хԝәрʼа гот:</verse>
			<verse number="44">«Һун ван хәбәра бира хԝәда хԝәй кьн: Кӧрʼе Мерьв ԝе бькʼәвә дәсте мәрьва».</verse>
			<verse number="45">Ле ԝана әв йәк фәʼм нәкьр, чьмки әв жь ԝан вәшарти бу кӧ фәʼм нәкьн у тӧрӧш нәдькьрьн жи бона ԝе йәке жь Ԝи бьпьрсийана.</verse>
			<verse number="46">Нав шагьртада пьрс пешда һат, кӧ нава ԝанда кʼи йә йе һәри мәзьн.</verse>
			<verse number="47">Ле нетед дьле ԝан Исава әʼйан бун, зарʼокәк ани щәм Хԝә да сәкьнандьне</verse>
			<verse number="48">у ԝанрʼа гот: «Кʼи кӧ әве зарʼоке бь наве Мьн ԛәбул кә, әԝ Мьн ԛәбул дькә. У кʼи кӧ Мьн ԛәбул кә, Йе кӧ Әз шандьмә ԛәбул дькә. Аԝа әԝи нава ԝә һʼәмуйада йе һәри бьчʼук ә, әԝ ә йе һәри мәзьн».</verse>
			<verse number="49">Йуһʼәнна рʼабу у гот: «Мамоста, мә мәрьвәк дит кӧ бь наве Тә щьн дәрдьхьстьн, ле мә кьр кӧ әм нәһельн, чьмки әԝ пәй мә найе».</verse>
			<verse number="50">Ле Иса ԝирʼа гот: «Пешийе ль ԝи нәгьрьн, чьмки әԝе кӧ нә мьԛабьли ԝә йә, әԝ пьшта ԝә йә».</verse>
			<verse number="51">У чахе әԝ рʼожед кӧ Исайе бьһата һьлдане незик бун, Әԝи бәре Хԝә да Оршәлиме, кӧ һәрʼә ԝьр.</verse>
			<verse number="52">У пешийа Хԝә мәри шандьн, әԝана чунә гӧндәки Самәрйайе кӧ бона Ԝи һазьрийе бьбиньн.</verse>
			<verse number="53">Ле самәрийа Әԝ ль ԝьр ԛәбул нәкьр, чьмки бәре Ԝи кʼәтьбу Оршәлиме.</verse>
			<verse number="54">Гава шагьртед Ԝи Аԛуб у Йуһʼәнна әв йәк дит, готьн: «Хӧдан, Тӧ дьхԝази әм жь әʼзмен агьр бьхԝазьн кӧ бьбарә у ԛьрʼа ван бинә? »</verse>
			<verse number="55">Ле Әԝ вәгәрʼийа, ль ԝан һьлат.</verse>
			<verse number="56">У чунә гӧндәки дьн.</verse>
			<verse number="57">У чахе әԝана рʼеда бун, йәки Ԝирʼа гот: «Тӧ кʼӧда жи һәрʼи әзе пәй Тә бем».</verse>
			<verse number="58">Иса готә ԝи: «Рʼувийарʼа ԛӧл һәнә, тәйрәдед әʼзменрʼа жи һелин, ле бона Кӧрʼе Мерьв щик тʼӧнә кӧ сәре Хԝә ле дайнә».</verse>
			<verse number="59">Иса йәки дьнрʼа гот: «Пәй мьн ԝәрә». Әԝи жи гот: «Хӧдан! Изьне бьдә мьн, кӧ әз пешийе һәрʼьм баве хԝә дәфьн кьм».</verse>
			<verse number="60">Ле Иса ԝирʼа гот: «Бьра мьри мьрийе хԝә дәфьн кьн. Тӧ һәрʼә Пʼадшатийа Хԝәде даннасин кә».</verse>
			<verse number="61">Йәки дьн жи гот: «Әзе пәй тә бем Хӧдан, ле тʼәне изьне бьдә мьн, кӧ әз пешийе хатьре хԝә жь нәфәред мала хԝә бьхԝазьм».</verse>
			<verse number="62">Иса гот: «Кʼи кӧ дәсте хԝә датинә сәр кʼотане у ль пьшт хԝәва дьньһерʼә, әԝ нә һежайи Пʼадшатийа Хԝәде йә».</verse>
		</chapter>
		<chapter number="10">
			<verse number="1">Пәй ве йәкерʼа Хӧдан һʼәфте дӧ шагьртед дьн жи кʼьфш кьрьн у әԝана дӧдӧ-дӧдӧ пешийа Хԝәва шандьнә ԝан щи у бажара, кʼидәре Хԝәха ԝе бьчуйайе</verse>
			<verse number="2">у ԝанарʼа гот: «Нандьрун гәләк ә, ле пʼалә һьндьк ьн. Аԝа һиви жь Хԝәйе нандьруне бькьн, ԝәки пʼала нандьруна Хԝәрʼа бьшинә.</verse>
			<verse number="3">Һәрʼьн, Әз ва ԝә мина бәрха дьшиньмә нава гӧра.</verse>
			<verse number="4">Хԝәрʼа нә кʼиськ һьлдьн, нә турьк, нә жи чарьха. У рʼева сьлаве нәдьнә тʼӧ кәси,</verse>
			<verse number="5">чь мала кӧ һун һәрʼьне, пешийе бежьн: ‹Әʼдьлайи ве малерʼа›.</verse>
			<verse number="6">У һәгәр ль ԝьр мәрьвәки һежайи әʼдьлайийе һәбә, әʼдьлайийа ԝәйе ль сәр ԝи бьминә. Ле һәгәр тʼӧнәбә, ԝе ль ԝә вәгәрʼә.</verse>
			<verse number="7">У ԝе маледа бьминьн, чь хԝарьне жи бьдьнә ԝә, әԝе жи бьхԝьн у вәхԝьн, чьмки пʼалә һежайи һәԛе хԝә йә. У мал бь мал нәгәрʼьн.</verse>
			<verse number="8">Кʼижан бажаре кӧ һун һәрʼьне у ԝә ԛәбул кьн, чь дайньнә бәр ԝә, бьхԝьн.</verse>
			<verse number="9">Нәхԝәшед навда ԛәнщ кьн у ԝанрʼа бежьн: ‹Пʼадшатийа Хԝәде незики ԝә буйә›.</verse>
			<verse number="10">Ле әԝ бажаре кӧ һун һәрʼьне у ԝә ԛәбул нәкьн, дәренә мәйдана у бежьн:</verse>
			<verse number="11">‹Әм ԝе тʼоза кӧ жь бажаре ԝә ньгед мәва гьртийә жи ль сәр ԝәда даԝдьшиньн. Ле ве йәке бьзаньбьн кӧ Пʼадшатийа Хԝәде незики ԝә буйә›.</verse>
			<verse number="12">Әз жь ԝәрʼа дьбежьм, Рʼожа Ахрәте һʼале Содоме ԝе жь йа ԝи бажари четьр бә.</verse>
			<verse number="13">Ԝәй ль тә Хоразин! Ԝәй ль тә Бәйтсайда! Һәгәр әԝ кʼәрәмәтед кӧ нава ԝәда бун, Сур у Сайдайеда бьбуна, әԝанайе зува бь кʼӧрх нав кʼозийеда рʼуньшти тʼобә бькьрана.</verse>
			<verse number="14">Ле Рʼожа Ахрәте һʼале Сур у Сайдайе ԝе жь һʼале ԝә четьр бә.</verse>
			<verse number="15">У тӧ Кәфәрнаһум, тә тʼьре те һʼәта әʼзмен бьльнд би? Ле те һʼәта дийаре мьрийа һәрʼи хԝаре!</verse>
			<verse number="16">Әԝе гӧһдарийа ԝә дькә, гӧһдарийа Мьн дькә у әԝе ԝә тʼәхсир дькә, Мьн тʼәхсир дькә, ле әԝе Мьн тʼәхсир дькә, йе кӧ Әз шандьмә тʼәхсир дькә».</verse>
			<verse number="17">Әԝ һʼәфте дӧ шагьрт бь әшԛ у ша вәгәрʼийан у готьн: «Хӧдан, щьн жи сайа наве Тә ельми мә дьбун».</verse>
			<verse number="18">Әԝи ԝанарʼа гот: «Мьн мирещьн дит, чаԝа бьруска жь әʼзмен жорда кʼәти.</verse>
			<verse number="19">Аԝа Мьн һʼӧкӧм дайә ԝә, кӧ һун мәʼр у дупʼьшка у тʼәмамийа ԛәԝата дьжмьн пʼепәскьн у ԛәт тʼӧ тьште зьраре нәдә ԝә.</verse>
			<verse number="20">Ле бь ԝе йәке ша нәбьн кӧ щьн ельми ԝә дьбьн, ле ша бьн, кӧ навед ԝә ль әʼзмана ньвисар ә».</verse>
			<verse number="21">Ԝи чахи Әԝ бь Рʼӧһʼе Пироз ша бу у гот: «Шькьр наве Тә бә Баво, Хӧдане әʼрд у әʼзман, кӧ Тә әв тьшт жь зана у билана вәшартьн у ль бәр зарʼа вәкьр. Бәле Баво, чьмки аһа ль Тә хԝәш һат.</verse>
			<verse number="22">Һәр тьшт жь Баве Мьн Мьнрʼа һатийә дайине. Кәсәк ньзанә Кӧрʼ кʼи йә, пештьри Баве у кәсәк ньзанә Бав кʼи йә, пештьри Кӧрʼ у йед кӧ Кӧрʼ бьхԝазә ԝанва Баве бьдә наскьрьне».</verse>
			<verse number="23">У ԝе гаве сәр шагьртед Хԝәда вәгәрʼийа у ԝанарʼа башԛә гот: «Хԝәзи ль ԝан чʼәʼва, чь кӧ һун дьбиньн әԝ жи дьбиньн.</verse>
			<verse number="24">Чьмки Әз ԝәрʼа дьбежьм, кӧ гәләк пʼехәмбәр у пʼадша хԝәстьн әԝ тьштед кӧ һун дьбиньн бьдитана, ле нәдитьн у әԝ тьштед кӧ һун дьбьһен бьбьһистана, ле нәбьһистьн».</verse>
			<verse number="25">Һьнге ԛанунзанәк рʼабу Әԝ щерʼьбанд у гот: «Дәрсдар, әз чь бькьм, ԝәки жийина һʼәта-һʼәтайе бьстиньм?»</verse>
			<verse number="26">Әԝи жи ԝирʼа гот: «Ԛанунеда чь ньвисар ә? Тӧ чаԝа дьхуни?»</verse>
			<verse number="27">Әԝи ле вәгәрʼанд у гот: «‹Хӧдан Хԝәдейе хԝә һʼьз бькә, бь тʼәмамийа дьле хԝә, бь тʼәмамийа щанийа хԝә, бь тʼәмамийа ԛәԝата хԝә у бь тʼәмамийа һʼьше хԝә›, ‹һәвале хԝә жи ԝәкә хԝә һʼьз бькә› ».</verse>
			<verse number="28">У Иса ԝирʼа гот: «Тә рʼаст гот. Ӧса бькә у те бьжийи».</verse>
			<verse number="29">Ле әԝи хԝәст хԝә рʼаст дәрхә, Исарʼа гот: «Һәвале мьн кʼи йә?»</verse>
			<verse number="30">Иса ле вәгәрʼанд у гот: «Мәрьвәк һәбу, әԝ жь Оршәлиме бәржери Әриһайе дьбу. Әԝ кʼәтә дәсте ԛачаха у ԝана әԝ тәʼзи кьр, кʼӧтан у нивкӧшти һьштьн чун.</verse>
			<verse number="31">Ӧса ԛәԝьми кӧ кʼаһинәк ԝе рʼеда дьһат. Гава әԝ дит, бәррʼа дәрбаз бу чу.</verse>
			<verse number="32">Ӧса жи йәки леԝи һат, гьһиштә ԝи щийи, ль ԝи ньһерʼи, бәррʼа дәрбаз бу чу.</verse>
			<verse number="33">Паше рʼеԝики самәри һат. Гава әԝ дит, гӧне ԝи ле һат.</verse>
			<verse number="34">Әԝ незики ԝи бу, бьзьр у шәрав ль бьринед ԝи хьстьн, пʼечʼа у әԝ дани сәр кʼәркʼәдане хԝә бьрә меванхане у бона ԝи хәм кьр.</verse>
			<verse number="35">Рʼожа дьне дӧ зив дәрхьстьн данә хԝәйе меванхане у гот: ‹Хԝәйитийе ль ви бькә, тӧ чь жи сәр ԝи зедә хәрщ ки, гава әз вәгәрʼийам, әзе ль тә вәгәрʼиньм›.</verse>
			<verse number="36">Ньһа тʼәхмина тә, жь ԝан һәрсека кʼижан бу һәвале ԝи мәрьве кӧ кʼәтә дәсте ԛачаха?»</verse>
			<verse number="37">Әԝи жи гот: «Әԝе кӧ гӧнә ле ани». Иса ԝирʼа гот: «Һәрʼә тӧ жи ӧса бькә».</verse>
			<verse number="38">Чахе рʼекʼәтьн чун, Иса кʼәтә гӧндәки. Кʼӧлфәтәк кӧ наве ԝе Мәртʼа бу Әԝ бьрә мала хԝә.</verse>
			<verse number="39">Хушкәкә ԝе жи һәбу, наве ԝе Мәрйәм. Әԝа бәр ньгед Хӧдан рʼуньштьбу у гӧһдарийа хәбәред Ԝи дькьр.</verse>
			<verse number="40">Мәртʼа жи кӧ гәләк тʼьвдарәкдитьнева гиро бу, һат сәкьни у Исарʼа гот: «Хӧдан, ԛәт хәма Тә нинә кӧ хушка мьн нава ве тʼьвдарәкдитьнеда әз тʼәне һьштьмә? Бежә ԝе кӧ али мьн бькә».</verse>
			<verse number="41">Хӧдан ле вәгәрʼанд у готе: «Мәртʼа, Мәртʼа, тӧ бона гәләк тьшта хәма дьки у тʼәвиһәв дьби.</verse>
			<verse number="42">Ле тʼәне тьштәк лазьм ә, әԝ пʼара ԛәнщ жи Мәрйәме хԝәрʼа бьжарт у жь ԝе найе стандьне».</verse>
		</chapter>
		<chapter number="11">
			<verse number="1">Щарәке Иса щики дӧа дькьр, гава хьлаз кьр, жь шагьртед Ԝи йәки жерʼа гот: «Хӧдан, мә һини дӧакьрьне кә, чаԝа Йуһʼәнна шагьртед хԝә һин кьрьн».</verse>
			<verse number="2">Әԝи ԝанарʼа гот: «Гава һун дӧа дькьн, аһа бежьн: Баво, Наве Тә пироз бә. Пʼадшатийа Тә бе.</verse>
			<verse number="3">Нане мәйи рʼоже рʼож бь рʼож бьдә мә.</verse>
			<verse number="4">У гӧнед мә бьбахшинә, чьмки әм жи дьбахшиньнә һʼәму дәйндаред хԝә у мә нәбә щерʼьбандьне ».</verse>
			<verse number="5">У ԝанарʼа гот: «Жь ԝә кʼижан ә кӧ достәки ԝи һәбә у ниве шәве һәрʼә мала ԝи жерʼа бежә: ‹Досто, се нана дәйни бьдә мьн.</verse>
			<verse number="6">Чьмки пьсмамәки мьн жь рʼе дагәрʼийайә һатийә мала мьн, тьштәки мьни хԝарьне тʼӧнә, кӧ дайньмә бәр ԝи›.</verse>
			<verse number="7">У әԝ жи һьндӧрʼда ле вәгәрʼинә у бежә: ‹Дәри иди дада йә, әз у зарʼед хԝәва жи нава щи-ньвинада нә, зәʼмәте нәдә мьн, әз нькарьм рʼабьм бьдьмә тә›.</verse>
			<verse number="8">Әз ԝәрʼа дьбежьм, һәгәр әԝ бона достийе жи рʼанәбә нен нәдә ԝи, ле бона беарзийа ԝи ԝе рʼабә чьԛас жерʼа лазьм бә бьдә ԝи.</verse>
			<verse number="9">Әз ԝәрʼа дьбежьм, бьхԝазьн һуне бьстиньн, бьгәрʼьн һуне бьбиньн, дәри хьн ԝе бәр ԝә вәбә.</verse>
			<verse number="10">Чьмки кʼи кӧ дьхԝазә дьстинә, кʼи кӧ дьгәрʼә дьбинә у кʼи кӧ дәри дьхә бәр ԝи вәдьбә.</verse>
			<verse number="11">Жь ԝә кʼижан ә әԝ бав, кӧ кӧрʼе ԝи мәʼси бьхԝазә, дәԝса мәʼси мәʼр бьде,</verse>
			<verse number="12">йан жи һеке бьхԝазә, дупʼьшке бьде?</verse>
			<verse number="13">Һун кӧ хьраб ьн, заньн тьштед ԛәнщ бьдьнә зарʼед хԝә, ле Баве әʼзмана ԝе чьԛас зедә Рʼӧһʼе Пироз бьдә әԝед кӧ жь Ԝи дьхԝазьн».</verse>
			<verse number="14">Щарәке Иса щьне лал жь йәки дәрдьхьст, чахе кӧ щьн дәркʼәт, әԝи лал хәбәр да у әʼлаләт зәндәгьрти ма.</verse>
			<verse number="15">Ле жь ԝан һьнәка гот: «Әԝ бь һʼӧкӧме Бәлзәбуле сәрԝере щьна щьна дәрдьхә».</verse>
			<verse number="16">Һьнәка жи Әԝ дьщерʼьбанд, нишанед әʼзмен жь Ԝи дьхԝәстьн.</verse>
			<verse number="17">Ле нетед дьле ԝан Исава әʼйан бун у ԝанарʼа гот: «Һәр пʼадшатийа кӧ нава ԝеда тʼьфаԛ тʼӧнәбә ԝе ԝеран бә у мала кӧ бетʼьфаԛи бькʼәве, әԝ мал наминә.</verse>
			<verse number="18">Һун дьбежьн, кӧ Әз бь һʼӧкӧме Бәлзәбул щьна дәрдьхьм. Ле һәгәр мирещьн нава хԝәда бетʼьфаԛ бә, пʼадшатийа ԝи ԝе чаԝа бьминә?</verse>
			<verse number="19">У һәгәр Әз бь Бәлзәбул щьна дәрдьхьм, ле йед кӧ пәй ԝә тен бь чь дәрдьхьн? Һәгәр ӧса бә, әԝе ԝә ломәкʼар кьн.</verse>
			<verse number="20">Ле һәгәр Әз бь тʼьлийа Хԝәде щьна дәрдьхьм, ԝәки ӧса йә Пʼадшатийа Хԝәде гьһиштийә ԝә.</verse>
			<verse number="21">Чахе йәки ԛәԝат бь чʼәк хԝәйитийе мала хԝә дькә, тʼӧ тьште ԝи зьрар ле набә.</verse>
			<verse number="22">Ле гава йәки жь ԝи ԛәԝаттьр бе у ԝи бьгьрә, ԝе әԝ чʼәке кӧ ԝи гӧмана хԝә дабу сәр же бьстинә, һәбука ԝи жи бәла кә.</verse>
			<verse number="23">Кʼи кӧ нә тʼәви Мьн ә, мьԛабьли Мьн ә у кʼи кӧ тʼәви Мьн тʼоп накә, бәла дькә.</verse>
			<verse number="24">Чахе рʼӧһʼе һʼәрам жь мерьв дәрте, щийе бе ав дьгәрʼә, кӧ рʼьһʼәтийе бьбинә у гава набинә, дьбежә: ‹Әз вәгәрʼьмә ԝе мала хԝәйә кӧ же дәркʼәтьмә›.</verse>
			<verse number="25">У гава те, паԛьжкьри у һәвдайи дьбинә.</verse>
			<verse number="26">Һьнге дьчә һʼәфт щьнед дьнә жь хԝә хьрабтьр жи тинә, дькʼәвьнә ԝьр дьжин. У ахьрийа ԝи мәрьви жь пешийе хьрабтьр дьбә».</verse>
			<verse number="27">Чахе Иса һе хәбәр дьда, жь нава әʼлаләте кʼӧлфәтәке дәнге хԝә бьльнд кьр у Ԝирʼа гот: «Хԝәзи ль ԝи бәтʼьни, кӧ Тӧ хԝәда хԝәйкьри у ԝан бьстана, кӧ шир данә Тә».</verse>
			<verse number="28">Ле Әԝи гот: «Һе хԝәзи ль ԝан, йед кӧ хәбәра Хԝәде дьбьһен у пек тиньн».</verse>
			<verse number="29">Чахе әʼлаләт сәр Ԝи дьщьвийа, Иса дәстпекьр у гот: «Әва ньсьла хьраб ә, нишанәке дьхԝазә, ле жерʼа нишанәкә дьн найе дайине пештьри нишана Уньс пʼехәмбәр.</verse>
			<verse number="30">Чаԝа Уньс бона Нинәԝайа бу нишан, ӧса жи Кӧрʼе Мерьв ԝе ви ньсьлирʼа бьбә нишан.</verse>
			<verse number="31">Пʼадша Башуре ԝе Рʼожа Ахрәте тʼәви мәрьвед ви ньсьли рʼабә у ԝан нәһәԛ кә, чьмки әԝа жь сәре дьне һат, кӧ сәрԝахтийа Сьлеман бьбьһе у ва йә Йәки жь Сьлеман мәстьр ль вьр һәйә.</verse>
			<verse number="32">Мәрьвед Нинәԝайе Рʼожа Ахрәте ԝе тʼәви ви ньсьли рʼабьн у ԝан нәһәԛ кьн, чьмки әԝана бь даннасинийа Уньс жь гӧнәкьрьне вәгәрʼийан. Ва йә Йәки жь Уньс мәстьр ль вьр һәйә.</verse>
			<verse number="33">Кәсәк чʼьре венахә у данайнә щийе хәԝлә, нә жи дькә бьне фьраԛе, ле датинә сәр пʼечʼьре, ԝәки әԝе кӧ дькʼәвьнә һьндӧрʼ, рʼонайе бьбиньн.</verse>
			<verse number="34">Чʼьра бәдәна тә чʼәʼве тә йә. Һәгәр чʼәʼве тә пʼак ә, тʼәмамийа бәдәна тәйе рʼонайи бә. Ле һәгәр чʼәʼве тә хьраб ә, бәдәна тәйе жи тәʼри бә.</verse>
			<verse number="35">Аԝа һаш жь хԝә һәбә, дьбә кӧ әԝ рʼонайа нава тәда тәʼри йә.</verse>
			<verse number="36">Һәгәр тʼәмамийа бәдәна тә рʼонайи йә у пʼарәкә тәʼри тʼӧнә, һʼәмуйе жи рʼонайи бә, чаԝа чʼьра бь шәԝԛа хԝә тә рʼонайи дькә».</verse>
			<verse number="37">Гава хәбәрдана Хԝә хьлаз кьр, йәки ферьси һиви же кьр кӧ һәрʼә тʼәви ԝи нан бьхԝә. Әԝ жи чу, ль сәр сьфре рʼуньшт.</verse>
			<verse number="38">Гава ферьси дит кӧ Әԝи пешийа нанхԝарьне ль гора әʼдәте дин дәстед Хԝә нәшуштьн, зәндәгьрти ма.</verse>
			<verse number="39">Ле Хӧдан ԝирʼа гот: «Аԝа һун ферьсийа тʼас у финщана рʼуйе дәрвава паԛьж дькьн, ле дьле ԝә һьндӧрʼва бь тьмайе у хьрабийава тʼьжи йә.</verse>
			<verse number="40">Бефәʼмно! Әԝе кӧ дәрва чекьр, һьндӧрʼ ченәкьр?</verse>
			<verse number="41">Аԝа бь чьва тʼас у финщанед ԝә тʼьжи нә, бь ԝан хԝәрʼа хера бькьн у һәр тьште ԝәрʼа һʼәлал бә.</verse>
			<verse number="42">Ле ԝәй ль ԝә ферьсийа! Һун дәһәке пунге, щәʼтʼрийе у һʼәму пʼьнщарʼа дьдьн, ле һәԛийе у һʼьзкьрьна Хԝәде давежьнә пьшт гӧһе хԝә. Ԝә гәрәке әв йәк бькьрана у дәст жь йед майин нәкʼьшанда.</verse>
			<verse number="43">Ԝәй ль ԝә ферьсийа, кӧ һун кʼьништада кʼӧрсийед пешьн һʼьз дькьн, базарада жи сьлава.</verse>
			<verse number="44">Ԝәй ль ԝә! Һун мина тʼьрбед бе нав-нишан ьн, кӧ мәрьв сәр ԝан дьгәрʼьн у ньзаньн».</verse>
			<verse number="45">Жь ԛанунзана йәки ле вәгәрʼанд у гот: «Дәрсдар, Тӧ бь ван хәбәра мә жи беһӧрмәт дьки».</verse>
			<verse number="46">Әԝи гот: «Ԝәй ль ԝә ԛанунзана жи, чьмки һун баред гьран дьдьнә сәр мьле мәрьва, ле тʼьликә хԝә жи надьнә ԝан бара.</verse>
			<verse number="47">Ԝәй ль ԝә, кӧ һун тʼьрбед ԝан пʼехәмбәра чедькьн, йед кӧ кал-бавед ԝә әԝ кӧштьнә.</verse>
			<verse number="48">Бь ԝе йәке һун шәʼдәтийа хԝә дьдьн, кӧ һун һавьжийа хԝә кьрьнед кал-бавед хԝә тиньн. Әԝана пʼехәмбәр дькӧштьн у һун тʼьрбед ԝан чедькьн.</verse>
			<verse number="49">Ләма жи сәрԝахтийа Хԝәде гот: ‹Әзе пʼехәмбәр у шандийа бьшиньмә щәм ԝан, жь ԝан һьнәка ԝе бькӧжьн, һьнәка жи бьзериньн›.</verse>
			<verse number="50">Бона ве йәке хуна һʼәму пʼехәмбәра, кӧ жь ԝәхте әʼфьрандьна дьнйайеда һатийә рʼетьне, жь ви ньсьли ԝе бе хԝәстьне,</verse>
			<verse number="51">жь хуна Һабил һʼәта хуна Зәкәрийа, йа кӧ нав горигәһе у пʼарьстгәһеда һатә рʼетьне. Әз рʼаст ԝәрʼа дьбежьм, жь ви ньсьли ԝе бе хԝәстьне.</verse>
			<verse number="52">Ԝәй ль ԝә ԛанунзана, кӧ ԝә кʼьлита занәбуне һьлдайә. Нә һун кʼәтьне у нә жи ԝә һьштийә йед кӧ дьхԝазьн бькʼәвьне».</verse>
			<verse number="53">У гава Әԝ рʼабу кӧ һәрʼә, ԛанунзан у ферьси ԛьлԛьлин, бона гәләк тьшта Ԝирʼа кʼәтьнә дәʼԝе.</verse>
			<verse number="54">У бәр дәве Ԝи сәкьни бун, ԝәки бь хәбәрәке бькарьбьн Ԝи бьгьрьн у гӧнәкʼар кьн.</verse>
		</chapter>
		<chapter number="12">
			<verse number="1">Ԝи чахи, гава бь һʼәзара мәри щьвийан, ӧса кӧ сәр һәврʼа дәрбаз дьбун, Әԝи пешийе дәстпекьр шагьртед Хԝәрʼа гот: «Һʼәвза хԝә жь һәвиртьрʼшке ферьсийа бькьн, Әз тиньмә сәр дӧрʼутийа ԝан.</verse>
			<verse number="2">Тьштәки дьзива тʼӧнә кӧ дәрнәйе у нә жи вәшарти кӧ кʼьфш нәбә.</verse>
			<verse number="3">Ԝә чь тәʼрийеда готийә, әԝе рʼонайеда бе бьһистьне у ԝә чь ль мале гӧһада хәбәр дайә, әԝе сәр бана бьбә дәнги.</verse>
			<verse number="4">Әз ԝә пьсмамед Хԝәрʼа дьбежьм, жь ԝана нәтьрсьн, йед кӧ бәдәне дькӧжьн, жь ԝе пештьр тьштәки дьн нькарьн бькьн.</verse>
			<verse number="5">Ле Әзе ԝәрʼа бежьм, кӧ һун жь кʼе бьтьрсьн. Жь Ԝи бьтьрсьн, Йе кӧ пәй кӧштьнерʼа жи һʼӧкӧме Ԝи һәйә бавежә щәʼньме. Бәле, Әз ԝәрʼа дьбежьм жь Ԝи бьтьрсьн!</verse>
			<verse number="6">Нә пенщ чʼьвик бь дӧ дьравед чарԛӧрʼуше тенә фьротане? Ле Хԝәде жь ԝан йәки жи бир накә.</verse>
			<verse number="7">Ӧса жи һәр тʼеләки пʼорʼед сәре ԝә жьмарти йә. Нәтьрсьн, һун жь гәләк чʼьвика ԛимәттьр ьн.</verse>
			<verse number="8">Әз ԝәрʼа дьбежьм, кʼи кӧ бәр мәрьва Мьн иԛрар кә, Кӧрʼе Мерьв жи ԝе ԝи бәр мьлйакʼәтед Хԝәде иԛрар кә.</verse>
			<verse number="9">У кʼи кӧ Мьн бәр мәрьва инкʼар кә, әԝе жи бәр мьлйакʼәтед Хԝәде бе инкʼаркьрьне.</verse>
			<verse number="10">У кʼи кӧ тьштәки мьԛабьли Кӧрʼе Мерьв бежә, ԝе бе бахшандьне. Ле кʼи кӧ готьнәкә хьраб мьԛабьли Рʼӧһʼе Пироз бежә, ль ԝи найе бахшандьне.</verse>
			<verse number="11">У гава ԝә бьбьнә кʼьништа йан бәр һʼакьм йан сәрԝеред һʼӧкӧмәте, һун хәм нәкьн кӧ һуне чаԝа щаба хԝә бьдьн йан чь бежьн.</verse>
			<verse number="12">Чьмки Рʼӧһʼе Пироз әԝе дәме ԝе ԝә һин кә, чь лазьм ә кӧ һун бежьн».</verse>
			<verse number="13">Жь нава әʼлаләте йәки Ԝирʼа гот: «Дәрсдар, бежә бьре мьн, бьра миратʼа баве мьн мьнрʼа пʼарәвәкә».</verse>
			<verse number="14">Әԝи ԝирʼа гот: «Һәвал, кʼе Әз сәр ԝә һʼакьм йан жи пʼаркьр кʼьфш кьрьмә?»</verse>
			<verse number="15">У готә ԝан: «Һаш жь хԝә һәбьн у һʼәвза хԝә жь һәр щурʼә тьмайе бькьн, чьмки әʼмьре инсен зедәбуна һәбука ԝива гьредайи нинә».</verse>
			<verse number="16">Әԝи мәсәләк жи ԝанрʼа гот: «Зәвийа мәрьвәки дәԝләти гәләк бәр да.</verse>
			<verse number="17">У әԝи дьле хԝәда гот: ‹Әз чаԝа бькьм? Щи жи тʼӧнә кӧ дәрәмәта хԝә текьме›.</verse>
			<verse number="18">У гот: ‹Әзе аһа бькьм, әʼмбаред хԝә һьлшиньм у һе йед мәзьн чекьм, һʼәму дәрәмәт у һәбука хԝә жи бькьмә ԝьр.</verse>
			<verse number="19">У хԝәха хԝәрʼа бежьм: Әʼвдо! Тә бона хԝә тʼера гәләк сала, гәләк һәбук дайә сәр һәв, рʼуне бьхԝә, вәхԝә у ша бә›.</verse>
			<verse number="20">Ле Хԝәде готә ԝи: ‹Бефәʼмо! Ишәв рʼӧһʼе тәйе жь тә бе стандьне. Әв һәбука тә бәрәв кьрийә ԝе кʼерʼа бьминә?›</verse>
			<verse number="21">Ӧса жи ԝе бе сәре һәр кәси, йе кӧ бона хԝә хьзне тʼоп дькә у пе Хԝәде дәԝләти набә».</verse>
			<verse number="22">Һьнге Әԝи шагьртед Хԝәрʼа гот: «Ләма Әз ԝәрʼа дьбежьм, бона әʼмьре хԝә хәма нәкьн, кӧ һуне чь бьхԝьн, нә жи бона бәдәна хԝә, кӧ һуне чь ль хԝә кьн.</verse>
			<verse number="23">Чьмки әʼмьр жь хԝарьне ԛимәттьр ә у бәдән жи жь кʼьнща.</verse>
			<verse number="24">Дина хԝә бьдьнә ԛарʼԛарʼа, нә дьрʼәшиньн, нә дьдьрун у нә жи әʼмбар йан кʼиләред ԝан һәнә, ле Хԝәде рʼьсԛе ԝан дьгьһинә. Һун чьԛаси жь тәйрәда ԛимәттьр ьн!</verse>
			<verse number="25">Иди жь ԝә кʼи дькарә бь хәмед хԝә дәԛәке сәр әʼмьре хԝәда зедә кә?</verse>
			<verse number="26">Һәгәр һун ԝи тьште һәри бьчʼук нькарьн бькьн, иди чьма бона тьштед майин хәм дькьн?</verse>
			<verse number="27">Дина хԝә бьдьнә сосьна, чаԝа шин дьбьн, нә дьхәбьтьн у нә дьрʼесьн. Әз ԝәрʼа дьбежьм, кӧ Сьлеман жи нава тʼәмамийа ԝе хер-хьзна хԝәда мина жь ԝан йәке хԝә нәкьр.</verse>
			<verse number="28">Һәгәр гиһайе чоле, кӧ иро һәйә у сьбе давежьнә нава егьр, Хԝәде ӧса дьхәмьлинә, ле чьԛас зедә ԝе ль ԝә кә, кембаԝәрно?</verse>
			<verse number="29">Ль ван тьшта нәгәрʼьн, кӧ һуне чь бьхԝьн йан чь вәхԝьн. Бәр хԝә нәкʼәвьн.</verse>
			<verse number="30">Чьмки пʼутпʼарьстед дьнйайе ль пәй ԝан һʼәму тьшта дькʼәвьн, ле Баве ԝә занә кӧ һун һʼәԝще ԝан тьшта нә.</verse>
			<verse number="31">Ле бәр ԝева һун ль Пʼадшатийа Ԝи бьгәрʼьн у әԝе ԝәрʼа бенә дайине.</verse>
			<verse number="32">Нәтьрсә, кәрийе пези бьчʼук! Чьмки ль Баве ԝә хԝәш һат, кӧ пʼадшатийе бьдә ԝә.</verse>
			<verse number="33">Һәбука хԝә бьфьрошьн у хԝәрʼа хера бькьн. Хԝәрʼа кʼиське кӧ нарʼьзә у хьзна әʼзманайә кӧ кем набә ԛазьнщ кьн. Ль ԝе дәре нә дьзе незик бе у нә жи ԝе бьзузе бьхԝә.</verse>
			<verse number="34">Чьмки хьзна ԝә кʼидәре бә, дьле ԝәйе жи ль ԝе дәре бә.</verse>
			<verse number="35">Бьра пьшта ԝә гьредайи у чʼьред ԝә вехьсти бьн.</verse>
			<verse number="36">Һун мина ԝан мәрьва бьн, йед кӧ һивийа ахайе хԝә нә, кӧ әԝе кʼәнге жь дәʼԝате вәгәрʼә, кӧ чахе бе дери хә, перʼа-перʼа рʼабьн дери вәкьн.</verse>
			<verse number="37">Хԝәзи ль ԝан хӧлама, кӧ чахе ахайе ԝан бе, ԝан һʼьшйар бьбинә. Әз рʼаст ԝәрʼа дьбежьм, әԝе пьшта хԝә гьредә, ԝан сәр сьфре бьдә рʼуньштандьне у бәрдәстийе ԝанрʼа бькә.</verse>
			<verse number="38">У һәгәр ахайе ԝан ниве шәве йан жи бәрбанга сьбәһе бе у ԝан ӧса бьбинә, әԝ хӧламана хԝәзьли нә.</verse>
			<verse number="39">Ле һун ве йәке бьзаньбьн, һәгәр хԝәйе мале бьзаньбуйа кӧ дьзе кʼижан сьһʼәте бьһата, ԝе нәһьшта кӧ мала ԝи дәрәвәкьра.</verse>
			<verse number="40">Аԝа һун жи һазьр бьн, чьмки әԝ сьһʼәта кӧ дьле ԝәрʼа дәрбаз набә, Кӧрʼе Мерьв ԝе бе».</verse>
			<verse number="41">Пәтрус гот: «Хӧдан, әва мәсәла тә тʼәне бона мә гот йан бона һʼәмуйа?»</verse>
			<verse number="42">Хӧдан гот: «Кʼи йә әԝ ԝәкʼилхәрще амьн у сәрԝахт, кӧ ахайе ԝи, ԝе ԝи сәр хӧламед хԝә сәрԝер кʼьфш кә, кӧ ԝәхтда хԝарьна ԝан бьдә ԝан.</verse>
			<verse number="43">Хԝәзи ль ԝи хӧлами, кӧ чахе ахайе ԝи бе, әԝи ӧса бьбинә.</verse>
			<verse number="44">Әз рʼаст ԝәрʼа дьбежьм, әԝе ԝи бькә сәрԝере тʼәмамийа һәбука хԝә.</verse>
			<verse number="45">Ле һәгәр әԝ хӧлам дьле хԝәда бежә: ‹Ахайе мьн һатьна хԝә дәрәнги дехә› у дәстпекә ль хӧлам у щарийа хә, бьхԝә, вәхԝә у сәрхԝәш бә,</verse>
			<verse number="46">ахайе ԝи хӧлами ԝе рʼожәкә ӧса бе, кӧ әԝ нә һивийе йә у сьһʼәтәкә ӧса, кӧ әԝ ньзанә. Ԝе ԝи ԛәт-ԛәти кә у пʼара ԝи тʼәви пʼара беамьна кә.</verse>
			<verse number="47">У әԝ хӧламе кӧ хԝәстьна ахайе хԝә занә у кʼаре хԝә накә, нә жи ль гора хԝәстьна ԝи дькә, ԝе гәләки бе кʼӧтане.</verse>
			<verse number="48">Ле әԝе кӧ жь нәзанийа хԝә тьштәки һежайи кʼӧтане дькә, ԝе һьндьки бе кʼӧтане. Кʼерʼа гәләк һатийә дайине, гәләк жи ԝе же бе хԝәстьне у кʼерʼа гәләк һатийә спартьне, щабдарийа ԝи жи ԝе гәләк бә.</verse>
			<verse number="49">Әз һатьм, ԝәки егьр бавежьмә сәр дьне у Мьн чаԝа дьхԝәст ԝәки иди алав бьда.</verse>
			<verse number="50">Ле ньхӧмандьнәкә Мьн һәйә, кӧ Әз гәрәке пе бемә ньхӧмандьне у дьле Мьн ԛәт нә рʼьһʼәт ә һʼәта кӧ әԝ бе сери.</verse>
			<verse number="51">Ԝә тʼьре Әз һатьм әʼдьлайийе бьдьмә дьне? Әз ԝәрʼа дьбежьм на, ле бона щӧдәбуне.</verse>
			<verse number="52">Жь вьр шунда маләкеда пенщ мәрьве жь һәв щӧдә бьн, сьсе ԝе мьԛабьли дӧда бьн, дӧдӧ мьԛабьли сьсийа.</verse>
			<verse number="53">Баве рʼабә мьԛабьли кӧрʼ, кӧрʼ жи баве, де ԛизе, ԛиз жи де, хԝәси буке у бук жи хԝәсийе».</verse>
			<verse number="54">У Әԝи әʼлаләтерʼа жи гот: «Чахе жь рʼоавайе әʼԝр дәрте, һун дәстхԝәда дьбежьн: ‹Баране бьбарә› у ӧса жи дьбә.</verse>
			<verse number="55">У гава байе башуре те, һун дьбежьн: ‹Һәԝайе гәрм бә› у ӧса дьбә.</verse>
			<verse number="56">Дӧрʼуно! Һун рʼуйе әʼзмен әʼнәнә дькьн һәԝайе чаԝа бә, ле чаԝа ви зәмани әʼнәнә накьн?</verse>
			<verse number="57">Һун чьма хԝәха надьнә ль бәр һʼәсаба, кӧ кʼижан ә рʼаст?</verse>
			<verse number="58">Чахе нәйаре тә тә кʼаши щәм һʼакьм дькә, ӧса бькә, кӧ рʼева тʼәви ԝи ль һәв бейи. Нәбә әԝ тә бьдә дәсте һʼакьм, һʼакьм жи тә бьдә дәсте сәрәскәр у әԝ жи тә бавежә кәле.</verse>
			<verse number="59">Әз тәрʼа дьбежьм, тӧ жь ԝьр тʼӧ щар дәрнакʼәви һʼәта поле пашьн нәди».</verse>
		</chapter>
		<chapter number="13">
			<verse number="1">Ԝи чахи һьнәк һатьн бона ԝан щәлилийа Исарʼа готьн, хуна кʼижана Пилато тʼәви хуна ԛӧрбанед ԝан кьрьбу.</verse>
			<verse number="2">Иса ль ԝан вәгәрʼанд у гот: «Ԝә тʼьре әԝ щәлилийед кӧ әв йәк һатә сәре ԝан, жь һʼәму щәлилийед майин гӧнәкʼартьр бун?</verse>
			<verse number="3">Әз ԝәрʼа дьбежьм, на! Ле бәле һәгәр һун жь гӧнәкьрьне вәнәгәрʼьн, һун һʼәмуйе жи рʼожа ԝанда һәрʼьн.</verse>
			<verse number="4">Йан жи әԝ һʼиждәһ мәрьвед кӧ кәла Силԝаме сәр ԝанда кʼәт мьрьн, ԝә тʼьре әԝана жь һʼәму бьнәлийед Оршәлиме гӧнәкʼартьр бун?</verse>
			<verse number="5">На! Әз ԝәрʼа дьбежьм, һәгәр һун жь гӧнәкьрьне вәнәгәрʼьн, һун һʼәмуйе жи рʼожа ԝанда һәрʼьн».</verse>
			<verse number="6">Әԝи әва мәсәла жи гот: «Мәрьвәк һәбу, нава рʼәзе тьрийе ԝида дарәкә һежирейә ньканди һәбу. Рʼожәке әԝ һат, кӧ сәр ԝе бәр бьгәрʼә, ле нәдит.</verse>
			<verse number="7">Ԝи чахи рʼәзванрʼа гот: ‹Әва мӧхдаре се сала йә әз тем, бәре ве дара һежире дьгәрʼьм, ле набиньм. Әве бьбьрʼә! Бадиһәԝа чьма щи гьртийә?›</verse>
			<verse number="8">Рʼәзван ле вәгәрʼанд у гот: ‹Аха, исал жи ԝе сәбьр кә. Әзе дора ԝе вәдьм у пʼәйн бькьме.</verse>
			<verse number="9">Һәгәр саләкә дьн бәр бьдә, ԛәнщ ә, ле һәгәр нәдә, паше бьбьрʼә›».</verse>
			<verse number="10">Рʼожәкә шәмийе Иса кʼьништәкеда һин дькьр.</verse>
			<verse number="11">Ль ԝьр кʼӧлфәтәкә ԛонщьки һәбу, кӧ һʼиждәһ салед ԝе бу, рʼӧһʼе нәхԝәшийе перʼа бу. Әԝе ԛәт нькарьбу хԝә рʼаст кьра.</verse>
			<verse number="12">Гава Иса әԝ дит, гази ԝе кьр у готе: «Әʼвде! Тӧ жь нәхԝәшийа хԝә аза йи!»</verse>
			<verse number="13">У Әԝи дәстед Хԝә данин сәр ԝе, әԝ перʼа-перʼа рʼаст бу у шькьри дьда Хԝәде.</verse>
			<verse number="14">Ле сәрԝере кʼьниште һерс кʼәт, кӧ Иса рʼожа шәмийе нәхԝәш ԛәнщ кьр у әʼлаләтерʼа гот: «Шәш рʼож бона шьхӧлкьрьне һәнә, һун нава ԝан рʼожада дькарьн бен ԛәнщ бьн, нә кӧ рʼожа шәмийе».</verse>
			<verse number="15">Хӧдан ле вәгәрʼанд у готе: «Дӧрʼуно! Жь ԝә кʼижан рʼожа шәмийе гайе хԝә йан кʼәра хԝә жь афьрʼ вәнакә у набә сәр аве?</verse>
			<verse number="16">Нә әва жи ԛиза Бьраһим ә, кӧ әва мӧхдаре һʼиждәһ салед ԝе бун, мирещьн әԝ гьредабу. Нә лазьм бу кӧ әԝ рʼожа шәмийе жь ԝе ԛәйде вәбуйа?»</verse>
			<verse number="17">У гава әв йәк гот, һʼәмуйед кӧ мьԛабьли Ԝи бун шәрми ман. У тʼәмамийа әʼлаләте бона ԝан кʼәрәмәтед Ԝийә рʼумәти кӧ Ԝи дькьрьн ша дьбу.</verse>
			<verse number="18">Пәйрʼа Иса гот: «Пʼадшатийа Хԝәде мина чь йә? У Әз ԝе һьмбәри чь кьм?</verse>
			<verse number="19">Әԝ мина һʼәбәкә тʼохьме хәрдале йә, кӧ мәрьвәки һьлда бахче хԝәда чанд. У гава әԝ мәзьн бу, бу дар, тәйрәдед әʼзмен һелинед хԝә сәр чʼьԛьлед ԝе чекьрьн».</verse>
			<verse number="20">Әԝи диса гот: «Әз Пʼадшатийа Хԝәде һьмбәри чь кьм?</verse>
			<verse number="21">Әԝ мина һәвиртьрʼшк ә, кӧ кʼӧлфәтәке һьлда нава се код арда стьра, һʼәта кӧ һʼәму һьлат».</verse>
			<verse number="22">Иса гӧнд у бажарарʼа дәрбаз дьбу, һин дькьр у бәрбь Оршәлиме дьчу.</verse>
			<verse number="23">Йәки Ԝирʼа гот: «Хӧдан, гәло һьндьк ьн, әԝед кӧ ԝе хьлаз бьн?» Әԝи ԝанрʼа гот:</verse>
			<verse number="24">«Бьщәʼдиньн, кӧ һун дәре тәнгрʼа бькʼәвьнә һьндӧрʼ, чьмки Әз ԝәрʼа дьбежьм, гәләке бьхԝазьн бькʼәвьне у ԝе нькарьбьн.</verse>
			<verse number="25">У пәйрʼа, кӧ хԝәйе мале рʼабә дәри бьгьрә, һьнге һуне дәрва бьминьн у дәри хьн бежьн: ‹Әм хӧлам, дәри ль мә вәкә›. Әԝе ль ԝә вәгәрʼинә у бежә: ‹Әз ньзаньм һун жь кʼӧ нә›.</verse>
			<verse number="26">Һьнге һуне бежьн: ‹Мә тʼәви Тә хԝар, вәхԝар у Тә кʼучед мәда һин дькьр›.</verse>
			<verse number="27">Ле Әԝе бежә: ‹Әз ԝәрʼа дьбежьм, Әз ньзаньм кӧ һун жь кʼӧ нә. Жь Мьн дур кʼәвьн, һун һʼәмуйед кӧ нәһәԛийе дькьн!›</verse>
			<verse number="28">Ль ԝьр ԝе бьбә гьри у чʼьркә-чʼьрка дьрана, гава һун Бьраһим, Исһаԛ, Аԛуб у һʼәму пʼехәмбәра Пʼадшатийа Хԝәдеда бьбиньн, хԝә жи дәрва авити.</verse>
			<verse number="29">У ԝе жь рʼоһьлат-рʼоавайе у бакӧр-башуре бен, Пʼадшатийа Хԝәдеда сәр сьфре рʼунен.</verse>
			<verse number="30">Аԝа бьзаньбьн кӧ һьнәкед паш ԝе бьбьнә пеш у һьнәкед пеш ԝе бьбьнә паш».</verse>
			<verse number="31">Ԝе дәме чәнд ферьси һатьн у Ԝирʼа готьн: «Рʼабә жь вьр һәрʼә, чьмки Һеродәс дьхԝазә Тә бькӧжә».</verse>
			<verse number="32">У Әԝи ԝанрʼа гот: «Һәрʼьн ԝи рʼувийирʼа бежьн: ‹Ва Әз иро, сьбе щьна дәрдьхьм, нәхԝәша ԛәнщ дькьм у рʼожа сьсийа Әзе бьгьһижьмә мәрәме Хԝә›.</verse>
			<verse number="33">Ле гәрәке Әз иро, сьбе, дӧсьбә рʼийа Хԝәда һәрʼьм, чьмки набә кӧ пʼехәмбәрәк жь Оршәлиме дәр ӧнда бә.</verse>
			<verse number="34">Оршәлим! Оршәлим! Тӧ кӧ пʼехәмбәра дькӧжи у шандийед щәм хԝә дьди бәр кәвьра. Чәнд щара Мьн хԝәст кӧ зарʼед тә ӧса бьщьванда, чаԝа мьришк щущукед хԝә бьн баскед хԝәда дьщьвинә, ле тә нәхԝәст!</verse>
			<verse number="35">Ва мала тә ԝе хьрабә бьминә. Әз ԝәрʼа дьбежьм, иди һун Мьн тʼӧ щар набиньн, һʼәта кӧ һун бежьн: ‹Бьмбарәк ә Әԝе кӧ бь наве Хӧдан те› ».</verse>
		</chapter>
		<chapter number="14">
			<verse number="1">Рʼожәкә шәмийе Иса бона нанхԝарьне чу мала сәрԝерәки ферьсийа. Ԝана чʼәʼве хԝә жь сәр Ԝи нәдьбьрʼи.</verse>
			<verse number="2">Ль ԝьр пешбәри Ԝи мәрьвәки бь нәхԝәшийа авзе һәбу.</verse>
			<verse number="3">Иса жь ԛанунзан у ферьсийа пьрси у гот: «Рʼожа шәмийе ԛәнщкьрьн щайиз ә йан на?»</verse>
			<verse number="4">Ԝана дәнге хԝә нәкьр. Һьнге Әԝи нәхԝәш гьрт, ԛәнщ кьр у вәрʼекьр.</verse>
			<verse number="5">Паше Әԝи ԝанрʼа гот: «Жь ԝә кʼижан ә, һәгәр кӧрʼе ԝи йан гайе ԝи бькʼәвә бире, рʼожа шәмийе перʼа-перʼа дәст нәвеже дәрнәхә?»</verse>
			<verse number="6">Нькарьбун щаба ве пьрса Ԝи бьдана.</verse>
			<verse number="7">У гава Әԝи дит, ԝәки мәрьвед тʼәглифкьри чаԝа хԝә щийе жорьн дьгьртьн, мәсәләк ԝанрʼа гот:</verse>
			<verse number="8">«Гава йәк тә гази дәʼԝате дькә, щийе жорьн рʼунәни, нәбә кӧ йәки жь тә ԛәдьртьр жи алийе ԝида тʼәглифкьри бә,</verse>
			<verse number="9">у хԝәйе дәʼԝате, аԝа готи тʼәглифкьрийе ԝә һәр дӧйа, бе тәрʼа бежә: ‹Кʼәрәма хԝә щи бьдә фьлан кәсе›. Һьнге те жь шәрма хԝә рʼаби щийе жерьн рʼунейи.</verse>
			<verse number="10">Ле чахе тә тʼәглиф дькьн, һәрʼә щийе жерьн рʼуне, кӧ чахе хԝәйе дәʼԝате бе тәрʼа бежә: ‹Пьсмам, кʼәрәм кә, дәрбази жоре бә!› Һьнге ԛәдьре тәйе бәр чʼәʼве һʼәму рʼуньштийа бьльнд бә.</verse>
			<verse number="11">Аԝа һәр кәсе кӧ хԝә бьльнд кә, ԝе ньмьз бә у кʼи кӧ хԝә ньмьз кә, ԝе бьльнд бә».</verse>
			<verse number="12">У Иса тʼәглифкьрийе Хԝәрʼа гот: «Чахе тӧ фьравине йан шиве датини, гази һәвал-һогьр, бьра-пьсмам йан жи дәр-щинаред хԝәйә дәԝләти нәкә, нәбә әԝ жи тә тʼәглиф кьн у ԛәнщийа тә ль тә вәгәрʼиньн.</verse>
			<verse number="13">Ле гава тӧ хԝарьнәке датини, гази фәԛир, сәԛәт, йед дькӧльн у кора кә.</verse>
			<verse number="14">Һьнге те хԝәзьли би, чьмки әԝана нькарьн ԛәнщийа тә ль тә вәгәрʼиньн, ле бәле Рʼожа Рʼабуна рʼастайә жь мьрьне ԝе ль тә бе вәгәрʼандьне».</verse>
			<verse number="15">Гава жь һазьра йәки әв йәк бьһист, Ԝирʼа гот: «Хԝәзи ль ԝи, кӧ Пʼадшатийа Хԝәдеда нен бьхԝә».</verse>
			<verse number="16">Ле Иса ԝирʼа гот: «Мәрьвәки шайикә гьран һазьр кьр у гәләк мәри тʼәглиф кьрьн.</verse>
			<verse number="17">Гава ԝәхте шайийе перʼа гьһишт, әԝи хӧламе хԝә шанд, кӧ һʼәму тʼәглифкьрийарʼа бежә: ‹Һәр тьшт иди һазьр ә, кʼәрәм кьн ԝәрьн›.</verse>
			<verse number="18">Ле һәр йәки дәстпекьр мәʼни гьрт. Йе пешьн ԝирʼа гот: ‹Мьн хԝәрʼа әʼрд кʼьрʼийә, әз әʼсәйи гәрәке һәрʼьм бьбиньм. Әз һиви жь тә дькьм, мьн бьбахшинә›.</verse>
			<verse number="19">У йе дьн гот: ‹Мьн пенщ щот га кʼьрʼинә, әз дьчьм кӧ ԝан бьщерʼьбиньм. Әз һиви жь тә дькьм, мьн бьбахшинә›.</verse>
			<verse number="20">Йе сьсийа жи гот: ‹Әз зәԝьщимә, ләма нькарьм бем›.</verse>
			<verse number="21">У әԝ хӧлам вәгәрʼийа һат, әв һʼәму ахайе хԝәрʼа гьли кьрьн. Һьнге аха һерс кʼәт, хӧламе хԝәрʼа гот: ‹Зу һәрʼә мәйдан у кʼучед бажер, фәԛира, ԛопа, сәԛәта у кора тʼоп кә бинә вьр›.</verse>
			<verse number="22">Пәйрʼа хӧлем готе: ‹Ахайе мьн, тә чаԝа әʼмьр кьр, мьн ӧса жи кьр, ле диса щи һәйә›.</verse>
			<verse number="23">У ахе хӧлемрʼа гот: ‹Дәркʼәвә сәре рʼе у дьрба, зоре ль һәр кәси бькә бинә вьр, кӧ мала мьн тʼьжи бә.</verse>
			<verse number="24">Әз ԝәрʼа дьбежьм, кӧ жь ԝан мәрьвед тʼәглифкьри тʼӧ кәс жь шайийа мьн ԝе тьштәки тәʼм нәкә›».</verse>
			<verse number="25">Пәй ве йәкерʼа әʼлаләтәкә гьран тʼәви Иса дьчу у Әԝ сәр ԝанда вәгәрʼийа у гот:</verse>
			<verse number="26">«Һәгәр йәк пәй Мьн бе у Мьн жь де у баве хԝә, жь жьн у зарʼед хԝә, жь хушк у бьрайед хԝә у ӧса жи жь хԝә зәʼфтьр һʼьз нәкә, нькарә бьбә шагьрте Мьн.</verse>
			<verse number="27">У кʼи кӧ хаче хԝә һьлнәдә пәй Мьн нәйе, әԝ нькарә бьбә шагьрте Мьн.</verse>
			<verse number="28">Жь ԝә кʼижан ә, кӧ бьхԝазә бьльндщикә нобәдара чекә, пешийе рʼунәни нәдә бәр һʼәсеб, гәло ԛәԝата ԝийе бьгьһиже бинә сери йан на?</verse>
			<verse number="29">Нәбә кӧ һʼиме ԝе дайнә у нькарьбә бинә сери, йед кӧ бьбиньн ле бькʼәньн</verse>
			<verse number="30">у бежьн: ‹Әви мәрьви дәстпекьр чекә у нькарьбу банийа сери›.</verse>
			<verse number="31">Йан жи кʼижан пʼадша пʼадшакирʼа дәре шерʼ, пешийе рʼунәни нәшеԝьрә, гәло ԝе бькарьбә бь дәһә һʼәзара бәр йәки кӧ бь бист һʼәзари те сәр ԝи бькә шәрʼ?</verse>
			<verse number="32">Һәгәр әԝ пе нькарә, гава һе дур ә ԝе ԛасьде хԝә бьшинә, бона льһәвһатьне һиви же бькә.</verse>
			<verse number="33">Аԝа жь ԝә һәр кәс, кʼи кӧ дәсте хԝә жь тʼәмамийа һәбуна хԝә нәкʼьшинә, әԝ нькарә бьбә шагьрте Мьн.</verse>
			<verse number="34">Хԝе тьштәки ԛәнщ ә. Ле һәгәр әԝ тәʼма хԝә ӧнда кә, паше әԝе бь чь тәʼме бьстинә?</verse>
			<verse number="35">Нә ԝе дәԝса хԝәлийе бьгьрә у нә жи дәԝса пʼәйн. Ԝе бавежьнә ԝеда. Гӧһе кʼейи бьһистьне һәйә бьра бьбьһе».</verse>
		</chapter>
		<chapter number="15">
			<verse number="1">Аԝа һʼәму хәрщгьр у гӧнәкʼар незики Ԝи дьбун, кӧ гӧһе хԝә бьдана сәр готьнед Ԝи.</verse>
			<verse number="2">Ле ферьси у ԛанунзана бина хԝә тәнг дькьр у дьготьн: «Әва гӧнәкʼара ԛәбул дькә у тʼәви ԝан нан дьхԝә».</verse>
			<verse number="3">У Иса әва мәсәла ԝанрʼа гот:</verse>
			<verse number="4">«Жь ԝә кʼи йә әԝ мәри, кӧ сәд пәзед ԝи һәбьн у гава йәки жь ԝан ӧнда кә, нод нәһа чол у бәста нәһелә у пәй йа ӧндабуйи нәкʼәвә, һʼәта кӧ ԝе бьбинә?</verse>
			<verse number="5">У гава бьбинә, ԝе жь шабуна дайнә сәр мьле хԝә,</verse>
			<verse number="6">вәгәрʼә мале, гази дәр у щинара кә у ԝанрʼа бежә: ‹Тʼәви мьн ша бьн! Мьн пәза хԝәйә ӧндабуйи дит›.</verse>
			<verse number="7">Әз ԝәрʼа дьбежьм, ӧса жи ль әʼзмен бона гӧнәкʼарәки кӧ тʼобә дькә, һе ԝе бьбә шабунәкә мәзьн, нә кӧ бона нод нәһед рʼаст, кʼижанарʼа тʼобәкьрьн нә һʼәԝщә йә.</verse>
			<verse number="8">Йан кʼижан ә әԝ кʼӧлфәта кӧ дәһә зивед ԝе һәбьн у гава йәки жь ԝан ӧнда кә, ԝе чʼьре венәхә, мале гези нәкә у ԛәнщ ле нагәрʼә, һʼәта кӧ зиве хԝә бьбинә?</verse>
			<verse number="9">У чахе әԝ бьбинә, ԝе гази дәр у щинара кә у ԝанрʼа бежә: ‹Тʼәви мьн ша бьн! Мьн зиве хԝәйи ӧндакьри дит›.</verse>
			<verse number="10">Әз ԝәрʼа дьбежьм, ӧса жи мьлйакʼәтед Хԝәде бона гӧнәкʼарәки кӧ тʼобә дькә, ша дьбьн».</verse>
			<verse number="11">У Иса гот: «Дӧ кӧрʼед мәрьвәки һәбун.</verse>
			<verse number="12">Йе бьчʼук готә баве хԝә: ‹Баво, жь һәбука хԝә чь кӧ пʼара мьн дькʼәвә, бьдә мьн›. У әԝи ԝанарʼа һәбук пʼарәвәкьр.</verse>
			<verse number="13">Пәй чәнд рʼожарʼа кӧрʼе бьчʼук һәр тьште хԝә тʼоп кьр чу ԝәлатәки дур. Ль ԝьр әԝи әʼмьре толтийе дәрбаз кьр, һʼәму һәбука хԝә пʼучʼ кьр.</verse>
			<verse number="14">У гава тьштәк дестда нәма, ԝи ԝәлатида жи бу хәлайикә мәзьн у әԝ кʼәтә һʼаләки гьран.</verse>
			<verse number="15">Чу хԝә ль бажарванәки ԝи ԝәлати гьрт у әԝи әԝ шандә кʼәԝшен бәр бәраза.</verse>
			<verse number="16">Әԝ һʼәԝщә бу кӧ зьке хԝә бь ԝан хьрнуфед кӧ бәраза дьхԝар тʼер бькьра, ле кәсәки әԝ жи нәдьда ԝи.</verse>
			<verse number="17">Ле гава әԝ сәр һʼьше хԝәда һат, гот: ‹Чьԛас пʼалә мала баве мьнда һәнә, кӧ нан дьхԝьн у бәр ԝан дьминә, ле әз вьра бьрʼчина дьмьрьм.</verse>
			<verse number="18">Әз рʼабьм һәрʼьмә щәм баве хԝә у ԝирʼа бежьм: Баво, мьн бәр тә у әʼзмен гӧнә кьр.</verse>
			<verse number="19">Әз иди нә һежайи кӧрʼтийа тә мә. Тʼәне мина пʼаләки хԝә мьн ԛәбул кә›.</verse>
			<verse number="20">У рʼабу һатә щәм баве хԝә. Ле гава һе дурва баве әԝ дит, дьле ԝи сәр шәԝьти, бәрбь ԝи бәзи, әԝ һʼәмез кьр у рʼамуса.</verse>
			<verse number="21">Кӧрʼ жерʼа гот: ‹Баво, мьн бәр тә у әʼзмен гӧнә кьр. Әз иди нә һежайи кӧрʼтийа тә мә›.</verse>
			<verse number="22">Ле баве хӧламед хԝәрʼа гот: ‹Зу бькьн, чӧхе лапи рʼьнд биньн ле кьн, гӧстиле текьнә тʼьлийе у сола жи бькьнә ньга.</verse>
			<verse number="23">Щанәгайе дәрмаликьри биньн, сәржекьн, әм бьхԝьн у ша бьн.</verse>
			<verse number="24">Чьмки әв кӧрʼе мьн мьри бу, сах бу, ӧндабуйи бу, һатә дитьне›. У дәст бь шайийе кьрьн.</verse>
			<verse number="25">Ԝи чахи кӧрʼе ԝийи мәзьн ль кʼәԝшен бу. Гава һат незики мале бу, дәнге стьран у рʼәԛасе бьһист.</verse>
			<verse number="26">Әԝи гази жь хӧлама йәки кьр у же пьрси: ‹Әв чь һʼәԝал ә?›</verse>
			<verse number="27">Хӧлем ԝирʼа гот: ‹Бьре тә һатийә, баве тә щанәгайе дәрмаликьри сәржекьрийә, чьмки әԝ сах у сьламәт вәгәрʼийайә›.</verse>
			<verse number="28">Бьра һерс кʼәт у нәхԝәст кӧ һәрʼә һьндӧрʼ. Бав дәркʼәтә дәрва, лава ԝи кьр.</verse>
			<verse number="29">Әԝи ль баве хԝә вәгәрʼанд у гот: ‹Әва мӧхдаре чәнд сала нә кӧ әз тәрʼа хӧламтийе дькьм у жь гӧрʼа тә ԛәт дәрнәкʼәтьмә, тә ԛәт карәк жи нәдайә мьн кӧ мьн тʼәви һәвал-һогьред хԝә кʼеф бькьра.</verse>
			<verse number="30">Ле гава әԝ кӧрʼе тәйи кӧ һәбука тә бьр, тʼәви ԛава пʼучʼ кьр һат, тә бона ԝи щанәгайе дәрмаликьри сәржекьр›.</verse>
			<verse number="31">Баве жерʼа гот: ‹Лаԝо, тӧ һәр гав тʼәви мьн и у һʼәму һәбука мьн йа тә йә.</verse>
			<verse number="32">Гәрәке әм әшԛ у ша буна, чьмки әв бьре тә мьри бу, сах бу у ӧндабуйи бу, һатә дитьне›».</verse>
		</chapter>
		<chapter number="16">
			<verse number="1">Иса шагьртед Хԝәрʼа гот: «Мәрьвәки дәԝләти һәбу, ԝәкʼилхәрщәки ԝи һәбу. Рʼожәке гьли гьһиштә ԝи, йанчийә ԝәкʼилхәрще ԝи һәбука ԝи пʼучʼ дькә.</verse>
			<verse number="2">Әԝи жи гази ԝи кьр у готе: ‹Әв чь йәк ә кӧ әз бона тә дьбьһем? Һәԛ-һʼәсабе ԝәкʼилхәрщтийа хԝә бьдә, чьмки иди тӧ нькари ԝәкʼилхәрщтийе бьки›.</verse>
			<verse number="3">Ԝәкʼилхәрщ дьле хԝәда гот: ‹Әз чь бькьм? Ахайе мьн жь ԝәкʼилхәрщтийе мьн дәрдьхә, әʼрдкʼолан ль мьн набә, жь пʼарскьрьне жи шәрм дькьм.</verse>
			<verse number="4">Әз заньм әзе ньһа чь бькьм, кӧ малед хԝәда мьн ԛәбул кьн, гава әз жь ԝәкʼилхәрщтийе дәркʼәвьм›.</verse>
			<verse number="5">Әԝи йәк-йәк гази дәйндаред ахайе хԝә кьр у йе пешьнрʼа гот: ‹Тӧ чьԛаси дәйндаре ахайе мьн и?›</verse>
			<verse number="6">Әԝи гот: ‹Сәд кʼуп бьзьре зәйтʼуне› у ԝирʼа гот: ‹Һан ньвисара хԝә һьлдә у зу рʼуне бьньвисә пенщи›.</verse>
			<verse number="7">Паше йе дьнрʼа гот: ‹Тӧ чьԛаси дәйндар и?› Әԝи жи гот: ‹Сәд чʼәʼл гәньм› у ԝирʼа гот: ‹Һан ньвисара хԝә һьлдә у бьньвисә һʼәйште›.</verse>
			<verse number="8">У аха пәсьне ԝәкʼилхәрще беамьн да, ԝәки әԝи бь аԛьли кьр. Аԝа мәрьвед ве дьне һьндава хԝәда жь мәрьвед рʼонайе сәрԝахттьр ьн.</verse>
			<verse number="9">Әз ԝәрʼа дьбежьм, һун бь һәбука ве дьне һәвала хԝәрʼа дәст хьн у гава һәбук кем бә, ԝә бьн конед һʼәта-һʼәтайеда ԛәбул кьн.</verse>
			<verse number="10">Әԝе кӧ нава тьштед һьндькида амьн ә, нава тьштед гәләкида жи амьн ә, ле әԝе кӧ нава тьштед һьндькида беамьн ә, нава тьштед гәләкида жи беамьн ә.</verse>
			<verse number="11">Һәгәр һун нава һәбука ве дьнеда беамьн бун, кʼе ԝе һәбука рʼаст бьдә ԝә?</verse>
			<verse number="12">Һәгәр һун нав тьште йе хәрибда амьн нибьн, йа ԝә кʼе ԝе бьдә ԝә?</verse>
			<verse number="13">Хӧламәк нькарә дӧ ахарʼа хӧламтийе бькә, чьмки йан ԝе һʼиле ԝи жь йәки һәрʼә у йе дьне һʼьз бькә, йан жи ԝе ԛәдьре йәки бьгьрә у йе дьне беһӧрмәт кә. Һун нькарьн һьн Хԝәдерʼа, һьн жи һәбукерʼа хӧламтийе бькьн».</verse>
			<verse number="14">Гава ферьсийа әв һʼәму тьшт бьһистьн, ԛәрфе хԝә ль Иса дькьрьн, чьмки пʼәрәһʼьз бун.</verse>
			<verse number="15">Иса ԝанрʼа гот: «Һун әԝ ьн йед кӧ хԝә бәр мәрьва рʼаст дьдьнә кʼьфше, ле Хԝәде дьле ԝә занә. Бьзаньбьн кӧ әԝ тьште нав мәрьвада хԝәйиԛәдьр ә, әԝ ль бәр Хԝәде һʼәрам ә.</verse>
			<verse number="16">Зәмане Ԛанун у пʼехәмбәра һʼәта Йуһʼәнна кʼьшанд, жь ԝьр шунда Пʼадшатийа Хԝәде те даннасинкьрьне у һәр кәс дьщәʼдинә бь ԛәԝате бькʼәвә ԝьр.</verse>
			<verse number="17">Ле әʼрд у әʼзмане һе рʼьһʼәт дәрбаз бьн, нә кӧ жь Ԛануне ноктәк ӧнда бә.</verse>
			<verse number="18">Кʼи кӧ жьна хԝә бәрʼдә у йәкә дьн бьстинә, зьнекʼарийе дькә. У кʼи кӧ йа мербәрʼдайи дьстинә, зьнекʼарийе дькә.</verse>
			<verse number="19">Мәрьвәки дәԝләти һәбу, кӧ кʼьнще рʼәԝш у назьк ль хԝә дькьр у һәр рʼож бь әшԛ-ша кʼеф дькьр.</verse>
			<verse number="20">Мәрьвәки фәԛир жи һәбу, наве ԝи Лазар. Әԝ нава пʼьзькед пʼисда бәр дәре йе дәԝләти кʼәти бу.</verse>
			<verse number="21">У чʼәʼве ԝи бәрмайийе сьфра дәԝләтида дьма, кӧ дьхԝәст кӧрме хԝә пе бьшкенанда. Сә жи дьһатьн, бьринед ԝи даластьн.</verse>
			<verse number="22">Рʼож һат фәԛир мьр, мьлйакʼәта әԝ бьрьнә щәм Бьраһим. Йе дәԝләти жи мьр, дәфьн кьрьн.</verse>
			<verse number="23">Гава йе дәԝләти дийаре мьрийада щәфа дькʼьшанд, сәре хԝә бьльнд кьр, жь дурва Бьраһим дит у Лазар һʼәмезеда.</verse>
			<verse number="24">Әԝи дәнг дайе у готе: ‹Баве Бьраһим, ль мьн ԝәрә рʼәʼме. Лазар бьшинә, кӧ сәре тʼьлийа хԝә аведа кә бинә заре мьн шьл кә, чьмки әз кʼура ви агьрида дьшәԝьтьм›.</verse>
			<verse number="25">Ле Бьраһим готе: ‹Лаԝо! Бинә бира хԝә, кӧ тә ԛәнщийед пʼара хԝә нав зәмане әʼмьре хԝәда стандьнә, ле Лазар зәлули кʼьшандийә. Ньһа жи дьле ԝи ль вьр рʼьһʼәт ә, ле тӧ нава щәфада йи.</verse>
			<verse number="26">У пештьри ве йәке жи, гәлики бебьни нава мә у ԝәда һәйә. Нә йе вьр дькарьн дәрбази щәм ԝә бьн, нә жи йе ԝьр дькарьн дәрбази щәм мә бьн›.</verse>
			<verse number="27">Һьнге әԝи готе: ‹Баво, ԝәки ӧса йә, әз һиви жь тә дькьм, тӧ әԝи бьшинә мала баве мьн,</verse>
			<verse number="28">чьмки пенщ бьрайед мьн жи һәнә, бьра һәрʼә тʼәмийе бьдә ԝан, ԝәки әԝ жи нәйенә ви щийе щәфа›.</verse>
			<verse number="29">Ле Бьраһим готе: ‹Муса у пʼехәмбәред ԝан һәнә. Бьра гӧһдарийа ԝан бькьн›.</verse>
			<verse number="30">Әԝи жи гот: ‹На, баве Бьраһим, һәгәр жь мьрийа йәк һәрʼә щәм ԝан, ԝе жь гӧнәкьрьне вәгәрʼьн›.</verse>
			<verse number="31">Һьнге Бьраһим ԝирʼа гот: ‹Һәгәр гӧһдарийа Муса у пʼехәмбәра накьн, йәк жь мьрийа рʼабә жи, диса әԝана баԝәр накьн›».</verse>
		</chapter>
		<chapter number="17">
			<verse number="1">Иса шагьртед Хԝәрʼа гот: «Набә кӧ сәбәбийа жьрʼекʼәтьне тʼӧнәбә, ле ԝәй ль ԝи, кӧ бьбә сәбәбе ве йәке.</verse>
			<verse number="2">Ԝирʼа һе ԛәнщ ә, кӧ бәрашәк стуйе ԝива бе гьредан у авитьне нава бәʼре, нә кӧ жь ванед бьчʼук йәки жь рʼе дәрхә.</verse>
			<verse number="3">Һаш жь хԝә һәбьн! Һәгәр бьре тә гӧна бькә, ле һьле, һәгәр сәр кьрьна хԝә пʼошман бә, ԝи бьбахшинә.</verse>
			<verse number="4">У һәгәр нава рʼожеда һʼәфт щара нәһәԛийе ль тә бькә у вәгәрʼә, тәрʼа бежә: ‹Әз тʼобә дькьм›, ԝи бьбахшинә».</verse>
			<verse number="5">Шандийа Хӧданрʼа гот: «Баԝәрийа мә зедә кә».</verse>
			<verse number="6">Хӧдан гот: «Һәгәр баԝәрийа ԝә ԝәкә һʼәбәкә тʼохьме хәрдале һәбә у ве дара тʼутерʼа бежьн: ‹Жь вьр рʼабә у бәʼреда дачʼькә›, әԝе йа ԝә бькә.</verse>
			<verse number="7">Жь ԝә кʼижан ә, әԝе кӧ хӧламәки ԝийи щоткʼар йан шьван һәбә, гава әԝ жь кʼәԝшен бе, ԝирʼа бежә: ‹Бьләзинә кʼәрәм кә сәр сьфре›?</verse>
			<verse number="8">Ԝе пешийе жерʼа нәбежә: ‹Шива мьн һазьр кә, пьшта хԝә гьредә у бәрдәстийе мьнрʼа бькә. Әз бьхԝьм у вәхԝьм, паше жи тӧ бьхԝә у вәхԝә›?</verse>
			<verse number="9">Гәло бона әԝ тьштед кӧ хӧлемрʼа һатьнә әʼмьркьрьне у ԝи кьрьнә, ахайе ԝи ԝе жерʼа бежә: ‹Зәʼф рʼази мә›?</verse>
			<verse number="10">Ӧса жи һун, гава әԝ һʼәму тьштед кӧ ԝәрʼа һатьнә әʼмьркьрьне бькьн, бежьн: ‹Әм хӧламед бекер ьн. Чь кӧ ль мә дькʼәт, мә әԝ кьр›».</verse>
			<verse number="11">Гава Иса бәрбь Оршәлиме дьчу, нава Самәрйайе у Щәлилерʼа дәрбаз дьбу.</verse>
			<verse number="12">Чахе Әԝ дькʼәтә гӧндәки, дәһә мәрьвед кʼоти рʼасти Ԝи һатьн дур сәкьнин</verse>
			<verse number="13">у бь дәнге бьльнд готьне: «Исайе мамоста, ль мә ԝәрә рʼәʼме».</verse>
			<verse number="14">У гава Иса әԝ дитьн, ԝанрʼа гот: «Һәрʼьн хԝә нишани кʼаһина кьн». У чахе әԝ һе дьчун, паԛьж бун.</verse>
			<verse number="15">Ле гава жь ԝан йәки дит кӧ әԝ паԛьж буйә, пашда вәгәрʼийа, бь дәнгәки бьльнд шькьри дьда Хԝәде.</verse>
			<verse number="16">Әԝи хԝә дәвәрʼу авитә бәр ньгед Иса у рʼазибун дьда Ԝи. Әԝ самәри бу.</verse>
			<verse number="17">Һьнге Иса гот: «Нә һәр дәһә жи паԛьж бун, ле кʼане нә һәр нәһед дьн?</verse>
			<verse number="18">Чьма пештьри әви мәрьве хәриб кәсәк жь ԝан вәнәгәрʼийа, кӧ бьһата шькьри бьда Хԝәде?»</verse>
			<verse number="19">У ԝирʼа гот: «Рʼабә һәрʼә. Баԝәрийа тә тӧ ԛәнщ кьри».</verse>
			<verse number="20">Гава ферьсийа жь Иса пьрси, Пʼадшатийа Хԝәде ԝе кʼәнге бе, Әԝи ль ԝан вәгәрʼанд у гот: «Пʼадшатийа Хԝәде ашкәрә найе.</verse>
			<verse number="21">Нә жи ԝе бежьн: ‹Ва йә вьр ә!› йан жи: ‹Ԝе дәра һан ә!› Чьмки Пʼадшатийа Хԝәде нава ԝәда йә».</verse>
			<verse number="22">У шагьртед Хԝәрʼа гот: «Ԝе рʼоже бен, кӧ һуне һʼьзрәта рʼожәкә Кӧрʼе Мерьв бьн, ле набиньн.</verse>
			<verse number="23">У һәгәр ԝәрʼа бежьн: ‹Ва йә вьр ә!› йан: ‹Дәра һан ә!› пәй нәкʼәвьн нәчьн.</verse>
			<verse number="24">Чьмки чаԝа бьруск жь алики әʼзмен бьрԛ дьдә у тʼәмамийа әʼзмен рʼонайи дькә, Кӧрʼе Мерьв жи ԝе рʼожа хԝәда ӧса бә.</verse>
			<verse number="25">Ле пешийе гәрәке Әԝ гәләки щәфа бькʼьшинә у жь ви мьләти бе тʼәхсиркьрьне.</verse>
			<verse number="26">Чаԝа рʼожед Нӧһда дьԛәԝьмин, ӧса жи ԝе рʼожед Кӧрʼе Мерьвда бьԛәԝьмьн.</verse>
			<verse number="27">Һьнге дьхԝарьн, вәдьхԝарьн, дьзәԝьщин у мер дькьрьн, һʼәта ԝе рʼожа кӧ Нӧһ кʼәтә гәмийе, лейи рʼабу ԛьрʼа һʼәмуйа ани.</verse>
			<verse number="28">У ӧса жи чаԝа рʼожед Лутда бун, дьхԝарьн, вәдьхԝарьн, дькʼьрʼин, дьфьротьн, дьрʼәшандьн у чедькьрьн.</verse>
			<verse number="29">Ле әԝ рʼожа кӧ Лут жь Содоме дәркʼәт, агьр у кʼьркʼут жь әʼзмен бари, ԛьрʼа һʼәмуйа ани.</verse>
			<verse number="30">Әԝ рʼоже жи ԝе ӧса бә, гава Кӧрʼе Мерьв кʼьфш бә.</verse>
			<verse number="31">Ԝе рʼоже кʼи сәр хени йә у һәбука ԝи жи малда йә, бьра жорда нәйе, кӧ тьштәки һьлдә у әԝе ль кʼәԝшен ә, бьра пашда вәнәгәрʼә.</verse>
			<verse number="32">Жьна Лут биньнә бира хԝә.</verse>
			<verse number="33">Кʼи кӧ дьхԝазә әʼмьре хԝә хьлаз кә, ԝе ӧнда кә, ле кʼи кӧ әʼмьре хԝә ӧнда кә, ԝе хьлаз кә.</verse>
			<verse number="34">Әз ԝәрʼа дьбежьм, ԝе шәве һәгәр дӧ мәри ньвинәкеда бьн, йәке бе һьлдане, йәке бе һьштьне.</verse>
			<verse number="35">У һәгәр дӧ кʼӧлфәт сәр дәстарʼәки бьн, йәке бе һьлдане у йа дьн бе һьштьне».</verse>
			<verse number="37">Ԝана ле вәгәрʼанд у готьн: «Хӧдан, әве ль кʼидәре бьбә?» Әԝи жь ԝанрʼа гот: «Бәрәтʼә ль кʼӧ һәбә, тәйре жи ль ԝьр бьщьвьн».</verse>
		</chapter>
		<chapter number="18">
			<verse number="1">Иса мәсәләк бона ԝе йәке шагьртарʼа гот, ԝәки һәр гав дӧа бькьн у ащьз нәбьн</verse>
			<verse number="2">у гот: «Бажарәкида һʼакьмәк һәбу, әԝ нә жь Хԝәде дьтьрсийа у нә жи мьнәт жь мерьв дькьр.</verse>
			<verse number="3">Ԝи бажарида жьнәбик жи һәбу, һәр гав дьһатә щәм ԝи у дьгот: ‹Һәԛийе бькә, мьн жь дәсте нәйаре мьн хьлаз кә›.</verse>
			<verse number="4">Һʼакьм гәләк ԝәхт гӧһ нәдьда ԝе, ле паше хԝәха хԝәрʼа гот: ‹Әз жь Хԝәде натьрсьм у жь мерьв жи мьнәте накьм,</verse>
			<verse number="5">ле бона хатьре ԝе йәке, кӧ әва жьнәбийа те зәʼмәте дьдә мьн, әзе һәԛийе жерʼа бькьм, кӧ һәр гав нәйе мьн ащьз нәкә›».</verse>
			<verse number="6">У Хӧдан гот: «Бьбьһен кӧ һʼакьме нәрʼаст чь гот.</verse>
			<verse number="7">Гәло Хԝәде жи бьжартийед Хԝәрʼа ԝе һәԛийе нәкә, йед кӧ шәв у рʼож һәԝара хԝә Ԝи датиньн? Йан Әԝе щаба ԝан дәрәнги бехә?</verse>
			<verse number="8">Әз ԝәрʼа дьбежьм, ԝе дәстхԝәда һәԛийе бькә. Ле гава Кӧрʼе Мерьв бе, гәло сәр дьне ԝе баԝәрийе бьбинә?»</verse>
			<verse number="9">Әв мәсәлә жи ԝанрʼа гот, йед кӧ хԝәха хԝәда гӧман бун, йанчийә әԝә рʼаст ьн у һʼәмуйед майин бәр тьштәки һʼәсаб нәдькьрьн.</verse>
			<verse number="10">«Дӧ мәри һьлкʼьшийанә пʼарьстгәһе, кӧ дӧа бькьн. Йәк ферьси бу, йәк жи хәрщгьр.</verse>
			<verse number="11">Әԝе ферьси тʼәне сәкьнибу хԝәда гӧман бь ви щурʼәйи дӧа дькьр: ‹Хԝәдейе мьн, шькьрдар ьм, кӧ әз нә мина ԝан мәрьва мә, йед кӧ тʼаланийе, нәһәԛийе, зьнекʼарийе дькьн у нә жи мина ви хәрщгьри мә.</verse>
			<verse number="12">Ле әз һʼәфтийе дӧ щара рʼожи дьгьрьм у дәһәке жь һʼәму кʼара хԝә жи дьдьм›.</verse>
			<verse number="13">Ле әԝи хәрщгьр дур сәкьнибу, рʼуйе ԝи нәдьгьрт ль әʼзмен жи бьньһерʼийа, синге хԝә дьхьст у дьгот: ‹Хԝәде, ль мьн гӧнәкʼари ԝәрә рʼәʼме›.</verse>
			<verse number="14">Әз ԝәрʼа дьбежьм, кӧ әв хәрщгьра рʼастһʼәсаббуйи чу мала хԝә, нә кӧ йе дьн. Аԝа һәр кәсе кӧ хԝә бьльнд кә, ԝе ньмьз бә, ле кʼи кӧ хԝә ньмьз кә, ԝе бьльнд бә».</verse>
			<verse number="15">Тʼьфал жи анинә щәм Иса, кӧ дәсте Хԝә дайнә сәр ԝан. Гава шагьрта әв йәк дит, ль йед данин һьлатьн.</verse>
			<verse number="16">Ле Иса гази зарʼока кьр у гот: «Бьра әԝ зарʼок бенә щәм Мьн, пешийа ԝан нәгьрьн, чьмки Пʼадшатийа Хԝәде пʼара йед аһа йә.</verse>
			<verse number="17">Әз ԝәрʼа рʼаст дьбежьм, кʼи Пʼадшатийа Хԝәде мина зарʼокәке ԛәбул нәкә, әԝ тʼӧ щар накʼәвә нава ԝе».</verse>
			<verse number="18">Сәрԝерәки жь Ԝи пьрси у гот: «Дәрсдаре ԛәнщ, әз чь бькьм, ԝәки жийина һʼәта-һʼәтайе ԝар бьм?»</verse>
			<verse number="19">Иса ԝирʼа гот: «Тӧ чьма Мьнрʼа дьбежи ԛәнщ? Ԛәнщ тʼәне Хԝәде йә, пештьри Ԝи кәсәки дьн тʼӧнә.</verse>
			<verse number="20">Тӧ тʼәмийа зани: ‹Зьнекʼарийе нәкә, нәкӧжә, нәдьзә, шәʼдәтийа дәрәԝ нәдә, ԛәдьре де у баве хԝә бьгьрә› ».</verse>
			<verse number="21">Әԝи жи гот: «Әв һʼәму жи мьн жь щаһьлтийа хԝәда хԝәй кьрьнә».</verse>
			<verse number="22">Гава Иса әв йәк бьһист, ԝирʼа гот: «Тьштәки тә һе кем ә, һәр тьште хԝә бьфьрошә, бәлайи фәԛира кә, һьнге хьзна тә ԝе ль әʼзмана һәбә. У пәй Мьн ԝәрә».</verse>
			<verse number="23">Гава әԝи әв йәк бьһист, әшԛа ԝи шкәст, чьмки гәләки дәԝләти бу.</verse>
			<verse number="24">Иса дит кӧ бәшәра ԝи нәхԝәш ә, гот: «Чьԛаси зәʼмәт ә бона йед хԝәйиһәбук кӧ бькʼәвьнә Пʼадшатийа Хԝәде.</verse>
			<verse number="25">Дәвә ԝе ԛӧла дәрзийерʼа һе рʼьһʼәт дәрбаз бә, нә кӧ дәԝләти бькʼәвә Пʼадшатийа Хԝәде».</verse>
			<verse number="26">Әԝед кӧ дьбьһистьн, готьн: «Иди кʼи дькарә хьлаз бә?»</verse>
			<verse number="27">У Иса гот: «Әԝ тьште кӧ жь дәсте мерьв найе, Хԝәде дькарә бькә».</verse>
			<verse number="28">Пәтрус гот: «Аԝа мә һәр тьштед хԝә һьштьнә у пәй Тә һатьнә».</verse>
			<verse number="29">Әԝи ԝанрʼа гот: «Әз рʼаст ԝәрʼа дьбежьм, һәр кәсе кӧ бона Пʼадшатийа Хԝәде мал, йан жьн у зарʼ, йан хушк у бьра, йан де у бав һьштьбә,</verse>
			<verse number="30">ԝе ве дьне һе зедә бьстинә у дьнйа дьнда жи жийина һʼәта-һʼәтайе».</verse>
			<verse number="31">Әԝи һәр донздәһ данә алики у ԝанрʼа гот: «Бьбьһен! Әм һәвраз дьчьнә Оршәлиме у һʼәму тьштед кӧ бь дәсте пʼехәмбәра бона Кӧрʼе Мерьв һатьнә ньвисаре, ԝе бенә сери.</verse>
			<verse number="32">Әԝе бькʼәвә дәсте нәщьһуйа, ԝе ԛәрфе хԝә ле бькьн, беһӧрмәт кьн, тʼукьне,</verse>
			<verse number="33">бьдьнә бәр ԛамчийа, Ԝи бькӧжьн. У рʼожа сьсийа ԝе жь мьрьне рʼабә».</verse>
			<verse number="34">Шагьрта тʼӧ тьшт жь ван хәбәра фәʼм нәкьрьн. Әв йәк жь ԝан вәшарти бу у әв готьн сәре ԝанда рʼунәдьньшт.</verse>
			<verse number="35">Гава Әԝ незики Әриһайе бу, йәки кор ль сәр рʼе рʼуньшти пʼарс дькьр.</verse>
			<verse number="36">У гава бьһист кӧ әʼлаләт бәр ԝирʼа дәрбаз дьбә, пьрси: «Әв чь һʼәԝал ә?»</verse>
			<verse number="37">Ԝирʼа готьн: «Исайе Ньсрәте дәрбаз дьбә».</verse>
			<verse number="38">Һьнге әԝи кьрә ԛирʼин у гот: «Иса, Кӧрʼе Даԝьд, ль мьн ԝәрә рʼәʼме!»</verse>
			<verse number="39">У йе кӧ пешийе дьчун, ль ԝи һьлатьн, кӧ дәнге хԝә бьбьрʼә, ле әԝи һе дькьрә ԛирʼин: «Кӧрʼе Даԝьд, ль мьн ԝәрә рʼәʼме!»</verse>
			<verse number="40">Иса щида сәкьни у әʼмьр кьр, кӧ әԝи биньнә щәм Ԝи. У гава кор незики Ԝи бу, жь ԝи пьрси у гот:</verse>
			<verse number="41">«Тӧ чь жь Мьн дьхԝази кӧ Әз бона тә бькьм?» Әԝи гот: «Хӧдан, дьхԝазьм чʼәʼвед мьн бьбиньн».</verse>
			<verse number="42">У Иса ԝирʼа гот: «Бьра бьбиньн, баԝәрийа тә тӧ ԛәнщ кьри!»</verse>
			<verse number="43">У дәстхԝәда чʼәʼвед ԝи дитьн, да пәй Иса чу у шькьри дьда Хԝәде. Тʼәмамийа ԝе щьмәʼте кӧ әв йәк дит, пәсьне Хԝәде дьдан.</verse>
		</chapter>
		<chapter number="19">
			<verse number="1">Иса кʼәтә Әриһайе у ԝерʼа дәрбаз дьбу.</verse>
			<verse number="2">Ль ԝьр мәрьвәки дәԝләти һәбу, сәрԝере хәрщгьра, наве ԝи Зәхайо.</verse>
			<verse number="3">Әԝи дькьр кӧ Иса бьдита кʼа Әԝ кʼи йә, ле дәст әʼлаләте нькарьбу бьдита, чьмки бәжьнеда кьн бу.</verse>
			<verse number="4">Әԝ пешда бәзи рʼабу сәр дарәкә һежирейә стьрин, ԝәки Иса бьбинә, чьмки Әԝе һәма ль ԝьррʼа дәрбаз бьбуйа.</verse>
			<verse number="5">У чахе Иса һатә ԝи щийи, ль жор ньһерʼи у готә ԝи: «Зәхайо! Зу бькә жь ԝьр ԝәрә хԝаре, чьмки Әз гәрәке иро мала тәда бьминьм».</verse>
			<verse number="6">Зәхайо ләзанд жорда һатә хԝаре у бь әшԛ-ша Әԝ ԛәбул кьр.</verse>
			<verse number="7">Һʼәмуйед кӧ әв йәк дитьн, бина хԝә тәнг дькьрьн у дьготьн: «Әԝ бу меване мәрьвәки гӧнәкʼар».</verse>
			<verse number="8">Ле Зәхайо пеш һʼәмуйава сәкьни у готә Хӧдан: «Хӧдан, әз ва ниве һәбука хԝә дьдьмә фәԛира у мьн нәһәԛи кʼе жи кьрьбә, әзе чар щар ле вәгәрʼиньм».</verse>
			<verse number="9">Иса ԝирʼа гот: «Иро әв мал хьлаз бу, чьмки әва жи зарʼа Бьраһим ә.</verse>
			<verse number="10">Бона ве йәке Кӧрʼе Мерьв һат, ԝәки ль йед ӧндабуйи бьгәрʼә у хьлаз кә».</verse>
			<verse number="11">У ԝана һе әв тьшт дьбьһистьн, Иса мәсәләкә дьн жи ани сәр ԝе йәке, кӧ Әԝ незики Оршәлиме дьбу у ԝана тʼьре Пʼадшатийа Хԝәде ԝе зутьрәке кʼьфш бә.</verse>
			<verse number="12">Әԝи гот: «Мәрьвәки әʼсьлзадә чу ԝәлатәки дур, кӧ пʼадшатийа хԝә бьстинә у вәгәрʼә.</verse>
			<verse number="13">Гази дәһә хӧламед хԝә кьр, дәһә зерʼ данә ԝан у гот: ‹Ван бьдьнә хәбате, һʼәта кӧ әз вәгәрʼьм›.</verse>
			<verse number="14">Ле бажарвана кʼина ԝи гьртьбу, ԛасьд ль пәй ԝи шандьн у готьн: ‹Әм нахԝазьн әԝ пʼадшатийе ль сәр мә бькә›.</verse>
			<verse number="15">У гава әԝи пʼадшатийа хԝә станд вәгәрʼийа, гази ԝан хӧлама кьр, кʼижанед кӧ әԝи пʼәрә дабунә ԝан, ԝәки бьзаньбә кʼа һәр йәки чьԛас кьрийә кʼар.</verse>
			<verse number="16">Йе пешьн һат у готе: ‹Әз хӧлам, зерʼәки тә дәһә зерʼ кьрә кʼар›.</verse>
			<verse number="17">Ахайе ԝи жерʼа гот: ‹Әʼфәрьм, хӧламе ԛәнщ! Тӧ нава ԝи тьште һьндькида амьн майи, сәрԝертийе дәһә бажара бькә›.</verse>
			<verse number="18">Йе дӧда жи һат у гот: ‹Әз хӧлам, зерʼәки тә пенщ зерʼ кьрә кʼар›.</verse>
			<verse number="19">Ахайе ԝи жерʼа гот: ‹Тӧ жи сәр пенщ бажара бә›.</verse>
			<verse number="20">Паше йәки дьн һат у гот: ‹Әз хӧлам, ва йә зерʼе тә, мьн дәстмаледа пʼечʼайи һьлдабу.</verse>
			<verse number="21">Чьмки әз жь тә дьтьрсийам, мьн заньбу тӧ мәрьвәки һʼьшк и, чь кӧ тә данәнийә, һьлдьди у чь кӧ тә нәчандийә, дьдьруйи›.</verse>
			<verse number="22">У ԝи жерʼа гот: ‹Әзе һәма бь дәве тә диԝана тә бькьм, хӧламе хьраб! Һәгәр тә заньбу кӧ әз мәрьвәки һʼьшк ьм, чь кӧ мьн данәнийә, һьлдьдьм у чь кӧ нәчандийә, дьдьрум,</verse>
			<verse number="23">тә чьма пʼәре мьн нәда кʼаркьра, кӧ әз бьһатама мьн бь сәләф бьстанда?›</verse>
			<verse number="24">У һазьрарʼа гот: ‹Ԝи зерʼи жь ԝи бьстиньн у бьдьнә әԝе кӧ дәһә зерʼед ԝи һәнә›.</verse>
			<verse number="25">Ԝирʼа готьн: ‹Хӧдан, дәһә зерʼед ԝи һәнә›.</verse>
			<verse number="26">Әԝи гот: ‹Әз ԝәрʼа дьбежьм, йе кʼе кӧ һәйә, ԝирʼа ԝе бе дайине, ле йе кʼе кӧ тʼӧнә, чь һәйә жи ԝе же бе стандьне.</verse>
			<verse number="27">Ле бәле ԝан нәйаред мьн жи, кʼижана нәдьхԝәст әз пʼадшатийе ль сәр ԝан бькьм, биньнә вьр, бәр чʼәʼве мьн ԝан бькӧжьн›».</verse>
			<verse number="28">Иса пәй ве хәбәрданерʼа пешда чу, ԝәки һәвраз һәрʼә Оршәлиме.</verse>
			<verse number="29">У гава незики гӧндед Бәйтфаще у Бәйтанйайе бу, ԝи щийе кӧ жерʼа дьготьн чʼийайе Зәйтʼуне, һьнге дӧ шагьртед Хԝә шандьн</verse>
			<verse number="30">у гот: «Һәрʼьнә ԝи гӧнде пешбәри хԝә, гава һун бькʼәвьне, һуне щәʼшькәкә гьредайи бьбиньн кӧ һе кәсәк ле сийар нәбуйә. Әԝе вәкьн у биньн.</verse>
			<verse number="31">Һәгәр йәк жь ԝә бьпьрсә: ‹Һун чьма ԝе вәдькьн?› бежьн, кӧ Хӧданрʼа лазьм ә».</verse>
			<verse number="32">Әԝед шанди чун, чаԝа кӧ ԝанрʼа һатьбу готьне, ӧса жи дитьн.</verse>
			<verse number="33">У ԝана һе щәʼшьк вәдькьр, хԝәйед ԝе ԝанрʼа готьн: «Һун чьма ве щәʼшьке вәдькьн?»</verse>
			<verse number="34">Шагьрта гот: «Хӧданрʼа лазьм ә».</verse>
			<verse number="35">У әԝ анинә щәм Иса, кʼьнщед хԝә авитьнә сәр ԝе у Иса ле сийар кьрьн.</verse>
			<verse number="36">Гава дьчу, щьмәʼте кʼьнщед хԝә сәр рʼе рʼадьхьстьн.</verse>
			<verse number="37">У гава Әԝ незики пʼебәржере чʼийайе Зәйтʼуне бу, тʼәмамийа кʼома шагьрта дәстпекьрьн ша дьбун у бь дәнге бьльнд бона һʼәму кʼәрәмәтед кӧ дитьбун шькьри дьданә Хԝәде</verse>
			<verse number="38">у дьготьн: «Бьмбарәк ә әԝ Пʼадшайе кӧ бь наве Хӧдан те! Әʼдьлайи ль әʼзмен у шькьри ль Йе Һәри Жорьн!»</verse>
			<verse number="39">Ле жь нав әʼлаләте чәнд ферьсийа Исарʼа гот: «Дәрсдар, ль шагьртед Хԝә һьле».</verse>
			<verse number="40">Әԝи ль ԝан вәгәрʼанд у гот: «Әз ԝәрʼа дьбежьм, һәгәр әвана дәнге хԝә бьбьрʼьн, кәвьре бькьнә ԛирʼин».</verse>
			<verse number="41">У гава незики Оршәлиме бу, ль бажер ньһерʼи, сәрда гьрийа</verse>
			<verse number="42">у гот: «Хԝәзи тә һәма иро бьзаньбуйа әʼдьлайийа тә чьва гьредайи йә! Ле ньһа жь бәр чʼәʼве тә һатә вәшартьне.</verse>
			<verse number="43">Ԝе рʼож сәр тәда бен, кӧ дьжмьнед тәйе дора тә чәпәрʼе гьредьн у жь һәр алийава һʼьщуми сәр тә кьн.</verse>
			<verse number="44">Ԝе тә у зарʼед тә нава тәда бькьн ах-хԝәли у кәвьр ль сәр кәвьр наһельн. Чьмки ԝәхте кӧ Хԝәде сәрик да тә, тӧ хԝә нәһʼәсийайи».</verse>
			<verse number="45">У кʼәтә пʼарьстгәһе, дәстпекьр йед кӧ дьфьротьн дәрхьстьн</verse>
			<verse number="46">у ԝанрʼа гот: «Ньвисар ә: ‹Мала Мьн ԝе мала дӧа бә›. Ле ԝә әԝ кьрийә ‹шкәфта ԛачаха› ».</verse>
			<verse number="47">У һәр рʼож пʼарьстгәһеда һин дькьр, ле сәрәкед кʼаһина, ԛанунзан у гьрәгьред щьмәʼте пәй кʼәтьбун, кӧ чаԝа Ԝи бькӧжьн.</verse>
			<verse number="48">Ле нькарьбун тьштәк бькьрана, чьмки тʼәмамийа щьмәʼте Ԝива гьредайи бу у гӧһдарийа Ԝи дькьр.</verse>
		</chapter>
		<chapter number="20">
			<verse number="1">У рʼожәкә жь ԝан рʼожада, гава Әԝи пʼарьстгәһеда хәлԛ һин дькьр у Мьзгини дьда, сәрәкед кʼаһина у ԛанунзан тʼәви рʼуспийа һатьнә щәм Ԝи</verse>
			<verse number="2">у готьн: «Бежә мә, Тӧ бь чь һʼӧкӧми ван кьра дьки? Кʼе әв һʼӧкӧм дайә Тә?»</verse>
			<verse number="3">Әԝи ль ԝан вәгәрʼанд у гот: «Әз жи тьштәки жь ԝә бьпьрсьм у һун Мьнрʼа бежьн:</verse>
			<verse number="4">Һʼӧкӧме ньхӧмандьна Йуһʼәнна жь әʼзмен бу йан жь мәрьва?»</verse>
			<verse number="5">Әԝана нав һәвда шеԝьрин у готьн: «Һәгәр әм бежьн: ‹Жь әʼзмен бу›, Әԝе бежә: ‹Ле ԝә чьма әԝ баԝәр нәкьр?›</verse>
			<verse number="6">Ле һәгәр әм бежьн: ‹Жь мәрьва бу›, тʼәмамийа щьмәʼте ԝе мә бьдә бәр кәвьра, чьмки әԝ әʼсәйи баԝәр дькьн, кӧ Йуһʼәнна пʼехәмбәр бу».</verse>
			<verse number="7">Ԝана щаба Ԝи да у готьн: «Әм ньзаньн жь кʼӧ бу».</verse>
			<verse number="8">Иса ԝанрʼа гот: «Әз жи ԝәрʼа набежьм, кӧ бь чь һʼӧкӧми ван кьра дькьм».</verse>
			<verse number="9">У Иса дәстпекьр әв мәсәлә щьмәʼтерʼа гот: «Мәрьвәки рʼәзе тьрийа дани у әԝ бь кʼьре да рʼәзвана, ԝәхтәки дьреж чу ԝәлатәки дьн.</verse>
			<verse number="10">У ԝәхтда хӧламәк шандә щәм рʼәзвана, ԝәки жь ԝи рʼәзи бәре пʼара ԝи ԝирʼа бьшиньн, ле рʼәзвана хӧламе ԝи кʼӧта у дәствала вәрʼекьрьн.</verse>
			<verse number="11">Ахе хӧламәки дьн жи шанд, ԝана әԝ жи кʼӧта, әԝ рʼобәт кьрьн у дәствала вәрʼекьрьн.</verse>
			<verse number="12">Йе сьсийа жи шанд, вана әва жи бьриндар кьр у жь рʼәз дәрхьстьн.</verse>
			<verse number="13">Хԝәйе рʼәз гот: ‹Әз чь бькьм? Кӧрʼе хԝәйи дәлал бьшиньм, һьлбәт ԝе жь ԝи шәрм бькьн›.</verse>
			<verse number="14">Ле гава рʼәзван чʼәʼв ԝи кʼәтьн, ль һәв шеԝьрин у готьн: ‹Әв ԝаре ԝи йә! Ԝәрьн әм ԝи бькӧжьн, кӧ миратʼа ԝи мәрʼа бьминә›.</verse>
			<verse number="15">У әԝ жь рʼәз дәрхьстьнә дәр у кӧштьн. Аԝа хԝәйе рʼәз ԝе чь бинә сәре ԝан?</verse>
			<verse number="16">Нә әԝе бе ԛьрʼа ԝан рʼәзвана бинә у рʼәз бьдә һьнәкед дьн». Гава әв йәк бьһистьн, готьн: «Хԝәде нәкә».</verse>
			<verse number="17">У Иса ль ԝан ньһерʼи у гот: «Ле әԝ чь йә, кӧ ньвисар ә? ‹Әԝ кәвьре кӧ һоста тʼәхсир кьр, әԝ бу сәре әʼнишке›.</verse>
			<verse number="18">Һәр кәсе кӧ бькʼәвә сәр ԝи кәвьри, ԝе һурдәхԝәши бә у әԝ кәвьр бькʼәвә сәр кʼе, ԝе ԝи бьһʼьнщьрʼинә».</verse>
			<verse number="19">Сәрәкед кʼаһина у ԛанунзана ԝе дәме кьрьн кӧ Ԝи бьгьрьн, чьмки фәʼм кьрьн, кӧ Әԝи әв мәсәлә ани сәр ԝан, ле жь щьмәʼте тьрсийан.</verse>
			<verse number="20">У чʼәʼвед ԝан ль Иса бун, чәнд мәрьвед щәʼсус шандьн, кӧ бь дӧрʼути хԝә дәԝса рʼаста данибун, ԝәки Ԝи бь хәбәра бьгьрьн у бьдьнә дәсте һʼӧкӧмәте у диԝана ԝәли.</verse>
			<verse number="21">Ԝана жь Ԝи пьрси у готьне: «Дәрсдар, әм заньн кӧ Тӧ рʼаст хәбәр дьди у һин дьки, нав мәрьвада фьрԛийе жи данайни, ле рʼийа Хԝәде рʼаст һин дьки.</verse>
			<verse number="22">Гәло рʼаст ә кӧ әм хәрщ бьдьнә Ԛәйсәр йан на?»</verse>
			<verse number="23">Әԝи кӧ фелбазийа ԝан заньбу ԝанарʼа гот:</verse>
			<verse number="24">«Зивәки нишани Мьн кьн. Әв наве ньвисар у сьфәт йе кʼе йә сәр?»</verse>
			<verse number="25">Ԝана гот: «Йед Ԛәйсәр ьн». Әԝи ԝанрʼа гот: «Ԝәки ӧса йә, чь кӧ йед Ԛәйсәр ьн, бьдьнә Ԛәйсәр у чь йед Хԝәде нә бьдьнә Хԝәде».</verse>
			<verse number="26">У нькарьбун бәр щьмәʼте нава хәбәра Ԝида Әԝ бьгьртана, сәр щабдайина Ԝи зәндәгьрти дәнге хԝә бьрʼин.</verse>
			<verse number="27">Садуԛи, кӧ дьбежьн рʼабуна мьрийа тʼӧнә, һьнәкә жь ԝан һатьнә щәм Ԝи жь Ԝи пьрсин у готьн:</verse>
			<verse number="28">«Дәрсдар, Муса мәрʼа ньвисийә: ‹Һәгәр бьре йәки бьзәԝьщә у безӧрʼәт бьмьрә, бьра бьре ԝи жьна ԝи бьстинә у ԝаре бьре хԝә шин кә›.</verse>
			<verse number="29">Аԝа һʼәфт бьра һәбун. Бьре мәзьн жьнәк станд, безӧрʼәт мьр.</verse>
			<verse number="30">Пәйрʼа йе дӧда</verse>
			<verse number="31">у паше йе сьсийа әԝ жьн станд, һәйнәсәр ԝан һәр һʼәфта жи әԝ жьн станд у зарʼ пәй ԝан нәкʼәтьн, мьрьн.</verse>
			<verse number="32">Пәй гьшкарʼа әԝ кʼӧлфәта жи мьр.</verse>
			<verse number="33">Дә ижар ԝе Рʼожа Рʼабуна мьрийа әԝ кʼӧлфәте бьбә жьна кʼижани? Чьмки һәр һʼәфта жи әԝ стандьбу».</verse>
			<verse number="34">Иса ль ԝан вәгәрʼанд у гот: «Мәрьве ве дьне дьзәԝьщьн у мер дькьн.</verse>
			<verse number="35">Ле әԝед кӧ һежайи ԝе дьне бьн у бьгьһижьнә рʼабуна мьрийа, нә ԝе бьзәԝьщьн у нә жи мер кьн.</verse>
			<verse number="36">Әԝе иди нькарьбьн бьмьрьн, әԝ ԝәкә мьлйакʼәта нә. Әԝ зарʼед Хԝәде нә, чьмки пʼара рʼабуна мьрийа нә.</verse>
			<verse number="37">Ле бона рʼабуна мьрийа, Муса жи дайә кʼьфше. Әԝ сәрһатийа дара дьрʼийеда бона Хӧдан дьбежә: ‹Хԝәдейе Бьраһим, Хԝәдейе Исһаԛ, Хԝәдейе Аԛуб›.</verse>
			<verse number="38">Аԝа Хԝәде нә Хԝәдейе мьрийа йә, ле йе зендийа йә, чьмки бона Ԝи һʼәму жи сах ьн».</verse>
			<verse number="39">Жь ԛанунзана һьнәка ле вәгәрʼанд у готьне: «Дәрсдар, Тә ԛәнщ гот».</verse>
			<verse number="40">У иди кәсәки нәԝерьбу кӧ тьштәки жи жь Ԝи бьпьрсә.</verse>
			<verse number="41">У Иса ԝанарʼа гот: «Чаԝа дьбежьн кӧ Мәсиһ кӧрʼе Даԝьд ә?</verse>
			<verse number="42">Даԝьд хԝәха кʼьтеба Зәбурада дьбежә: ‹Хӧдан готә Хӧдане мьн: Ль мьле Мьни рʼасте рʼуне,</verse>
			<verse number="43">һʼәта кӧ дьжмьнед Тә бькьмә бьне пʼийед Тә›.</verse>
			<verse number="44">Аԝа һәгәр Даԝьд Ԝи ‹Хӧдан› һʼәсаб дькә, иди Әԝ чаԝа дьбә кӧрʼе Даԝьд?»</verse>
			<verse number="45">Һе тʼәмамийа щьмәʼте гӧһдари дькьр, Әԝи шагьртед Хԝәрʼа гот:</verse>
			<verse number="46">«Һʼәвза хԝә жь ԝан ԛанунзана бькьн, йед кӧ һʼьз дькьн бь чӧхед дьреж бьгәрʼьн, базарада сьлаве бьдьнә ԝан, кʼьништада кʼӧрсийед пешьн бьгьрьн у шайийада жи һәрәма жорьн рʼунен.</verse>
			<verse number="47">Әвана аликива малед жьнәбийа һʼуфи хԝә дькьн, алийе дьнва жи бона хԝәкʼьфшкьрьне дӧайе хԝә дьреж дькьн. Диԝана ԝане һе гьран бә».</verse>
		</chapter>
		<chapter number="21">
			<verse number="1">Иса дина Хԝә дайе у дит кӧ дәԝләтийа һʼәдийед хԝә давитьнә пʼәрәданга пʼарьстгәһе.</verse>
			<verse number="2">Әԝи бәләнгазәкә жьнәби жи дит кӧ дӧ пол авитә ԝьр</verse>
			<verse number="3">у Иса гот: «Әз рʼаст ԝәрʼа дьбежьм, кӧ әве жьнәбийа бәләнгаз жь ван һʼәмуйа зәʼфтьр авите.</verse>
			<verse number="4">Чьмки ԝан һʼәмуйа жь бәрмайийед хԝә авитьнә нава һʼәдийа, ле әве ве бәләнгазийа хԝәда һʼәму тьште кӧ ԝе пе әʼбуре хԝә бькьра авите».</verse>
			<verse number="5">У чахе һьнәка бона пʼарьстгәһе дьготьн, кӧ бь кәвьре бәдәԝ у пʼешкʼеша һатийә хәмьландьне, Әԝи гот:</verse>
			<verse number="6">«Ван һʼәму тьштед кӧ һун дьбиньн, рʼоже бен кәвьре ль сәр кәвьр нәминә, һʼәмуйе жи ԝеран бьн!»</verse>
			<verse number="7">У жь Ԝи пьрсин готьне: «Дәрсдар, әв тьшт ԝе кʼәнге бьԛәԝьмьн? У чь нишане бьбә, гава әв йәк бьԛәԝьмьн?»</verse>
			<verse number="8">Әԝи гот: «Һаш жь хԝә һәбьн, кӧ һун нәйенә хапандьне, чьмки гәләк ԝе пе наве Мьн бен у бежьн: ‹Әз ьм Мәсиһ› у: ‹Әԝ ԝәхт незик ә›, пәй ԝан нәчьн.</verse>
			<verse number="9">Гава һун бона шәрʼ у дәʼԝа бьбьһен, нәтьрсьн, чьмки гәрәке пешийе әв тьшт бьԛәԝьмьн, ле ахьрийа дьне нә һьнге йә».</verse>
			<verse number="10">Һьнге ԝанрʼа гот: «Мьләте рʼабә ль сәр мьләт, пʼадшати ль сәр пʼадшатийа,</verse>
			<verse number="11">щи-щийа әʼрдһʼәжед мәзьн, хәлайи-щәлайе у мина нәхԝәшийа һʼал ԝе бьбьн, ль әʼзмен жи тьштед хоф у тьрс у нишанед мәзьн ԝе бьԛәԝьмьн.</verse>
			<verse number="12">Ле бәри ван һʼәму тьшта, ԝе дәст бавежьнә ԝә, ԝә бьзериньн, бьбьнә бәр диԝана кʼьништа у бькьнә кәла. Бона наве Мьн ԝе ԝә бьбьнә бәр пʼадша у ԝәлийа.</verse>
			<verse number="13">Әве ԝәрʼа бьбә мәʼни, кӧ һун бона Мьн шәʼдәтийе бьдьн.</verse>
			<verse number="14">У аԝа ве йәке бькьнә бира хԝә, кӧ пешда хәм нәкьн һуне чь щаба хԝә бьдьн.</verse>
			<verse number="15">Чьмки Әзе зар-зьман у сәрԝахтийе бьдьмә ԝә, кӧ дьжмьнед ԝәйе нькарьбьн ль бәр ԝә хәбәр дьн йан бьсәкьньн.</verse>
			<verse number="16">Де у бавед ԝә, бьра-пьсмам у достед ԝә ԝе ԝә бьдьнә гьртьне у жь ԝә һьнәка жи ԝе бькӧжьн.</verse>
			<verse number="17">Бона наве Мьн һуне бәр чʼәʼве һʼәмуйа рʼәш бьн.</verse>
			<verse number="18">Ле тʼӧ муке жь сәре ԝә кем нәбә.</verse>
			<verse number="19">Бь сәбьра хԝә һуне рʼӧһʼе хԝә хьлаз кьн.</verse>
			<verse number="20">Ле гава һун бьбиньн кӧ ордийа дора Оршәлиме гьртийә, һьнге бьзаньбьн кӧ ԝеранбуна ԝе незик ә.</verse>
			<verse number="21">Һьнге әԝед кӧ Щьһустанеда нә, бьра бьрʼәвьнә чʼийа у әԝед кӧ Оршәлимеда нә, бьра дәрен, әԝед кʼәԝшенда нә, бьра нәкʼәвьнә бажер.</verse>
			<verse number="22">Чьмки әԝ рʼож, рʼожед һʼәйфһьлдане нә, ԝәки һәр чь кӧ һатийә ньвисаре бе сери.</verse>
			<verse number="23">Ле ԝәй ль һʼәмла у дәстдәргуша ԝан рʼожада, чьмки тәнгасикә мәзьн ԝе бе сәре дьне у хәзәб әве щьмәʼтерʼа.</verse>
			<verse number="24">Әԝе бь дәве шур бькʼәвьн у нав һʼәму мьләтада һесир бенә бьрьне. Оршәлиме жи бәр пʼийед мьләтед пʼутпʼарьст һәрʼә, һʼәта кӧ ԝәхте ԝан мьләта хьлаз бә.</verse>
			<verse number="25">У сәр рʼойе, һиве у стәйрка нишане бьбьн. Ль сәр дьне жи мьләте жь дәст дәнге хӧшинийа пелед бәʼре бьбьздьн у хԝә ӧнда кьн.</verse>
			<verse number="26">Дьле мәрьва жи жь тьрса ԝе бьсәкьнә, бона әԝ тьштед кӧ ԝе бенә сәре тʼәмамийа дьне, чьмки тʼопед әʼзмана ԝе жь рʼийед хԝә дәрен.</verse>
			<verse number="27">У һьнге ԝе бьбиньн кӧ ‹Кӧрʼе Мерьв әʼԝрава бь ԛәԝат у рʼумәта мәзьн те›.</verse>
			<verse number="28">Гава әв тьшт дәстпебьбьн, һун рʼабьн сәре хԝә бьльнд кьн, чьмки азабуна ԝә иди незик ә».</verse>
			<verse number="29">У мәсәләк ԝанрʼа гот: «Һун дина хԝә бьдьнә дара һежире у һʼәму дара.</verse>
			<verse number="30">Гава дьбьшкьвьн, һун бь ԝе йәке заньн кӧ һавин незик ә.</verse>
			<verse number="31">Ӧса жи гава һун бьбиньн кӧ әв йәк дьԛәԝьмьн, бьзаньбьн кӧ Пʼадшатийа Хԝәде незик ә.</verse>
			<verse number="32">Әз рʼаст ԝәрʼа дьбежьм, кӧ әва ньсьла дәрбаз набә, һʼәта кӧ әв һʼәму тьшт нәԛәԝьмьн.</verse>
			<verse number="33">Әʼрд у әʼзмане дәрбаз бьн, ле готьнед Мьн тʼӧ щар дәрбаз набьн.</verse>
			<verse number="34">Мьԛати хԝә бьн, нәбә кӧ дьле ԝә пʼьрʼхӧрийе, сәрхԝәшийе у хәмед ве дьнйайева гьредайи бә, ньшкева әԝ Рʼож сәр ԝәда бе.</verse>
			<verse number="35">Чьмки әԝ рʼоже мина тʼәле бе сәре һʼәму мәрьвед ль сәр дьне.</verse>
			<verse number="36">Һʼьшйар бьминьн у һәр гав дӧа бькьн, ԝәки һун бькарьбьн жь ԝан һʼәму тьштед кӧ ԝе бьԛәԝьмьн бьрʼәвьн-хьлаз бьн у ль бәр Кӧрʼе Мерьв рʼуспи бьсәкьньн».</verse>
			<verse number="37">Иса рʼоже пʼарьстгәһеда һин дькьр, ле шәве дьчу сәре ԝи чʼийайи дьма, кӧ жерʼа дьготьн чʼийайе Зәйтʼуне.</verse>
			<verse number="38">У тʼәмамийа щьмәʼте сьбәһе зу дьчу пʼарьстгәһе щәм Ԝи, кӧ хәбәред Ԝи бьбьһен.</verse>
		</chapter>
		<chapter number="22">
			<verse number="1">Щәжьна Нане Шкәва незик бу, йа кӧ жерʼа Щәжьна Дәрбазбуне дьбежьн.</verse>
			<verse number="2">Сәрәкед кʼаһина у ԛанунзана мәщаләке дьгәрʼийан кӧ Ԝи бькӧжьн, чьмки жь щьмәʼте дьтьрсийан.</verse>
			<verse number="3">Һьнге мирещьн кʼәтә ԛәлпе дьле Щьһудайе кӧ Исхәрйоти дьһатә готьне, әԝ йәк жь ԝан һәр донздәһа бу.</verse>
			<verse number="4">Әва рʼабу чу тʼәви сәрәкед кʼаһина у сәрԝеред нобәдаред пʼарьстгәһе, ԝанрʼа хәбәр да, ԝәки Иса бьдә дәсте ԝан.</verse>
			<verse number="5">Әвана ша бун у ԝирʼа ԛайл бун, кӧ пʼәра бьдьнә ԝи.</verse>
			<verse number="6">Щьһуда рʼази бу у һьлда сәр хԝә, кӧ мәщале бьбинә Әԝи бь дьзи щьмәʼтева бьдә дәсте ԝан.</verse>
			<verse number="7">Рʼожа Щәжьна Нане Шкәва һат, кӧ әʼдәт бу бәрхе ԛӧрбана Щәжьна Дәрбазбуне бьһата сәржекьрьне.</verse>
			<verse number="8">Иса Пәтрус у Йуһʼәнна шандьн у гот: «Һәрʼьн Шива Щәжьна Дәрбазбуне мәрʼа һазьр кьн, ԝәки әм бьхԝьн».</verse>
			<verse number="9">Ԝана же пьрси: «Тӧ ль кʼӧ дьхԝази кӧ әм һазьр кьн?»</verse>
			<verse number="10">Әԝи жи ԝанарʼа гот: «Гава кӧ һун бькʼәвьнә бажер, ва мәрьвәке рʼасти ԝә бе, щерʼе аве ль сәр мьла. Пәй ԝи һәрʼьнә ԝе мала кӧ әԝ дьче,</verse>
			<verse number="11">у хԝәйе малерʼа бежьн: ‹Дәрсдар тәрʼа дьбежә: Кʼане әԝ ода мевана, йа кӧ Әзе теда тʼәви шагьртед Хԝә шива Щәжьна Дәрбазбуне бьхԝьм?›</verse>
			<verse number="12">Һьнге әԝе ль ԛате жорьн одәкә мәзьнә һәвдайи нишани ԝә кә у ԝьр жи һун һазьр кьн».</verse>
			<verse number="13">Әԝана чун, чаԝа кӧ ԝанарʼа готьбу ӧса жи дитьн у шива Щәжьна Дәрбазбуне һазьр кьрьн.</verse>
			<verse number="14">У гава ԝәхт перʼа гьһишт, Әԝ бь тʼәви шандийа ль сәр сьфре рʼуньшт</verse>
			<verse number="15">у ԝанрʼа гот: «Әз гәләки һʼьзрәта ве Шива Щәжьна Дәрбазбуне бум, кӧ Мьн тʼәви ԝә бәри щәфе Хԝә бьхԝара.</verse>
			<verse number="16">Чьмки Әз ԝәрʼа дьбежьм, Әз иди жь ве тʼӧ щар нахԝьм, һʼәта кӧ Пʼадшатийа Хԝәдеда бьбә».</verse>
			<verse number="17">У кʼас һьлда, шькьрийа Хԝә жь Хԝәде ани у гот: «Һьлдьн әве у нав хԝәда бәла кьн.</verse>
			<verse number="18">Әз ԝәрʼа дьбежьм, ԝәки Әз иди тʼӧ щар жь мәйа тьрийе вәнахԝьм, һʼәта кӧ Пʼадшатийа Хԝәде бе».</verse>
			<verse number="19">У нан һьлда шькьри да, кәркьр да ԝан у гот: «Әва бәдәна Мьн ә, кӧ бона ԝә те дайине. Ве йәке бона биранина Мьн бькьн».</verse>
			<verse number="20">Ӧса жи кʼас пәй шиверʼа һьлда у гот: «Әва кʼаса пәймана ну йә, пе хуна Мьн гьредайи, кӧ бона ԝә те рʼетьне.</verse>
			<verse number="21">Ле ва дәсте йе кӧ нәмамийа Мьн бькә, ль сәр ве сьфре тʼәви Мьн ә.</verse>
			<verse number="22">Рʼаст Кӧрʼе Мерьв ԝе ӧса һәрʼә, чаԝа кӧ бона Ԝи ньвисар ә, ле ԝәй ль ԝи мәрьви, кӧ ԝе нәмамийа Кӧрʼе Мерьв бькә».</verse>
			<verse number="23">У ԝана дәстпекьр нав һәвда жь һәв пьрсин: «Гәло кʼи йә әԝи нав мәда, кӧ ве йәке ԝе бькә?»</verse>
			<verse number="24">У нав ԝанда дәʼԝ пешда һат, кӧ жь нав ԝанда кʼижан ԝе йе һәри мәзьн бе һʼәсабе.</verse>
			<verse number="25">Иса ԝанрʼа гот: «Пʼадшайед мьләта щьмәʼта хԝә бьндәст дькьн у әԝед сәр ԝан һʼӧкӧм дькьн херхԝазед ԝан тенә готьне.</verse>
			<verse number="26">Ле һун ӧса нәбьн, йе нав ԝәдайи һәри мәзьн, бьра бьбә мина йе һәри бьчʼук у бьра йе сәрԝертийе дькә жи бьбә мина йе хӧламтийе дькә.</verse>
			<verse number="27">Ньһа кʼи йә мәзьн, йе ль сьфре рʼуньшти йан бәрдәсти? Нә йе ль сьфре рʼуньшти? У Әз нава ԝәда мина бәрдәстики мә.</verse>
			<verse number="28">Һун ьн, йед кӧ нава щерʼьбандьнед Мьнда һʼәта ньһа тʼәви Мьн манә.</verse>
			<verse number="29">У Әзе Пʼадшатийе бьдьмә ԝә, чаԝа Баве Мьн әԝ да Мьн,</verse>
			<verse number="30">ԝәки һун Пʼадшатийа Мьнда жь сьфра Мьн бьхԝьн у вәхԝьн у сәр кʼӧрсийа рʼунен, диԝана донздәһ ԛәбилед Исраеле бькьн.</verse>
			<verse number="31">Шьмһʼун! Шьмһʼун! Ва йә мирещьн хԝәст ԝәки ԝә мина гәньм бежьнге хә.</verse>
			<verse number="32">Ле Мьн бона тә дӧа кьр, ԝәки баԝәрийа тә кем нәбә у гава тӧ вәгәрʼи, дьл бьди бәр бьрайед хԝә».</verse>
			<verse number="33">У Пәтрус Ԝирʼа гот: «Хӧдан, әз һазьр ьм тʼәви Тә бемә гьртьне у кӧштьне жи».</verse>
			<verse number="34">Иса ԝирʼа гот: «Пәтрус! Әз тәрʼа дьбежьм, иро һе бәри бангдана дик, те се щара бежи, ԝәки тӧ Мьн нас наки».</verse>
			<verse number="35">У Иса ԝанрʼа гот: «Гава Мьн һун бе кʼиськ, турьк у чарьх шандьн, һун һʼәԝще тьштәки бун?» Ԝана гот: «На».</verse>
			<verse number="36">Һьнге гот: «Ле ньһа кʼиське кʼе һәйә бьра һьлдә у ӧса жи турьк. У йе кӧ бе шур ә, бьра кʼьнще хԝә бьфьрошә у хԝәрʼа шурәки бькʼьрʼә.</verse>
			<verse number="37">Ле Әз ԝәрʼа дьбежьм, кӧ гәрәке әва ньвисара сәр Мьн бе сери, кӧ: ‹Әԝ тʼәви нәрʼаста һатә һʼәсабе›. У чь кӧ бона Мьн ньвисар ә, сәр ԛәԝьмандьне йә».</verse>
			<verse number="38">Шагьрта Ԝирʼа гот: «Хӧдан, ва нә вьра дӧ шур һәнә». Әԝи ԝанрʼа гот: «Бәс ә».</verse>
			<verse number="39">У Иса ль гора әʼдәте Хԝә рʼабу чу чʼийайе Зәйтʼуне, шагьртед Ԝи жи ль пәй чун.</verse>
			<verse number="40">У гава гьһиштә щи, ԝанрʼа гот: «Дӧа бькьн, кӧ һун нәкʼәвьнә нава щерʼьбандьне».</verse>
			<verse number="41">У Хԝәха ԛаси кәвьравитьнәке жь ԝан дур кʼәт, чок да дӧа кьр</verse>
			<verse number="42">у гот: «Баво, һәгәр әʼмьре Тә йә, әве кʼасе жь Мьн дур хә. Ле бьра хԝәстьна Тә бә, нә кӧ йа Мьн».</verse>
			<verse number="43">У жь әʼзмен мьлйакʼәтәк Ԝива хӧйа бу у Әԝ ԛәԝат кьр.</verse>
			<verse number="44">Әԝи нава щәфе гьранда, һе бь дьле кʼәл дӧа дькьр. Худана Ԝи мина дьлопед хунейә гьр дьрʼьжийанә әʼрде.</verse>
			<verse number="45">У жь дӧа рʼабу, һатә щәм шагьртед Хԝә, әԝана кʼәрба кʼәдәре рʼазайи дитьн.</verse>
			<verse number="46">У ԝанрʼа гот: «Һун чьма рʼадьзен? Рʼабьн дӧа бькьн, кӧ нәкʼәвьнә нава щерʼьбандьне».</verse>
			<verse number="47">Әԝи һе хәбәр дьда, ньшкева әʼлаләтәке сәр Ԝида гьрт у йәки жь һәр донздәһа, наве ԝи Щьһуда, пешийа ԝан кʼәтьбу у незики Ԝи бу кӧ Ԝи рʼамусә.</verse>
			<verse number="48">Иса ԝирʼа гот: «Щьһуда! Тӧ бь рʼамусане Кӧрʼе Мерьв дьди дәсте ԝан?»</verse>
			<verse number="49">Гава әԝед тʼәви Ԝи дитьн кӧ ԝе чь бьԛәԝьмә, Ԝирʼа готьн: «Хӧдан, әм бь шур ль ԝан хьн?»</verse>
			<verse number="50">У жь ԝан йәки бь шур ль хӧламе сәрәккʼаһин хьст у гӧһе ԝийи рʼасте пәканд.</verse>
			<verse number="51">Һьнге Иса гот: «Бәс ә, бьһельн». У дәст да гӧһе ԝи, ԛәнщ кьр.</verse>
			<verse number="52">Паше Иса готә сәрәкед кʼаһина, сәрԝеред нобәдаред пʼарьстгәһе у рʼуспийед кӧ һатьбунә сәр Ԝи: «Те бежи һун бь шур у дара һатьнә пешийа ԛачахәки?</verse>
			<verse number="53">Нә Әз һәр гав тʼәви ԝә пʼарьстгәһеда бум, ԝә дәсте хԝә нә дьда Мьн. Ле ньһа ԝәхте ԝә йә у һʼӧкӧме тәʼристанийе йә».</verse>
			<verse number="54">У Әԝ гьртьн, бьрьн кьрьнә мала сәрәккʼаһин. Пәтрус жи дурва пʼе-пʼе ль пәй Ԝи дьчу.</verse>
			<verse number="55">Гава ԝана говәка һʼәԝшеда агьр вехьст у доре рʼуньштьн, Пәтрус жи ль ԝьр тʼәви ԝан рʼуньшт.</verse>
			<verse number="56">У щарике әԝ ль бәр агьр рʼуньшти дит, ль ԝи ньһерʼи у гот: «Әва жи тʼәви Ԝи бу».</verse>
			<verse number="57">Ле Пәтрус инкʼар кьр у готе: «Әз Ԝи нас накьм, әʼвде!»</verse>
			<verse number="58">Хеләке шунда йәки дьн әԝ дит у гот: «Тӧ жи жь ԝан и». Пәтрус ԝирʼа гот: «Пьсмам, әз нә жь ԝан ьм».</verse>
			<verse number="59">У ԝәкә сьһʼәтәке жи дәрбаз бу, йәки дьн жи дьда зора хԝә у дьготе: «Һәбә-тʼӧнәбә әва мәрьва тʼәви Ԝи бу, чьмки жь Щәлиле йә».</verse>
			<verse number="60">Ле Пәтрус гот: «Фьлан кәс! Әз ньзаньм тӧ чь дьбежи». У хәбәр һе девда бу, дәстхԝәда дик банг да.</verse>
			<verse number="61">Хӧдан сәр Пәтрусда вәгәрʼийа ль ԝи ньһерʼи, һьнге Пәтрус готьна Хӧдан ани бира хԝә, кӧ ԝирʼа готьбу: «Иро һе бәри бангдана дик, те се щара Мьн инкʼар ки».</verse>
			<verse number="62">У Пәтрус дәркʼәтә дәрва кʼәлә-кʼәл гьрийа.</verse>
			<verse number="63">У әԝед кӧ нобәдари ль Иса дькьрьн, ԛәрфе хԝә ль Ԝи дькьрьн, дькʼӧтан.</verse>
			<verse number="64">Чʼәʼвед Ԝи гьредан у жь Ԝи дьпьрсин, дьготьн: «Дә пʼехәмбәртийе бькә, кʼа кʼи бу кӧ Тә хьст?»</verse>
			<verse number="65">У бь гәләк готьнед майин жи Әԝ беһӧрмәт дькьрьн.</verse>
			<verse number="66">У гава сьбәһ зәлал бу, кʼома рʼуспийед щьмәʼте, сәрәкед кʼаһина у ԛанунзана щьвийан. Иса кʼаши диԝанхана хԝә кьрьн</verse>
			<verse number="67">у готьне: «Һәгәр Тӧ йи Мәсиһ, мәрʼа бежә?» Иса ԝанрʼа гот: «Һәгәр Әз ԝәрʼа бежьм жи, йәк ә һун диса баԝәр накьн.</verse>
			<verse number="68">У һәгәр пьрсәке жи бьдьмә ԝә, һуне диса щаба Мьн надьн.</verse>
			<verse number="69">Жь вьр шунда Кӧрʼе Мерьв ԝе ль кʼеләка Хԝәдейе Һәри Зор, ль мьле Ԝийи рʼасте рʼуне».</verse>
			<verse number="70">У һʼәмуйа бь һәврʼа гот: «Ԝәки ӧса йә Тӧ Кӧрʼе Хԝәде йи?» Әԝи ԝанрʼа гот: «Һун хԝәха дьбежьн кӧ Әз Әԝ ьм».</verse>
			<verse number="71">У ԝана гот: «Иди шәʼдә чи мәрʼа нә? Мә хԝәха жь дәве Ԝи бьһист».</verse>
		</chapter>
		<chapter number="23">
			<verse number="1">У тʼәмамийа әʼлаләта ԝан рʼабу, Иса бьрьнә щәм Пилато.</verse>
			<verse number="2">У дәст бь хәйбе кьрьн готьн: «Мә Әв мәрьва дит кӧ мьләте мә дьхальфинә у нә жи дьһелә кӧ хәрщ бьдьнә Ԛәйсәр. Бона Хԝә жи дьбежә: ‹Әз Мәсиһ Пʼадша мә›».</verse>
			<verse number="3">Пилато жь Ԝи пьрси у готе: «Тӧ йи пʼадше щьһуйа?» Әԝи ле вәгәрʼанд у готе: «Тә бь дәве хԝә гот».</verse>
			<verse number="4">Пилато сәрәкед кʼаһина у әʼлаләтерʼа гот: «Әз тʼӧ нәһәԛийе Ви мәрьвида набиньм».</verse>
			<verse number="5">Ле әԝана сәр йа хԝә ман у готьн: «Әви мәрьви нава тʼәмамийа Щьһустане, жь Щәлиле дәстпекьри һʼәта вьра, щьмәʼт бь һинкьрьна Хԝәва тʼәвиһәв кьрийә».</verse>
			<verse number="6">Гава Пилато бона Щәлиле бьһист, пьрси: «Әв мәрьва жь Щәлиле йә?»</verse>
			<verse number="7">Гава пе һʼәсийа, кӧ Әԝ бьн һʼӧкӧме Һеродәсда йә, Әԝ шандә щәм Һеродәс, кӧ әԝ жи ԝан рʼожада һатьбу Оршәлиме.</verse>
			<verse number="8">Гава Һеродәс чʼәʼв Иса кʼәт, гәләки ша бу. Әԝи һе зува дьхԝәст кӧ Әԝ бьдита, чьмки әԝи гәләк тьшт бона Ԝи бьһистьбун у һʼьзрәта Ԝи бу, кӧ кʼәрәмәтәке бь дәсте Ԝи бьбинә.</verse>
			<verse number="9">Һеродәс гәләк пьрс данә Ԝи, ле Иса щаба тʼӧ пьрсе нәда.</verse>
			<verse number="10">Сәрәкед кʼаһина у ԛанунзана жи сәкьнибун у гәләки давитьнә Ԝи.</verse>
			<verse number="11">Һеродәс жи бь әскәред хԝәва Әԝ беԛәдьр кьр, пе кʼәнийан, паше кʼьнще рʼәԝш да ле кьрьне, диса пашда шандә щәм Пилато.</verse>
			<verse number="12">Ԝе рʼоже Пилато у Һеродәс ль һәв һатьн, чьмки пешийе нава ԝанда дьжмьнати һәбу.</verse>
			<verse number="13">Пилато гази сәрәкед кʼаһина, сәрԝера у щьмәʼте кьр,</verse>
			<verse number="14">ԝанрʼа гот: «Ԝә Әв мәрьва ани щәм мьн, чаԝа Йәки щьмәʼте дьхальфинә. Аԝа мьн ль бәр ԝә һәр тьшт жь Ԝи пьрси, ле жь ԝан хьрабийед кӧ һун гьли дькьн, мьн тʼӧ тьшт ль сәр Ви мәрьви нәдит.</verse>
			<verse number="15">У нә жи Һеродәс дит, ләма жи ԝи Әԝ ль сәр мәда вәгәрʼанд. Әви тьштәки ӧса нәкьрийә кӧ бе кӧштьне.</verse>
			<verse number="16">Әзе Ԝи бьдьмә бәр ԛамчийа у бәрʼдьм».</verse>
			<verse number="18">Ле тʼәмамийа әʼлаләте бь һәврʼа кьрә ԛирʼин у гот: «Ԝи ль рʼубари дьне нәһелә! Барабас бона мә бәрʼдә!»</verse>
			<verse number="19">Барабас йәки бона сәрһьлдане у меркӧштьна бажерда буйи һатьбу гьртьне.</verse>
			<verse number="20">Пилато диса дәстпекьр хәбәр да, чьмки ԝи дьхԝәст кӧ Иса бьда бәрʼдане.</verse>
			<verse number="21">Ле ԝана һе дькьрә ԛирʼин у дьгот: «Хач кә! Әԝи хач кә!»</verse>
			<verse number="22">Әԝи щара сьсийа ԝанрʼа гот: «Әви чь хьраби кьрийә? Мьн ль сәр Ви нәһәԛи нәдит кӧ Әԝ бе кӧштьне. Әз Ԝи бьдьмә бәр ԛамчийа у бәрʼдьм».</verse>
			<verse number="23">Ле әԝана бь дәнге бьльнд сәр йа хԝә бун у дьхԝәстьн кӧ Әԝ бе хачкьрьне. Сәԝта ԝан сәркʼәт.</verse>
			<verse number="24">Пилато ԛьрара хԝә да, кӧ бь хԝәстьна ԝан бә.</verse>
			<verse number="25">Анәгори хԝәстьна ԝан, йе кӧ бона сәрһьлдане у меркӧштьне кәледа бу, бәрʼда. Ле Иса һьштә сәр хԝәстьна дьле ԝан.</verse>
			<verse number="26">У гава әскәра Әԝ данә пешийа хԝә бьрьн, йәки курени наве ԝи Шьмһʼун, кӧ жь кʼәԝшен дьһат, әԝ гьртьн у хач данинә сәр мьле ԝи, кӧ ль пәй Иса бьбә.</verse>
			<verse number="27">У әʼлаләтәкә щьмәʼтейә гьран ль пәй Ԝи дьчу, ӧса жи кʼӧлфәтед кӧ шина Ԝи дькьрьн у дьгьрийан.</verse>
			<verse number="28">Иса ль сәр ԝанда вәгәрʼийа у гот: «Ԛизед Оршәлиме! Сәр Мьнда нәгьрин, ле сәр хԝә у зарʼед хԝәда бьгьрин.</verse>
			<verse number="29">Чьмки ва ԝе рʼоже бен кӧ ԝе бежьн: ‹Хԝәзи ль ԝан кʼӧлфәтед безӧрʼәт, кӧ зарʼ нәанинә у нәмежандьнә›.</verse>
			<verse number="30">Һьнге мәрьве дәстпекьн бежьн: ‹Чʼийано! Ль сәр мәда бькʼәвьн. Гьрно! Мә вәшерьн›.</verse>
			<verse number="31">Һәгәр сәре дара Тәрʼ аһа дькьн, ле һʼале дара һʼьшк ԝе чаԝа бә?»</verse>
			<verse number="32">Дӧ мәрьвед нәһәԛ жи анин, кӧ Перʼа бенә кӧштьне.</verse>
			<verse number="33">У гава гьһиштьнә ԝи щийе кӧ Ԛаф те готьн, ль ԝьр Әԝ хач кьрьн. У әԝед нәһәԛ жи йәк ль мьле рʼасте хач кьрьн у йәк жи ль мьле чʼәпе.</verse>
			<verse number="34">Һьнге Иса гот: «Баво, бьбахшинә ван, чьмки ньзаньн чь дькьн». Сәр кʼьнщед Ԝи пʼәшк авитьн ԝәки нава хԝәда бәла кьн.</verse>
			<verse number="35">У щьмәʼт сәкьнибу дьньһерʼи. Сәрԝера жи ԛәрфе хԝә ль Ԝи дькьрьн у дьготьн: «Хәлԛ хьлаз кьрьн, дә бьра Хԝә жи хьлаз кә, һәгәр Әԝ ә Мәсиһ, бьжартийе Хԝәде».</verse>
			<verse number="36">Әскәр жи ль Ԝи дькʼәнийан, пешда дьһатьн, сьркә дьдане</verse>
			<verse number="37">у дьготьн: «Һәгәр Тӧ йи пʼадшайе щьһуйа, дә Хԝәха Хԝә хьлаз кә».</verse>
			<verse number="38">У феза сәре Ԝи жи ньвисар бу, кӧ: «ӘВА ПʼАДШАЙЕ ЩЬҺУЙА ЙӘ».</verse>
			<verse number="39">Жь ԝан нәһәԛед дардакьри, йәки Иса беһӧрмәт дькьр у дьготе: «Тӧ нә Мәсиһ и? Дә мә хьлаз кә, Хԝә жи перʼа».</verse>
			<verse number="40">Ле һәвале ԝи ле һьлат у гот: «Тӧ жь Хԝәде натьрси? Нә тӧ жи хут ԝи щәзайида йи?</verse>
			<verse number="41">Әв һәԛе мә йә, кӧ әз у тӧ анәгори әʼмәлед хԝә дькʼьшиньн, ле Әви тʼӧ хьраби нәкьрийә».</verse>
			<verse number="42">У Исарʼа гот: «Иса, мьн бир бини, гава Пʼадшатийа Хԝәва бейи ».</verse>
			<verse number="43">Иса ԝирʼа гот: «Әз рʼаст тәрʼа дьбежьм, иро те тʼәви Мьн бӧһьштеда би».</verse>
			<verse number="44">Гава нивро сьһʼәт незики донздәһа бу, тʼәмамийа әʼрде һʼәта сьһʼәта сьсийа бу тәʼри</verse>
			<verse number="45">у рʼуйе рʼойе һатә гьртьне. Пʼәрʼда пʼарьстгәһе нивида бу дӧ тиша.</verse>
			<verse number="46">У Иса бь дәнге бьльнд кьрә гази у гот: «Баво, рʼӧһʼе Хԝә дьдьмә дәсте Тә». У гава әв йәк гот, рʼӧһʼе Хԝә да.</verse>
			<verse number="47">Сәрсәд әв тьште буйи кӧ дит, шькьри да Хԝәде у гот: «Рʼасти Әва мәрьвәки рʼаст бу».</verse>
			<verse number="48">У тʼәмамийа әʼлаләте, кӧ ль ԝьр бона тʼәмаше щьвийайи бу, әв йәка дит, сингед хԝә дьхьстьн, пашда вәдьгәрʼийанә малед хԝә.</verse>
			<verse number="49">Һʼәму насед Ԝи жи у әԝ кʼӧлфәтед кӧ жь Щәлиле һатьбун, дур сәкьни бун у әв тьшт дьдитьн.</verse>
			<verse number="50">Мәрьвәки ԛәнщи ширһʼәлал у әндәме щьвина гьрәгьра щьһуйа һәбу, наве ԝи Усьв.</verse>
			<verse number="51">Әва жь бажаре Аримәтйа Щьһустане бу у хԝәха жи һивийа Пʼадшатийа Хԝәде бу. Әԝ тʼәви шеԝьр у кьрьна щьвина ԝан нәбьбу.</verse>
			<verse number="52">Әԝ рʼабу чу щәм Пилато у щьнйазе Иса жь ԝи хԝәст.</verse>
			<verse number="53">Щьнйаз жь хаче ани хԝаре, ԛәдәке кʼьтанида кʼәфән кьр у дани нав тʼьрба ԛәйеда кʼолайи, кӧ тʼӧ щар ԝеда кәсәк нәһатьбу данине.</verse>
			<verse number="54">У әԝ рʼожа тʼьвдарәккьрьнеда бу у евара шәмийе дәстпедькьр.</verse>
			<verse number="55">У әԝ кʼӧлфәтед кӧ жь Щәлиле тʼәви Иса һатьбун, әԝ жи пәй ԝи чун у әԝ тʼьрба кӧ чаԝа щьнйазе Ԝи теда һатә данине, дитьн.</verse>
			<verse number="56">У пашда вәгәрʼийан, бьһарәт у рʼуне бинхԝәш һазьр кьрьн у анәгори тʼәмийа Ԛануне рʼожа шәмийе рʼьһʼәт бун.</verse>
		</chapter>
		<chapter number="24">
			<verse number="1">Рʼожа йәкшәме сьбәһе зу, ԝан кʼӧлфәта бьһарәтед һазьркьри һьлдан чунә сәр тʼьрбе.</verse>
			<verse number="2">Ле ԝана кәвьр жь бәр тʼьрбе һолкьри дит.</verse>
			<verse number="3">Гава кʼәтьнә һьндӧрʼ, щьнйазе Хӧдан Иса нәдитьн.</verse>
			<verse number="4">Гава әԝана һе бона ве йәке мәтʼәлмайи мабун, ньшкева дӧ мәри бь кʼьнще нурани ль бәр ԝан сәкьнин.</verse>
			<verse number="5">У гава кʼӧлфәт жь тьрса кʼәтьнә сәр рʼуйе хԝә, ԝан мәрьва ԝанрʼа гот: «Һун чьма ль Йе сах нава мьрийада дьгәрʼьн?</verse>
			<verse number="6">Әԝ нә ль вьр ә, Әԝ жь мьрьне рʼабуйә. Биньнә бира хԝә, кӧ чахе һе Щәлиледа бу, чь ԝәрʼа гот:</verse>
			<verse number="7">‹Гәрәке Кӧрʼе Мерьв бькʼәвә дәсте мәрьвед нәрʼаст, бе хачкьрьне у рʼожа сьсийа жь мьрьне рʼабә›».</verse>
			<verse number="8">У ԝана готьна Иса бир анин</verse>
			<verse number="9">у жь тʼьрбе вәгәрʼийан, әва йәка һәр йанздәһа у һʼәмуйед майинрʼа готьн.</verse>
			<verse number="10">Йед кӧ шандийарʼа готьн, әвана бун: Мәрйәма Мәждәлани, Йоһана у Мәрйәма дийа Аԛуб, бь тʼәви һьнәкед майин.</verse>
			<verse number="11">Шандийава чаԝа готьнәкә пʼучʼ хӧйа бу у ԝана кʼӧлфәт баԝәр нәкьрьн.</verse>
			<verse number="12">Ле Пәтрус рʼабу бәрбь тʼьрбе бәзи, ԛуз бу ньһерʼи, тʼәне кʼәфәне Ԝи ԝьр бу у мәтʼәлмайи чу, дьфькьри гәло чаԝа бу.</verse>
			<verse number="13">Ԝе рʼоже дӧ шагьрт дьчунә гӧндәки, кӧ жь Оршәлиме донздәһ километьри дур бу, наве ԝи Әмԝас бу.</verse>
			<verse number="14">Ԝана бь һәврʼа бона һәр тьште ԛәԝьми хәбәр дьдан.</verse>
			<verse number="15">У гава әԝана нав һәвда хәбәр дьдан у дьшеԝьрин, Иса Хԝәха жи незики ԝан бу, тʼәви ԝан чу.</verse>
			<verse number="16">Ле чʼәʼвед ԝан гьрти бун, кӧ Ԝи нас нәкьн.</verse>
			<verse number="17">Иса ԝанрʼа гот: «Һун ве рʼейеда чь һәврʼа хәбәр дьдьн?» Әԝана мәʼдәкьри сәкьнин.</verse>
			<verse number="18">Йәки жь ԝан, кӧ наве ԝи Клепас бу, ле вәгәрʼанд у гот: «Әԝ чаԝа жь Оршәлиме тʼәне Тә нәбьһистийә кӧ ван рʼожед пашьнда ԝьр чь ԛәԝьмийә?»</verse>
			<verse number="19">Әԝи жь ԝан пьрси у гот: «Чь буйә?» Ԝана ле вәгәрʼанд готе: «Бона Исайе Ньсрәте, кӧ Әԝ бь әʼмәл у хәбәред Хԝә ль бәр Хԝәде у тʼәмамийа мьләт пʼехәмбәрәки зор бу</verse>
			<verse number="20">у чаԝа сәрәкед кʼаһина у сәрԝеред мә нәмамийа кӧштьна Ԝи кьрьн, хач кьрьн.</verse>
			<verse number="21">Әм ԝе гӧмане бун кӧ Әԝи ԝе Исраеле аза бькьра. Ԝәки дьн жи әва рʼожа сьсийа йә, кӧ әв тьшт бунә.</verse>
			<verse number="22">Ле чәнд кʼӧлфәтед нав мәда жи әм әʼщебмайи кьрьн. Әԝана сьбәһе зу чубунә сәр тʼьрбе</verse>
			<verse number="23">у щьнйазе Ԝи ль ԝьр нәдитьбун, вәгәрʼийан һатьн мәрʼа готьн, кӧ: ‹Мә мьлйакʼәт дитьн, мәрʼа готьн, кӧ Әԝ сах ә›.</verse>
			<verse number="24">У жь мә һьнәк жи чунә сәр тʼьрбе, чаԝа кӧ ԝан кʼӧлфәта готьбу, ӧса бу, ле Әԝ нәдитьн».</verse>
			<verse number="25">Һьнге Әԝи ԝанрʼа гот: «Һәй инсанед бе фькьр, һун чьԛаси гьран һʼәму готьнед пʼехәмбәра баԝәр дькьн?</verse>
			<verse number="26">Нә гәрәке Мәсиһ щәфа бькʼьшанда у бькʼәта рʼумәта Хԝә?»</verse>
			<verse number="27">У Ԝи дәстпекьр жь Муса у һʼәму пʼехәмбәра, чь кӧ ԝан кʼьтебада бона Ԝи ньвисар бун, ԝанарʼа шьровәкьрьн.</verse>
			<verse number="28">Гава незики ԝи гӧнде кӧ дьчуне бун, Әԝи ӧса да кʼьфше, йанчийә Әԝ дьчә щики дур.</verse>
			<verse number="29">Ле ԝана зор ль Ԝи кьр у гот: «Ишәв ль щәм мә бьминә, чьмки евар ә, рʼо чуйә ава». У Әԝ чу һьндӧрʼ, кӧ ль щәм ԝан бьминә.</verse>
			<verse number="30">Ле гава Әԝ тʼәви ԝан сәр сьфре рʼуньшт, нан һьлда, шькьрийа Хԝә жь Хԝәде ани, кәркьр да ԝан.</verse>
			<verse number="31">Һьнге чʼәʼвед ԝан вәбун, Әԝ нас кьрьн у Әԝ бәр чʼәʼве ԝан бәтавәбу.</verse>
			<verse number="32">Ԝана һәврʼа гот: «Ләма, гава Әԝи рʼеда мәрʼа хәбәр дьда у ньвисар мәрʼа шьровәдькьрьн, агьр дьле мә дькʼәт».</verse>
			<verse number="33">Әԝ ԝе гаве рʼабун вәгәрʼийанә Оршәлиме у һәр йанздәһ тʼәви йед майин щьвийайи дитьн,</verse>
			<verse number="34">готьн: «Рʼасти Хӧдан сах буйә у Шьмһʼунва хӧйа буйә!»</verse>
			<verse number="35">Паше ԝан һәр дӧйа гьли кьр, кӧ чаԝа рʼеда рʼасти Ԝи һатьн у чахе Ԝи нан кәркьр, Әԝ нас кьрьн.</verse>
			<verse number="36">Ԝана һе бона ве йәке хәбәр дьда, Иса нава ԝанда сәкьни у ԝанрʼа гот: «Әʼдьлайи ԝәрʼа».</verse>
			<verse number="37">Әԝана жь тьрса бьздийан у ԝан тʼьре хәйаләки дьбиньн.</verse>
			<verse number="38">Ле Әԝи ԝанрʼа гот: «Һун чьма шашмайи манә у дӧдьли нә?</verse>
			<verse number="39">Аԝа ль дәст у пʼийед Мьн бьньһерʼьн, кӧ Әз Хԝәха мә. У дәсте хԝә бьдьнә Мьн у бьбиньн, чьмки гошт у һәстуйед рʼӧһʼ тʼӧнәнә, чаԝа кӧ һун дьбиньн йед Мьн һәнә».</verse>
			<verse number="40">Гава әв йәк гот, дәст у пʼийед Хԝә нишани ԝан кьрьн.</verse>
			<verse number="41">У һе жь шабуна баԝәр нәдькьрьн, һʼәйр-һʼӧжмәкʼар мабун, Әԝи ԝанрʼа гот: «Ԛәт тьштәки хԝарьне ль щәм ԝә һәйә?»</verse>
			<verse number="42">Ԝана чити мәʼсийе пьжанди да Ԝи.</verse>
			<verse number="43">Әԝи һьлда ль бәр чʼәʼве ԝан хԝар</verse>
			<verse number="44">у ԝанарʼа гот: «Әв бун әԝ готьнед кӧ гава Әз тʼәви ԝә бум, Мьн ԝәрʼа готьбун: ‹Гәрәке һәр тьштед кӧ бона Мьн Ԛануна Муса, ньвисаред пʼехәмбәра у Зәбурада ньвисар бун бьһатана сери›».</verse>
			<verse number="45">Һьнге фәʼме ԝан вәкьр, кӧ ньвисара фәʼм бькьн.</verse>
			<verse number="46">У ԝанрʼа гот: «Аԝа ньвисар ә, кӧ Мәсиһ гәрәке щәфа бькʼьшинә у рʼожа сьсийа жь мьрьне рʼабә</verse>
			<verse number="47">у жь Оршәлиме гьрти бь наве Ԝи тʼобәйи у бахшандьна гӧна нав һʼәму мьләтада ԝе бе даннасинкьрьне.</verse>
			<verse number="48">У һун ьн шәʼдед ван һʼәму тьшта.</verse>
			<verse number="49">У ва Әзе созе Баве Хԝә ԝәрʼа бьшиньм. Оршәлимеда бьминьн, һʼәта һун ԛәԝате жь жор бьстиньн».</verse>
			<verse number="50">У әԝ һʼәта Бәйтанйайе бьрьн, дәсте Хԝә бьльнд кьр, дӧа ԝан кьр.</verse>
			<verse number="51">У һе дӧа дькьр, жь ԝан ԛәтийа, бәрбь әʼзмен һатә һьлатьне.</verse>
			<verse number="52">Шагьрта жи сәре хԝә бәр Ԝи дани, бь әшԛ у ша вәгәрʼийанә Оршәлиме.</verse>
			<verse number="53">У һәр гав пʼарьстгәһеда бун, пәсьне Хԝәде дьдан.</verse>
		</chapter>
	</book>
	<book number="43">
		<chapter number="1">
			<verse number="1">Дәстпебунеда Хәбәр һәбу. Хәбәр тʼәви Хԝәде бу у Хәбәр Хԝәха Хԝәде бу.</verse>
			<verse number="2">Әԝ дәстпебунеда тʼәви Хԝәде бу.</verse>
			<verse number="3">Һәр тьшт бь Ԝи әʼфьрин у бейи Ԝи тʼӧ тьшт нәԛәԝьми, чь кӧ ԛәԝьми.</verse>
			<verse number="4">Канийа жийине Әԝ бу у жийин жи рʼонайа мәрьва бу.</verse>
			<verse number="5">Рʼонайи тәʼристанийеда шәԝԛ дьдә у тәʼристанийе Пе нькарьбуйә.</verse>
			<verse number="6">Мәрьвәки жь алийе Хԝәдеда шанди һәбу, кӧ наве ԝи Йуһʼәнна бу.</verse>
			<verse number="7">Әԝ бона шәʼдәтийе һат, ԝәки бона Рʼонайе шәʼдәтийе бьдә, кӧ һʼәму пе ԝи баԝәр бькьн.</verse>
			<verse number="8">Әԝ хԝәха нә әԝ Рʼонайи бу, ле әԝ һат кӧ шәʼдәтийа Рʼонайе бьдә.</verse>
			<verse number="9">Рʼонайа рʼаст Әԝ ә, кʼижан кӧ те дьнйайе у һʼәму мәрьва рʼонайи дькә.</verse>
			<verse number="10">Әԝ дьнйайеда бу у дьнйа пе Ԝи әʼфьри, ле дьнйайе Әԝ нас нәкьр.</verse>
			<verse number="11">Әԝ һатә сәр ԝаре Хԝә, ле щьмәʼта Ԝи Әԝ ԛәбул нәкьр.</verse>
			<verse number="12">Ле әԝед кӧ Әԝ ԛәбул кьрьн у баԝәрийа хԝә наве Ԝи анин, Әԝи да, кӧ һәԛийа ԝан һәбә бьбьнә зарʼед Хԝәде.</verse>
			<verse number="13">Әвана нә жь хуне, нә жь хԝәстьна бәдәне у нә жи жь хԝәстьна мәрьвайе бунә, ле әԝ жь Хԝәде бунә.</verse>
			<verse number="14">У Хәбәр бу хун у гошт, бь кʼәрәм у рʼастийева тʼьжи нав мәда коне Хԝә дани. Мә рʼумәта Ԝи дит, әԝ рʼумәта Кӧрʼе Бавейи тайе тʼәне.</verse>
			<verse number="15">Йуһʼәнна бона Ԝи шәʼдәти да у бь дәнгәки бьльнд гот: «Әва йә, бона Кʼижани мьн готьбу: ‹Әԝе кӧ пәй мьн те Әԝ сәр мьнрʼа йә, чьмки Әԝ бәри мьн һәбу›».</verse>
			<verse number="16">Мә һʼәмуйа жь тʼер-тʼьжийа Ԝи кʼәрәм сәр кʼәрәмеда станд.</verse>
			<verse number="17">Чьмки Ԛанун бь дәсте Муса һатә дайине, кʼәрәм у рʼасти бь дәсте Иса Мәсиһ.</verse>
			<verse number="18">Тʼӧ кәси тʼӧ щар Хԝәде нәдитийә, ле Йе Тайе Тʼәнейи кӧ хут Хԝәде йә у һʼәмеза Баведа йә, Әԝи Әԝ да әʼйанкьрьне.</verse>
			<verse number="19">Әв бу Шәʼдәтийа Йуһʼәнна: Гава щьһуйа жь Оршәлиме кʼаһин у леԝи шандьн, ԝәки жь Йуһʼәнна бьпьрсьн, кӧ әԝ кʼи йә, Йуһʼәнна һьлда сәр хԝә,</verse>
			<verse number="20">инкʼар нәкьр у ашкәрә гот: «Әз нә Мәсиһ мә».</verse>
			<verse number="21">Ԝана же пьрси: «Ле тӧ кʼи йи? Елйас и?» Әԝи гот: «На». «Әԝ пʼехәмбәре создайи йи?» Щаб да: «На».</verse>
			<verse number="22">Һьнге жерʼа готьн: «Дә бежә, тӧ кʼи йи, ԝәки әм щабәке ԝанрʼа бьбьн, йед кӧ әм шандьнә. Тӧ бона хԝә чь дьбежи?»</verse>
			<verse number="23">Әԝи гот: «Әз әԝ дәнг ьм кӧ бәрʼийеда дькә гази: ‹Рʼийа Хӧдан рʼаст бькьн!› чаԝа кӧ Ишайа пʼехәмбәр готийә».</verse>
			<verse number="24">Әԝед кӧ һатьбунә шандьне жь ферьсийа бун.</verse>
			<verse number="25">Ԝана же пьрси: «Ле иди чьма дьньхӧмини, һәгәр тӧ нә Мәсиһ и, нә Елйас у нә жи пʼехәмбәр?»</verse>
			<verse number="26">Йуһʼәнна ль ԝан вәгәрʼанд у гот: «Әз бь аве дьньхӧминьм, ле Йәк нав ԝәда һәйә, кӧ һун Ԝи нас накьн.</verse>
			<verse number="27">Әԝ ә, Йе кӧ пәй мьн те, кӧ әз нә һежа мә, ԝәки бәне чарьхед Ԝи жи вәкьм».</verse>
			<verse number="28">Әв һʼәму ль ԝи бәри Урдӧне, ль Бәйтанйайе, ԝи щийе кӧ Йуһʼәнна ль ԝьр дьньхӧманд ԛәԝьмин.</verse>
			<verse number="29">Рʼожа дьне Йуһʼәнна дит кӧ Иса бәрбь ԝи те, әԝи гот: «Ва йә! Бәрхе Хԝәде, Йе кӧ гӧнед дьнйайе һьлдьдә!</verse>
			<verse number="30">Әв ә бона Кʼижани мьн готьбу: ‹Пәй мьнрʼа Йәке бе, кӧ сәр мьнрʼа йә, чьмки Әԝ бәри мьн һәбу›.</verse>
			<verse number="31">Мьн ньзаньбу Әԝ кʼи йә, ле әз һатьмә бь аве дьньхӧминьм, ԝәки Ԝи Исраелева бьдьмә әʼйанкьрьне».</verse>
			<verse number="32">Йуһʼәнна әва шәʼдәтийа да у гот: «Мьн дит кӧ Рʼӧһʼ жь әʼзмен мина кәвоткәке һат сәр Ԝи дани у ма.</verse>
			<verse number="33">Мьн ньзаньбу Әԝ кʼи йә, ле Әԝе кӧ әз шандьм, кӧ бь аве бьньхӧминьм, мьнрʼа гот: ‹Тӧ кʼижани бьбини кӧ рʼӧһʼ те сәр датинә у дьминә, Әԝ ә кӧ бь Рʼӧһʼе Пироз дьньхӧминә›.</verse>
			<verse number="34">Мьн жи дит у шәʼдәти да кӧ Әв ә Кӧрʼе Хԝәде».</verse>
			<verse number="35">Рʼожа дьне Йуһʼәнна диса тʼәви дӧ шагьртед хԝә сәкьни бу.</verse>
			<verse number="36">Дит кӧ Иса ԝьрарʼа дәрбаз дьбә, гот: «Ва йә Бәрхе Хԝәде!»</verse>
			<verse number="37">Әв йәк кӧ бьһистьн, һәр дӧ шагьрт пәй Иса чун.</verse>
			<verse number="38">Иса ль пьшт Хԝәва вәгәрʼийа у дит кӧ ԝана дайә пәй Ԝи тен, ԝанрʼа гот: «Һун чь дьхԝазьн?» Ԝана жерʼа гот: «Рʼабби», кӧ те фәʼмкьрьне: «Дәрсдар», «Тӧ ль кʼӧ дәре дьмини?»</verse>
			<verse number="39">Әԝи ԝанрʼа гот: «Ԝәрьн һуне бьбиньн». Ԝана чу у дит кӧ Әԝ ль кʼӧ дьминә. Иди сьһʼәт незики чара бу у ԝе рʼоже әԝ ль щәм Ԝи ман.</verse>
			<verse number="40">Жь ԝан һәр дӧйа, йед кӧ жь Йуһʼәнна бьһистьн у пәй Иса чун, йәк Әндраԝьсе бьре Шьмһʼун-Пәтрус бу.</verse>
			<verse number="41">Әԝи перʼа-перʼа бьре хԝә Шьмһʼун дит у жерʼа гот: «Мә Мәсиһ дит», кӧ те фәʼмкьрьне: «Йе Кʼьфшкьри».</verse>
			<verse number="42">Ԝи әԝ ани щәм Иса. Иса ль Шьмһʼун ньһерʼи у готе: «Тӧ, Шьмһʼуне кӧрʼе Йуһʼәнна, те Кифас бейи готьне» (аԝа готи «Пәтрус», кӧ те фәʼмкьрьне: «Ԛәйа»).</verse>
			<verse number="43">Рʼожа дьне Иса ԛьрар кьр кӧ һәрʼә Щәлиле. Ԝи Филипо дит у жерʼа гот: «Пәй мьн ԝәрә!»</verse>
			<verse number="44">Филипо жь Бәйтсайдайе бу, жь бажаре Әндраԝьс у Пәтрус.</verse>
			<verse number="45">Филипо чу Натанйел дит у жерʼа гот: «Мә Әԝ дит, бона кʼижани Муса Ԛанунеда у пʼехәмбәра жи ньвисаред хԝәда сальхе Ԝи дабун, Исайе Кӧрʼе Усьве жь Ньсрәте».</verse>
			<verse number="46">Натанйел же пьрси: «Ԛәт дьбә кӧ тьштәки пʼак жь Ньсрәте дәркʼәвә?» Филипо жерʼа гот: «Ԝәрә у бьбинә!»</verse>
			<verse number="47">Гава Иса дит кӧ Натанйел бәрбь Ԝи те, дәрһәԛа ԝида гот: «Ва йә исраелики һәԛи-һʼәлал кӧ дьле ԝида мьхәнәти тʼӧнә».</verse>
			<verse number="48">Натанйел же пьрси: «Чаԝа мьн нас дьки?» Иса ле вәгәрʼанд у готе: «Һе Филипо гази тә нәкьрьбу, гава кӧ тӧ ль бьне дара һежире рʼуньшти буйи, Мьн тӧ дити».</verse>
			<verse number="49">Натанйел жерʼа гот: «Дәрсдар, Тӧ Кӧрʼе Хԝәде йи! Тӧ Пʼадше Исраеле йи!»</verse>
			<verse number="50">Иса ле вәгәрʼанд у готе: «Тӧ бона ве йәке баԝәр дьки, ԝәки Мьн тәрʼа гот: ‹Мьн тӧ ль бьне дара һежире дити?› Те тьштед жь ве мәстьр бьбини».</verse>
			<verse number="51">У жерʼа гот: «Әз рʼаст бе хельф ԝәрʼа дьбежьм, һуне бьбиньн әʼзман вәбуйә у мьлйакʼәтед Хԝәде чаԝа жь сәр Кӧрʼе Мерьв һьлдькʼьшьн, пәйа дьбьн».</verse>
		</chapter>
		<chapter number="2">
			<verse number="1">Дӧ рʼожа шунда бажаре Ԛанайа Щәлиледа дәʼԝатәк һәбу. Дийа Иса жи ль ԝе дәре бу,</verse>
			<verse number="2">Иса у шагьртед Ԝи жи бона дәʼԝате һатьбунә тʼәглифкьрьне.</verse>
			<verse number="3">Гава кемаси кʼәтә шәраве, дийа Иса жерʼа гот: «Шәрава ԝан нәма».</verse>
			<verse number="4">Иса ле вәгәрʼанд у готе: «Әʼвде, чи тә Мьн кʼәтийә? Һе нә ԝәхте Мьн ә».</verse>
			<verse number="5">Дийа Ԝи бәрдәстийарʼа гот: «Чь кӧ ԝәрʼа бежә, бькьн».</verse>
			<verse number="6">У шәш кʼупед кәвьри һәбун, кӧ ль гора әʼдәтед щьһуйа бона шуштьн-вәшуштьна ԝана ль ԝьр данибун. Жь ԝана һәр йәки жь һʼәйште һʼәта сәд бист литьр ав һьлдьда.</verse>
			<verse number="7">Иса ԝанрʼа гот: «Ван кʼупа тʼьжи ав кьн». У ԝана жи леварʼа дагьрт.</verse>
			<verse number="8">Паше ԝанарʼа гот: «Ньһа һьнәки дагьрьн, бьбьн бьдьнә сәрдәʼԝати». Әԝана жи әԝ бьр.</verse>
			<verse number="9">Гава сәрдәʼԝати жь ԝе ава кӧ бьбу шәрав тәʼм кьр, ԝи те дәрнәхьст кӧ әԝ жь кʼӧ һат, ле бәрдәстийед кӧ ав кʼьшандьбун заньбун. Сәрдәʼԝати гази зәʼве кьр</verse>
			<verse number="10">у жерʼа гот: «Һәр кәс пешийе шәрава хԝәйә рʼьнд датинә сәр тʼәхтә у паше гава вәхԝари нә, әԝ йа нәрʼьнд дәрдьхә. Ле тә шәрава рʼьнд һʼәта ньһа хԝәй кьрийә».</verse>
			<verse number="11">Әва нишана Исайә пешьн бу, кӧ Ԝи Ԛанайа Щәлиледа кьр. Бь ви аԝайи Әԝи рʼумәта Хԝә да хӧйакьрьне у шагьртед Ԝи баԝәрийа хԝә Ԝи анин.</verse>
			<verse number="12">Пәй ве йәкерʼа, Иса тʼәви дийа Хԝә, бьред Хԝә у шагьртед Хԝә чу Кәфәрнаһуме, ле гәләк рʼожа Әԝ ль ԝе дәре нәман.</verse>
			<verse number="13">Щәжьна щьһуйайә Дәрбазбуне незик бу, Иса һәвраз чу Оршәлиме.</verse>
			<verse number="14">Пʼарьстгәһеда Әԝи йед кӧ дәԝар, пәз у кәвотк дьфьротьн, ӧса жи йед пʼәрәгӧһерʼ рʼуньшти дитьн.</verse>
			<verse number="15">Дә ижар Ԝи жь бәна ԛамчик чекьр, һʼәму жь пʼарьстгәһе пәз у дәԝаред ԝанва дәрхьстьн, пʼәред пʼәрәгӧһерʼа рʼетьн у тʼәхтед ԝан ԝәлгәрʼандьн.</verse>
			<verse number="16">Кәвоткфьрошарʼа гот: «Вана жь ве дәре һьлдьн! Иди мала Баве Мьн нәкьнә базаргәһ!»</verse>
			<verse number="17">Һатә бира шагьртед Ԝи кӧ аһа һатийә ньвисаре: «Хирәта һьндава мала Тәда агьр Мьн дьхә».</verse>
			<verse number="18">Һьнге щьһуйа же пьрси: «Те чь нишане нишани мә ки, кӧ һʼӧкӧме Тә һәйә ван тьшта бьки?»</verse>
			<verse number="19">Иса ль ԝан вәгәрʼанд у гот: «Ве пʼарьстгәһе һьлшиньн, Әзе нава се рʼожада рʼакьм».</verse>
			<verse number="20">Һьнге щьһуйа жерʼа гот: «Нава чьл шәш салада әва пʼарьстгәһа һатийә чекьрьне. Чаԝа Те ԝе нава се рʼожада рʼаки?»</verse>
			<verse number="21">Ле Иса дәрһәԛа пʼарьстгәһа бәдәна Хԝәда хәбәр дьда.</verse>
			<verse number="22">Пәйрʼа гава Әԝ жь мьрьне рʼабу, шагьрта әԝ готьна Ԝи ани бира хԝә у ԝана әԝ ньвисар у готьна Иса баԝәр кьрьн.</verse>
			<verse number="23">Аԝа гава кӧ Иса Щәжьна Дәрбазбунеда ль Оршәлиме бу, гәләка әԝ нишанед кӧ Ԝи дькьрьн дитьн, баԝәрийа хԝә наве Ԝи анин.</verse>
			<verse number="24">Ле Иса баԝәрийа Хԝә ль ԝан нәдани, чьмки дьле һʼәму мәрьва Ԝива әʼйан бу.</verse>
			<verse number="25">Нә һʼәԝщә бу, кӧ йәки һьндава мәрьвәкида шәʼдәти бьда, чьмки Ԝи дьле мәрьва заньбу.</verse>
		</chapter>
		<chapter number="3">
			<verse number="1">Жь ферьсийа мәрьвәк һәбу, наве ԝи Никодемо, кӧ сәрәкәки щьһуйа бу.</verse>
			<verse number="2">Әва шәв һатә щәм Иса у жерʼа гот: «Мамоста, әм заньн кӧ Тӧ жь Хԝәдеда чаԝа дәрсдар һатийи, чьмки әԝ нишанед кӧ Тӧ дьки, һәгәр Хԝәде нә перʼа бә, тʼӧ кәс нькарә бькә».</verse>
			<verse number="3">Иса ле вәгәрʼанд у готе: «Әз рʼаст бе хельф тәрʼа дьбежьм, һәгәр мәрьвәк диса ну нәбә, әԝ нькарә Пʼадшатийа Хԝәде бьбинә».</verse>
			<verse number="4">Никодемо же пьрси: «Мәрьв кӧ иди мәзьн буйә, әԝ чаԝа дькарә диса ну бьбә? Ԛәт дьбә кӧ әԝ щарәкә дьн бькʼәвә зьке дийа хԝә у жь дийа хԝә диса бьбә?»</verse>
			<verse number="5">Иса ле вәгәрʼанд у готе: «Әз рʼаст бе хельф тәрʼа дьбежьм, һʼәта кӧ мәрьв жь аве у Рʼӧһʼ нәбә, әԝ нькарә бькʼәвә Пʼадшатийа Хԝәде.</verse>
			<verse number="6">Йе кӧ жь бәдәне дьбә бәдән ә, йе кӧ жь Рʼӧһʼ дьбә рʼӧһʼ ә.</verse>
			<verse number="7">Тӧ әʼщебмайи нәминә кӧ Мьн тәрʼа гот: Гәрәке һун диса ну бьбьн.</verse>
			<verse number="8">Ба ль кʼӧ дәре дьхԝазә рʼадьбә. Тӧ дәнге ԝи дьбьһейи, ле ньзани әԝ жь кʼӧ те у кʼӧда дьчә. Һәр кәсе кӧ жь Рʼӧһʼ* дьбә жи ӧса йә».</verse>
			<verse number="9">Никодемо же пьрси: «Әԝ чаԝа дьбә?»</verse>
			<verse number="10">Иса ле вәгәрʼанд у готе: «Тӧ дәрсдаре Исраеле йи у һе ван йәка ньзани?</verse>
			<verse number="11">Әз рʼаст бе хельф тәрʼа дьбежьм, тьште кӧ әм заньн ԝе дьбежьн, тьште кӧ мә дитийә шәʼдәтийа ԝе дьдьн. Ле бәле һун шәʼдәтийа мә ԛәбул накьн.</verse>
			<verse number="12">Һәгәр Әз дәрһәԛа тьштед ль ве дьнеда ԝәрʼа дьбежьм һун баԝәр накьн, ле ԝәки дәрһәԛа тьштед ль әʼзмана бежьм, һуне чаԝа баԝәр бькьн?</verse>
			<verse number="13">Кәсәк һьлнәкʼьшийайә әʼзмен, пештьри Әԝи кӧ жь әʼзмен пәйа бу, Кӧрʼе Мерьв.</verse>
			<verse number="14">Чаԝа кӧ Муса бәрʼийеда мәʼр бьльнд кьр, ӧса жи гәрәке Кӧрʼе Мерьв бе бьльндкьрьне,</verse>
			<verse number="15">ԝәки һәр кәсе кӧ баԝәрийа хԝә Ԝи бинә, жийина ԝийә һʼәта-һʼәтайе һәбә.</verse>
			<verse number="16">Чьмки Хԝәде ӧса дьнйа һʼьз кьр, кӧ Кӧрʼе Хԝәйи тайе тʼәне бәрва да, ԝәки һәр кәсе кӧ баԝәрийа хԝә Ԝи бинә ӧнда нәбә, ле жийина ԝийә һʼәта-һʼәтайе һәбә.</verse>
			<verse number="17">Чьмки Хԝәде Кӧрʼе Хԝә нәшандә дьнйайе, кӧ диԝана дьне бькә, ле ԝәки дьнйа пе Ԝи хьлаз бә.</verse>
			<verse number="18">Йе кӧ баԝәрийа хԝә Ԝи бинә, диԝана ԝи набә, ле әԝе кӧ баԝәрайи хԝә Ԝи найнә, иди диԝана ԝи буйә жи, чьмки әԝи баԝәрийа хԝә наве Кӧрʼе Хԝәдейи тайе тʼәне нәани.</verse>
			<verse number="19">Диԝан бь ви аԝайи дьбә: Рʼонайи һатә дьнйайе, ле мәрьва тәʼристани жь рʼонайе зедәтьр һʼьз кьр, чьмки кьред ԝан хьраби бун.</verse>
			<verse number="20">Һәр кәсе кӧ хьрабийе дькә, рʼонайи бәр чʼәʼва рʼәш ә. Әԝ хԝә ль рʼонайе нагьрә, ԝәки кьрьнед ԝи хӧйа нәбьн.</verse>
			<verse number="21">Ле әԝе кӧ рʼастийе дькә, әԝ хԝә ль рʼонайе дьгьрә, ԝәки әʼйан бә, кӧ кьред ԝи Хԝәдеда һатьнә кьрьне».</verse>
			<verse number="22">Пәй ве йәкерʼа Иса у шагьртед Ԝи чунә ԛәза Щьһустане. Иса ль ԝе дәре тʼәви ԝан дьма у дьньхӧманд.</verse>
			<verse number="23">Йуһʼәнна жи ль Әʼйнона незики Салиме дьньхӧманд, чьмки ав ль ԝьр гәләк бу. Мәрьв дьһатьнә ԝе дәре у дьньхӧмин.</verse>
			<verse number="24">Йуһʼәнна һе нәавитьбунә кәле.</verse>
			<verse number="25">Һьнге нав шагьртед Йуһʼәнна у щьһукида ль сәр пьрса әʼдәтед шуштьн-вәшуштьне дәʼԝ пешда һат.</verse>
			<verse number="26">Әԝ шагьрт чунә щәм Йуһʼәнна у жерʼа готьн: «Дәрсдар, Әԝи кӧ ль ԝи бәри чʼәме Урдӧне тʼәви тә бу у тә бона Ԝи шәʼдәти да, ва Әԝ Хԝәха дьньхӧминә у һʼәму дьчьнә щәм Ԝи».</verse>
			<verse number="27">Йуһʼәнна щаб да у гот: «Мәрьвәк нькарә тьштәки һьлдә сәр хԝә, һәгәр әԝ жь әʼзмен жерʼа нәһатьбә дайине.</verse>
			<verse number="28">Һун хԝәха шәʼдед мьн ьн, кӧ мьн готийә: ‹Әз нә Мәсиһ ьм, ле йе ль пешийа Ԝи шанди мә›.</verse>
			<verse number="29">Бук бона кʼе бә зәʼва әԝ хԝәха йә. Ле чаԝа дәстәбьраке зәʼве сәкьни бона ԝи дьбьһе у бь дәнге ԝи ша дьбә, ӧса жи ньһа дьле мьн шабунева тʼьжи бу.</verse>
			<verse number="30">Әԝ гәрәке мәзьн бә, ле әз бьчʼук бьм.</verse>
			<verse number="31">Әԝе кӧ жь жор һатийә, Әԝ сәр һʼәмуйарʼа йә. Әԝе кӧ жь ве дьне йә, әԝ йе ве дьне йә у әԝ жь ве дьне хәбәр дьдә. Ле Әԝе кӧ жь әʼзмен һатийә, Әԝ сәр һʼәмуйарʼа йә.</verse>
			<verse number="32">Ԝи чь дит у чь бьһист бона ԝе йәке шәʼдәтийе дьдә, ле тʼӧ кәс шәʼдәтийа Ԝи ԛәбул накә.</verse>
			<verse number="33">Йе кӧ шәʼдәтийа Ԝи ԛәбул дькә, әԝ мак дькә кӧ Хԝәде рʼаст ә.</verse>
			<verse number="34">Әԝе кӧ Хԝәде шандийә Әԝ готьнед Хԝәде дьбежә, чьмки Хԝәде Рʼӧһʼ бе чап дьдә Ԝи.</verse>
			<verse number="35">Бав Кӧрʼ һʼьз дькә у һәр тьшт дайә дәсте Ԝи.</verse>
			<verse number="36">Әԝе кӧ баԝәрийа хԝә Кӧрʼ тинә, жийина ԝийә һʼәта-һʼәтайе һәйә. Әԝе кӧ гӧрʼа Кӧрʼ накә, әԝ жийине набинә, ле хәзәба Хԝәде ль сәр ԝи дьминә».</verse>
		</chapter>
		<chapter number="4">
			<verse number="1">Ферьсийа бьһист кӧ Иса жь Йуһʼәнна зедәтьр шагьрта дьщьвинә у бь аве дьньхӧминә,</verse>
			<verse number="2">ле рʼаст Иса Хԝәха нәдьньхӧманд, ле шагьртед Ԝи дьньхӧмандьн.</verse>
			<verse number="3">Һьнге Иса кӧ ве йәке пе һʼәсийа, Әԝи Щьһустан һьшт у диса чу Щәлиле.</verse>
			<verse number="4">Ӧса ԛәԝьми кӧ гәрәке Әԝ Самәрйайерʼа дәрбаз бьбуйа.</verse>
			<verse number="5">Әԝ һатә бажарәки Самәрйайе кӧ наве ԝи Сухар бу. Әԝ дәр незики ԝи әʼрди бу, кӧ Аԛуб дабу кӧрʼе хԝә Усьв.</verse>
			<verse number="6">Бира Аԛуб ль ԝе дәре бу. Иса ӧса жь рʼеԝитийе ԝәстийайи, ль кʼеләка бире рʼуньшт. Иди рʼож нивро бу.</verse>
			<verse number="7">Кʼӧлфәтәкә самәри һат кӧ аве бькʼьшинә. Иса ԝерʼа гот: «Авәке бьдә Мьн, Әз вәхԝьм».</verse>
			<verse number="8">Шагьртед Ԝи жи чубунә бажер, кӧ хӧрәк бькʼьрʼьн.</verse>
			<verse number="9">Ԝе кʼӧлфәта самәри жерʼа гот: «Тӧ щьһу йи у әз жи кʼӧлфәтәкә самәри мә. Тӧ чаԝа жь мьн аве дьхԝази?» Чьмки тʼӧ һәләԛәтийа щьһуйа тʼәви самәрийа тʼӧнәбу.</verse>
			<verse number="10">Иса ле вәгәрʼанд у готе: «Һәгәр тә дайина Хԝәде бьзаньбуйа у бьзаньби Кʼи йә кӧ тәрʼа дьбежә: ‹Авәке бьдә Мьн Әз вәхԝьм›, тәйе жь Ԝи ав бьхԝәста у Әԝи ԝе ава жийине бьда тә».</verse>
			<verse number="11">Кʼӧлфәте жерʼа гот: «Әз хӧлам, тьштәки Тәйи кӧ Тӧ пе аве бькʼьшини тʼӧнә у бир жи кʼур ә! Дә ижар Те ава жийине жь кʼӧ дәре бини?</verse>
			<verse number="12">Чьма Тӧ жь баве мә Аԛуб мәстьр и, йе кӧ әва бира дайә мә у жь ве әԝи, зарʼед ԝи, пәз у дәԝаред ԝи же вәхԝарьнә?»</verse>
			<verse number="13">Иса щаба ԝе да у готе: «Һәр кәсе кӧ жь ве аве вәхԝә, әԝе диса тʼи бә.</verse>
			<verse number="14">Ле әԝе кӧ жь ԝе аве вәхԝә, йа кӧ Әз бьдьме, әԝе тʼӧ щар тʼи нәбә. Бәле әԝ ава кӧ Әзе бьдьмә ԝи, ԝе дьле ԝида бьбә каникә аве, кӧ ԝе бона жийина һʼәта-һʼәтайе бьлԛ бьдә».</verse>
			<verse number="15">Кʼӧлфәте жерʼа гот: «Әз хӧлам, дә бьдә мьн ԝе аве, кӧ әз иди тʼи нәбьм у нәйем жь вьр аве нәкʼьшиньм».</verse>
			<verse number="16">Иса ле вәгәрʼанд у готе: «Һәрʼә гази мере хԝә кә у ԝәрә вьра».</verse>
			<verse number="17">Кʼӧлфәте щаба Ԝи да у гот: «Мере мьн тʼӧнә». Иса жерʼа гот: «Тә рʼаст гот: ‹Мере мьн тʼӧнә›,</verse>
			<verse number="18">чьмки пенщ меред тә һәбунә у йе кӧ ньһа жи тӧ перʼа йи нә мере тә йә. Тә әв йәка рʼаст гот».</verse>
			<verse number="19">Кʼӧлфәте жерʼа гот: «Әз хӧлам, әз дьбиньм Тӧ пʼехәмбәр и.</verse>
			<verse number="20">Кал у бавед мә ль сәре ви чʼийайи Хԝәде һʼәбандьнә, ле һун дьбежьн щийе Хԝәде һʼәбандьне гәрәке ль Оршәлиме бә».</verse>
			<verse number="21">Иса жерʼа гот: «Әʼвде, Мьн баԝәр бькә, ԝәхте бе, кӧ һуне нә ль ви чʼийайи у нә жи ль Оршәлиме Баве бьһʼәбиньн.</verse>
			<verse number="22">Һун самәри Ԝи дьһʼәбиньн, Кʼижани кӧ һун нас накьн, ле әм щьһу Ԝи дьһʼәбиньн, Кʼижани әм нас дькьн, чьмки хьлазбун жь щьһуйа те.</verse>
			<verse number="23">Ле бәле ԝәхте бе, иди перʼа гьһиштийә жи, кӧ йед рʼаст дьһʼәбиньн ԝе бь Рʼӧһʼ у Рʼастийе Баве бьһʼәбиньн, чьмки Бав йед аһа дьһʼәбиньн дьгәрʼә.</verse>
			<verse number="24">Хԝәде Рʼӧһʼ ә у йед кӧ Ԝи дьһʼәбиньн жи гәрәке бь Рʼӧһʼ у Рʼастийе Ԝи бьһʼәбиньн».</verse>
			<verse number="25">Кʼӧлфәте жерʼа гот: «Әз заньм кӧ Мәсиһе бе», (аԝа готи «Йе Кʼьфшкьри»). «Гава Әԝ бе, Әԝе дәрһәԛа һәр тьштида мәрʼа гьли кә».</verse>
			<verse number="26">Иса жерʼа гот: «ӘЗ ӘԜ ЬМ, кӧ тʼәви тә хәбәр дьдьм».</verse>
			<verse number="27">Сәр хәбәрдана ԝанда шагьртед Иса һатьн. Әԝ гәләки әʼщебмайи ман, кӧ Ԝи тʼәви кʼӧлфәте хәбәр дьда, ле кәси нәготе: «Тӧ чь дьхԝази?» йан «бона чь тʼәви ԝе хәбәр дьди?»</verse>
			<verse number="28">Һьнге кʼӧлфәте щерʼе хԝә һьшт, чу бажер у щьмәʼтерʼа гот:</verse>
			<verse number="29">«Ԝәрьн Ԝи мәрьви бьбиньн, Йе кӧ һʼәму тьштед кӧ мьн бәре кьрьбун мьнрʼа готьн. Гәло Әв ә Мәсиһ?»</verse>
			<verse number="30">Әԝ жь бажер дәркʼәтьн у һатьнә щәм Ԝи.</verse>
			<verse number="31">Ԝи ԝәхтида шагьртед Ԝи лава же дькьрьн у дьготьне: «Дәрсдар, тьштәки бьхԝә!»</verse>
			<verse number="32">Ле Әԝи ԝанрʼа гот: «Хӧрәке Мьни хԝарьне һәйә, һун ньзаньн».</verse>
			<verse number="33">Шагьрта жь һәвдӧ пьрси: «Гәло кәсәки жерʼа хԝарьн анийә?»</verse>
			<verse number="34">Иса ԝанрʼа гот: «Хԝарьна Мьн әԝ ә, кӧ Әз хԝәстьна Йе кӧ Әз шандьмә бькьм у шьхӧлед Ԝи биньмә сери.</verse>
			<verse number="35">Чьма һун хԝәха набежьн: ‹Һʼәта нандьруне һе чар мәһ һәнә›? Ва йә Әз ԝәрʼа дьбежьм, чʼәʼвед хԝә вәкьн у дина хԝә бьдьнә зәвийа, әԝ чаԝа зәр бунә, дьрутьнерʼа һазьр ьн!</verse>
			<verse number="36">Йе кӧ дьдьру һәԛе хԝә дьстинә у бона жийина һʼәта-һʼәтайе бәр тʼоп дькә, ԝәки йе дьчинә у йе дьдьру бь һәврʼа ша бьн.</verse>
			<verse number="37">Вьра әв готьн рʼаст ә, кӧ: ‹Йәк дьчинә у йәки дьн дьдьру›.</verse>
			<verse number="38">Мьн һун шандьн кӧ һун ԝе бьдьрун, сәр кʼижане һун нәхәбьтинә, һьнәкед дьн хәбьтин у һун ль сәр хәбата ԝан рʼуньштьн».</verse>
			<verse number="39">Гәләк самәрийед жь ԝи бажари баԝәрийа хԝә ль Ԝи анин, бона готьна ԝе кʼӧлфәте кӧ дьгот: «Һʼәму тьштед кӧ мьн кьрьбун, Әԝи мьнрʼа готьн».</verse>
			<verse number="40">У гава самәри һатьнә щәм Ԝи, лава же кьрьн, кӧ Әԝ ль щәм ԝан бьминә. Әԝ жи дӧ рʼожа ль ԝе дәре ма.</verse>
			<verse number="41">Гәләка бона ԝе хәбәрдана Ԝи баԝәрийа хԝә ль Ԝи анин</verse>
			<verse number="42">у ԝе кʼӧлфәтерʼа готьн: «Әм иди нә кӧ пе готьна тә баԝәр дькьн, ле мә хԝәха бьһист у әм заньн кӧ әв ә рʼаст Хьлазкьре дьнйайе».</verse>
			<verse number="43">Пәй ван һәр дӧ рʼожарʼа Иса жь ԝьр рʼабу чу Щәлиле.</verse>
			<verse number="44">Иса хԝәха шәʼдәти дабу, кӧ рʼумәта пʼехәмбәр щи-мьскʼәне ԝида тʼӧнә.</verse>
			<verse number="45">Гава кӧ Әԝ һатә Щәлиле, щәлилийа Әԝ ԛәбул кьр, чьмки әԝана хԝәха жи бона Щәжьна Дәрбазбуне чубунә Оршәлиме у тьштед кӧ Ԝи кьрьбун дитьбун.</verse>
			<verse number="46">Иса диса чу Ԛанайа Щәлиле, кʼидәре ав кьрьбу шәрав. Ԝе дәре ԛӧльхкʼарәки ԛәсьре һәбу, кӧ кӧрʼе ԝи ль Кәфәрнаһуме нәхԝәш бу.</verse>
			<verse number="47">Гава әԝи бьһист кӧ Иса жь Щьһустане һатийә Щәлиле, һатә щәм Ԝи у лава же кьр, кӧ һәрʼә Кәфәрнаһуме кӧрʼе ԝийи бәртәләф ԛәнщ кә.</verse>
			<verse number="48">Иса ԝирʼа гот: «Һʼәта кӧ һун нишан у кʼәрәмәта нәбиньн, һун тʼӧ щар баԝәр накьн».</verse>
			<verse number="49">Ԛӧльхкʼаре ԛәсьре жерʼа гот: «Әз хӧлам, ԝәрә әм һәрʼьн, һәла һе кӧрʼе мьн нәмьрийә».</verse>
			<verse number="50">Иса ле вәгәрʼанд у готе: «Һәрʼә, кӧрʼе тә сах-сьламәт ә». Ԝи мәрьви жи әԝ готьна Иса баԝәр кьр у чу.</verse>
			<verse number="51">Әԝ һе нәгьһиштьбуйе, хӧламед ԝи пешийа ԝида һатьн у жерʼа готьн: «Кӧрʼе тә сах-сьламәт ә».</verse>
			<verse number="52">Әԝи жь хӧламед хԝә пьрси: «Кʼижан сьһʼәтеда әԝ бәрбь ԛәнщбуне чу?» Ԝана готә ԝи: «Дӧһӧ пәй ниврорʼа сьһʼәта йәке тʼайе же бәрʼда».</verse>
			<verse number="53">Һьнге баве кӧрʼьк те дәрхьст, кӧ әԝ ԝе сьһʼәтеда бу, гава Иса жерʼа гот: «Кӧрʼе тә сах-сьламәт ә». Бь ви аԝайи ԝи у тʼәмамийа нәфәред мала ԝи баԝәр кьрьн.</verse>
			<verse number="54">Әва нишана дӧда бу кӧ Иса кьр, гава Әԝ жь Щьһустане һатә Щәлиле.</verse>
		</chapter>
		<chapter number="5">
			<verse number="1">Пәй ве йәкерʼа щәжьнәкә щьһуйа һат у Иса һәвраз чу Оршәлиме.</verse>
			<verse number="2">Ль Оршәлиме, ль бәр дәргәһе Пез һʼәԝзәк һәбу, кӧ бь ибрани жерʼа дьбежьн Бәйтзатʼа, пенщ һеԝангәһед ԝе һәбун.</verse>
			<verse number="3">Ԝан һеԝангәһада гәләк нәхԝәш пʼалдайи бун: Йед кор, шьлушәʼт у кʼут.</verse>
			<verse number="4">Әвана һивийа льһәвкʼәтьна аве бун, чьмки щар-щара мьлйакʼәтәки Хӧдан дькʼәтә аве у ль һәв дьхьст. У пәй льһәвкʼәтьна аверʼа, кʼе бәри һʼәмуйа бькʼәта аве, әԝ жь нәхԝәшийа хԝә ԛәнщ дьбу.</verse>
			<verse number="5">Мәрьвәк ль ԝе дәре һәбу, кӧ нәхԝәше си һʼәйшт сала бу.</verse>
			<verse number="6">Иса гава әԝ ль ԝьр пʼалдайи дит у заньбу жи кӧ әԝ зува нәхԝәш ә, ԝирʼа гот: «Тӧ дьхԝази ԛәнщ би?»</verse>
			<verse number="7">Йе нәхԝәш ле вәгәрʼанд у готе: «Әз хӧлам, кәсәки мьн тʼӧнә, ԝәки гава ав ль һәв дькʼәвә, мьн бавежә һʼәԝз. Һʼәта әз һʼьзи дьдьмә хԝә хԝә бавежьме, йәки дьн бәри мьн хԝә давеже».</verse>
			<verse number="8">Иса жерʼа гот: «Рʼабә бәрʼа хԝә һьлдә у бьгәрʼә».</verse>
			<verse number="9">Перʼа-перʼа әԝ мәрьв ԛәнщ бу, бәрʼа хԝә һьлда у гәрʼийа. Әԝ рʼожа шәмийе бу.</verse>
			<verse number="10">Һьнге щьһуйа ԝи мәрьве ԛәнщбуйирʼа гот: «Иро шәми йә! Ԛанун изьне надә кӧ тӧ бәрʼа хԝә һьлди».</verse>
			<verse number="11">Әԝи ль ԝан вәгәрʼанд у гот: «Кʼе әз ԛәнщ кьрьм Әԝи мьнрʼа гот: ‹Бәрʼа хԝә һьлдә у бьгәрʼә›».</verse>
			<verse number="12">Ԝана же пьрси: «Әԝ кʼи бу кӧ тәрʼа гот: ‹Бәрʼа хԝә һьлдә у бьгәрʼә?›»</verse>
			<verse number="13">Ле йе ԛәнщбуйи ньзаньбу Әԝ кʼи бу, чьмки Иса Хԝә нава әʼлаләта ԝьрда бәтавәкьр.</verse>
			<verse number="14">Пәй ве йәкерʼа Иса әԝ пʼарьстгәһеда дит у жерʼа гот: «Бьньһерʼә, тӧ ԛәнщ буйи! Иди гӧна нәкә, ԝәки тьштәки һе хьраб нәйе сәре тә».</verse>
			<verse number="15">Ԝи мәрьви чу щьһуйарʼа гьли кьр, Йе кӧ әԝ ԛәнщ кьрийә Иса йә.</verse>
			<verse number="16">Бона ве йәке иди щьһу пәй Иса кʼәтьн, чьмки Ԝи әв йәкана рʼожа шәмийеда дькьрьн.</verse>
			<verse number="17">Һьнге Иса ль ԝан вәгәрʼанд у гот: «Баве Мьн һʼәта ньһа шьхӧле Хԝә дькә, Әз жи дькьм».</verse>
			<verse number="18">Бона ве йәке щьһуйа һе дькьр кӧ Ԝи бькӧжьн, чьмки Ԝи нә тʼәне рʼожа шәмийе тʼәрʼьбандьбу, ле Хԝәде кьрьбу Баве Хԝә у Хԝә һьмбәри Хԝәде кьрьбу.</verse>
			<verse number="19">Ләма Иса ԝанрʼа гот: «Әз рʼаст бе хельф ԝәрʼа дьбежьм, кӧ Кӧрʼ нькарә хԝәсәрихԝә тьштәки бькә, әԝ тʼәне ԝан тьштед кӧ дьбинә Бав дькә, Әԝ жи дькә. Бав чь дькә Кӧрʼ жи ӧса дькә.</verse>
			<verse number="20">Чьмки Бав Кӧрʼ һʼьз дькә у һәр тьштед кӧ Хԝәха дькә нишани Ԝи дькә. Әԝе һе тьштед мәзьн нишани Ԝи бькә у һуне әʼщебмайи бьминьн.</verse>
			<verse number="21">Чаԝа кӧ Бав дькарә мьрийа сах кә у жийине бьдә ԝан, ӧса жи Кӧрʼ дькарә кʼижана Әԝ дьхԝазә, жийине бьдә ԝан.</verse>
			<verse number="22">Сәрда жи Бав диԝана тʼӧ кәси накә, ле һʼәму һʼӧкӧме диԝанкьрьне дайә Кӧрʼ,</verse>
			<verse number="23">ԝәки һʼәму ԛәдьре Кӧрʼ бьзаньбьн, чаԝа ԛәдьре Баве заньн. Йе кӧ ԛәдьре Кӧрʼ ньзанә, әԝ ԛәдьре Баве кӧ Әԝ шандийә жи ньзанә.</verse>
			<verse number="24">Әз рʼаст бе хельф ԝәрʼа дьбежьм: Һәр кәсе кӧ гӧһ бьдә готьнед Мьн у Ԝи баԝәр бькә, Йе кӧ Әз шандьмә, жийина ԝийә һʼәта-һʼәтайе һәйә. Диԝана ԝи найе кьрьне, ле әԝ жь мьрьне дәрбази жийине буйә.</verse>
			<verse number="25">Әз рʼаст бе хельф ԝәрʼа дьбежьм, ԝәхт те у перʼа гьһиштийә жи, кӧ мьрийе дәнге Кӧрʼе Хԝәде бьбьһен у әԝед кӧ бьбьһен ԝе бьжин.</verse>
			<verse number="26">Чьмки чаԝа Бав канийа жийине йә, ӧса жи кьр ԝәки Кӧрʼ Хԝәха канийа жийине бә.</verse>
			<verse number="27">Әԝи һʼӧкӧме диԝанкьрьне жи да Ԝи, чьмки Әԝ Кӧрʼе Мерьв ә.</verse>
			<verse number="28">Ль ве йәке әʼщебмайи нәминьн, чьмки ԝәхт незик дьбә, кӧ һʼәмуйед тʼьрбада ԝе дәнге Ԝи бьбьһен</verse>
			<verse number="29">у дәркʼәвьн. Йед кӧ ԛәнщи кьрьнә ԝе бона жийине рʼабьн, йед кӧ хьраби кьрьнә бона диԝане.</verse>
			<verse number="30">Әз Хԝәха нькарьм тьштәки бькьм. Чаԝа кӧ Әз дьбьһем, ӧса жи диԝане дькьм. Диԝанкьрьна Мьн рʼаст ә, чьмки Әз нә кӧ ль хԝәстьна Хԝә дьгәрʼьм, ле хԝәстьна Йе кӧ Әз шандьмә.</verse>
			<verse number="31">Һәгәр Әз бона Хԝә шәʼдәтийе бьдьм, шәʼдәтийа Мьн нә рʼаст ә.</verse>
			<verse number="32">Ле йәки дьн һәйә кӧ бона Мьн шәʼдәтийе дьдә у Әз заньм әԝ шәʼдәтийа кӧ Әԝ бона Мьн дьдә рʼаст ә.</verse>
			<verse number="33">Ԝә мәрьв шандьнә щәм Йуһʼәнна у ԝи шәʼдәтийа рʼастийе да.</verse>
			<verse number="34">Ле Әз нә һʼәԝще шәʼдәтийа мәрьва мә, Әз тʼәне ван тьшта дьбежьм, ԝәки һун хьлаз бьн.</verse>
			<verse number="35">Йуһʼәнна чʼьрак бу кӧ дьшьхӧли у рʼонайи дьда. Ԝә хԝәст кӧ һьнәк ԝәхт бь рʼонайа ԝи ша бьн.</verse>
			<verse number="36">Ле әԝ шәʼдәтийа бона Мьн сәр шәʼдәтийа Йуһʼәннарʼа йә. Чьмки әԝ шьхӧлед кӧ Баве спартьнә Мьн, ԝәки Әз ԝан биньмә сери, һәма әԝ шьхӧл ьн, йед кӧ Әз дькьм, шәʼдәтийе бона Мьн дьдьн, кӧ Баве Әз шандьмә.</verse>
			<verse number="37">У Бав кӧ Әз шандьмә, Ԝи Хԝәха бона Мьн шәʼдәти дайә. Ԝә тʼӧ щар нә дәнге Ԝи бьһистийә, нә рʼуйе Ԝи дитийә</verse>
			<verse number="38">у нә жи готьна Ԝи дьле ԝәда дьминә, чьмки һун Әԝи кӧ Ԝи шандийә баԝәр накьн.</verse>
			<verse number="39">Һун ньвисарада кʼур дьбьн, чьмки һун дьбежьн, жийина ԝәйә һʼәта-һʼәтайе ԝанда йә у һәма әԝ хԝәха шәʼдәтийа Мьн дьдьн.</verse>
			<verse number="40">Ле һун нахԝазьн бенә щәм Мьн, ԝәки жийина ԝә һәбә.</verse>
			<verse number="41">Әз нә һʼәԝще шькьрдайина мәрьвайе мә,</verse>
			<verse number="42">ле Әз ԝә нас дькьм у заньм кӧ дьле ԝәда һʼьзкьрьна Хԝәде тʼӧнә.</verse>
			<verse number="43">Әз бь наве Баве Хԝә һатьм у һун Мьн ԛәбул накьн. Ле һәгәр йәки дьн бь наве хԝә бе, һуне ԝи ԛәбул кьн.</verse>
			<verse number="44">Һуне чаԝа бькарьбьн Мьн баԝәр бькьн, һәгәр һун нав һәвда рʼумәта наве хԝә дьгәрʼьн, ле әԝ рʼумәта кӧ жь Хԝәдейе бешьрики-беһәвалә нагәрʼьн?</verse>
			<verse number="45">Нәфькьрьн кӧ Әзе ԝә ль бәр Баве нәһәԛ кьм. Йәк һәйә, кӧ ԝә нәһәԛ дькә, һәма әԝ Муса йә кӧ ԝә гӧмана хԝә данийә сәр ԝи.</verse>
			<verse number="46">Һәгәр ԝә Муса баԝәр бькьра, ԝәйе Әз жи баԝәр бькьрама, чьмки әԝи дәрһәԛа Мьнда ньвисийә.</verse>
			<verse number="47">Ле һәгәр һун ньвисаред ԝи баԝәр накьн, һуне чаԝа готьнед Мьн баԝәр бькьн?»</verse>
		</chapter>
		<chapter number="6">
			<verse number="1">Пәй ве йәкерʼа Иса дәрбази ԝи бәри гола Щәлиле бу, кӧ жерʼа Тәбәрийа дьбежьн.</verse>
			<verse number="2">Әʼлаләтәкә гьран пәй Ԝи дьчу, чьмки ԝан әԝ нишанед кʼәрәмәт дитьбун, йед кӧ Ԝи ль сәр нәхԝәша кьрьбун.</verse>
			<verse number="3">Иса рʼабу сәре чʼийе у ль ԝе дәре тʼәви шагьртед Хԝә рʼуньшт.</verse>
			<verse number="4">Щәжьна щьһуйайә Дәрбазбуне незик бу.</verse>
			<verse number="5">Гава Иса ль дора Хԝә ньһерʼи, дит кӧ әʼлаләтәкә гьран бәрбь Ԝи те, готә Филипо: «Әме нен жь кʼӧ дәре бькʼьрʼьн, ԝәки әв мәрьвана бьхԝьн?»</verse>
			<verse number="6">Әԝи әв йәк гот, кӧ ԝи бьщерʼьбинә, чьмки Хԝәха заньбу кӧ ԝе чь бькьра.</verse>
			<verse number="7">Филипо ле вәгәрʼанд у готе: «Баһе дӧсьд зиви нан жи тʼера ван накә, һәма ԝәки һәр йәкирʼа пәʼрик жи бькʼәвә!»</verse>
			<verse number="8">Жь шагьрта йәки, Әндраԝьсе бьре Шьмһʼун-Пәтрус готә Ԝи:</verse>
			<verse number="9">«Вьр хортәк һәйә, кӧ пенщ нанед щәһ у дӧ мәʼсийед ԝи һәнә. Ле бона һаԛас мәрьва әв чь йә?»</verse>
			<verse number="10">Иса гот: «Мәрьва ль әʼрде бьдьнә рʼуньштандьне». Шинайийа ԝьр гәләк бу, әԝ меред кӧ рʼуньштьн, ԝәкә пенщ һʼәзара бун.</verse>
			<verse number="11">Һьнге Иса әԝ нан һьлдан шькьри да у бәлайи рʼуньштийа кьр. Бь ви аԝайи жи мәʼси бәла кьрьн, чьԛас кӧ хԝәстьн.</verse>
			<verse number="12">У гава тʼер хԝарьн, Әԝи шагьртед Хԝәрʼа гот: «Ԝан һурькед бәрмайи бьдьнә һәв, ԝәки тьштәк пʼучʼ нәбә».</verse>
			<verse number="13">Шагьрта жи жь бәр әԝед кӧ пенщ нанед щәһ хԝарьбун, донздәһ сәлә жь һурькед бәрмайи тʼьжи бәрәв кьрьн.</verse>
			<verse number="14">Гава ван мәрьва дит кӧ Иса әв нишан кьр, готьн: «Рʼаст Әв ә әԝ пʼехәмбәре кӧ ԝе бьһата дьнйайе!»</verse>
			<verse number="15">Һьнге Иса пе һʼәсийа кӧ әԝе бен у Ԝи бь зоре бьбьн бькьнә пʼадша, диса Әԝ тʼәне һьлкʼьшийа чʼийе.</verse>
			<verse number="16">Гава рʼо чу ава, шагьртед Ԝи бәржери дәве голе бун.</verse>
			<verse number="17">Әԝ кʼәтьнә ԛәйькәке у рʼе кʼәтьн, ԝәки дәрбази Кәфәрнаһуме, ԝи бәри голе бьн. Иди тәʼри кʼәтьбу әʼрде, ле Иса һе Хԝә ԝанрʼа нәгиһандьбу.</verse>
			<verse number="18">Фьртонәкә ԛайим рʼабу, голе да бәр пела.</verse>
			<verse number="19">Гава ԝан бер кʼьшандьн ԛаси пенщ-шәш километьра пешда чун, ԝан дит кӧ Иса пәйа сәр голерʼа те незики ԛәйьке дьбә. Рʼьсасе әԝ гьртьн,</verse>
			<verse number="20">ле Иса ԝанрʼа гот: «Нәтьрсьн, Әз ьм!»</verse>
			<verse number="21">Һьнге ԝан хԝәст кӧ Әԝ һьлдана ԛәйьке. Ԛәйьк перʼа-перʼа гьһиштә ԝи алийе кӧ ԝан дьхԝәст бьчунайе.</verse>
			<verse number="22">Рʼожа дьне әԝ әʼлаләта кӧ ль ԝи бәри голе мабу, заньбу кӧ ль ԝьр алийе ԝан тʼәне ԛәйькәк һәбу, әԝ жи шагьртед Ԝи тʼәне кʼәтьбуне дәрбаз бьбун, ле Иса нәкʼәтьбу ԝе ԛәйьке.</verse>
			<verse number="23">Жь алийе Тәбәрийайе һьнәк ԛәйькед дьн һатьн незики ԝи щийи бун, кʼидәре пәй шькьрдайина Хӧданрʼа нан хԝарьбун.</verse>
			<verse number="24">Гава мәрьва дит кӧ нә Иса ль ԝьр ә у нә жи шагьртед Ԝи, һьнге әԝ хԝәха жи кʼәтьнә ԛәйька у чунә Кәфәрнаһуме, ԝәки ль Иса бьгәрʼьн.</verse>
			<verse number="25">Гава ԝан Иса ль ԝи бәри голе дит, жерʼа готьн: «Дәрсдар, Тӧ кʼәнге һати ве дәре?»</verse>
			<verse number="26">Иса ль ԝан вәгәрʼанд у гот: «Әз рʼаст бе хельф ԝәрʼа дьбежьм, һун ль Мьн дьгәрʼьн, нә кӧ бона ԝе йәке, кӧ ԝә нишан дитьнә, ле бона ԝе йәке, кӧ ԝә жь ԝи нани хԝар у тʼер бун.</verse>
			<verse number="27">Бона хԝарьна пʼучʼ нәхәбьтьн, ле бона ԝе хԝарьне бьхәбьтьн, йа кӧ жийина һʼәта-һʼәтайеда дьминә, кʼижане Кӧрʼе Мерьв ԝе бьдә ԝә, чьмки Бав Хԝәде мора Хԝә ль Ԝи хьстийә».</verse>
			<verse number="28">У ԝан же пьрси: «Гәрәке әм чь бькьн, ԝәки ԝан шьхӧлед Хԝәде биньнә сери?»</verse>
			<verse number="29">Иса ль ԝан вәгәрʼанд у гот: «Шьхӧле Хԝәде әв ә, кӧ һун баԝәрийа хԝә Ԝи биньн, Йе кӧ Әԝи шандийә».</verse>
			<verse number="30">Ԝана сәр ве йәке жерʼа гот: «Кӧ ӧса йә Те чь нишане бьки, ԝәки әм бьбиньн у Тә баԝәр бькьн? Те чь шьхӧли бьки?</verse>
			<verse number="31">Кал у бавед мә бәрʼийеда мана хԝарьн, чаԝа кӧ һатийә ньвисаре: ‹Ԝи жь әʼзмен бона хԝарьна ԝан нан да› ».</verse>
			<verse number="32">Иса ԝанрʼа гот: «Әз рʼаст бе хельф ԝәрʼа дьбежьм, әԝ нә кӧ Муса бу кӧ жь әʼзмен нан да ԝә, ле Баве Мьн бу. Бәле Әԝ Баве Мьн ә, кӧ ԝи нане рʼаст жь әʼзмен дьдә ԝә!</verse>
			<verse number="33">Чьмки әԝ нане Хԝәде дьдә әԝ ә, кӧ жь әʼзмен те хԝаре у жийине дьдә дьнйайе».</verse>
			<verse number="34">Ԝан ле вәгәрʼанд у готьне: «Әм хӧлам, дә һәр гав ви нани бьдә мә».</verse>
			<verse number="35">Иса ԝанрʼа гот: «Әз ьм нане жийине. Һәр кәсе кӧ бе щәм Мьн, әԝ ԛәт бьрʼчи набә у һәр кәсе кӧ баԝәрийа хԝә Мьн бинә, тʼӧ щар тʼи набә.</verse>
			<verse number="36">Ле чаԝа кӧ Мьн ԝәрʼа гот, ԝә Әз дитьм жи, ле һун һе баԝәр накьн.</verse>
			<verse number="37">Әԝ һʼәмуйед кӧ Бав дьдә Мьн, ԝе бенә щәм Мьн у һәр кәсе кӧ бе щәм Мьн, Әз тʼӧ щар бәри ԝи надьм.</verse>
			<verse number="38">Чьмки Әз жь әʼзмен һатьмә хԝаре, нә кӧ хԝәстьна Хԝә бькьм, ле хԝәстьна Ԝи, Йе кӧ Әз шандьмә.</verse>
			<verse number="39">Хԝәстьна Йе кӧ Әз шандьмә әв ә, ԝәки Әз жь һʼәмуйед кӧ Ԝи данә Мьн тʼӧ кәси ӧнда нәкьм, ле Рʼожа Ахрәтеда жь мьрьне рʼакьм.</verse>
			<verse number="40">Чьмки хԝәстьна Баве Мьн әв ә, ԝәки һәр кәсе кӧ Кӧрʼ бьбинә у баԝәрийа хԝә Ԝи бинә, жийина Ԝийә һʼәта-һʼәтайе һәбә. У Рʼожа Ахрәтеда жи Әзе ԝи жь мьрьне рʼакьм».</verse>
			<verse number="41">Щьһуйа һьндава Ԝида бина хԝә тәнг кьр, чьмки Ԝи гот: «Нане кӧ жь әʼзмен һатә хԝаре Әз ьм».</verse>
			<verse number="42">У дьготьн: «Нә әва Исайе кӧрʼе Усьв ә, кӧ әм де у баве Ԝи нас дькьн? Иди әва чаԝа дьбежә: ‹Әз жь әʼзмен һатьмә хԝаре›?»</verse>
			<verse number="43">Иса щаб да у ԝанрʼа гот: «Нав һәвда нәкьнә пʼьстә-пʼьст.</verse>
			<verse number="44">Тʼӧ кәс нькарә бе щәм Мьн, һʼәта Баве кӧ Әз шандьмә, ԝи бәрбь Мьн нәкʼьшинә. У Рʼожа Ахрәте Әзе ԝи жь мьрьне рʼакьм.</verse>
			<verse number="45">Ль алийе ньвисаред пʼехәмбәрада һатийә ньвисаре: ‹Һʼәмуйе жь алийе Хԝәдеда бенә һинкьрьне›. Һәр кәсе кӧ жь Бав бьбьһе у һин бә ԝе бе щәм Мьн.</verse>
			<verse number="46">Бь ве йәке Әз набежьм, кӧ кәсәки Бав дитийә. Әԝе кӧ жь Хԝәде йә, тʼәне Әԝи Бав дитийә.</verse>
			<verse number="47">Әз рʼаст бе хельф ԝәрʼа дьбежьм, әԝе кӧ баԝәр дькә жийина ԝийә һʼәта-һʼәтайе һәйә.</verse>
			<verse number="48">Әз ьм нане жийине.</verse>
			<verse number="49">Кал у бавед ԝә бәрʼийеда мана хԝарьн у мьрьн.</verse>
			<verse number="50">Ле әв ә әԝ нане кӧ жь әʼзмен һатийә хԝаре, ԝәки һәр кәсе кӧ же бьхԝә нәмьрә.</verse>
			<verse number="51">Әз ьм нане жийине кӧ жь әʼзмен һатьмә хԝаре. Кʼи кӧ жь Ви нани бьхԝә, ԝе һʼәта-һʼәтайе бьжи. Әԝ нане кӧ Әзе бона жийина дьнйайе бьдьм, әԝ бәдәна Мьн ә».</verse>
			<verse number="52">Ль сәр ве йәке щьһу һәврʼа кʼәтьнә дәʼԝе у готьн: «Әва чаԝа дькарә бәдәна Хԝә бьдә мә кӧ әм бьхԝьн?»</verse>
			<verse number="53">Һьнге Иса ԝанрʼа гот: «Әз рʼаст бе хельф ԝәрʼа дьбежьм, һʼәта кӧ һун бәдәна Кӧрʼе Мерьв нәхԝьн у хуна Ԝи вәнәхԝьн, жийине нава ԝәда тʼӧнәбә.</verse>
			<verse number="54">Йе кӧ бәдәна Мьн бьхԝә у хуна Мьн вәхԝә, ԝе жийина ԝийә һʼәта-һʼәтайе һәбә у Әзе ԝи Рʼожа Ахрәте жь мьрьне рʼакьм.</verse>
			<verse number="55">Чьмки бәдәна Мьн хԝарьна рʼаст ә у Хуна Мьн жи вәхԝарьна рʼаст ә.</verse>
			<verse number="56">Әԝе кӧ бәдәна Мьн дьхԝә у хуна Мьн вәдьхԝә, әԝ нава Мьнда дьминә, Әз жи нава ԝида.</verse>
			<verse number="57">Чаԝа Бав, канийа жийине Әз шандьм у бь дәсте Баве Әз сах ьм, бь ви аԝайи жи йе кӧ Мьн бьхԝә, ԝе бь дәсте Мьн сах бьминә.</verse>
			<verse number="58">Әв ә Әԝ нане кӧ жь әʼзмен һатийә хԝаре. Әв нә мина ԝи манайи йә, кӧ кал у бавед ԝә хԝарьн, ле мьрьн. Әԝе кӧ Ви нани бьхԝә, ԝе һʼәта-һʼәтайе бьжи».</verse>
			<verse number="59">Иса әв хәбәр кʼьништеда готьн, гава Ԝи Кәфәрнаһумеда һин дькьр.</verse>
			<verse number="60">Жь шагьртед Ԝи гәләка гава әв хәбәр бьһистьн, готьн: «Әв чь хәбәрнә гьран ьн! Кʼи дькарә гӧһдарийа готьнед Ԝи бькә?»</verse>
			<verse number="61">Ле Исава әʼйан бу кӧ шагьрт ль сәр ве йәке нава һәвда дькьнә пʼьстә-пʼьст, ԝанрʼа гот: «Әв йәк ԝә пʼьшк дькә?</verse>
			<verse number="62">Ле һьнге һуне чь бежьн, һәгәр бьбиньн Кӧрʼе Мерьв рʼадьбә ԝи щийе кӧ бәре ле бу?</verse>
			<verse number="63">Рʼӧһʼ жийине дьдә, бәдән бәрга тьштәки нагьрә. Әԝ хәбәред кӧ Мьн ԝәрʼа готьн, Рʼӧһʼ у жийин ьн.</verse>
			<verse number="64">Ле нава ԝәда һьнәк һәнә баԝәр накьн». Иса һе сәре серида заньбу кӧ кʼи баԝәр накә у кʼи йә әԝи кӧ ԝе нәмамийа Ԝи бькә.</verse>
			<verse number="65">У Ԝи гот: «Бона ве йәке Мьн ԝәрʼа гот: Кәсәк нькарә бе щәм Мьн һʼәта кӧ әԝ жь алийе Баведа жерʼа нәһатьбә дайине».</verse>
			<verse number="66">Бона ве йәке жь шагьртед Ԝи гәләк пашда чун у иди тʼәви Ԝи нәдьгәрʼийан.</verse>
			<verse number="67">Һьнге Иса жь һәр донздәһа пьрси: «Дьбә кӧ һун жи дьхԝазьн һәрʼьн?»</verse>
			<verse number="68">Шьмһʼун-Пәтрус ле вәгәрʼанд у готе: «Хӧдан, әме һәрʼьнә щәм кʼе? Готьнед жийина һʼәта-һʼәтайе щәм Тә нә.</verse>
			<verse number="69">У мә баԝәр кьрийә у әм заньн кӧ Тӧ йи Пирозе Хԝәде».</verse>
			<verse number="70">Иса ль ԝан вәгәрʼанд у гот: «Чьма Мьн һун һәр донздәһ нәбьжартьн? Ле бәле йәк жь ԝә щьн ә».</verse>
			<verse number="71">Ԝи әв йәк бона Щьһудайе кӧрʼе Шьмһʼуне Исхәрйоти дьгот, чьмки рʼаст ә әԝ йәк жь һәр донздәһа бу, ле диса ԝе нәмамийа Иса бькьра.</verse>
		</chapter>
		<chapter number="7">
			<verse number="1">Пәй ве йәкерʼа Иса Щәлиледа дьгәрʼийа. Ԝи нәдьхԝәст кӧ Щьһустанеда бьгәрʼийа, чьмки щьһу пәй кʼәтьбун кӧ бькӧштана.</verse>
			<verse number="2">Гава Щәжьна щьһуйайә Һʼолькчекьрьне незик бу,</verse>
			<verse number="3">бьред Ԝи жерʼа готьн: «Жь вьр рʼабә һәрʼә Щьһустане, ԝәки шагьртед Тә әԝ кьред кӧ Тӧ дьки бьбиньн.</verse>
			<verse number="4">Чьмки мәрьве кӧ дьхԝазә ашкәрә хԝә бьдә наскьрьне, кьрьнед хԝә вәнашерә. Һәгәр Тӧ хԝәйе ван кьра йи, хԝә дьнйайева әʼйан кә».</verse>
			<verse number="5">Бьред Ԝи жи баԝәрийа хԝә же нәданин.</verse>
			<verse number="6">Иса ԝанрʼа гот: «Ԝәхте Мьн һе нәһатийә, ле һәр тʼьм ԝәхт дәсте ԝәда йә.</verse>
			<verse number="7">Дьнйа нькарә бьжәнә ԝә, ле дьжәнә Мьн, чьмки Әз шәʼдәтийе дьдьм, кӧ кьред ԝе хьраб ьн.</verse>
			<verse number="8">Һун хԝәха һәвраз һәрʼьнә ве щәжьне, ле Әз һәла һе найеме, чьмки ԝәхте Мьн һе тʼам нәһатийә».</verse>
			<verse number="9">Әԝ йәк ԝанрʼа гот у ль Щәлиле ма.</verse>
			<verse number="10">Ле чахе бьред Ԝи һәвраз чунә щәжьне, Әԝ жи рʼабу чу ԝьр, нә кӧ ашкәрә, ле бь дьзива.</verse>
			<verse number="11">Ԝи чахи щьһу щәжьнеда ле дьгәрʼийан у дьготьн: «Әԝ кʼане йә?»</verse>
			<verse number="12">Нав әʼлаләтеда бона Ԝи гәләк хәбәрдан дьчу. Һьнәка дьгот: «Әԝ мәрьвәки ԛәнщ ә», һьнәка жи дьгот: «На, Әԝ щьмәʼте жь рʼе дәрдьхә».</verse>
			<verse number="13">Ле жь тьрса щьһуйа, кәси нәԝерьбу ашкәрә бона Ԝи тьштәк бьгота.</verse>
			<verse number="14">Ле ниве щәжьнеда Иса һәвраз чу кʼәтә пʼарьстгәһе у дәст бь һинкьрьне кьр.</verse>
			<verse number="15">Щьһу әʼщебмайи дьман у дьготьн: «Әви нәхԝәндийә, әԝ чаԝа һаԛас ньвисар занә?»</verse>
			<verse number="16">Иса ль ԝан вәгәрʼанд у гот: «Һинкьрьна Мьн нә жь Мьн ә, ле жь Ԝи йә, Йе кӧ Әз шандьмә.</verse>
			<verse number="17">Һәгәр мәрьвәк бьхԝазә әʼмьре Ԝи бьԛәдинә, ԝе һьнге бьзаньбә әв һинкьрьна Мьн гәло жь Хԝәде йә, йан Әз хԝәсәрихԝә хәбәр дьдьм.</verse>
			<verse number="18">Йе кӧ хԝәсәрихԝә хәбәр дьдә, әԝ ль наве хԝә дьгәрʼә, ле Әԝе кӧ ль наве Йе кӧ Әԝ шандийә дьгәрʼә, Әԝ йәки рʼаст ә у ль щәм Ԝи ԛәлпи тʼӧнә.</verse>
			<verse number="19">Нә Муса Ԛанун да ԝә? У жь ԝә тʼӧ кәс жи Ԛануне наԛәдинә. Һун чьма дьхԝазьн Мьн бькӧжьн?»</verse>
			<verse number="20">Щьмәʼте ле вәгәрʼанд у готе: «Тӧ щьнакʼәти йи! Кʼи дьхԝазә Тә бькӧжә?»</verse>
			<verse number="21">Иса ль ԝан вәгәрʼанд у гот: «Мьн кʼәрәмәтәк кьр, һун һʼәму жи әʼщебмайи манә.</verse>
			<verse number="22">Муса сьнәткьрьн да ԝә, (әԝ жи нә кӧ жь Муса һат, ле жь кал у бава) у һун рʼожа шәмийе мерьв сьнәт дькьн.</verse>
			<verse number="23">Һәгәр һун рʼожа шәмийе зарʼа сьнәт дькьн ԝәки Ԛануна Муса нәтʼәрʼьбә, иди чьма һун һерса хԝә ль сәр Мьн рʼадькьн, ԝәки Мьн рʼожа шәмийеда мәрьвәк сәрда-педа ԛәнщ кьр?</verse>
			<verse number="24">Ль анәгори дитьна чʼәʼвед хԝә диԝане нәкьн, ле ль анәгори рʼастийе диԝане бькьн».</verse>
			<verse number="25">Һьнге һьнәкә жь Оршәлиме готьн: «Әва нә әԝ ә, йе кӧ дьхԝәстьн бькӧштана?</verse>
			<verse number="26">У ва йә Әԝ ашкәрә хәбәр дьдә у тʼӧ кәс жи жерʼа тьштәки набежә. Дьбә кӧ сәрԝер пе һʼәсийанә, кӧ Әва Мәсиһ ә?</verse>
			<verse number="27">Ле рʼаст әм заньн кӧ әва жь кʼӧ йә. Ле гава кӧ Мәсиһ бе, кәсе ньзаньбә кӧ әԝ жь кʼӧ йә».</verse>
			<verse number="28">Һьнге Иса пʼарьстгәһеда ԝәхте һинкьрьне дәнге Хԝә бьльнд кьр у гот: «Һун Мьн нас дькьн у заньн кӧ Әз жь кʼӧ мә? Әз хԝәсәрихԝә нәһатьмә. Ле Йе кӧ Әз шандьмә, Әԝ сәр рʼастийе йә, һун Ԝи нас накьн.</verse>
			<verse number="29">Әз Ԝи нас дькьм, чьмки Әз жь Ԝи мә у Әԝи Әз шандьмә».</verse>
			<verse number="30">Һьнге кьрьн кӧ Ԝи бьгьрьн, ле кәсәки нькарьбу Әԝ бьгьрта, чьмки һе ԝәхте Ԝи нәһатьбу.</verse>
			<verse number="31">Ле жь әʼлаләте гәләка баԝәрийа хԝә Ԝи ани у готьн: «Гава кӧ Мәсиһ бе, Әԝе жь кьрьнед ви зедәтьр нишана бькә?»</verse>
			<verse number="32">Ферьсийа әԝ готә-гота дәрһәԛа Ԝида жь нава щьмәʼте бьһист у сәрәкед кʼаһина нобәдар шандьн, ԝәки Ԝи бьгьрьн.</verse>
			<verse number="33">Иса гот: «Әзе һьнәк ԝәхт жи тʼәви ԝә бьминьм, паше Әзе һәрʼьмә щәм Ԝи, Йе кӧ Әз шандьмә.</verse>
			<verse number="34">Һуне ль Мьн бьгәрʼьн, ле Мьн набиньн. Щийе кӧ Әзе ле бьминьм, һун нькарьн бен».</verse>
			<verse number="35">Һьнге щьһуйа һәвдӧрʼа готьн: «Әв мәрьве кʼӧда һәрʼә, кӧ әме Ԝи нәбиньн? Ԛәй нета Ԝи һәйә һәрʼә щәм щьмәʼта мәйә кӧ ль нав йунанада бәла буйә у йунана һин кә?</verse>
			<verse number="36">Әв чь хәбәрдан ә әԝ дькә: ‹Һуне ль Мьн бьгәрʼьн у Мьн нәбиньн, щийе кӧ Әзе ле бьминьм, һуне нькарьбьн бен›?»</verse>
			<verse number="37">Рʼожа хьлазийе, рʼожа щәжьнейә һәрә әʼзиз, Иса сәкьни у бь дәнгәки бьльнд гот: «Һәгәр йәк тʼи йә, бьра бе щәм Мьн у вәхԝә.</verse>
			<verse number="38">Әԝе кӧ баԝәрийа хԝә Мьн бинә, чаԝа кӧ ньвисар дьбежә: ‹Ԝе жь нав-дьле ԝи чʼәмед ава жийине бькʼьшьн›».</verse>
			<verse number="39">Иса әв готьн бона ԝи Рʼӧһʼе Пироз гот, кʼижан кӧ баԝәрмәндед Ԝи ԝе бьстандана. Рʼӧһʼе Пироз һе нәһатьбу дайине, чьмки Иса һе нәһатьбу рʼумәткьрьне.</verse>
			<verse number="40">Гава ԝана әв готьн бьһист, һьнәкед жь әʼлаләте готьн: «Рʼасти жи әва әԝ пʼехәмбәр ә».</verse>
			<verse number="41">Һьнәка жи гот: «Әва Мәсиһ ә», ле һьнәкед дьн жи готьн: «Чьма Мәсиһе жь Щәлиле бе?</verse>
			<verse number="42">Нә ньвисар дьбежә, кӧ Мәсиһе жь зӧрʼәта Даԝьд у жь гӧнде Даԝьд ԝе бе, аԝа готи жь Бәйтләһʼме?»</verse>
			<verse number="43">Бь ви аԝайи нав әʼлаләтеда, ль сәр Ԝи дӧтирәти пешда һат.</verse>
			<verse number="44">Һьнәкед жь ԝан хԝәстьн Әԝ бьгьртана, ле тʼӧ кәси дәст нәда Ԝи.</verse>
			<verse number="45">Һьнге нобәдар вәгәрʼийанә щәм ферьси у сәрәкед кʼаһина. Ԝана жь нобәдара пьрси: «Ԝә чьма Әԝ нәани?»</verse>
			<verse number="46">Нобәдара ль ԝан вәгәрʼанд у готьн: «Тʼӧ кәси тʼӧ щара мина ԝи мәрьви хәбәр нәдайә!»</verse>
			<verse number="47">Һьнге ферьсийа ль ԝан вәгәрʼанд у готьн: «Иди әԝи һун жи жь рʼе дәрхьстьнә?</verse>
			<verse number="48">Тʼӧ жь сәрԝер у ферьсийа кәсәки баԝәрийа хԝә же анийә,</verse>
			<verse number="49">пештьри ве щьмәʼта мәʼрьм, кӧ Ԛануне ньзанә у ньфьрʼ ле йә?»</verse>
			<verse number="50">Никодемо, йе кӧ бәре чубу щәм Иса у жь ферьсийа бу, ԝанрʼа гот:</verse>
			<verse number="51">«Гәло Ԛануна мә диԝана мерьв дькә, һʼәта кӧ гӧһдарийа ԝи нәкә у ньзаньбә кӧ әԝ чь дькә?»</verse>
			<verse number="52">Ль ԝи вәгәрʼандьн у готьн: «Дьбә кӧ тӧ жи жь Щәлиле йи? Кʼур әʼнәнә кә, те бьбини кӧ жь Щәлиле тʼӧ пʼехәмбәр дәрнакʼәвьн».</verse>
			<verse number="53">У һәр кәс чу мала хԝә,</verse>
		</chapter>
		<chapter number="8">
			<verse number="1">ле Иса чу чʼийайе Зәйтʼуне.</verse>
			<verse number="2">Сәре сьбәһе зу Әԝ диса вәгәрʼийа пʼарьстгәһе, тʼәмамийа щьмәʼте һатә щәм Ԝи. Әԝ рʼуньшт у дәстпекьр әԝ һин кьрьн.</verse>
			<verse number="3">Ԛанунзан у ферьсийа жьнәкә кӧ зьнекʼарийеда һатьбу гьртьне анин у ль бәр һʼәмуйа данә сәкьнандьне.</verse>
			<verse number="4">Ԝана жерʼа гот: «Дәрсдар, әва жьна зьнекʼарийеда һатә гьртьне.</verse>
			<verse number="5">Ԛанунеда Муса тʼәми дайә мә, кӧ әм йед аһа бьдьнә бәр кәвьра. Аԝа Тӧ чь дьбежи?»</verse>
			<verse number="6">Бь ве готьне Әԝ дьщерʼьбандьн, ԝәки ньге ԝан щи бьгьрә, Ԝи нәһәԛ дәрхьн. Ле Иса Хԝә ԛуз кьр у бь тʼьлийа Хԝә ль сәр әʼрде ньвиси.</verse>
			<verse number="7">Ле гава ԝан сәрһәв-сәрһәв дьпьрсин, Әԝи сәре Хԝә бьльнд кьр у ԝанрʼа гот: «Нава ԝәда кʼи бегӧнә йә, бьра кәвьре пешьн әԝ бавежә ԝе».</verse>
			<verse number="8">У диса Ԝи Хԝә ԛуз кьр у бь тʼьлийа Хԝә сәр әʼрде ньвиси.</verse>
			<verse number="9">Ԝана кӧ әв йәк бьһист, жь мәзьна гьрти йәк-йәк дәркʼәтьн. Иса тʼәне ма у кʼӧлфәт жи ль ԝьр сәкьни мабу.</verse>
			<verse number="10">Иса сәре Хԝә бьльнд кьр у ԝерʼа гот: «Әʼвде, кʼане нә? Кәсәки тӧ нәһәԛ нәкьри?»</verse>
			<verse number="11">Әԝе готә Ԝи: «Тʼӧ кәс нәма, әз хӧлам!» У Иса готе: «Әз жи тә нәһәԛ накьм. Һәрʼә у иди жь вьр шунда гӧна нәкә».</verse>
			<verse number="12">Иса диса тʼәви ԝан хәбәр да у гот: «Әз ьм рʼонайа дьнйайе. Әԝе кӧ пәй Мьн бе, ԝе тʼӧ щар тәʼрийеда нәгәрʼә, ле ԝе рʼонайа ԝийә жийине һәбә».</verse>
			<verse number="13">Ферьсийа ле вәгәрʼанд у готьне: «Тӧ шәʼдәтийе бона Хԝә дьди, шәʼдәтийа Тә нә рʼаст ә».</verse>
			<verse number="14">Иса щаба ԝана да у гот: «Һәгәр Әз Хԝәха бона Хԝә шәʼдәтийе дьдьм, шәʼдәтийа Мьн рʼаст ә, чьмки Әз заньм Әз жь кʼӧ һатьмә у кʼӧда дьчьм. Ле һун ньзаньн кӧ Әз жь кʼӧ тем, йан кʼӧда дьчьм.</verse>
			<verse number="15">Һун ль анәгори дитьна чʼәʼва диԝане дькьн, ле Әз диԝана тʼӧ кәси накьм.</verse>
			<verse number="16">Ле һәгәр Әз диԝане бькьм жи, диԝанкьрьна Мьн рʼаст ә, чьмки Әз нә тʼәне мә, Әз у Бав әм һәврʼа нә, йе кӧ Әз шандьмә.</verse>
			<verse number="17">Ԛануна ԝәда жи ньвисар ә, кӧ шәʼдәтийа дӧ мәрьва рʼаст ә.</verse>
			<verse number="18">Әз бона Хԝә шәʼдәтийе дьдьм у Баве кӧ Әз шандьмә жи бона Мьн шәʼдәтийе дьдә».</verse>
			<verse number="19">Һьнге ԝан же пьрси: «Кʼане йә Баве Тә?» Иса ль ԝан вәгәрʼанд у гот: «Һун нә Мьн нас дькьн, нә жи Баве Мьн. Һәгәр ԝә Әз нас бькьрама, ԝәйе Баве Мьн жи нас бькьра».</verse>
			<verse number="20">Иса әв хәбәр пʼарьстгәһеда ԝәхте һинкьрьна Хԝә готьн, ль ԝе ода кӧ дийари теда дьһатә тʼопкьрьне, ле кәси Әԝ нәгьрт, чьмки һе ԝәхте Ԝи нәһатьбу.</verse>
			<verse number="21">Ԝи диса ԝанрʼа гот: «Әз дьчьм, һуне ль Мьн бьгәрʼьн у һуне нав гӧнед хԝәда бьмьрьн. Һун нькарьн бенә ԝи щийе кӧ Әзе һәрʼьме».</verse>
			<verse number="22">Сәр ве йәке щьһуйа гот: «Дьбә кӧ әве Хԝә бькӧжә кӧ дьбежә: ‹Һун нькарьн бенә ԝи щийе кӧ Әзе һәрʼьме›?»</verse>
			<verse number="23">Иса ԝанрʼа гот: «Һун жь жере нә, Әз жь жоре мә, һун жь ве дьнйайе нә, ле Әз нә жь ве дьнйайе мә.</verse>
			<verse number="24">Бона ве йәке Мьн ԝәрʼа гот, кӧ һуне нав гӧнед хԝәда бьмьрьн. Һәгәр һун баԝәр нәкьн кӧ ӘЗ ӘԜ ЬМ, һуне нав гӧнед хԝәда бьмьрьн».</verse>
			<verse number="25">Һьнге же пьрсин: «Тӧ кʼи йи?» Иса ԝанрʼа гот: «Әз Әԝ ьм, Йе кӧ сәре серида ԝәрʼа дьбежьм.</verse>
			<verse number="26">Гәләк тьшт һәнә, кӧ Әз дәрһәԛа ԝәда бежьм у диԝана ԝә бькьм. Ле Йе кӧ Әз шандьмә сәр рʼастийе йә у чь кӧ Мьн жь Ԝи бьһистийә, Әз дьнйайерʼа ԝе дьбежьм».</verse>
			<verse number="27">Ԝана хәбәрдана Ԝи фәʼм нәкьр, кӧ Ԝи ани сәр Баве.</verse>
			<verse number="28">Һьнге Иса ԝанрʼа гот: «Кʼәнге һун Кӧрʼе Мерьв бьльнд кьн, һуне һьнге бьзаньбьн кӧ ӘЗ ӘԜ ЬМ у Мьн ԛәт тʼӧ тьшт хԝәсәрихԝә нәкьрийә, ле Баве чаԝа Әз һин кьрьмә, Әз ӧса хәбәр дьдьм.</verse>
			<verse number="29">У Йе кӧ Әз шандьмә тʼәви Мьн ә у Ԝи Әз тʼәне нәһьштьмә, чьмки Әз һәр гав кьрьнед кӧ Ԝи хԝәш тен, дькьм».</verse>
			<verse number="30">Гава Иса аһа хәбәр да, гәләк мәрьва баԝәрийа хԝә Ԝи ани.</verse>
			<verse number="31">Һьнге Иса готә ԝан щьһуйа, йед кӧ баԝәрийа хԝә Ԝи анин: «Һәгәр һун сәр һинкьрьна Мьн бьминьн, һуне рʼаст шагьртед Мьн бьн.</verse>
			<verse number="32">Һуне рʼастийе нас кьн у рʼастийе ԝә аза кә».</verse>
			<verse number="33">Ԝана ле вәгәрʼанд у готьне: «Әм жь зӧрʼәта Бьраһим ьн у тʼӧ щар мә хӧламти кәсирʼа нәкьрийә. Тӧ чаԝа дьбежи: ‹Һуне аза бьн›?»</verse>
			<verse number="34">Иса ль ԝан вәгәрʼанд у гот: «Әз рʼаст бе хельф ԝәрʼа дьбежьм, һәр кәсе кӧ гӧна дькә, әԝ хӧламе гӧна йә.</verse>
			<verse number="35">Хӧлам һʼәта-һʼәтайе маледа наминә, ле кӧрʼ һʼәта-һʼәтайе дьминә.</verse>
			<verse number="36">Аԝа һәгәр Кӧрʼе Хԝәде ԝә аза кә, һуне рʼасти аза бьн.</verse>
			<verse number="37">Әз заньм кӧ һун жь зӧрʼәта Бьраһим ьн, ле һун дькьн кӧ Мьн бькӧжьн, чьмки хәбәред Мьн дьле ԝәда щи набьн.</verse>
			<verse number="38">Мьн чь кӧ щәм Баве Хԝә дитийә, Әз ԝе дьбежьм, ԝә жи чь кӧ щәм баве хԝә бьһистьнә ԝе йәке дькьн».</verse>
			<verse number="39">Ԝана ле вәгәрʼанд у готьне: «Баве мә Бьраһим ә». Иса ԝанрʼа гот: «Һәгәр һун зарʼед Бьраһим буна, ԝәйе кьред Бьраһим бькьрана.</verse>
			<verse number="40">Ле ньһа һун дькьн кӧ Мьн бькӧжьн, йәки ӧса кӧ рʼасти жь Хԝәде бьһистийә, ԝәрʼа дьбежә. Бьраһим тьштәки аһа нәкьр.</verse>
			<verse number="41">Һун кьред баве хԝә дькьн». Һьнге Ԝирʼа готьн: «Әм рʼийа зьнекʼарийеда дьне нәкʼәтьнә! Бавәки мә һәйә, Әԝ жи Хԝәде йә».</verse>
			<verse number="42">Иса ԝанрʼа гот: «Һәгәр Хԝәде Баве ԝә буйа, ԝәйе Әз һʼьз бькьрама, чьмки Әз жь щәм Хԝәде рʼабум һатьмә вьр. Әз нә кӧ хԝәсәрихԝә һатьмә, ле Әԝи Әз шандьмә.</verse>
			<verse number="43">Чьма һун тьштед кӧ Әз дьбежьм фәʼм накьн? Чьмки һун нькарьн готьнед Мьн бьбьн.</verse>
			<verse number="44">Һун баве хԝәда жь мирещьн ьн у дьхԝазьн хԝәстьнед баве хԝә биньнә сери. Әԝ жь сәре серида ԛәтʼьл бу у ԝи тʼӧ щар хԝә рʼастийе нәгьртийә, чьмки нава ԝида рʼасти тʼӧнә. Гава әԝ дәрәԝа дькә, әԝ гора бьнйатʼа хԝә дькә, чьмки әԝ дәрәԝин ә у баве дәрәԝа йә.</verse>
			<verse number="45">Ле чьмки Әз рʼастийе дьбежьм, һун Мьн баԝәр накьн.</verse>
			<verse number="46">Жь ԝә кʼи дькарә избат кә, кӧ гӧне Мьн һәйә? Аԝа һәгәр рʼастийе дьбежьм, чьма һун Мьн баԝәр накьн?</verse>
			<verse number="47">Әԝе кӧ жь Хԝәде йә, готьнед Хԝәде дьбьһе. Бона ԝе йәке һун готьнед Хԝәде набьһен, чьмки һун нә жь Хԝәде нә».</verse>
			<verse number="48">Щьһуйа ле вәгәрʼанд у готьне: «Чьма әм рʼаст набежьн, кӧ Тӧ самәри йи у щьна дькʼәви?»</verse>
			<verse number="49">Иса ԝанрʼа гот: «Әз щьна накʼәвьм. Әз ԛәдьре Баве Хԝә дьгьрьм, ле һун Мьн беһӧрмәт дькьн.</verse>
			<verse number="50">Әз рʼумәта наве Хԝә нагәрʼьм, ле йәк һәйә кӧ ле дьгәрʼә у сәрда дьньһерʼә.</verse>
			<verse number="51">Әз рʼаст бе хельф ԝәрʼа дьбежьм, һәгәр йәк готьна Мьн хԝәй кә, әԝ тʼӧ щар мьрьне набинә».</verse>
			<verse number="52">Һьнге щьһуйа жерʼа гот: «Иди әм заньн кӧ Тӧ щьна дькʼәви! Бьраһим жи мьр, пʼехәмбәр жи мьрьн у ньһа Тӧ дьбежи: ‹Һәгәр йәк готьна Мьн хԝәй кә, тʼӧ щар намьрә›.</verse>
			<verse number="53">Чьма Тӧ жь баве мә Бьраһим четьр и? Әԝ мьр, пʼехәмбәр жи мьрьн. Тӧ Хԝә дәԝса кʼе датини?»</verse>
			<verse number="54">Иса щаб да: «Һәгәр Әз хԝәха рʼумәта наве Хԝә бьльнд кьм, рʼумәта наве Мьн нә тьштәк ә. Әԝ, Баве Мьн ә, Йе кӧ рʼумәта наве Мьн бьльнд дькә, кʼижанирʼа һун дьбежьн: ‹Хԝәдейе мә йә›.</verse>
			<verse number="55">Һун Ԝи ԛәт нас накьн, ле Әз Ԝи нас дькьм. Һәгәр Әз бежьм, Әз Ԝи нас накьм, Әзе жи мина ԝә дәрәԝ дәрем, ле Әз Ԝи нас дькьм у готьна Ԝи хԝәй дькьм.</verse>
			<verse number="56">Баве ԝә Бьраһим һʼәйра ԝе рʼожа Мьнда бу, ԝи дит у ша бу».</verse>
			<verse number="57">Бона ве йәке щьһуйа жерʼа гот: «Тӧ һе пенщи сали тʼӧнә йи! Тә Бьраһим жи дитийә?»</verse>
			<verse number="58">Иса ԝанрʼа гот: «Әз рʼаст бе хельф ԝәрʼа дьбежьм, һе бәри Бьраһим ӘЗ ҺӘМӘ».</verse>
			<verse number="59">Һьнге ԝан кәвьр һьлдан кӧ бавежьнә Ԝи, ле Иса Хԝә жь ԝан вәдьзи у жь пʼарьстгәһе дәркʼәтә дәрва чу.</verse>
		</chapter>
		<chapter number="9">
			<verse number="1">Гава кӧ Иса дәрбаз дьбу, Әԝи мәрьвәки жь зькмакийеда кор дит.</verse>
			<verse number="2">Шагьртед Ԝи же пьрсин: «Дәрсдар, гӧне кʼе йә кӧ әв мәрьва кор жь дийа хԝә буйә? Гӧне ԝи йә, йан йе де у баве ԝи йә?»</verse>
			<verse number="3">Иса ль ԝан вәгәрʼанд у гот: «Нә гӧне ԝи йә, нә жи йе де у баве ԝи йә, ле әв йәк аһа буйә, ԝәки кьред Хԝәде ль сәр ԝи бенә әʼйанкьрьне.</verse>
			<verse number="4">Һʼәта кӧ рʼож һәйә, гәрәке әм кьред Ԝи бькьн, Йе кӧ Әз шандьмә. Шәв те, һьнге тʼӧ кәсе нькарьбә тьштәки бькә.</verse>
			<verse number="5">Һʼәта кӧ Әз дьнйайеда мә, рʼонайа дьнйайе мә».</verse>
			<verse number="6">Әԝи әв йәк кӧ гот, тʼуйи әʼрде кьр, жь тʼуке һʼәрʼи чекьр, әԝ һʼәрʼи чʼәʼве ԝи мәрьви да</verse>
			<verse number="7">у жерʼа гот: «Һәрʼә сәрчʼәʼве хԝә һʼәԝзе Силԝамеда бьшо», (кӧ әв нав те фәʼмкьрьн «Шанди»). Әԝи жи чу сәрчʼәʼве хԝә шушт у бь чʼәʼвед вәбуйи вәгәрʼийа.</verse>
			<verse number="8">Щинаред Ԝи у әԝед кӧ бәре әԝ дитьбун кӧ ԝи пʼарс дькьр, дьготьн: «Әва әԝи кор нинә, кӧ рʼудьньшт у пʼарс дькьр?»</verse>
			<verse number="9">Һьнәка дьгот: «Әва әԝ ә», һьнәка жи дьгот: «На, нә әԝ ә, ле мина ԝи йә». Ле ԝи хԝәха дьгот: «Әз әԝ ьм».</verse>
			<verse number="10">Һьнге же пьрсин: «Кӧ ӧса йә чʼәʼвед тә чаԝа вәбунә?»</verse>
			<verse number="11">Әԝи ль ԝан вәгәрʼанд у гот: «Әԝ мәрьве кӧ жерʼа дьбежьн Иса, Әԝи һʼәрʼи чекьр у ль чʼәʼвед мьн дан у мьнрʼа гот: ‹Һәрʼә һʼәԝзе Силԝаме у сәрчʼәʼве хԝә бьшо›. Әз жи чум, мьн сәрчʼәʼве хԝә шушт у чʼәʼвед мьн вәбун».</verse>
			<verse number="12">Ԝана же пьрси: «Кʼа Әԝ кʼӧ йә?» Әԝи гот: «Әз ньзаньм».</verse>
			<verse number="13">Ԝана әԝ мәрьве кӧ бәре кор бу, бьрьнә щәм ферьсийа.</verse>
			<verse number="14">Әԝ рʼожа кӧ Иса һʼәрʼи чекьр у чʼәʼвед ԝи вәкьрьн, шәми бу.</verse>
			<verse number="15">Ферьсийа жи же пьрси, кʼа чаԝа чʼәʼвед ԝи вәбунә? Әԝи ԝанрʼа гот: «Һʼәрʼи ль чʼәʼвед мьн да, мьн сәрчʼәʼве хԝә шушт у ньһа әз дьбиньм».</verse>
			<verse number="16">Һьнге һьнәкә жь ферьсийа гот: «Әв мәрьва нә жь Хԝәде йә, чьмки Әԝ рʼожа шәмийе хԝәй накә». Ле һьнәка жи дьгот: «Мәрьвәки гӧнәкʼар чаԝа дькарә ван кʼәрәмәта бькә?» Бь ви аԝайи нав ԝанда бу дӧтирәти.</verse>
			<verse number="17">Һьнге, диса готьнә йе кӧ кор бу: «Тӧ чь дьбежи бона Әԝи кӧ чʼәʼвед тә вәкьрьн?» Әԝи жи гот: «Әԝ пʼехәмбәр ә».</verse>
			<verse number="18">Ле щьһуйа баԝәр нәдькьр кӧ әԝ кор буйә у чʼәʼвед ԝи вәбунә, һʼәта гази де у баве ԝи нәкьрьн</verse>
			<verse number="19">у жь де у баве ԝи нәпьрсин: «Әв ә әԝ кӧрʼе ԝәйи кӧ һун дьбежьн, жь зькмакийеда кор ә? Әва чаԝа ньһа дьбинә?»</verse>
			<verse number="20">Де у баве ԝи ль ԝан вәгәрʼандьн у готьн: «Әм заньн кӧ әва кӧрʼе мә йә у жь зькмакийеда кор ә.</verse>
			<verse number="21">Ле ньһа әԝ чаԝа дьбинә, әм ньзаньн, йан кʼе чʼәʼвед ԝи вәкьрьнә, әм ԝе жи ньзаньн. Әԝ иди мәзьн ә, жь ԝи бьпьрсьн, бьра әԝ щаба хԝә бьдә».</verse>
			<verse number="22">Де у баве ԝи жь тьрса щьһуйа аһа готьн, чьмки щьһуйа пешда йа хԝә кьрьбунә йәк: «Һәгәр кʼи бежә Иса Мәсиһ ә, әԝе жь кʼьниште бе дәрхьстьне».</verse>
			<verse number="23">Ләма де у баве ԝи готьн: «Әԝ иди мәзьн ә, жь ԝи бьпьрсьн».</verse>
			<verse number="24">Аԝа щара дӧда ԝана гази ԝи мәрьве кӧ кор бу кьрьн у готьне: «Бәр Хԝәде рʼаст бежә! Әм заньн кӧ Әԝ Мәрьва гӧнәкʼар ә».</verse>
			<verse number="25">Әԝи ль ԝан вәгәрʼанд у гот: «Әз ньзаньм Әԝ гӧнәкʼар ә, йан на, ле әз тʼәне тьштәки заньм кӧ әз кор бум у ньһа дьбиньм».</verse>
			<verse number="26">Диса жь ԝи пьрсин: «Әԝи чь тә кьр? Чʼәʼвед тә чаԝа вәкьрьн?»</verse>
			<verse number="27">Әԝи ль ԝан вәгәрʼанд у гот: «Мьн һежа ԝәрʼа гот, ле ԝә гӧһдари нәкьр. Чьма һун дьхԝазьн диса бьбьһен? Дьбә кӧ һун жи дьхԝазьн бьбьнә шагьртед Ԝи?»</verse>
			<verse number="28">Ԝана әԝ беһӧрмәт кьр у готьн: «Тӧ йи шагьрте Ԝи, ле әм шагьртед Муса нә!</verse>
			<verse number="29">Әм заньн кӧ Хԝәде тʼәви Муса хәбәр дайә, ле бона Ви әм ньзаньн кӧ Әԝ жь кʼӧ йә!»</verse>
			<verse number="30">Әви мәрьви ль ԝан вәгәрʼанд у гот: «Һәма әв ә әʼщеба гьран, кӧ һун ньзаньн Әԝ жь кʼӧ йә, ле Ԝи чʼәʼвед мьн вәкьрьн.</verse>
			<verse number="31">Әм заньн кӧ Хԝәде дәнге гӧнәкʼара набьһе. Ле һәгәр мәрьвәк хԝәденас ә у хԝәстьна Ԝи дькә, Хԝәде дәнге ԝи дьбьһе.</verse>
			<verse number="32">Һе бәреда тʼӧ щара ԛәт нәһатийә бьһистьне, кӧ йәки чʼәʼвед мәрьвәки зькмакийеда кор вәкьрьбьн.</verse>
			<verse number="33">Һәгәр Әва Мәрьва жь Хԝәдеда нибуйа Ԝи нькарьбу тʼӧ тьшт бькьра».</verse>
			<verse number="34">Щаба ԝи дан у готьн: «Тӧ сәрда-педа нав гӧнада дьне кʼәти йи у мә һин дьки?» У әԝ жь кʼьниште дәрхьстьнә дәр.</verse>
			<verse number="35">Гава Иса бьһист кӧ әԝ дәрхьстьнә дәр, әԝ дит у жерʼа гот: «Тӧ баԝәрийа хԝә Кӧрʼе Мерьв тини?»</verse>
			<verse number="36">Әԝи пьрси у готе: «Әз хӧлам, Әԝ Кʼи йә, ԝәки әз баԝәрийа хԝә Ԝи биньм?»</verse>
			<verse number="37">Иса жерʼа гот: «Тә Әԝ дит у Әԝ ә Йе кӧ ньһа тʼәви тә хәбәр дьдә».</verse>
			<verse number="38">Әԝи гот: «Хӧдан, әз баԝәр дькьм!» у бәр Ԝи та бу.</verse>
			<verse number="39">Иса гот: «Әз бона диԝанкьрьне һатьмә ве дьнйайе, ԝәки йед кӧ набиньн бьбиньн у йед кӧ дьбиньн кор бьн».</verse>
			<verse number="40">Һьнәкә жь ферьсийа ль ԝьр һазьр бун, гава әв йәк бьһистьн, жерʼа готьн: «Чьма әм жи кор ьн?»</verse>
			<verse number="41">Иса готә ԝан: «Һәгәр һун кор буна, гӧнед ԝәйе тʼӧнәбуна. Ле ньһа һун кӧ дьбежьн: ‹Әм дьбиньн›, дьдьнә кʼьфше кӧ һун нава гӧнед хԝәда дьминьн.</verse>
		</chapter>
		<chapter number="10">
			<verse number="1">Әз рʼаст бе хельф ԝәрʼа дьбежьм, әԝе кӧ дерирʼа накʼәвә ахьле пез, ле щики дьнрʼа дькʼәве, әԝ дьз у ԛачах ә.</verse>
			<verse number="2">Ле әԝе кӧ дерирʼа дькʼәве, әԝ шьване пез ә.</verse>
			<verse number="3">Дәргәһван дәри ль бәр вәдькә, пәз дәнге ԝи дьбьһе у әԝ бь нава гази пәзед хԝә дькә у ԝан дәрдьхә дәрва.</verse>
			<verse number="4">Гава әԝ пәзед хԝә гьшки дәрдьхә, пешийе дькʼәвә у пәз жи пәй ԝи дьчә, чьмки дәнге ԝи нас дькьн.</verse>
			<verse number="5">Әԝ тʼӧ щар пәй йәки хәриб начьн, ле жь ԝи дьрʼәвьн, чьмки дәнге йе хәриб нас накьн».</verse>
			<verse number="6">Иса әв мәсәлә ԝанрʼа гот, ле ԝан фәʼм нәкьр, кӧ Әԝ чь ԝанрʼа дьбежә.</verse>
			<verse number="7">Аԝа Иса диса ԝанрʼа гот: «Әз рʼаст бе хельф ԝәрʼа дьбежьм, Әз ьм дәре пез.</verse>
			<verse number="8">Әԝ һʼәмуйед кӧ бәри Мьн һатьнә дьз у ԛачах ьн, ле пез гӧһдарийа ԝан нәкьрийә.</verse>
			<verse number="9">Әз ьм дәри. Йе кӧ бь дәсте Мьн бькʼәвә һьндӧрʼ, ԝе хьлаз бә. Әԝе бькʼәвә һьндӧрʼ, дәркʼәвә у чʼере бьбинә.</verse>
			<verse number="10">Дьз тʼәне бона дьзийе, кӧштьне у ԛьрʼкьрьне те. Ле Әз һатьмә кӧ жийина ԝан һәбә, жийина сәр жийине.</verse>
			<verse number="11">Әз ьм шьване ԛәнщ. Шьване ԛәнщ әʼмьре Хԝә бона пәзе Хԝә дьдә.</verse>
			<verse number="12">Ле йе пʼигар, кӧ нә шьван ә у пәз жи нә йе ԝи йә, гава дьбинә гӧр те, әԝ пез дьһелә у дьрʼәвә. Гӧр жи дькʼәвә нава пез тʼурʼ-тʼурʼи дькә.</verse>
			<verse number="13">Пʼигар дьрʼәвә, чьмки әԝ пʼигар ә у ль бәр пез накʼәвә.</verse>
			<verse number="14">Әз ьм шьване ԛәнщ. Әз йед Хԝә нас дькьм у йед Мьн жи Мьн нас дькьн,</verse>
			<verse number="15">чаԝа кӧ Бав Мьн нас дькә, Әз жи ӧса Ԝи нас дькьм у әʼмьре Хԝә бона пәзед Хԝә дьдьм.</verse>
			<verse number="16">Пәзед Мьнә дьн жи һәнә, йед кӧ нә ви ахлида нә. Гәрәке Әз ԝана жи биньм у әԝе дәнге Мьн бьбьһен у бьбьнә кәрик бәр шьванәки.</verse>
			<verse number="17">Бона ве йәке Бав Мьн һʼьз дькә, чьмки Әз әʼмьре Хԝә дьдьм, ԝәки Әз ԝе диса бьстиньм.</verse>
			<verse number="18">Тʼӧ кәс ԝи әʼмьри жь Мьн настинә, ле Әз Хԝәха ԝи дьдьм. Һʼӧкӧме Мьн һәйә, Әз ԝи бьдьм у һʼӧкӧме Мьн һәйә диса ԝи бьстиньм. Мьн әв тʼәми жь Баве Хԝә стандийә».</verse>
			<verse number="19">Бона ве хәбәрдане диса нава щьһуйада бу дӧтирәти.</verse>
			<verse number="20">Жь ԝан гәләка дьгот: «Әва щьнакʼәти йә у дин ә. Чьма һун гӧһдарийа Ԝи дькьн?»</verse>
			<verse number="21">Һьнәкед дьн жи дьготьн: «Әва хәбәрдана нә йа щьнакʼәтийа йә. Ԛәт щьн дькарьн чʼәʼвед кора вәкьн?»</verse>
			<verse number="22">Һьнге ль Оршәлиме Щәжьна Пирозкьрьна Пʼарьстгәһе һат у зьвьстан бу.</verse>
			<verse number="23">Иса ль пʼарьстгәһе һеԝангәһа Сьлеманда дьгәрʼийа.</verse>
			<verse number="24">Щьһуйа ль дора Ԝи гьрт у же пьрсин: «Һʼәта кʼәнге Те мә шькеда бьһели? Һәгәр Тӧ йи Мәсиһ, мәрʼа ашкәрә бежә!»</verse>
			<verse number="25">Иса ль ԝан вәгәрʼанд у гот: «Мьн ԝәрʼа гот, ле ԝә баԝәр нәкьр. Әԝ кьред кӧ Әз бь наве Баве Хԝә дькьм, әԝ бона Мьн шәʼдәтийе дьдьн,</verse>
			<verse number="26">ле һун баԝәр накьн, чьмки һун нә жь пәзед Мьн ьн.</verse>
			<verse number="27">Пәзед Мьн дәнге Мьн дьбьһен, Әз жи ԝан нас дькьм у әԝ пәй Мьн тен.</verse>
			<verse number="28">Әз жийина һʼәта-һʼәтайе дьдьмә ԝан у әԝ тʼӧ щар ӧнда набьн у тʼӧ кәсе ԝан жь дәсте Мьн дәрнәхә.</verse>
			<verse number="29">Әԝед кӧ Баве Мьн данә Мьн, сәр һәр тьштирʼа нә у тʼӧ кәс нькарә ԝан жь дәсте Баве Мьн дәрхә.</verse>
			<verse number="30">Әз у Бав йәк ьн».</verse>
			<verse number="31">Ль ԝьр щьһуйа диса кәвьр һьлдан, кӧ Ԝи бьдьнә бәр кәвьра.</verse>
			<verse number="32">Иса ԝанрʼа гот: «Мьн жь Баве гәләк кьред ԛәнщ нишани ԝә кьрьн. Һун бона кʼижан кьри Мьн дьдьнә бәр кәвьра?»</verse>
			<verse number="33">Щьһуйа ле вәгәрʼанд у готьне: «Әм бона кьред ԛәнщ Тә надьнә бәр кәвьра, ле чьмки Тӧ Хԝәде беһӧрмәт дьки! Тӧ мәрьв и, ле Хԝә дьки Хԝәде».</verse>
			<verse number="34">Иса ль ԝан вәгәрʼанд у гот: «Нә Ԛануна ԝәда ньвисар ә, кӧ Хԝәде гот: ‹Һун Хԝәде нә›?</verse>
			<verse number="35">Һәгәр Әԝ ԝан ‹Хԝәде› һʼәсаб дькә, кʼижанарʼа хәбәра Хԝәде һатийә дайине (у набә жи кӧ әԝ ньвисар бәтал бә),</verse>
			<verse number="36">дә ижар һун Ԝирʼа чаԝа дьбежьн: ‹Тӧ Хԝәде беһӧрмәт дьки›, Йе кӧ Баве пироз кьр у шандә дьнйайе, чьмки Мьн гот: ‹Әз Кӧрʼе Хԝәде мә›.</verse>
			<verse number="37">Һәгәр Әз кьред Баве Хԝә накьм, Мьн баԝәр нәкьн.</verse>
			<verse number="38">Ле ԝәки дькьм, һәгәр һун Мьн баԝәр накьн жи, һәма ԝан кьред кӧ Әз дькьм баԝәр бькьн, ԝәки һун бьзаньбьн у фәʼм кьн, кӧ Бав нава Мьнда йә у Әз нава Ԝида мә».</verse>
			<verse number="39">Һьнге диса хԝәстьн кӧ Ԝи бьгьрьн, ле Иса жь дәсте ԝан дәркʼәт.</verse>
			<verse number="40">Иса диса дәрбази ԝи алийе чʼәме Урдӧне бу у ль ԝе дәре ма, ԝи щийе кӧ Йуһʼәнна пешда дьньхӧманд.</verse>
			<verse number="41">Гәләк мәрьв дьһатьнә щәм Ԝи у нав хԝәда дьготьн: «Йуһʼәнна тʼӧ нишан нәкьр, ле чь тьштед кӧ Йуһʼәнна дәрһәԛа Ви мәрьвида готьнә, һʼәму рʼаст дәркʼәтьн».</verse>
			<verse number="42">У ль ԝе дәре гәләка баԝәрийа хԝә Ԝи ани.</verse>
		</chapter>
		<chapter number="11">
			<verse number="1">Мәрьвәк һәбу наве ԝи Лазар, әԝ нәхԝәш кʼәт. Әԝ жь Бәйтанйайе бу, жь ԝи гӧнде Мәрйәме у хушка ԝе Мәртʼайе.</verse>
			<verse number="2">Әва әԝ Мәрйәма бу, йа кӧ рʼуне бинхԝәш ль Хӧдан дабу у бь пʼорʼе хԝә ньгед Ԝи паԛьж кьрьбун, әԝ Лазаре бьре ԝе бу нәхԝәш.</verse>
			<verse number="3">Аԝа һәр дӧ хушка Исарʼа щаб шандьн у готьн: «Хӧдан, ва әԝи кӧ Тӧ же һʼьз дьки нәхԝәш ә».</verse>
			<verse number="4">Иса гава әв йәк бьһист, гот: «Әв нә нәхԝәшийа мьрьне йә, ле бона рʼумәта Хԝәде йә, ԝәки бь ԝе йәке рʼумәта Кӧрʼе Хԝәде бьльнд бә».</verse>
			<verse number="5">Иса Мәртʼа, хушка ԝе у Лазаре бьре ԝан һʼьз дькьрьн.</verse>
			<verse number="6">Ле гава Ԝи бьһист кӧ Лазар нәхԝәш ә, Әԝ дӧ рʼожед дьн жи ль ԝи щийи дәрәнги бу.</verse>
			<verse number="7">Пәйрʼа Ԝи шагьртед Хԝәрʼа гот: «Ԝәрьн әм диса һәрʼьнә Щьһустане».</verse>
			<verse number="8">Шагьрта жерʼа гот: «Дәрсдар, чәндәк пешда щьһуйа дькьр кӧ Тә бьдьнә бәр кәвьра, Тӧ диса дьчи ԝе дәре?»</verse>
			<verse number="9">Иса ль ԝан вәгәрʼанд у гот: «Нә рʼож донздәһ сьһʼәт ә? Һәгәр йәк рʼоже бьгәрʼә әԝ налькʼӧмә, чьмки рʼонайа ве дьнйайе дьбинә.</verse>
			<verse number="10">Ле һәгәр йәк шәве бьгәрʼә, әԝ дьлькʼӧмә, чьмки тʼәви ԝи рʼонайи тʼӧнә».</verse>
			<verse number="11">Пәй ве хәбәрданерʼа Әԝи ԝанрʼа гот: «Пьсмаме мә Лазар хәԝрʼа чуйә, ле Әзе һәрʼьм кӧ ԝи һʼьшйар кьм».</verse>
			<verse number="12">Шагьрта жерʼа гот: «Хӧдан, һәгәр әԝ рʼазайә, ԝе рʼабә сәр хԝә».</verse>
			<verse number="13">Иса дәрһәԛа мьрьна ԝида дьгот, ле ԝан тʼьре кӧ Әԝ бона рʼазана ԝи дьбежә.</verse>
			<verse number="14">Һьнге Иса ашкәрә ԝанрʼа гот: «Лазар мьр.</verse>
			<verse number="15">У Әз ша мә кӧ нә ль ԝьра бум, чьмки әва йәка ԝе бона кʼара баԝәрийа ԝә бә. Ле диса ԝәрьн әм һәрʼьнә щәм ԝи».</verse>
			<verse number="16">Һьнге Тʼумайе кӧ дьготьне «Һәвал-щеԝи», шагьртед һәвалед хԝәрʼа гот: «Әм жи һәрʼьн, кӧ тʼәви Ԝи бьмьрьн».</verse>
			<verse number="17">Гава Иса чу, Ԝи дит кӧ иди әԝ чар рʼоже Лазар бу дәфьн кьрьбун.</verse>
			<verse number="18">Бәйтанйа незики Оршәлиме бу, ԝәкә се километьра же дур бу.</verse>
			<verse number="19">Гәләк щьһу һатьбунә сәрхԝәшийа Мәртʼа у Мәрйәме, бона мьрьна бьре ԝан.</verse>
			<verse number="20">Гава Мәртʼайе бьһист кӧ Иса те, әԝ пешийа Ԝида чу, ле Мәрйәм малда ма.</verse>
			<verse number="21">Мәртʼайе готә Иса: «Хӧдан, һәгәр Тӧ вьр буйайи, бьре мьн нәдьмьр.</verse>
			<verse number="22">Ле ньһа жи әз заньм Тӧ чь жь Хԝәде бьхԝази, Әԝе бьдә Тә».</verse>
			<verse number="23">Иса готә ԝе: «Бьре тәйе жь мьрьне рʼабә».</verse>
			<verse number="24">Мәртʼайе ле вәгәрʼанд: «Әз заньм Рʼожа Ахрәте, Рʼожа Рʼабуне әԝе рʼабә».</verse>
			<verse number="25">Иса готә ԝе: «Әз ьм рʼабун у жийин! Әԝе кӧ баԝәрийа хԝә Мьн бинә, һәгәр бьмьрә жи ԝе бьжи.</verse>
			<verse number="26">У әԝе кӧ дьжи у баԝәрийа хԝә Мьн тинә, әԝ ԛәт намьрә. Тӧ ве йәке баԝәр дьки?»</verse>
			<verse number="27">Мәртʼайе Ԝирʼа гот: «Бәле Хӧдан, әз баԝәр дькьм, кӧ Тӧ Мәсиһ и, Кӧрʼе Хԝәде, Йе кӧ ԝе бьһата дьнйайе».</verse>
			<verse number="28">Пәй ве готьнерʼа, чу гази хушка хԝә Мәрйәме кьр у дьзива готе: «Дәрсдар һатийә у гази тә дькә».</verse>
			<verse number="29">Гава кӧ ԝе бьһист, зу рʼабу чу.</verse>
			<verse number="30">Иса һе нәкʼәтьбу гӧнд, ле ль ԝи щийи мабу, кʼидәре Мәртʼа рʼасти Ԝи һатьбу.</verse>
			<verse number="31">Щьһуйед кӧ маледа тʼәви ԝе бун у ль бәр дьле ԝеда дьһатьн, гава дитьн кӧ Мәрйәм зу рʼабу дәркʼәтә дәрва, данә пәй ԝе чун. Ԝан тʼьре кӧ әԝ дьчә сәр тʼьрбе бьгьри.</verse>
			<verse number="32">Гава Мәрйәм гьһиштә ԝи щийи кӧ Иса ле бу, Әԝ дит, хԝә авитә бәр ньга у готе: «Хӧдан, һәгәр Тӧ ль ве дәре буйайи, бьре мьн нәдьмьр».</verse>
			<verse number="33">Гава кӧ Иса чʼәʼв гьрийе ԝе у гьрийе щьһуйед кӧ перʼа һатьбун кʼәт, кʼәсәра кʼур һате у дьле Ԝи ешийа.</verse>
			<verse number="34">У жь ԝан пьрси: «Ԝә әԝ ль кʼӧ дәфьн кьрийә?» Ԝирʼа готьн: «Хӧдан, ԝәрә у бьбинә».</verse>
			<verse number="35">Иса гьрийа.</verse>
			<verse number="36">Һьнге щьһуйа гот: «Дина хԝә бьдьне, чьԛас же һʼьз дькьр!»</verse>
			<verse number="37">Жь ԝан һьнәка жи гот: «Әви кӧ чʼәʼвед йе кор вәкьрьн, нькарьбу ӧса бькьра, кӧ әв мәрьва жи нәмьра?»</verse>
			<verse number="38">Ль сәр ве йәке Иса диса кʼур кʼәсәр кʼьшанд у чу сәр тʼьрбе. Әԝ тʼьрб шкәфтәк бу у кәвьрәк бәр дәве ԝе бу.</verse>
			<verse number="39">Иса гот: «Ви кәвьри ԝеда кьн». Хушка йе мьри, Мәртʼайе Ԝирʼа гот: «Хӧдан, иди ньһа бин кʼәтийе, иро чаре ԝи йә мьрийә».</verse>
			<verse number="40">Иса готә ԝе: «Мьн тәрʼа нәгот, һәгәр тӧ баԝәр бьки, те рʼумәта Хԝәде бьбини?»</verse>
			<verse number="41">Һьнге кәвьр ԝеда кьрьн. Иса сәре Хԝә бьльнд кьр у гот: «Баво, Әз зәʼф рʼази мә кӧ Тә дәнге Мьн бьһист.</verse>
			<verse number="42">Әз заньм кӧ Тӧ һәр гав дәнге Мьн дьбьһейи, ле Мьн бона хатьре ве щьмәʼта сәкьни гот, ԝәки баԝәр бькьн кӧ Тә Әз шандьмә».</verse>
			<verse number="43">Пәй ве готьнерʼа бь дәнгәки бьльнд кьрә гази: «Лазар, дәркʼәвә!»</verse>
			<verse number="44">Йе мьри жи дәст у пʼийед ԝи бь кʼьтан кʼәфәнкьри у сәрчʼәʼве ԝи бь дәстмаләке ньхамти дәркʼәтә дәрва. Иса ԝанрʼа гот: «Ԝи вәкьн у бьһельн бьра һәрʼә».</verse>
			<verse number="45">Һьнге гәләк щьһуйед кӧ һатьбунә щәм Мәрйәме, әв кьрьна Иса кӧ дитьн, баԝәрийа хԝә Ԝи анин.</verse>
			<verse number="46">Ле жь ԝан һьнәк жи чунә щәм ферьсийа у әв кьрьна Иса ԝанрʼа готьн.</verse>
			<verse number="47">У һьнге ферьси у сәрәкед кʼаһина щьвина гьрәгьра гиһандьнә һәв у готьн: «Әме чь бькьн? Әва мәрьва гәләк нишана дькә.</verse>
			<verse number="48">Һәгәр әм Ԝи аһа бьһельн, һʼәму ԝе баԝәрийа хԝә Ԝи биньн у рʼомайи жи ԝе бен, щийе мәйи пироз ԝеран кьн у кʼока мьләте мә жи биньн».</verse>
			<verse number="49">Йәки жь ԝан, Ԛәйафайе кӧ ԝе сале сәрәккʼаһин бу, ԝанрʼа гот: «Һун ԛәт тьштәки фәʼм накьн!</verse>
			<verse number="50">Нә жи дьгьһижьнә гьлийа кӧ мәрʼа һе дәст дьдә мәрьвәк бьмьрә бона щьмәʼте, нә кӧ тʼәмамийа мьләт ӧнда бә».</verse>
			<verse number="51">Әв йәка әԝи һʼәмде хԝә нәгот, ле чьмки әԝ сәрәккʼаһине ԝе сале бу, пʼехәмбәрти кьр, кӧ Исайе бәр мьләтва бьмьрә.</verse>
			<verse number="52">У нә кӧ тʼәне бона мьләт, ле бона зарʼед Хԝәдейә бәлабуйи жи, кӧ ԝан бьщьвинә у бькә йәк.</verse>
			<verse number="53">Аԝа иди пәй ԝе рʼожерʼа шеԝьра кӧштьна Иса кьрьн.</verse>
			<verse number="54">Бона ве йәке Иса иди ашкәрә нава щьһуйада нәдьгәрʼийа, ле жь ԝьр чу бәрʼийе щики незики бажаре кӧ жерʼа Әфрайим дьготьн у тʼәви шагьртед Хԝә ль ԝе дәре ма.</verse>
			<verse number="55">Щәжьна щьһуйайә Дәрбазбуне незик бу, гәләк мәрьвед жь дор-бәра бәри щәжьне һәвраз чунә Оршәлиме, ԝәки ль гора әʼдәт хԝә бьшон-вәшон.</verse>
			<verse number="56">Һьнге әԝана ль ԝе дәре Иса дьгәрʼийан у пʼарьстгәһеда дьсәкьнин, жь һәвдӧ дьпьрсин: «Һун чь дьбежьн? Әԝе әʼсә нәйе ве щәжьне?»</verse>
			<verse number="57">Ферьси у сәрәкед кʼаһина жи әʼмьр дәрхьстьбун, һәгәр кәсәк бьзаньбә Әԝ ль кʼӧ дәре йә, гәрәке гӧһе ԝан пе хьн, ԝәки әԝ Ԝи бьгьрьн.</verse>
		</chapter>
		<chapter number="12">
			<verse number="1">Шәш рʼож бәри Щәжьна Дәрбазбуне, Иса һатә Бәйтанйайе, ԝи щийе кӧ Лазар ле дьма, йе кӧ Иса әԝ жь нав мьрийа рʼакьрьбу.</verse>
			<verse number="2">Ль ԝе дәре ԝана ԛәдьрәк жерʼа кьрьн. Мәртʼайе хьзмәткʼари дькьр, Лазар жи тʼәви Иса нава ԝанда ль сәр сьфре рʼуньшти бу.</verse>
			<verse number="3">Һьнге Мәрйәме литьрәки рʼомайи бь рʼуне нардейи сафи у бьһа һьлда, сәр ньгед Исада кьр у пе пʼорʼе хԝә ньгед Ԝи зьһа кьрьн. Бина рʼуне нарде мал һьлда.</verse>
			<verse number="4">Ле жь шагьртед Ԝи йәки, Щьһудайе Исхәрйоти, йе кӧ ԝе паше нәмамийа Ԝи бькьра гот:</verse>
			<verse number="5">«Чьма әв рʼуне нарде сесьд зиви нәһатә фьротане, кӧ ль бәләнгаза бьһата бәлакьрьне?»</verse>
			<verse number="6">Әԝи әв йәк дьгот, нә кӧ хәма ԝи бәләнгаз бун, ле чьмки әԝ дьз бу, кʼиське пʼәра щәм ԝи бу у чь кӧ дькʼәте, әԝи же дьчʼопанд.</verse>
			<verse number="7">Һьнге Иса готә ԝи: «Жь ԝе кʼӧлфәте вәгәрʼә. Иди чьма ви рʼуни һʼәта рʼожа дәфьнкьрьна Мьн хԝәй кә?</verse>
			<verse number="8">Фәԛире һәр гав тʼәви ԝә бьн, ле Әзе һәр гав тʼәви ԝә нибьм».</verse>
			<verse number="9">Жь щьһуйа гәләка бьһист кӧ Иса ль ԝе дәре йә һатьн. Әԝ нә кӧ тʼәне бона Иса һатьн, ле ԝәки Лазаре кӧ жь нав мьрийа рʼакьрийә жи бьбиньн.</verse>
			<verse number="10">Һьнге сәрәкед кʼаһина шеԝьрин кӧ Лазар жи бькӧжьн,</verse>
			<verse number="11">чьмки рʼуйе ԝида гәләк щьһу дьчун баԝәрийа хԝә Иса данин.</verse>
			<verse number="12">Рʼожа дьне әʼлаләтәкә гьран кӧ һатьбу щәжьне, гава бьһист кӧ Иса те Оршәлиме,</verse>
			<verse number="13">ԝана чʼьԛьлед хӧрме һьлдан чунә пешийа Ԝи у кьрьнә ԛирʼин: «Һосанна! Бьмбарәк ә Әԝе кӧ бь наве Хӧдан те, Пʼадше Исраеле!»</verse>
			<verse number="14">Иса щәʼшькәк дит у ле сийар бу, чаԝа ньвисар ә:</verse>
			<verse number="15">«Нәтьрсә бажаре Сийоне. Ва йә Пʼадше тә те, ль щәʼшька кʼәре сийар буйи».</verse>
			<verse number="16">Шагьртед Ԝи пешийе әва йәка фәʼм нәкьрьн, ле гава Иса кʼәтә рʼумәта Хԝә, һьнге һатә бира ԝан, кӧ әв йәк бона Ԝи һатьбу ньвисаре у бона Ԝи әва йәка кьрьн.</verse>
			<verse number="17">Әԝ щьмәʼта кӧ һьнге тʼәви Ԝи бу, гава Ԝи Лазар жь мьрьне рʼакьр у әʼмьр кьр кӧ жь горʼе дәре, шәʼдәтийа ԝе йәке дьда.</verse>
			<verse number="18">Бона ве йәке щьмәʼт пешийа Ԝида чу, чьмки ԝана бьһистьбу кӧ Әԝи әва нишана кьрийә.</verse>
			<verse number="19">Ферьсийа жи һәврʼа гот: «Һун дьбиньн әва йәка жь ԛәԝата мә дәр ә. Ва тʼәмамийа дьнйайе пәй Ԝи чу!»</verse>
			<verse number="20">Нав ԝанда чәнд йунан жи һәбун, кӧ бона һʼәбандьне щәжьнеда һәвраз чубунә Оршәлиме.</verse>
			<verse number="21">Әвана һатьнә щәм Филипойе жь бажаре Бәйтсайда Щәлиле һиви же кьрьн у готьне: «Әм хӧлам, әм дьхԝазьн Иса бьбиньн».</verse>
			<verse number="22">Филипо чу әва йәка Әндраԝьсрʼа гот, Әндраԝьс у Филипо жи чун Исарʼа готьн.</verse>
			<verse number="23">Иса ль ԝан вәгәрʼанд у гот: «Әԝ сьһʼәта кӧ Кӧрʼе Мерьв ԝе бе рʼумәткьрьне перʼа гьһишт.</verse>
			<verse number="24">Әз рʼаст бе хельф ԝәрʼа дьбежьм, һәгәр һʼәба геньм нәкʼәвә әʼрде у нәмьрә, әԝе тʼәне бьминә, ле һәгәр әԝ бьмьрә, ԝе гәләк бәр бьдә.</verse>
			<verse number="25">Йе кӧ әʼмьре хԝә һʼьз дькә, әԝе ӧнда кә, ле әԝе кӧ ль ве дьнйайе дьжәнә әʼмьре хԝә, әԝ ԝи бона жийина һʼәта-һʼәтайе хԝәй дькә.</verse>
			<verse number="26">Әԝе кӧ бьхԝазә Мьнрʼа хьзмәткʼарийе бькә, бьра пәй Мьн бе. Әз ль кʼӧ дәре бьм, хьзмәткʼаре Мьн жи ԝе ль ԝе дәре бә. Һәгәр йәк Мьнрʼа хьзмәткʼарийе дькә, Бав жи ԝе ԛәдьре ԝи бьгьрә.</verse>
			<verse number="27">Ньһа агьр дьле Мьн кʼәтийә. Әз чь бежьм? Бежьм: ‹Баво, Мьн жь ве сьһʼәте хьлаз кә›? Нә Әз бона ве сьһʼәте һатьмә?</verse>
			<verse number="28">Баво, наве Хԝә бьльнд кә». Һьнге дәнгәк жь әʼзмен һат: «Мьн бьльнд кьр у Әзе диса бьльнд кьм!»</verse>
			<verse number="29">Әԝ әʼлаләта кӧ ль ԝьр сәкьнибу дьбьһист гот: «Гӧрʼинийа әʼзмен бу». Һьнәка жи дьгот: «Мьлйакʼәтәки тʼәви Ԝи хәбәр да».</verse>
			<verse number="30">Иса щаб да у гот: «Әва дәнга бона Мьн нәһат, ле бона ԝә.</verse>
			<verse number="31">Ньһа йә ԝәхте диԝана ве дьнйайе, ньһа сәрԝере ве дьнйайе ԝе бе авитьне дәрва.</verse>
			<verse number="32">Гава Әз жь әʼрде бәрбь жор бемә һьлдане, Әзе һʼәмуйа бәрбь Хԝә бькʼьшиньм».</verse>
			<verse number="33">Әԝи бь ве готьне дьда фәʼмкьрьне, кӧ Әԝе бь чь щурʼәйи бьмьрә.</verse>
			<verse number="34">Һьнге әʼлаләте ле вәгәрʼанд у готе: «Мә жь Ԛануне бьһистийә кӧ Мәсиһе һʼәта-һʼәтайе бьминә. Иди Тӧ чаԝа дьбежи: ‹Гәрәке Кӧрʼе Мерьв бәрбь жор бе һьлдане›? Кʼи йә әԝ ‹Кӧрʼе Мерьв›?»</verse>
			<verse number="35">Иса ԝанрʼа гот: «Һьнәк ԝәхт жи рʼонайи ԝе тʼәви ԝә бә. Һʼәта кӧ рʼонайи тʼәви ԝә йә, бьмәшьн, нәбә кӧ тәʼри сәр ԝәда бе. Әԝе кӧ тәʼрийеда дьмәшә, әԝ ньзанә кʼӧда дьчә.</verse>
			<verse number="36">Һʼәта кӧ рʼонайи тʼәви ԝә йә, баԝәрийа хԝә рʼонайе биньн, ԝәки һун бьбьнә зарʼед рʼонайе». Гава Иса әв йәкана готьн чу у Хԝә жь бәр ԝан вәшарт.</verse>
			<verse number="37">Сәр һаԛас нишанарʼа кӧ Ԝи ль бәр ԝан кьрьн, ле ԝана диса баԝәрийа хԝә ль Ԝи нәданин.</verse>
			<verse number="38">Әв йәк аһа бу, ԝәки әԝ готьна Ишайа пʼехәмбәр бе сери: «Хӧдан, кʼе әԝ готьна кӧ мә гот баԝәр кьр? У зәнда Хӧдан кʼева әʼйан бу?»</verse>
			<verse number="39">Бона ԝе йәке ԝана нькарьбу баԝәр бькьрана, чьмки Ишайа аһа жи готийә:</verse>
			<verse number="40">«Хԝәде чʼәʼвед ԝан кор кьрьн у ава рʼәш ани сәр һʼьше ԝан, ԝәки бь чʼәʼва нәбиньн, бь һʼьша фәʼм нәкьн у вәнәгәрʼьн кӧ Әз ԝан ԛәнщ кьм».</verse>
			<verse number="41">Ишайа аһа гот, чьмки ԝи рʼумәта Иса дит у ль сәр Ԝи хәбәр да.</verse>
			<verse number="42">Ле бәле диса жи жь сәрԝера гәләка баԝәрийа хԝә Ԝи ани. Ле жь тьрса ферьсийа, ль хԝә мӧкӧрʼ нәдьһатьн, кӧ жь кʼьниште нәйенә дәрхьстьне.</verse>
			<verse number="43">Ль ԝан һе хԝәш дьһат кӧ мәрьв пәсьне ԝан бьдьн, нә кӧ Хԝәде.</verse>
			<verse number="44">Һьнге Иса бь дәнгәки бьльнд гот: «Әԝе кӧ баԝәрийа хԝә Мьн тинә, әԝ баԝәрийа хԝә Мьн найнә, ле Йе кӧ Әз шандьмә.</verse>
			<verse number="45">У әԝе кӧ Мьн дьбинә, йе кӧ Әз шандьмә дьбинә.</verse>
			<verse number="46">Әз чаԝа рʼонайидар һатьмә дьнйайе, ԝәки һәр кәсе кӧ баԝәрийа хԝә Мьн бинә, тәʼрийеда нәминә.</verse>
			<verse number="47">Һәгәр йәк готьна Мьн бьбьһе у нәԛәдинә, Әз диԝана ԝи накьм. Әз нәһатьмә кӧ диԝана дьнйайе бькьм, ле ԝәки дьнйайе хьлаз кьм.</verse>
			<verse number="48">Әԝе кӧ Мьн тʼәхсир дькә у готьнед Мьн ԛәбул накә, йәк һәйә кӧ ԝе диԝана ԝи бькә, аԝа готи әԝ готьна кӧ Мьн готийә, әԝе Рʼожа Ахрәте диԝана ԝи бькә.</verse>
			<verse number="49">Чьмки Мьн хԝәсәрихԝә нәготьн, ле Баве кӧ Әз шандьмә, Әԝи тʼәми дайә Мьн кӧ Әз чь бежьм у чь хәбәр дьм.</verse>
			<verse number="50">У Әз заньм кӧ тʼәмийа Ԝи жийина һʼәта-һʼәтайе йә. Аԝа чь кӧ Әз дьбежьм, чаԝа Баве готийә Мьн Әз ӧса дьбежьм».</verse>
		</chapter>
		<chapter number="13">
			<verse number="1">Бәри Щәжьна Дәрбазбуне, Иса заньбу кӧ сьһʼәта Ԝи перʼа гьһиштийә кӧ жь ве дьнйайе дәре у һәрʼә щәм Баве. Әԝи һʼәмуйед Хԝәйә кӧ ве дьнйайеда һʼьз кьрьбун, һʼәта дәрәща һәрә бьльнд жи әԝ һʼьз кьрьн.</verse>
			<verse number="2">Ԝәхте шивхԝарьне, мирещьн ԛәлпе хьраб авитә дьле Щьһудайе кӧрʼе Шьмһʼуне Исхәрйоти, кӧ нәмамийа Иса бькә.</verse>
			<verse number="3">Иса заньбу кӧ Баве һәр тьшт дайә дәсте Ԝи, Әԝ жь щәм Хԝәде һатийә у ԝе диса вәгәрʼә щәм Хԝәде.</verse>
			<verse number="4">Һьнге Әԝ жь сәр шиве рʼабу, пʼоте Хԝә дани алики у пʼешгирәк һьлда ль пьшта Хԝә гьреда.</verse>
			<verse number="5">Паше ав кьрә тʼәште у дәстпекьр ньгед шагьртед Хԝә шуштьн у бь пʼешгира гьредайи зьһа кьрьн.</verse>
			<verse number="6">Гава дор гьһиштә Шьмһʼун-Пәтрус, әԝи готе: «Хӧдан, Те ньгед мьн бьшойи?»</verse>
			<verse number="7">Иса ле вәгәрʼанд у готе: «Әз ньһа чь дькьм тӧ фәʼм наки, ле паше те фәʼм бьки».</verse>
			<verse number="8">Пәтрус жерʼа гот: «Тʼӧ щар Те ньгед мьн нәшойи!» Иса ле вәгәрʼанд у готе: «Һәгәр Әз ньгед тә нәшом, пʼара тә ԝе тʼәви Мьн тʼӧнәбә».</verse>
			<verse number="9">Шьмһʼун-Пәтрус Ԝирʼа гот: «Хӧдан, кӧ ӧса йә нә тʼәне ньгед мьн, ле дәст у сәре мьн жи бьшо!»</verse>
			<verse number="10">Иса готе: «Әԝе кӧ һатийә шуштьне, пештьри ньга, ԝәки майин нә һʼәԝщә йә дәрәкә дьн бе шуштьне. Әԝ хԝәха тʼәмам-пева паԛьж ә. Һун паԛьж ьн, ле нә кӧ һʼәму».</verse>
			<verse number="11">Чьмки Иса заньбу кʼи ԝе нәмамийа Ԝи бькә, бона ԝе йәке гот: «Һун һʼәму нә паԛьж ьн».</verse>
			<verse number="12">Гава ньгед ԝан шуштьн, пʼоте Хԝә авитә сәр Хԝә у диса ль сәр сьфре рʼуньшт. Жь ԝан пьрси: «Гәло һун заньн кӧ Мьн бона ԝә чь кьр?</verse>
			<verse number="13">Һун Мьн Дәрсдар у Хӧдан һʼәсаб дькьн, һун рʼаст дькьн, Әз һәма ӧса жи һәмә.</verse>
			<verse number="14">Аԝа һәгәр Мьн бь ве Хӧдан у Дәрсдарийа Хԝәва ньгед ԝә шуштьн, гәрәке һун жи ньгед һәвдӧ бьшон.</verse>
			<verse number="15">Мьн нәхшәк нишани ԝә кьр, ԝәки чаԝа Мьн бона ԝә кьр, һун жи ӧса бькьн.</verse>
			<verse number="16">Әз рʼаст бе хельф ԝәрʼа дьбежьм, хӧлам жь ахайе хԝә нә мәстьр ә, нә жи йе кӧ һатийә шандьне жь йе кӧ әԝ шандийә мәстьр ә.</verse>
			<verse number="17">Һәгәр һун ве йәке заньн, һуне хԝәзьли бьн һәгәр бьԛәдиньн.</verse>
			<verse number="18">Әз бона ԝә һʼәмуйа набежьм, чьмки Әз заньм Мьн кʼижан бьжартьнә. Ле гәрәке ньвисар бе сери: ‹Йе кӧ нане Мьн хԝар пʼәһʼин авитә Мьн›.</verse>
			<verse number="19">Әз ньһава, һе бәри ԛәԝьмандьне ван тьшта ԝәрʼа дьбежьм, ԝәки, гава бьԛәԝьмьн һун баԝәр бькьн, кӧ ӘЗ ӘԜ ЬМ.</verse>
			<verse number="20">Әз рʼаст бе хельф ԝәрʼа дьбежьм, әԝе кӧ ԝи ԛәбул кә, кʼижани кӧ Әз дьшиньм, әԝ Мьн ԛәбул дькә у әԝе кӧ Мьн ԛәбул дькә, Йе кӧ Әз шандьмә ԛәбул дькә».</verse>
			<verse number="21">Иса гава әва йәка гот, рʼӧһʼда гәләки ԛьлԛьли, Ԝи ашкәрә шәʼдәти да у гот: «Әз рʼаст бе хельф ԝәрʼа дьбежьм, йәки жь ԝә ԝе нәмамийа Мьн бькә».</verse>
			<verse number="22">Шагьрта шашмайи ль һәвдӧ ньһерʼи, гәло әԝ бона кʼе дьбежә.</verse>
			<verse number="23">Йәки жь шагьртед Ԝи, йе кӧ Иса же һʼьз дькьр, хԝә авитьбу һʼәмеза Иса.</verse>
			<verse number="24">Шьмһʼун-Пәтрус ԝирʼа бь чʼәʼва дькьр кӧ бьпьрсә: «Кʼа Әԝ бона кʼе дьбежә».</verse>
			<verse number="25">Әԝи жи хԝә да бәр синге Иса пьрси: «Хӧдан, әԝ кʼи йә?»</verse>
			<verse number="26">Иса щаб да у гот: «Әԝ ә, йе кӧ Әз ви пәʼрийе нан хԝарьнеда кьм бьдьме». У пәʼрийе нан хԝарьнеда кьр, да Щьһудайе кӧрʼе Шьмһʼуне Исхәрйоти.</verse>
			<verse number="27">Әԝи һәма чаԝа пәʼри жь дест гьрт, мирещьн кʼәтә нава ԝи. Иса ԝирʼа гот: «Те чь бьки зу бькә».</verse>
			<verse number="28">Ле йед кӧ ль сәр сьфре рʼуньштьбун, тʼӧ кәси фәʼм нәкьр, кӧ Әԝи чьма ԝирʼа аһа гот.</verse>
			<verse number="29">Кʼиське пʼәра кӧ щәм Щьһуда бу, ләма һьнәка тʼьре, кӧ Иса ԝирʼа дьбежә: «Тьштед кӧ щәжьнеда мәрʼа лазьм ьн бькʼьрʼә», йан жи «тьштәки бьдә бәләнгаза».</verse>
			<verse number="30">Әԝи жи гава әԝ пәʼри һьлда, перʼа-перʼа дәркʼәтә дәрва. Иди шәв бу.</verse>
			<verse number="31">Гава әԝ дәркʼәтә дәрва, Иса гот: «Ньһа Кӧрʼе Мерьв һатә рʼумәткьрьне у Хԝәде жи бь Ԝи һатә рʼумәткьрьне.</verse>
			<verse number="32">Һәгәр Хԝәде пе Ԝи һатә рʼумәткьрьне, Хԝәде жи ԝе пе Хԝә Ԝи рʼумәт кә у зутьре ԝе Ԝи рʼумәт кә.</verse>
			<verse number="33">Лаԝно! Әз гәләк ԝәхт тʼәви ԝә наминьм. Һуне ль Мьн бьгәрʼьн, ле ньһа Әз ԝәрʼа дьбежьм, чаԝа кӧ Мьн щьһуйарʼа жи гот, һун нькарьн бенә ԝи щийе кӧ Әз дьчьме.</verse>
			<verse number="34">Әз тʼәмикә ну дьдьмә ԝә: Һәвдӧ һʼьз бькьн. Чаԝа кӧ Мьн һун һʼьз кьрьн, һун жи ӧса һәвдӧ һʼьз бькьн.</verse>
			<verse number="35">Бь ве йәке һʼәмуйе заньбьн һун шагьртед Мьн ьн, һәгәр һун һәвдӧ һʼьз бькьн».</verse>
			<verse number="36">Шьмһʼун-Пәтрус готә Ԝи: «Хӧдан, Те кʼӧда һәрʼи?» Иса ле вәгәрʼанд у готе: «Ԝи щийе кӧ Әз дьчьме, тӧ ньһа нькари пәй Мьн бейи, ле паше те пәй Мьн бейи».</verse>
			<verse number="37">Пәтрус готә Ԝи: «Хӧдан, чьма әз ньһа нькарьм пәй Тә бем? Әзе әʼмьре хԝә жи бона Тә бьдьм».</verse>
			<verse number="38">Иса ле вәгәрʼанд у готе: «Те әʼмьре хԝә бона Мьн бьди? Әз рʼаст бе хельф тәрʼа дьбежьм, һе бәри бангдана дик те се щара Мьн инкʼар ки.</verse>
		</chapter>
		<chapter number="14">
			<verse number="1">Бьра дьле ԝә нәԛьлԛьлә. Баԝәрийа хԝә Хԝәде биньн у баԝәрийа хԝә Мьн жи биньн.</verse>
			<verse number="2">Мала Баве Мьнда гәләк щийед майине һәнә, Әз ньһа дьчьм ԝәрʼа щи һазьр кьм. Һәгәр ӧса нибуйа, Мьн ԝәрʼа нәдьгот?</verse>
			<verse number="3">Гава Әз һәрʼьм у ԝәрʼа щи һазьр кьм, Әзе диса бем у ԝә бьбьмә щәм Хԝә, ԝәки Әз ль кʼӧ бьм, һун жи ль ԝе дәре бьн.</verse>
			<verse number="4">Һун рʼийа ԝи щийе кӧ Әз дьчьме заньн».</verse>
			<verse number="5">Тʼума жерʼа гот: «Хӧдан, әм ньзаньн Тӧ кʼӧда дьчи, әме чаԝа рʼе бьзаньбьн?»</verse>
			<verse number="6">Иса ԝирʼа гот: «Әз ьм, рʼе, рʼасти у жийин. Тʼәне пе Мьн йәк дькарә бе щәм Баве.</verse>
			<verse number="7">Һәгәр ԝә Әз нас кьрьмә, һуне Баве Мьн жи нас бькьн. Аԝа жь вьр шунда һун Ԝи нас дькьн у ԝә Әԝ дитийә».</verse>
			<verse number="8">Филипо жерʼа гот: «Хӧдан, кʼа Баве нишани мә кә, бәси мә йә!»</verse>
			<verse number="9">Иса жерʼа гот: «Филипо! Һаԛас ԝәхт Әз тʼәви ԝә мә у һе тӧ Мьн нас наки? Йе кӧ Әз дитьмә, Бав дитийә. Тӧ чаԝа дьбежи: ‹Баве нишани мә кә›?</verse>
			<verse number="10">Тӧ баԝәр наки кӧ Әз нава Баведа мә у Бав нава Мьнда йә? Әв хәбәред кӧ Әз ԝәрʼа дьбежьм, нә кӧ хԝәсәрихԝә дьбежьм, ле әԝ Баве кӧ нава Мьнда дьминә, Әԝ ә кӧ йа Хԝә дькә.</verse>
			<verse number="11">Мьн баԝәр бькьн, кӧ Әз нава Баведа мә у Бав жи нава Мьнда йә. Ле һәгәр на, һәма пе ван кьред Мьн баԝәр бькьн.</verse>
			<verse number="12">Әз рʼаст бе хельф ԝәрʼа дьбежьм, әԝе кӧ баԝәрийа хԝә Мьн бинә, әԝ кьред кӧ Әз дькьм, әԝе хԝәха жи бькә. У жь ван кьра мәстьр жи ԝе бькә, чьмки Әз дьчьмә щәм Баве Хԝә.</verse>
			<verse number="13">Пе наве Мьн һун чь бьхԝазьн, Әзе бькьм, ԝәки Бав пе Кӧрʼ бе рʼумәткьрьне.</verse>
			<verse number="14">Һәгәр һун пе наве Мьн тьштәки бьхԝазьн Әзе бькьм.</verse>
			<verse number="15">Һәгәр һун Мьн һʼьз дькьн, һуне тʼәмийед Мьн хԝәй кьн.</verse>
			<verse number="16">Әзе жи жь Баве һиви кьм у Әԝе Пьштованәки дьн бьдә ԝә, ԝәки һʼәта-һʼәтайе тʼәви ԝә бьминә.</verse>
			<verse number="17">Әԝ ә әԝ Рʼӧһʼе кӧ рʼастийе әʼлам дькә у дьнйа нькарә Ԝи ԛәбул кә, чьмки нә Ԝи дьбинә у нә жи Ԝи нас дькә. Ле һун Ԝи нас дькьн, чьмки Әԝ тʼәви ԝә дьминә у ԝе нава ԝәда бә.</verse>
			<verse number="18">Әз ԝә сеԝи наһельм, Әзе диса сәр ԝәда бем.</verse>
			<verse number="19">Һьнәки шунда иди дьнйайе Мьн нәбинә, ле һуне Мьн бьбиньн. Чьмки Әз дьжим, һуне жи бьжин.</verse>
			<verse number="20">Ԝе рʼоже һуне бьзаньбьн кӧ Әз нава Баве Хԝәда мә, һун нава Мьнда нә у Әз жи нава ԝәда мә.</verse>
			<verse number="21">Әԝе кӧ тʼәмийед Мьн ԛәбул дькә у ԝан хԝәй дькә, әԝ ә йе кӧ Мьн һʼьз дькә. У әԝе кӧ Мьн һʼьз дькә, әԝе жь алийе Баве Мьнда бе һʼьзкьрьне. Әзе жи ԝи һʼьз бькьм у Хԝә ԝива әʼйан кьм».</verse>
			<verse number="22">Щьһуда, нә йе Исхәрйоти готә Ԝи: «Хӧдан, әԝе чаԝа бә, кӧ Те Хԝә мәва әʼйан ки, ле дьнйайева на?»</verse>
			<verse number="23">Иса ле вәгәрʼанд у готе: «Һәр кәсе кӧ Мьн һʼьз бькә, ԝе готьна Мьн хԝәй кә, Баве Мьне жи ԝи һʼьз бькә у Әме бенә щәм ԝи, тʼәви ԝи бьминьн.</verse>
			<verse number="24">Әԝе кӧ Мьн һʼьз накә, әԝ готьнед Мьн хԝәй накә. Әве готьна кӧ һун дьбьһен нә йа Мьн ә, ле йа Баве Мьн ә, кӧ Әз шандьмә.</verse>
			<verse number="25">Һәла һе кӧ Әз ль щәм ԝә мә, Мьн әв йәкана ԝәрʼа готьн.</verse>
			<verse number="26">Ле Пьштован, аԝа готи Рʼӧһʼе Пироз, кӧ Бав ԝе бь наве Мьн бьшинә, Әԝе ԝә һини һʼәму тьшти кә у һәр тьштед кӧ Мьн ԝәрʼа готьнә, ԝе бинә бира ԝә.</verse>
			<verse number="27">Әз әʼдьлайийе ԝәрʼа дьһельм, ԝе әʼдьлайийа Хԝә дьдьмә ԝә. Әз ӧса надьм чаԝа кӧ дьнйа дьдә ԝә. Бьра дьле ԝә нәԛьлԛьлә у нәтьрсьн!</verse>
			<verse number="28">Ԝә бьһист кӧ Мьн ԝәрʼа гот: ‹Әзе һәрʼьм, ле диса сәр ԝәда бем!› Һәгәр ԝә Әз һʼьз бькьрама, һуне ша бьбуна кӧ Әз дьчьмә щәм Баве, чьмки Бав сәр Мьнрʼа йә.</verse>
			<verse number="29">У ньһа әв йәкана Мьн бәри ԛәԝьмандьне ԝәрʼа готьн, ԝәки гава әԝ йәк бьԛәԝьмьн, һун баԝәр бькьн.</verse>
			<verse number="30">Иди Әзе тʼәви ԝә гәләки хәбәр нәдьм, чьмки ва йә сәрԝере ве дьнйайе те. Һʼӧкӧме ԝи ԛәт сәр Мьн тʼӧнә,</verse>
			<verse number="31">ле бьра дьнйа бьзаньбә ԝәки Әз Баве һʼьз дькьм у Баве чаԝа тʼәми ль Мьн кьрийә Әз ӧса дькьм. Рʼабьн, әм жь вьр һәрʼьн.</verse>
		</chapter>
		<chapter number="15">
			<verse number="1">Әз ьм кʼола тьрийейә рʼаст, Баве Мьн жи рʼәзван ә.</verse>
			<verse number="2">Һәр чʼьԛьле Мьнва кӧ бәр надә әԝ дьбьрʼә. Ле әԝ чʼьԛьле кӧ бәр дьдә жь чьрпийа паԛьж дькә, ԝәки һе гәләки бәр бьдә.</verse>
			<verse number="3">Һун иди паԛьж ьн бь ԝе готьне йа кӧ Мьн ԝәрʼа готийә.</verse>
			<verse number="4">Нав Мьнда бьминьн, Әз жи нав ԝәда. Чаԝа чʼьԛьл хԝәха нькарә бәр бьдә, һәгәр кʼолева нәминә, ӧса жи һун нькарьн, һәгәр Мьнва нәминьн.</verse>
			<verse number="5">Әз ьм кʼола тьрийе, һун жи чʼьԛьл ьн. Әԝе кӧ Мьнва дьминә у Әз жи ԝива дьминьм, әԝе гәләки бәр бьдә. Чьмки бейи Мьн һун нькарьн тʼӧ тьшти бькьн.</verse>
			<verse number="6">Һәгәр йәк Мьнва нәминә, әԝ мина чʼьԛьләки ԝеда авити йә, кӧ һʼьшк дьбә. У тʼоп дькьн давежьнә нава егьр дьшәԝьтиньн.</verse>
			<verse number="7">Һәгәр һун нава Мьнда бьминьн у готьнед Мьн жи нава ԝәда бьминьн, һун чь дьхԝазьн бьхԝазьн, ԝе ԝәрʼа бе дайине.</verse>
			<verse number="8">Бь ве йәке Баве Мьне бе рʼумәткьрьне, гава һун пе гәләк бәрдайине бьдьнә кʼьфше, кӧ һун бунә шагьртед Мьн.</verse>
			<verse number="9">Бав чаԝа Мьн һʼьз дькә, Әз жи ӧса ԝә һʼьз дькьм. Һʼьзкьрьна Мьнда бьминьн.</verse>
			<verse number="10">Һәгәр һун тʼәмийед Мьн хԝәй кьн, һуне һʼьзкьрьна Мьнда бьминьн, чаԝа кӧ Мьн тʼәмийед Баве Хԝә хԝәй кьрьн у һʼьзкьрьна Ԝида дьминьм.</verse>
			<verse number="11">Мьн әв йәкана ԝәрʼа готьн, ԝәки шабуна Мьн нава ԝәда бьминә у шабуна ԝә тʼәмам бә.</verse>
			<verse number="12">Әв ә тʼәмийа Мьн: Һәвдӧ һʼьз бькьн, чаԝа кӧ Мьн һун һʼьз кьрьн.</verse>
			<verse number="13">Тʼӧ һʼьзкьрьн сәр ԝе һʼьзкьрьнерʼа тʼӧнә, кӧ йәк әʼмьре хԝә бәр достед хԝәва бьдә.</verse>
			<verse number="14">Һун достед Мьн ьн, һәгәр һун ԝан тʼәмийед кӧ Әз дьдьмә ԝә хԝәй дькьн.</verse>
			<verse number="15">Жь вьр шунда Әз ԝә ‹хӧлам› һʼәсаб накьм, чьмки хӧлам һаш пе тʼӧнә кӧ ахайе ԝи чь дькә. Мьн һун дост һʼәсаб кьрьн, чьмки һәр тьштед кӧ Мьн жь Баве Хԝә бьһистьн ԝәва данә әʼйанкьрьне.</verse>
			<verse number="16">Нә кӧ ԝә Әз бьжартьм, ле Мьн һун бьжартьн у кʼьфш кьрьн, ԝәки һун һәрʼьн бәр бьдьн у бәре ԝә бьминә. Һьнге һун чь кӧ пе наве Мьн жь Баве бьхԝазьн, Әԝе бьдә ԝә.</verse>
			<verse number="17">Әз тʼәмийа ве йәке дьдьм, кӧ һун һәвдӧ һʼьз бькьн.</verse>
			<verse number="18">Һәгәр дьнйа бьжәнә ԝә, бьзаньбьн кӧ бәри ԝә жәнийайә Мьн.</verse>
			<verse number="19">Һәгәр һун пʼара дьнйайе буна, дьнйайе йед хԝә һʼьз бькьра. Ле Мьн һун жь дьнйайе бьжартьнә, һун нә пʼара дьнйайе нә, ләма дьнйа дьжәнә ԝә.</verse>
			<verse number="20">Ԝе хәбәра кӧ Мьн ԝәрʼа готийә биньнә бира хԝә, кӧ: ‹Хӧлам нә сәр ахайе хԝәрʼа йә›. Һәгәр Әз зерандьмә, ԝе ԝә жи бьзериньн. Һәгәр готьна Мьн хԝәй кьрьнә, ԝе готьна ԝә жи хԝәй кьн.</verse>
			<verse number="21">Ле ван һʼәму тьшта бона наве Мьн ԝе биньнә сәре ԝә, чьмки Ԝи нас накьн, Йе кӧ Әз шандьмә.</verse>
			<verse number="22">Һәгәр Әз нәһатама у Мьн ԝанрʼа хәбәр нәда, гӧнед ԝане тʼӧнәбуна. Ле әԝ ньһа нькарьн щаба гӧнед хԝә бьдьн.</verse>
			<verse number="23">Әԝе кӧ дьжәнә Мьн, әԝ дьжәнә Баве Мьн жи.</verse>
			<verse number="24">Һәгәр Мьн нав ԝанда нәкьрана, әԝ кьред кӧ тʼӧ кәси нәкьрьнә, гӧнед ԝане тʼӧнәбуна. Ле ньһа дитьн, һьн жәнийанә Мьн, һьн жи Баве Мьн.</verse>
			<verse number="25">Ле бәле әв йәк бу, ԝәки әԝ готьна кӧ Ԛануна ԝанда һатийә ньвисаре бе сери: ‹Щики бадиһәԝа жәнийанә Мьн›.</verse>
			<verse number="26">Гава әԝ Пьштован бе, кʼижани Әзе жь Баве ԝәрʼа бьшиньм, әԝ Рʼӧһʼе кӧ ԝе рʼастийе ԝәрʼа гьли кә, Йе кӧ жь Баве дәрте, һьнге Әԝе бона Мьн шәʼдәтийе бьдә.</verse>
			<verse number="27">Һуне жи шәʼдәтийе бьдьн, чьмки сәре серида һун тʼәви Мьн бунә.</verse>
		</chapter>
		<chapter number="16">
			<verse number="1">Мьн әв йәкана ԝәрʼа готьн, ԝәки һун пʼьшк нәбьн.</verse>
			<verse number="2">Әԝе ԝә жь кʼьништа дәрхьнә дәрва. Ԝәхте жи бе, ԝәки кʼи кӧ ԝә бькӧжә жи, ԝе бьфькьрә йанчийә әԝ Хԝәдерʼа ԛӧльх дькә.</verse>
			<verse number="3">Ԝе ван тьшта бькьн, чьмки ԝана нә Бав нас кьр у нә жи Әз нас кьрьм.</verse>
			<verse number="4">Ле бәле Мьн әв йәкана ԝәрʼа готьн, ԝәки гава әԝ ԝәхт бе, һун биньнә бира хԝә кӧ Мьн әв йәкана ԝәрʼа готьнә. Мьн сәре серида әв тьшт ԝәрʼа нәготьн, чьмки Әз тʼәви ԝә бум.</verse>
			<verse number="5">Ле ньһа Әз дьчьмә щәм Йе кӧ Әз шандьмә у жь ԝә тʼӧ кәс жь Мьн напьрсә: ‹Те кʼӧда һәрʼи?›</verse>
			<verse number="6">Мьн кӧ әв йәкана ԝәрʼа готьн, ләма дьле ԝә кʼәсәрева тʼьжи буйә.</verse>
			<verse number="7">Ле бәле Әз рʼастийе ԝәрʼа дьбежьм, бона ԝә һе рʼьнд ә кӧ Әз һәрʼьм. Һәгәр Әз нәчьм, Пьштован ԝе нәйе щәм ԝә, ле һәгәр Әз һәрʼьм, Әзе Ԝи бьшиньмә щәм ԝә.</verse>
			<verse number="8">Гава Әԝ бе, Әԝе гӧнед мәрьвед дьне бьдә рʼуйе ԝан, һәԛи-нәһәԛийе ль бәр ԝан вәкә у диԝана Хԝәде ԝанва әʼйан кә.</verse>
			<verse number="9">Бона гӧна ԝе әʼйан кә, чьмки әԝана баԝәрийа хԝә Мьн найньн.</verse>
			<verse number="10">Бона һәԛи-нәһәԛийе ԝе әʼйан кә, чьмки Әз дьчьмә щәм Баве Хԝә у иди һуне Мьн нәбиньн.</verse>
			<verse number="11">Бона диԝана Хԝәде ԝе әʼйан кә, чьмки диԝана сәрԝере ве дьнйайе буйә.</verse>
			<verse number="12">Һе гәләк тьшт һәнә кӧ Әз ԝәрʼа бежьм, ле ньһа һун нькарьн ԝан бьбьн.</verse>
			<verse number="13">Ле гава әԝ Рʼӧһʼе Рʼастийе бе, Әԝе ԝә бәрбь тʼәмамийа рʼастийе бьбә. Чьмки Әԝе нә кӧ хԝәсәрихԝә хәбәр дә, ле чь кӧ бьбьһе, Әԝе ԝе йәке бежә у тьштед кӧ һе нәԛәԝьминә ԝе ԝәрʼа гьли кә.</verse>
			<verse number="14">Әԝе рʼумәта наве Мьн бьльнд кә, чьмки Әԝе жь Мьн бьстинә у ԝәрʼа гьли кә.</verse>
			<verse number="15">Һәр тьштед Баве кӧ һәнә әԝ йед Мьн ьн. Ләма Мьн гот, кӧ Рʼӧһʼе жь Мьн бьстинә у ԝәрʼа гьли кә.</verse>
			<verse number="16">Һьнәки шунда һуне Мьн нәбиньн у диса һьнәки шунда һуне Мьн бьбиньн».</verse>
			<verse number="17">Һьнге шагьртед Ԝи һьнәка һәвдӧрʼа готьн: «Әва чь готьн ә кӧ Әԝ мәрʼа дьбежә? ‹Һьнәки шунда һуне Мьн нәбиньн› у диса ‹һьнәки шунда һуне Мьн бьбиньн›. Дьбежә жи: ‹Чьмки Әз дьчьмә щәм Баве Хԝә›?»</verse>
			<verse number="18">У ԝана дьгот: «Әв ‹һьнәк ԝәхт› кӧ дьбежә, әԝ чь йә? Әм фәʼм накьн кӧ Әԝ чь дьхԝазә бежә».</verse>
			<verse number="19">Иса заньбу кӧ әԝ дьхԝазьн же бьпьрсьн, һьнге ԝанрʼа гот: «Һун бона ве готьна Мьн жь һәв дьпьрсьн, кӧ Мьн гот: ‹Һьнәки шунда һуне Мьн нәбиньн› у диса ‹һьнәки шунда һуне Мьн бьбиньн›?</verse>
			<verse number="20">Әз рʼаст бе хельф ԝәрʼа дьбежьм, һуне шин у гьри бьн, ле дьнйайе ша бә, һуне бәр хԝә кʼәвьн, ле бәрхԝәкʼәтьна ԝәйе бьбә шабун.</verse>
			<verse number="21">Гава жьнәк дькʼәвә бәр зарʼе, щәфе дькʼьшинә, чьмки сьһʼәта ԝе перʼа гьһиштийә. Ле гава зарʼ жерʼа дьбә, иди щәфа найе бире жь дәст ԝе шабуне, кӧ мәрик һатә дьне.</verse>
			<verse number="22">Рʼаст ә һун жи ньһа бәр хԝә дькʼәвьн, ле Әзе ԝә диса бьбиньм у дьле ԝәйе бь әшԛ у шабунева тʼьжи бә у тʼӧ кәсе ԝе шабуне жь ԝә нәстинә.</verse>
			<verse number="23">Әԝе рʼоже һуне жь Мьн тʼӧ тьшти нәпьрсьн. Әз рʼаст бе хельф ԝәрʼа дьбежьм, кӧ һун пе наве Мьн чь жь Баве бьхԝазьн, Әԝе бьдә ԝә.</verse>
			<verse number="24">Һʼәта ньһа ԝә пе наве Мьн тʼӧ тьшт нәхԝәстийә. Бьхԝазьн, һуне бьстиньн, ӧса ԝәки шабуна ԝә тʼәмам бә.</verse>
			<verse number="25">Мьн әв йәкана ԝәрʼа бь мәсәла готьн. Ԝәхте бе Әзе иди бь мәсәла ԝәрʼа хәбәр нәдьм, ле ашкәрә дәрһәԛа Баведа ԝәрʼа бежьм.</verse>
			<verse number="26">Ԝе рʼоже һуне пе наве Мьн бьхԝазьн. Әз ԝәрʼа набежьм кӧ Әзе бона ԝә һиви жь Баве бькьм.</verse>
			<verse number="27">Бав Хԝәха ԝә һʼьз дькә, чьмки ԝә Әз һʼьз кьрьмә у баԝәр кьрийә кӧ Әз жь щәм Хԝәде һатьмә.</verse>
			<verse number="28">Әз жь Баве ԛәтийам у һатьмә дьнйайе. Диса Әз дьнйайе дьһельм у дьчьмә щәм Баве».</verse>
			<verse number="29">Шагьртед Ԝи готьне: «Ва йә Тӧ ньһа ашкәрә хәбәр дьди, нә кӧ пе мәсәла.</verse>
			<verse number="30">Ньһа әм фәʼм дькьн, кӧ Тӧ һәр тьшти зани у нә һʼәԝщә йә кӧ жь Тә бьпьрсьн, Тӧ пешда щабе дьди. Бона ве йәке әм баԝәр дькьн, кӧ Тӧ жь щәм Хԝәде һатийи».</verse>
			<verse number="31">Иса ԝанрʼа гот: «Ньһа һун баԝәр дькьн?</verse>
			<verse number="32">Ва ԝәхте бе у һатийә жи, кӧ һуне бәла-бәлайи бьн, һәр кәсе һәрʼә щийе хԝә у Мьн тʼәне бьһелә. Ле Әз нә тʼәне мә, чьмки Бав тʼәви Мьн ә.</verse>
			<verse number="33">Мьн әв йәкана ԝәрʼа готьн, ԝәки пе Мьн һун хԝәйе әʼдьлайийе бьн. Һуне дьнйайеда тәнгасийе бьбиньн, ле мерхас бьн! Мьн дьнйа кьрә бьндәсте Хԝә».</verse>
		</chapter>
		<chapter number="17">
			<verse number="1">Чахе Иса әв йәкана готьн, бәре Хԝә әʼзменда кьр у гот: «Баво, ԝәхт перʼа гьһиштийә. Кӧрʼе Хԝә рʼумәт кә, ԝәки Кӧрʼ жи Тә рʼумәт кә.</verse>
			<verse number="2">Тә һʼӧкӧме ль сәр тʼәмамийа мәрьвайе да Ԝи, ԝәки жийина һʼәта-һʼәтайе бьдә һʼәмуйед кӧ Тә данә Ԝи.</verse>
			<verse number="3">Әв ә жийина һʼәта-һʼәтайе, ԝәки әԝ Тә нас кьн, чаԝа Хԝәдейе рʼасти бешьрики-беһәвал у ӧса жи Иса Мәсиһе кӧ Тә шандийә.</verse>
			<verse number="4">Мьн Тӧ ль сәр рʼуйе әʼрде рʼумәт кьри, әԝ шьхӧле Тә дабу Мьн кӧ Әз бькьм Мьн ани сери.</verse>
			<verse number="5">Баво, бь ԝе рʼумәта Мьнә кӧ һе бәри әʼфьрандьна дьнйайе ль щәм Тә һәбу ньһа Мьн рʼумәт кә ль бәр Хԝә.</verse>
			<verse number="6">Мьн Тӧ ԝан мәрьвава әʼйан кьри, йед кӧ Тә жь дьнйайе данә Мьн. Әԝ йед Тә бун, Тә әԝ данә Мьн у ԝана готьна Тә хԝәй кьр.</verse>
			<verse number="7">Ньһа әԝ иди заньн һәр тьштед кӧ Тә данә Мьн әԝ жь Тә нә.</verse>
			<verse number="8">Әԝ хәбәред кӧ Тә данә Мьн, Мьн жи данә ԝан у ԝана әԝ ԛәбул кьр, әԝе рʼастийе пе һʼәсийан, кӧ Әз жь Тә һатьмә у баԝәр кьрьн кӧ Тә Әз шандьмә.</verse>
			<verse number="9">Әз бона ԝан һиви дькьм. Нә кӧ бона дьнйайе һиви дькьм, ле бона йед кӧ Тә данә Мьн, чьмки әԝ йед Тә нә.</verse>
			<verse number="10">Чь кӧ йед Мьн ьн, әԝ йед Тә нә, чь кӧ йед Тә нә, әԝ йед Мьн ьн. У Әз бь ԝан рʼумәткьри мә.</verse>
			<verse number="11">Ньһа Әз темә щәм Тә, Әз иди нә дьнйайеда мә, ле әԝана дьнйайеда нә. Йа Баве Пироз! Пе ԝи наве Хԝәйи кӧ Тә дайә Мьн ван хԝәй кә, ԝәки бьбьн йәк, чаԝа Әз у Тӧ йәк ьн.</verse>
			<verse number="12">Гава Әз тʼәви ԝан бум, Мьн әԝ пе наве Тә хԝәй дькьрьн, пе ԝи наве кӧ Тә дайә Мьн, Мьн хԝәйити ль ԝан кьр. Жь ԝана тʼӧ кәс ӧнда нәбу, пештьри йе мьрьнерʼа дайи, ԝәки ньвисар бе сери.</verse>
			<verse number="13">Ле ньһа Әз темә щәм Тә у ван йәка дьнйайеда дьбежьм, ԝәки шабуна Мьн дьле ԝанда тʼәмам бә.</verse>
			<verse number="14">Мьн хәбәра Тә гиһандә ԝан у дьнйа жәнийа ԝан, чьмки әԝ нә жь дьнйайе нә, чаԝа кӧ Әз нә жь дьнйайе мә.</verse>
			<verse number="15">Әз һиви накьм кӧ Тӧ ԝана жь дьнйайе һьлди, ле ԝәки Тӧ ԝан жь йе Хьраб хԝәй ки.</verse>
			<verse number="16">Әԝ нә жь дьнйайе нә, чаԝа кӧ Әз нә жь дьнйайе мә.</verse>
			<verse number="17">Ԝан бь рʼастийа Хԝә бӧһӧрти-жьбарә кә. Хәбәра Тә рʼасти йә.</verse>
			<verse number="18">Чаԝа кӧ Тә Әз шандьмә дьнйайе, Мьн жи әԝ шандьнә дьнйайе.</verse>
			<verse number="19">Бона ԝан Әз Хԝә бӧһӧрти-жьбарә дькьм, ԝәки әԝ жи бь рʼастийе бӧһӧрти-жьбарә бьн.</verse>
			<verse number="20">Әз нә тʼәне бона ԝан һиви дькьм, ле бона ԝан жи, йед кӧ бь готьна ԝан ԝе баԝәрийа хԝә Мьн биньн,</verse>
			<verse number="21">ԝәки һʼәму жи бьбьнә йәк. Баво, чаԝа Тӧ нава Мьнда йи у Әз нава Тәда мә, ӧса жи бьра әԝ нава Мәда бьн, бь ви аԝайи дьнйайе баԝәр бькә, кӧ Тә Әз шандьмә.</verse>
			<verse number="22">Әԝ рʼумәта кӧ Тә да Мьн, Мьн да ԝан, ԝәки әԝ бьбьн йәк, чаԝа Әз у Тӧ йәк ьн:</verse>
			<verse number="23">Әз нава ԝанда, Тӧ жи нава Мьнда, ԝәки әԝ тʼьфаԛеда лап гьһишти бьн у дьнйа бьзаньбә кӧ Тә Әз шандьм у ӧса ԝан һʼьз дьки, чаԝа Мьн һʼьз дьки.</verse>
			<verse number="24">Йа Баво, Әз дьхԝазьм ԝәки йед кӧ Тә данә Мьн, Әз ль кʼӧ бьм, әԝ жи тʼәви Мьн бьн, ԝәки әԝ рʼумәта кӧ Тә дайә Мьн бьбиньн, чьмки һе бәри әʼфьрандьна дьнйайе Тә Әз һʼьз кьрьмә.</verse>
			<verse number="25">Йа Баве рʼаст! Дьнйа Тә нас накә, ле Әз Тә нас дькьм у әвана жи заньн ԝәки Тә Әз шандьмә.</verse>
			<verse number="26">Мьн Тӧ ԝанва дайи әʼйанкьрьне у Әзе һе бьдьмә әʼйанкьрьне, ԝәки әԝ һʼьзкьрьна кӧ Тә Әз пе һʼьз кьрьмә нава ԝанда бә у Әз жи нава ԝанда бьм».</verse>
		</chapter>
		<chapter number="18">
			<verse number="1">Пәй ве хәбәрданерʼа Иса тʼәви шагьртед Хԝә дәрбази ԝи алийе нәԝала Ԛьдроне бу. Ль ԝе дәре бахчәк һәбу, Иса шагьртед Хԝәва кʼәтьне.</verse>
			<verse number="2">Щьһуда жи йе кӧ ԝе нәмамийа Ԝи бькьра әԝ щи заньбу, чьмки Иса у шагьртед Хԝәва гәләк щара ль ԝе дәре дьщьвийан.</verse>
			<verse number="3">Аԝа Щьһуда кʼомәкә әскәра у нобәдара хԝәрʼа жь алийе ферьси у сәрәкед кʼаһинада һьлдабу, бь фәнәра, агьр у чʼәка һатә ԝи щийи.</verse>
			<verse number="4">Иса һәр тьшт заньбу кӧ ԝе чь бе сәре Ԝи, пешда чу у ԝанрʼа гот: «Һун ль кʼе дьгәрʼьн?»</verse>
			<verse number="5">Ԝана ле вәгәрʼанд у готьне: «Ль Исайе Ньсрәте!» Иса готә ԝан: «ӘЗ ЬМ». Щьһудайе кӧ нәмамийа Ԝи кьрьбу жи тʼәви ԝан бу.</verse>
			<verse number="6">Гава гот кӧ: «ӘЗ ЬМ!» сәр пьште чун у кʼәтьнә әʼрде.</verse>
			<verse number="7">Һьнге Иса диса жь ԝан пьрси: «Һун ль кʼе дьгәрʼьн?» Ԝан гот: «Исайе Ньсрәте».</verse>
			<verse number="8">Иса ль ԝан вәгәрʼанд у гот: «Мьн ԝәрʼа гот, кӧ Әз ьм. Аԝа һәгәр һун ль Мьн дьгәрʼьн, бьһельн бьра әвана һәрʼьн».</verse>
			<verse number="9">Әв йәк бу ԝәки әԝ хәбәра ԝийә кӧ бәре готьбу рʼаст дәре: «Әԝед кӧ Тә данә Мьн, Мьн жь ԝан тʼӧ кәс ӧнда нәкьр».</verse>
			<verse number="10">Һьнге Шьмһʼун-Пәтрус әԝ шуре кӧ перʼа бу кʼьшанд у авитә хӧламе сәрәккʼаһин у гӧһе ԝийи рʼасте пәканд. Наве ԝи хӧлами Малхо бу.</verse>
			<verse number="11">Иса Пәтрусрʼа гот: «Шур текә ԛаве! Әзе чаԝа ԝе кʼаса кӧ Баве дайә Мьн вәнәхԝьм?»</verse>
			<verse number="12">Пәй ве йәкерʼа кʼома әскәра у сәрдаре ԝан у нобәдаред щьһуйа Иса гьртьн у гьредан.</verse>
			<verse number="13">Пешийе Әԝ бьрьнә щәм Һәнане хәзуре Ԛәйафа. Ԛәйафа сәрәккʼаһине ԝе сале бу.</verse>
			<verse number="14">Әва әԝ Ԛәйафа бу, йе кӧ щьһу ширәт кьрьбун у готьбу: «Һе рʼьнд ә, бьра йәк бона щьмәʼте бьмьрә».</verse>
			<verse number="15">Шьмһʼун-Пәтрус у шагьртәки дьн пәй Иса дьчун. Әԝ шагьрт кӧ насе сәрәккʼаһин бу, тʼәви Иса кʼәтә һʼәԝша сәрәккʼаһин,</verse>
			<verse number="16">ле Пәтрус дәрва ль бәр дери сәкьни. Паше әԝ шагьрте насе сәрәккʼаһин дәркʼәт у тʼәви дәргәһване хәбәр да, Пәтрус бьрә һьндӧрʼ.</verse>
			<verse number="17">Һьнге ԝе щарийа дәргәһван жь Пәтрус пьрси: «Дьбә кӧ тӧ жи жь шагьртед Ви мәрьви йи?» Пәтрус готе: «На, әз ниньм».</verse>
			<verse number="18">Ԝи чахи, һәԝа кӧ сар бу, хӧлам у нобәдара пе кʼомьре агьр вехьстьбун, сәкьнибун у хԝә гәрм дькьрьн. Пәтрус жи ль щәм ԝан сәкьнибу, хԝә гәрм дькьр.</verse>
			<verse number="19">Һьнге сәрәккʼаһин жь Иса дәрһәԛа шагьртед Ԝи у һинкьрьна Ԝида пьрси.</verse>
			<verse number="20">Иса щаб да у гот: «Мьн дьнйайерʼа ашкәрә хәбәр дайә, һәр гав кʼьништада ӧса жи пʼарьстгәһеда, кʼидәре кӧ һʼәму щьһу дьщьвийан һин дькьрьн. Мьн тʼӧ тьшт дьзива нәготийә.</verse>
			<verse number="21">Тӧ чьма жь Мьн дьпьрси? Жь йед кӧ бьһистьнә бьпьрсә, кʼа Мьн ԝанрʼа чь готийә. Әԝ заньн Мьн чь готийә».</verse>
			<verse number="22">Гава Иса әв йәк гот, нобәдарәки ль ԝьр сәкьни шәмаԛәк ль Ԝи хьст у гот: «Тӧ чаԝа щаба сәрәккʼаһин дьди?»</verse>
			<verse number="23">Иса ле вәгәрʼанд у готе: «Һәгәр Мьн хьраб хәбәр да, хьрабийа Мьн бежә. Ле һәгәр Әз рʼаст дьбежьм, тӧ чьма Мьн дьхи?»</verse>
			<verse number="24">Һьнге Һәнан Әԝ гьредайи шандә щәм Ԛәйафайе сәрәккʼаһин.</verse>
			<verse number="25">Шьмһʼун-Пәтрус һе ль ԝьр сәкьни хԝә гәрм дькьр. Жь ԝи пьрсин: «Дьбә кӧ тӧ жи жь шагьртед Ԝи йи?» Әԝи инкʼар кьр у гот: «На, әз ниньм».</verse>
			<verse number="26">Хӧламәки сәрәккʼаһин, жь хԝәхатийа ԝи, йе кӧ Пәтрус гӧһе ԝи пәкандьбу, же пьрси: «Нә бахчәда мьн тӧ тʼәви Ԝи дити?»</verse>
			<verse number="27">Һьнге Пәтрус диса инкʼар кьр у ԝе дәме дик банг да.</verse>
			<verse number="28">Ԝи чахи Иса жь щәм Ԛәйафа бьрьнә ԛәсьра ԝәли. Сәре сьбәһе зу бу у щьһу нәкʼәтьнә ԛәсьре, ԝәки хԝә ль гора әʼдәтед шуштьн-вәшуштьне нәһʼәрʼьминьн, кӧ бькарьбьн хԝарьна Щәжьна Дәрбазбуне бьхԝьн.</verse>
			<verse number="29">Һьнге Пилато дәркʼәтә дәрва, һатә щәм ԝан у пьрси: «Һун Ви мәрьви чьда нәһәԛ дькьн?»</verse>
			<verse number="30">Ԝана ле вәгәрʼанд у готьне: «Һәгәр Әԝ нә йәки зӧлмкʼар буйа, мә Әԝ нәдьда дәсте тә».</verse>
			<verse number="31">Һьнге Пилато ԝанрʼа гот: «Һане һун хԝәха Ви бьбьн у ль анәгори ԛануна хԝә диԝана Ԝи бькьн». Щьһуйа ле вәгәрʼанд у готьне: «Изьна мә тʼӧнә кӧ әм тʼӧ кәси бькӧжьн».</verse>
			<verse number="32">Әв йәка бу, кӧ әԝ готьна Иса бе сери, кӧ дабу фәʼмкьрьне, Әԝе чаԝа бьмьрә.</verse>
			<verse number="33">Һьнге Пилато диса кʼәтә ԛәсьра ԝәли, гази Иса кьр у же пьрси: «Тӧ йи Пʼадше щьһуйа?»</verse>
			<verse number="34">Иса ле вәгәрʼанд у готе: «Тӧ ве йәке хԝәха дьбежи, йан һьнәкед дьн бона Мьн тәрʼа готьнә?»</verse>
			<verse number="35">Пилато гот: «Чьма әз щьһу мә? Мьләте Тә у сәрәкед кʼаһина Тӧ данә дәсте мьн. Тә чь кьрийә?»</verse>
			<verse number="36">Иса щаб да у гот: «Пʼадшатийа Мьн нә жь ве дьнйайе йә. Һәгәр пʼадшатийа Мьн жь ве дьнйайе буйа, бәрдәстийед Мьне шәрʼ кьрана кӧ Әз нәкʼәтама дәсте щьһуйа. Ле пʼадшатийа Мьн нә жь ве дьнйайе йә».</verse>
			<verse number="37">Һьнге Пилато жерʼа гот: «Ԝәки ӧса йә Тӧ пʼадша йи?» Иса щаб да у гот: «Тӧ хԝәха дьбежи Мьн кӧ: ‹Тӧ пʼадша йи›. Әз бона ве йәке бумә у бона ве йәке һатьмә дьнйайе, ԝәки бона рʼастийе шәʼдәтийе бьдьм. Һәр кәсе кӧ жь алийе рʼастийе йә, гӧһ дьдә дәнге Мьн».</verse>
			<verse number="38">Пилато же пьрси: «Рʼасти чь йә?» Пәй ве пьрсерʼа, Пилато диса дәркʼәтә дәрва щәм щьһуйа у ԝанрʼа гот: «Әз тʼӧ нәһәԛийе Вида набиньм.</verse>
			<verse number="39">Ле әв әʼдәте ԝә йә кӧ әз Щәжьна Дәрбазбунеда йәки гьрти бона ԝә бәрʼдьм. Һун дьхԝазьн кӧ әз бона ԝә Пʼадше щьһуйа бәрʼдьм?»</verse>
			<verse number="40">Һьнге ԝан һе кьрә ԛирʼин, готьн: «Нә кӧ Ви мәрьви, ле Барабас бәрʼдә!» Барабас жи ԛачахәк бу.</verse>
		</chapter>
		<chapter number="19">
			<verse number="1">Һьнге Пилато Иса бьр у да бәр ԛамчийа.</verse>
			<verse number="2">Әскәра жи тʼащәк жь стьрийа вәгьртьн у данә сәре Ԝи у чӧхәки ширк ль Ԝи кьрьн.</verse>
			<verse number="3">Ль бәр Ԝи дьсәкьнин у дьготьн: «Хԝәш бә, Пʼадше щьһуйа!» У шәмаԛ ль Ԝи дьхьстьн.</verse>
			<verse number="4">Пилато диса дәркʼәтә дәрва у ԝанрʼа гот: «Ва йә ньһа әз Ԝи тиньмә дәрва щәм ԝә, ԝәки һун бьзаньбьн кӧ мьн тʼӧ сущ Ԝида нәдитийә».</verse>
			<verse number="5">Һьнге Иса тʼаще стьри ль сери у чӧхе ширк ле дәркʼәтә дәрва. Пилато ԝанрʼа гот: «Ва йә Әԝ мәрьва!»</verse>
			<verse number="6">Гава сәрәкед кʼаһина у нобәдара Әԝ дит, кьрьнә ԛирʼин у готьн: «Ԝи хач кә, Ԝи хач кә!» Пилато ԝанрʼа гот: «Һун Ԝи бьбьн хач кьн. Әз хԝәха тʼӧ сущи Ԝида набиньм».</verse>
			<verse number="7">Щьһуйа ле вәгәрʼанд у готьне: «Ԛанунәкә мә һәйә у анәгори ԝе ԛануне гәрәке Әԝ бе кӧштьне, чьмки Ԝи Хԝә Кӧрʼе Хԝәде һʼәсаб кьр».</verse>
			<verse number="8">Гава Пилато әв йәк бьһист, һе тьрс кʼәтә сәр.</verse>
			<verse number="9">Әԝ диса чу һьндӧрʼе ԛәсьра ԝәли у Исарʼа гот: «Тӧ жь кʼӧ йи?» Ле Иса щаба ԝи нәда.</verse>
			<verse number="10">Пилато готә Ԝи: «Тӧ тʼәви мьн хәбәр нади? Тӧ ньзани кӧ һʼӧкӧме мьн һәйә әз Тә бәрʼдьм у һʼӧкӧме мьн һәйә Тә бьдьмә хачкьрьне?»</verse>
			<verse number="11">Иса ле вәгәрʼанд у готе: «Һәгәр жь жор тәрʼа нәһата дайине, тʼӧ һʼӧкӧме тә ԝе ль сәр Мьн тʼӧнәбуйа. Ләма гӧне ԝи, йе кӧ Әз дамә дәсте тә һе мәзьн ә».</verse>
			<verse number="12">Пәй ԝе йәкерʼа Пилато дькьр кӧ Иса бәрʼда, ле щьһуйа кьрә ԛирʼин у готьн: «Һәгәр тӧ Ви мәрьви бәрʼди, тӧ нә досте Ԛәйсәр и! Һәр кәсе кӧ хԝә пʼадша һʼәсаб дькә, әԝ нәйаре Ԛәйсәр ә!»</verse>
			<verse number="13">Гава Пилато әв йәк бьһист, Иса дәрхьстә дәрва у әԝ ль һәрәма диԝане рʼуньшт, ԝи щийе кӧ жерʼа дьготьн «Сәле Кәвьри», бь ибрани Габата.</verse>
			<verse number="14">Рʼожа тʼьвдарәккьрьна Щәжьна Дәрбазбуне бу, нивро незики сьһʼәта донздәһа Пилато щьһуйарʼа гот: «Ва йә Пʼадше ԝә!»</verse>
			<verse number="15">Ле ԝана кьрә ԛирʼин: «Ԝи бьбә, Ԝи бьбә! Ԝи хач кә!» Пилато ԝанрʼа гот: «Пʼадше ԝә хач кьм?» Сәрәкед кʼаһина ле вәгәрʼандьн: «Пештьри Ԛәйсәр пʼадшаки дьн бона мә тʼӧнә!»</verse>
			<verse number="16">Һьнге әԝи Иса да дәсте ԝан, ԝәки бе хачкьрьне. Ԝан Иса һьлда бьрьн.</verse>
			<verse number="17">Иса Хԝәха хаче Хԝә һьлда у дәркʼәтә ԝи щийе кӧ жерʼа дьбежьн «Щийе Ԛаф», бь ибрани «Голгота».</verse>
			<verse number="18">Ль ԝе дәре Әԝ тʼәви дӧ мәрьвед дьн хач кьрьн, һәр йәк ль кʼеләкәке, Иса нава ԝанда бу.</verse>
			<verse number="19">Пилато тʼәхтәк жи ньвиси у феза хаче хьст, кӧ аһа ньвисар бу: «ИСАЙЕ НЬСРӘТЕ, ПʼАДШЕ ЩЬҺУЙА».</verse>
			<verse number="20">Гәләк щьһуйа әв ньвисара сәр тʼәхтә хԝәндьн, чьмки әԝ щийе кӧ Иса ле һатьбу хачкьрьне незики бажер бу у бь ибрани, латини у йунани һатьбу ньвисаре.</verse>
			<verse number="21">Сәрәкед кʼаһинед щьһуйа Пилаторʼа готьн: «Нәньвисә ‹Пʼадше щьһуйа›! Ле бьньвисә кӧ ‹Ԝи гот: Әз Пʼадше щьһуйа мә›».</verse>
			<verse number="22">Пилато гот: «Мьн чь ньвиси, ньвиси».</verse>
			<verse number="23">Гава әскәра Иса хач кьрьн, кʼьнщед Ԝи һьлдан, кьрьнә чар пʼара, һәр йәкирʼа пʼарәк. Ле кʼьнща Ԝийә сәр жи һәбу, кӧ жь сери һʼәта бьни һунанди у бедьрун бу.</verse>
			<verse number="24">Һьнге һәвдӧрʼа готьн: «Ԝәрьн әм ви нәԛәлешьн, әм пʼәшк бавежьн, кʼа ԝе кʼерʼа бькʼәвә». Әв йәк бу, ԝәки ньвисар бе сери: «Кʼьнщед Мьн нав хԝәда пʼарәвәкьрьн у сәр пʼоте Мьн пʼәшк авитьн». Әскәра жи һәма әв йәк кьр.</verse>
			<verse number="25">Ль бәр хаче Иса дийа Ԝи, хатийа Ԝи, Мәрйәма жьна Клопас у Мәрйәма Мәждәлани сәкьни бун.</verse>
			<verse number="26">Иса кӧ дийа Хԝә у әԝ шагьрте кӧ Ԝи же һʼьз дькьр ль ԝе дәре сәкьни дитьн, дийа Хԝәрʼа гот: «Әʼвде! Ва йә кӧрʼе тә!»</verse>
			<verse number="27">Паше готә шагьрт: «Ва йә дийа тә!» Жь һьнгева әви шагьрти әԝ бьрә мала хԝә.</verse>
			<verse number="28">Пәй ве йәкерʼа Иса заньбу һәр тьштед кӧ ԝе бьбуна иди ԛәԝьмин, һьнге Ԝи гот: «Әз тʼи мә», ԝәки ньвисар бе сери.</verse>
			<verse number="29">Ль ԝьр фьраԛәкә сьркева дагьрти һәбу. Ԝана луфька бәʼре сьркеда кьр, сәре дарька зохева данин у дьрежи бәр дәве Ԝи кьрьн.</verse>
			<verse number="30">Гава кӧ Иса сьркә вәхԝар, гот: «Тʼәмам ԛәԝьми!» Сәре Хԝә бәржер кьр у рʼӧһʼе Хԝә да.</verse>
			<verse number="31">Әв йәк кӧ рʼожа тʼьвдарәккьрьнеда ԛәԝьми, щьһуйа нәдьхԝәст ԝәки щьнйаз ль сәр хаче бьмана, чьмки әԝ шәми бона ԝана рʼожәкә гәләк әʼзиз бу. Ԝана жь Пилато һиви кьр, ԝәки һәстуйед рʼәʼнед хачбуйийа бенә шкенандьне у жь ԝьр бенә һьлдане.</verse>
			<verse number="32">Һьнге әскәр һатьн, пешийе һәстуйед рʼәʼнед йәки шкенандьн у пәйрʼа рʼәʼнед йе дьн, кӧ тʼәви ԝи һатьбу хачкьрьне.</verse>
			<verse number="33">Ле гава кӧ әԝ незики Иса бун у дитьн кӧ Әԝ иди мьрийә, ԝана һәстуйед рʼәʼнед Ԝи нәшкенандьн.</verse>
			<verse number="34">Ле диса жь әскәра йәки рʼьм нәкʼса Ԝирʼа кьр у перʼа-перʼа ав у хуне авит.</verse>
			<verse number="35">Йе кӧ әв йәк дит шәʼдәти да, ԝәки һун жи баԝәр бькьн. Шәʼдәтийа ԝи рʼаст ә у әԝ занә кӧ рʼастийе дьбежә.</verse>
			<verse number="36">Әв йәка ԛәԝьми, ԝәки әԝ ньвисар бе сери: «Тʼӧ һәстуйе Ԝи ԝе нәйе шкенандьне».</verse>
			<verse number="37">Ньвисарәкә дьн жи аһа дьбежә: «Әԝе ль Ԝи бьньһерʼьн, нәкʼса кʼижани ԛӧл кьрьн».</verse>
			<verse number="38">Пәй ве йәкерʼа, Усьве жь Аримәтйайе кӧ шагьрте Иса бу, ле жь тьрса щьһуйа хԝә әʼйан нәдькьр, һиви жь Пилато кьр кӧ щьнйазе Иса жь хаче пәйа кә у Пилато изьн дайе. Һьнге әԝ чу щьнйазе Иса жь хаче пәйа кьр.</verse>
			<verse number="39">Никодемо жи тʼәви ԝи һат, йе кӧ пешда шәв һатьбу щәм Иса, незики си килограм уд у зьмьр тʼәвһәвкьри ани.</verse>
			<verse number="40">Щьнйазе Иса һьлдан, ль анәгори әʼдәте дәфьнкьрьна щьһуйа, бьһарәт ле дан у Әԝ ԛәдәке кʼьтанида кʼәфән кьрьн.</verse>
			<verse number="41">Ль ԝи щийе кӧ Иса ле һатьбу хачкьрьне бахчәк һәбу у ԝи бахчәйида жи тʼьрбәкә ну һәбу кӧ һе тʼӧ кәс теда нәһатьбу данине.</verse>
			<verse number="42">Иса кьрьнә ԝе тʼьрбе, чьмки рʼожа тʼьвдарәккьрьна щьһуйа бу, тʼьрб жи незик бу.</verse>
		</chapter>
		<chapter number="20">
			<verse number="1">Рʼожа йәкшәме, ԛәрәбәрбанга сьбәһе зу, Мәрйәма Мәждәлани чу сәр тʼьрбе. Дина хԝә дайе, ԝе кәвьр жь бәр дәре тʼьрбе ԝеда кьри йә.</verse>
			<verse number="2">Дәстхԝәда рʼәви чу щәм Шьмһʼун-Пәтрус у ԝи шагьрте дьн, йе кӧ Иса же һʼьз дькьр у ԝанрʼа гот: «Хӧдан жь тʼьрбе дәрхьстьнә у әм ньзаньн кӧ Әԝ данинә кʼӧ дәре!»</verse>
			<verse number="3">Һәма һьнге Пәтрус у шагьрте дьн дәркʼәтьнә дәрва у бәрбь тʼьрбе чун.</verse>
			<verse number="4">Һәр дӧ жи һәврʼа дьрʼәвийан, ле шагьрте дьн жь Пәтрус зутьр дьрʼәвийа у әԝ пешийа ԝи гьһиштә сәр тʼьрбе.</verse>
			<verse number="5">Ԝи хԝә ԛуз кьр у дина хԝә дайе, ԝе кʼәфән ль ԝьр ә, ле хԝәха нәкʼәтә һьндӧрʼ.</verse>
			<verse number="6">Һьнге Шьмһʼун-Пәтрус кӧ пәй ԝи дьһат гьһиште, кʼәтә һьндӧрʼе тʼьрбе, дина хԝә дайе, ԝе кʼәфән ль ԝьр ә</verse>
			<verse number="7">у дәстмала сери нә тʼәви кʼәфән бу, ле ԛаткьри алики дани бу.</verse>
			<verse number="8">Паше шагьрте дьн жи кʼәтә һьндӧрʼ, йе кӧ пешийе гьһиштьбу сәр тʼьрбе. Әԝи дит у баԝәр кьр.</verse>
			<verse number="9">Ԝан һе ньвисар фәʼм нәкьрьбу, кӧ гәрәке Иса жь мьрьне рʼабуйа.</verse>
			<verse number="10">Пәй ве йәкерʼа шагьрт вәгәрʼийанә щийед хԝә.</verse>
			<verse number="11">Ле Мәрйәм жь тʼьрбе дәр сәкьнибу у дьгьрийа. Ԝе бь гьри хԝә ԛуз кьр у ль һьндӧрʼе тʼьрбе ньһерʼи,</verse>
			<verse number="12">һьнге дина хԝә дайе, ԝе дӧ мьлйакʼәтед кʼьнщсьпи, ль ԝи щийе кӧ щьнйазе Иса ле данибу рʼуньштьнә, йәк бәрсәрийе у йе дьн бьнпʼийе.</verse>
			<verse number="13">Мьлйакʼәта ԝерʼа гот: «Әʼвде! Тӧ чьма дьгьрийи?» Мәрйәме гот: «Хӧдане мьн һьлданә у әз ньзаньм Әԝ данинә кʼӧ дәре».</verse>
			<verse number="14">Гава әԝе әв йәк гот, ль пьшт хԝәва вәгәрʼийа у дит кӧ Иса ль ԝе дәре сәкьнийә, ле ԝе ньзаньбу кӧ әԝ Иса йә.</verse>
			<verse number="15">Иса готә ԝе: «Әʼвде, тӧ чьма дьгьрийи? Тӧ ль кʼе дьгәрʼи?» Мәрйәме тʼьре ԛәй әԝ рʼәзван ә, әԝе готе: «Әз хӧлам, һәгәр тә Әԝ һьлдайә, мьнрʼа бежә тә Әԝ данийә кʼӧ дәре, ԝәки әз Ԝи жь ԝе дәре һьлдьм».</verse>
			<verse number="16">Иса готе: «Мәрйәм!» Мәрйәме бәре хԝә да Ԝи у бь ибрани готе: «Рʼаббони!» кӧ те фәʼмкьрьне: «Дәрсдар».</verse>
			<verse number="17">Иса готә ԝе: «Мьн нәгьрә, чьмки Әз һе рʼанәбумә щәм Баве. Ле һәрʼә щәм бьред Мьн у ԝанрʼа бежә. ‹Әзе рʼабьмә щәм Баве Хԝә у щәм Баве ԝә, щәм Хԝәдейе Хԝә у щәм Хԝәдейе ԝә›».</verse>
			<verse number="18">Мәрйәма Мәждәлани чу щәм шагьрта у ԝанрʼа гот: «Мьн Хӧдан дит» у тьштед кӧ Иса ԝерʼа готьбу ԝанрʼа гьли кьр.</verse>
			<verse number="19">Хут ԝе еваре, рʼожа йәкшәме, гава шагьрт щьвийайи бун, жь тьрса щьһуйа жи дәри ль сәр ԝан дадайи бун, һьнге Иса һат нава ԝанда сәкьни у ԝанрʼа гот: «Әʼдьлайи ԝәрʼа».</verse>
			<verse number="20">Әв тьшт гот, дәст у нәкʼса Хԝә нишани ԝан кьрьн. Һьнге шагьрт гәләки ша бун, гава кӧ Хӧдан дитьн.</verse>
			<verse number="21">Паше Иса диса ԝанрʼа гот: «Әʼдьлайи ԝәрʼа. Чаԝа кӧ Баве Әз шандьм, ӧса жи Әз ԝә дьшиньм».</verse>
			<verse number="22">Әв йәк кӧ гот, пʼьфи сәр ԝан кьр у ԝанрʼа гот: «Һане Рʼӧһʼе Пироз бьстиньн.</verse>
			<verse number="23">Һун гӧнед кʼе бьбахшиньн, әԝе бенә бахшандьне, гӧнед кʼе нәбахшиньн, әԝе нәйнә бахшандьне».</verse>
			<verse number="24">Тʼумайе йәки жь һәр донздәһа, кӧ жерʼа «Һәвал-щеԝи» дьготьн, нә тʼәви ԝан бу гава кӧ Иса һат.</verse>
			<verse number="25">Һьнге шагьртед майин ԝирʼа готьн: «Мә Хӧдан дит». Әԝи ԝанрʼа гот: «Һʼәта кӧ әз дәԝса мьха дәстед Ԝида нәбиньм, тʼьлийа хԝә нәдьмә сәр дәԝса мьха у дәсте хԝә жи нәкьмә нәкʼса Ԝи, әз тʼӧ щар баԝәр накьм».</verse>
			<verse number="26">Пәй һʼәйшт рʼожарʼа, шагьртед Иса диса малда бун у Тʼума жи тʼәви ԝан бу. Дәри дадайи бун, ле Иса һат, нава ԝанда сәкьни у гот: «Әʼдьлайи ԝәрʼа».</verse>
			<verse number="27">Паше Тʼумарʼа гот: «Тʼьлийа хԝә бинә вьр у дәстед Мьн бьньһерʼә, дәсте хԝә жи бинә у бькә нәкʼса Мьн. Нәбаԝәрийе нәкә, ле баԝәр бькә!»</verse>
			<verse number="28">Тʼума ле вәгәрʼанд у готе: «Хӧдане мьн у Хԝәдейе мьн!»</verse>
			<verse number="29">Иса готә ԝи: «Тә Әз дитьм ләма баԝәр кьр? Хԝәзи ль ԝан, йед кӧ нәдитьнә, ле баԝәр дькьн!»</verse>
			<verse number="30">Иса ль бәр шагьртед Хԝә һе гәләк нишанед дьн жи кьрьн, кӧ ве кʼьтебеда нәһатьнә ньвисаре.</verse>
			<verse number="31">Ле бәле әв һатьнә ньвисаре, ԝәки һун баԝәр бькьн, кӧ Иса йә Мәсиһ, Кӧрʼе Хԝәде у бь ве баԝәрийа пе наве Ԝи жийина ԝә һәбә.</verse>
		</chapter>
		<chapter number="21">
			<verse number="1">Пәй ве йәкерʼа Иса диса Хԝә ль дәве гола Тәбәрийайе нишани шагьртед Хԝә кьр. Әԝ бь ви аԝайи ԛәԝьми:</verse>
			<verse number="2">Шьмһʼун-Пәтрус, Тʼумайе кӧ жерʼа дьготьн «Һәвал-щеԝи», Натанйеле жь Ԛанайа Щәлиле, кӧрʼед Зәбәди у дӧ шагьртед Исайә дьн һәврʼа бун.</verse>
			<verse number="3">Шьмһʼун-Пәтрус ԝанрʼа гот: «Әз дьчьм кӧ мәʼсийа бьгьрьм». Ԝана ԝирʼа гот: «Әм жи тʼәви тә тен». Һьнге әԝ рʼабун чун кʼәтьнә ԛәйькәке, ле ԝе шәве тʼӧ тьшт нәгьртьн.</verse>
			<verse number="4">Сьбәһ сафи бу, Иса ль дәве голе сәкьни, ле шагьрта ньзаньбу кӧ Әԝ Иса йә.</verse>
			<verse number="5">Һьнге Иса готә ԝан: «Лаԝькно! Ԝә тьшт нәгьртийә?» Ԝана ле вәгәрʼанд у готьне: «На».</verse>
			<verse number="6">Әԝи готә ԝан: «Тʼорʼе бавежьнә алийе ԛәйькейи рʼасте һуне бьгьрьн». Ԝана жи тʼорʼ авите у жь дәст гәләкбуна мәʼсийа нькарьбун кӧ тʼорʼ бькʼьшандана.</verse>
			<verse number="7">Һьнге ԝи шагьрте кӧ Иса же һʼьз дькьр Пәтрусрʼа гот: «Әԝ Хӧдан ә!» Гава Шьмһʼун-Пәтрус бьһист кӧ әԝ Хӧдан ә, кʼьнща хԝә авитә сәр хԝә, чьмки әԝ тәʼзи бу у хԝә авитә голе.</verse>
			<verse number="8">Ле шагьртед майин тʼорʼ мәʼсийава кʼьшандьн у пе ԛәйьке гьһиштьнә бәже, чьмки әԝ нә дур бун, ле ԛаси сәд метьри дури бәже бун.</verse>
			<verse number="9">Гава әԝ дәркʼәтьнә бәже, ԝьр агьре жь кʼомьре вехьсти дитьн, мәʼси ль сәр у нан жи ль бәр.</verse>
			<verse number="10">Иса ԝанрʼа гот: «Һьнәк жь ԝан мәʼсийед кӧ ԝә һежа гьртьнә биньн».</verse>
			<verse number="11">Шьмһʼун-Пәтрус жи кʼәтә ԛәйьке у тʼорʼ кʼьшандә бәже, йа кӧ сәд пенщи се мәʼсийед гьр теда бун. Һаԛас гәләк бун жи, ле диса тʼорʼ нәԛәльши.</verse>
			<verse number="12">Иса ԝанрʼа гот: «Ԝәрьн тәʼште бьхԝьн». Жь шагьрта тʼӧ кәси жи тӧрӧш нәкьр кӧ же бьпьрсийа: «Тӧ кʼи йи?» Чьмки ԝана заньбу кӧ Әԝ Хӧдан ә.</verse>
			<verse number="13">Һьнге Иса незик бу, әԝ нан һьлда да ԝан у ӧса жи мәʼси.</verse>
			<verse number="14">Әва иди щара сьсийа бу кӧ Иса пәй мьрьн-рʼабуна Хԝәрʼа шагьртед Хԝәва хӧйа бу.</verse>
			<verse number="15">Гава ԝан тәʼште хԝар, Иса жь Шьмһʼун-Пәтрус пьрси: «Шьмһʼуне кӧрʼе Йуһʼәнна, тӧ Мьн гәләки һʼьз дьки, йан әԝ Мьн гәләки һʼьз дькьн? » Пәтрус жерʼа гот: «Бәле Хӧдан, Тӧ зани кӧ әз Тә һʼьз дькьм». Иса ԝирʼа гот: «Бәрхед Мьн бьчʼеринә».</verse>
			<verse number="16">Иса щара дӧда ԝирʼа гот: «Шьмһʼуне кӧрʼе Йуһʼәнна, тӧ Мьн һʼьз дьки?» Әԝи гот: «Бәле Хӧдан, Тӧ зани әз Тә һʼьз дькьм». Иса жерʼа гот: «Шьвантийе пәзед Мьн бькә».</verse>
			<verse number="17">Иса щара сьсейа жь Пәтрус пьрси: «Шьмһʼуне кӧрʼе Йуһʼәнна, тӧ Мьн һʼьз дьки?» Һьнге дьле Пәтрус ешийа кӧ Ԝи се щара ԝирʼа гот: «Тӧ Мьн һʼьз дьки?» у гот: «Хӧдан, Тӧ һәр тьшти зани, Тӧ зани кӧ әз Тә һʼьз дькьм». Иса ԝирʼа гот: «Пәзед Мьн бьчʼеринә.</verse>
			<verse number="18">Әз рʼаст бе хельф тәрʼа дьбежьм, гава кӧ тӧ хорт буйи, тә хԝәха ԛайиша хԝә гьредьда у кʼӧда тә дьхԝәст дьчуйи. Ле гава кӧ тӧ кал би, те дәстед хԝә бьльнд ки у йәки дьне пьшта тә гьредә у тә бьбә ԝи щийе кӧ тӧ нахԝази һәрʼейи».</verse>
			<verse number="19">Ԝи әв йәк гот, да әʼйанкьрьне кӧ әԝе бь чь щурʼә мьрьне рʼумәте бьдә Хԝәде. Пәй ве йәкерʼа Ԝи Пәтрусрʼа гот: «Пәй Мьн ԝәрә».</verse>
			<verse number="20">Пәтрус пьшт хԝәва зьвьрʼи, дит әԝ шагьрте кӧ Иса же һʼьз дькә пәй ԝан те. Әва әԝ шагьрт бу, йе кӧ шива евареда хԝә авитьбу һʼәмеза Иса у готьбу: «Хӧдан әԝ кʼи йә, кӧ ԝе нәмамийа Тә бькә?»</verse>
			<verse number="21">Пәтрус гава әԝ дит, жь Иса пьрси: «Хӧдан, ле ижар әве чаԝа бә?»</verse>
			<verse number="22">Иса ԝирʼа гот: «Һәгәр Әз бьхԝазьм кӧ әԝ бьминә һʼәта Әз бем, чи тәрʼа йә? Тӧ пәй Мьн ԝәрә!»</verse>
			<verse number="23">Әва готьна нава хушк-бьрада бәла бу, йане әԝ шагьрте нәмьрә. Ле бәле Иса бона ԝи нәготьбу, кӧ әԝ намьрә, ле готьбу: «Һәгәр Әз бьхԝазьм кӧ әԝ бьминә һʼәта Әз бем, чи тәрʼа йә?»</verse>
			<verse number="24">Әва әԝ шагьрт ә, йе кӧ бона ван йәка шәʼдәтийе дьдә, ӧса жи әв йәк ньвисин. Әм заньн кӧ шәʼдәтийа ԝи рʼаст ә.</verse>
			<verse number="25">Һе гәләк кьред дьн жи һәнә, йед кӧ Иса кьрьнә. Һәгәр әԝ бь һур-гьли бьһатана ньвисаре, бь тʼәхмина мьн, әԝ кʼьтебед ньвисар ԝе дьнйайеда щи нәбуна.</verse>
		</chapter>
	</book>
	<book number="44">
		<chapter number="1">
			<verse number="1">Тʼейофилойе хԝәйиԛәдьр, мьн кʼьтеба хԝәйә пешьнда дәрһәԛа ԝан һʼәму тьштада ньвиси, чь кӧ Иса кьр у һин кьр, жь серида</verse>
			<verse number="2">һʼәта ԝе рʼожа кӧ бәрбь әʼзмен һатә һьлатьне. Ле һе бәри әʼзмен һьлатьне Әԝи бь Рʼӧһʼе Пироз тʼәми ль шандийед Хԝәйә бьжарти кьр.</verse>
			<verse number="3">Пәй ԝан щәфайед Хԝәрʼа Әԝи гәләк щара Хԝә нишани ԝан дьда, рʼаст дьда избаткьрьне кӧ Әԝ сах ә. Навбәра чьл рʼожида ԝанва хӧйа дьбу у дәрһәԛа Пʼадшатийа Хԝәдеда ԝанарʼа хәбәр дьда.</verse>
			<verse number="4">Щарәке гава Әԝи тʼәви ԝан нан дьхԝар, тʼәми да ԝан у гот: «Жь Оршәлиме дәрнәкʼәвьн, ле бәле һивийа созе Баве бьсәкьньн, бона кʼижани ԝә жь Мьн бьһист.</verse>
			<verse number="5">Йуһʼәнна бь аве ньхӧманд, ле һуне чәнд рʼожа шунда бь Рʼӧһʼе Пироз бенә ньхӧмандьне».</verse>
			<verse number="6">Гава шагьрт һәврʼа щики бун, жь Иса пьрсин у готьне: «Хӧдан, ви зәманида Те Пʼадшатийа Исраеле ль ԝан вәгәрʼини?»</verse>
			<verse number="7">Әԝи ль ԝан вәгәрʼанд у гот: «Әԝ нә ише ԝә йә кӧ һун ԝан ԝәхт у зәмана бьзаньбьн йед кӧ Баве бь һʼӧкӧме Хԝә кʼьфш кьрьнә.</verse>
			<verse number="8">Ле гава Рʼӧһʼе Пироз бе сәр ԝә, һуне ԛәԝате бьстиньн у жь Оршәлимеда гьрти тʼәмамийа Щьһустане, Самәрйайе у һʼәта сәре дьне жи бьбьнә шәʼдед Мьн».</verse>
			<verse number="9">Гава әв йәк гот, бәр чʼәʼве ԝан бәрбь әʼзмен һатә һьлатьне у әʼԝрәки жь бәр чʼәʼве ԝан Әԝ вәшарт.</verse>
			<verse number="10">Әԝ һе зурʼ бьбун ль чуйина Ԝийә әʼзмен дьньһерʼин, ва дӧ мәрьвед кʼьнщсьпи щәм ԝан сәкьнин</verse>
			<verse number="11">у готьн: «Гәли щәлилийа! Һун чьма ӧса сәкьни нә у ль әʼзмен дьньһерʼьн? Әԝ Исайе кӧ жь нав ԝә һатә һьлатьне, ԝе ӧса жи бе, чаԝа ԝә дит Әԝ чу әʼзмен».</verse>
			<verse number="12">Һьнге әԝана жь чʼийайе Зәйтʼуне вәгәрʼийанә Оршәлиме, кӧ рʼийа рʼожәкә шәмийе дури Оршәлиме бу.</verse>
			<verse number="13">Гава һатьнә бажер, чунә ода мәзьнә жорьн, әԝ щийе кӧ Пәтрус у Йуһʼәнна, Аԛуб, Әндраԝьс, Филипо, Тʼума, Бәртоломәйо, Мәтта, Аԛубе Һалфаԝо, Шьмһʼуне ԝәлатпʼарьст у Щьһудайе Аԛуб теда дьман.</verse>
			<verse number="14">Ван һʼәмуйа һәр гав һәврʼа тʼәви кʼӧлфәта у Мәрйәма дийа Иса у бьрайед Ԝи дӧа дькьрьн.</verse>
			<verse number="15">Ԝан рʼожада Пәтрус нава баԝәрмәндада рʼабу, (кӧ ль ԝьр ԛаси сәд бист мәрьви бун) у гот:</verse>
			<verse number="16">«Гәли бьра! Гәрәке әв ньвисара бьһата сери, чаԝа кӧ бәри ве йәке Рʼӧһʼе Пироз бь дәве Даԝьд бона Щьһуда готьбу, кӧ әԝ бу рʼебәре ԝан, йед кӧ Иса гьртьн.</verse>
			<verse number="17">Әԝ тʼәви мә нав һʼәсабе мәда бу у пʼара ԝи жи нава ви ԛӧльхида бу».</verse>
			<verse number="18">(Әԝи бь һәԛе кьре хԝәйи нәһәԛ әʼрдәк станд у ль ԝьр сәр сери кʼәт, зьк ле ԛәльши дьл-һʼьнаве ԝи һʼәму рʼьжийан.</verse>
			<verse number="19">Әва йәка һʼәму бьнәлийед Оршәлимева әʼйан бу, һʼәта бь зьмане хԝә жи ԝи әʼрдирʼа Һәԛьлдьма готьн, аԝа готи «Әʼрде хуне».)</verse>
			<verse number="20">Пәтрус думайи кьр гот: «Чаԝа кʼьтеба Зәбурада жи ньвисар ә: ‹Дә бьра мала ԝи хьрабә бә, кәсәк теда нәминә› у: ‹Дә бьра ԛӧльхе ԝийи сәрԝертийе йәки дьн бьстинә›.</verse>
			<verse number="21">Аԝа гәрәке йәк жь ԝан мера бә, кʼижан кӧ тʼәмамийа ԝи ԝәхти тʼәви мә бунә гава Хӧдан Иса тʼәви мә дьчу дьһат,</verse>
			<verse number="22">жь ньхӧмандьна Йуһʼәннада гьрти һʼәта ԝе рʼожа кӧ Әԝ жь нав мә бәрбь әʼзмен һатә һьлатьне. Әԝ гәрәке тʼәви мә бьбә шәʼде рʼабуна Ԝийә жь мьрьне».</verse>
			<verse number="23">Дӧ мәри данә сәкьнандьне, йәк Усьве кӧ жерʼа Барсабо дьготьн (кӧ наве ԝи данибун Йусто) у йе дьн Матийо.</verse>
			<verse number="24">Дӧа кьрьн у готьн: «Хӧдан, Тӧ кӧ дьле һәр кәси зани, жь ван һәр дӧйа кʼижани кӧ Тӧ дьбьжери бьдә кʼьфше,</verse>
			<verse number="25">ԝәки әви ԛӧльхе шандитийе бьстинә, жь кʼижани Щьһуда же кʼәт кӧ һәрʼә щийе хԝә».</verse>
			<verse number="26">Пʼәшк сәр ԝан авитьн, пʼара Матийо кʼәт у әԝ сәр һʼәсабе йанздәһ шандийада зедә бу.</verse>
		</chapter>
		<chapter number="2">
			<verse number="1">Гава Рʼожа Пенщийә һʼәсаб һат, һʼәму жи һәврʼа щики бун.</verse>
			<verse number="2">Ньшкева жь әʼзмен мина дәнге байе ԛайим дәнгәк һат у тʼәмамийа ԝе мала кӧ теда рʼуньштьбун тʼьжи кьр.</verse>
			<verse number="3">Һьнге зьманед мина алава егьр ԝанва хӧйа бун у ль сәр һәр йәки жь ԝан данин.</verse>
			<verse number="4">Һʼәму бь Рʼӧһʼе Пироз тʼьжи бун у дәстпекьрьн зьманед майин хәбәр дан, чаԝа кӧ Рʼӧһʼе Пироз әԝ дьданә хәбәрдане.</verse>
			<verse number="5">Ԝи чахи Оршәлимеда щьһуйед хԝәдехоф дьман, әԝ жь нав һʼәму мьләтед бьн пʼәрʼе әʼзменда һатьбун.</verse>
			<verse number="6">Гава әԝ дәнг һат, щьмәʼтәкә гьран щьвийа у тʼәвиһәв бу, чьмки дьбьһистьн кӧ әԝана бь зьманед ԝан һәр йәки хәбәр дьдан</verse>
			<verse number="7">у һʼәйр-һʼӧжмәкʼар, зәндәгьрти майи дьготьн: «Әв һʼәмуйед кӧ хәбәр дьдьн нә жь Щәлиле нә?</verse>
			<verse number="8">Ле чаԝа жь мә һәр йәк ԝи зьмани дьбьһе, йе кӧ әм навда дьне кʼәтьнә?</verse>
			<verse number="9">Партойи, мәди, әʼлами, бьнәлийед Мәсопотамйайе, Щьһустане, Кәпәдокйайе, Понтосе, Асйайе,</verse>
			<verse number="10">Фьригйайе, Памфилйайе, Мьсьре у йед ль алийе Либйайа незики Курене у ӧса жи йед хәрибә жь Рʼоме һати,</verse>
			<verse number="11">щьһу у нәщьһуйед кӧ һатьнә сәр баԝәрийа щьһуйа, ӧса жи кьрети у әʼрәб. Әм дьбьһен кӧ әвана бь зьмане мә кьред Хԝәдейә мәзьн дьбежьн».</verse>
			<verse number="12">Һʼәмуйа һʼәйр-һʼӧжмәкʼар шашмайи һәвдӧрʼа дьготьн: «Әв чь һʼәԝал ә?»</verse>
			<verse number="13">Ле һьнәка жи ԛәрфе хԝә дькьрьн у дьготьн: «Пе шәрава ну сәрхԝәш бунә».</verse>
			<verse number="14">Һьнге Пәтрус тʼәви һәр йанздәһа рʼабу дәнге хԝә һьлда у щьмәʼтерʼа гот: «Гәли щьһуйа у һʼәмуйед кӧ Оршәлимеда дьминьн! Бьра әв йәка ԝәва әʼйан бә у гӧһ бьдьнә хәбәред мьн.</verse>
			<verse number="15">Әвана нә сәрхԝәш ьн, чаԝа кӧ һун дьфькьрьн, һе сьбәһ зу сьһʼәт нәһә йә.</verse>
			<verse number="16">Ле әва әԝ йәк ә, чь кӧ Йоел пʼехәмбәр готийә:</verse>
			<verse number="17">‹Рʼожед ахьрийеда Хԝәде дьбежә ԝе аһа бә: Әзе жь Рʼӧһʼе Хԝә сәр һʼәму мәрьвада бьбариньм, кӧрʼ у ԛизед ԝәйе пʼехәмбәртийе бькьн, щаһьлед ԝәйе дитьнока бьбиньн у кал-пиред ԝәйе жи хәԝна.</verse>
			<verse number="18">Бәле, Әзе ԝан рʼожада Рʼӧһʼе Хԝә сәр хӧлам у щарийед Хԝәда жи бьбариньм у ԝе пʼехәмбәртийе бькьн.</verse>
			<verse number="19">Жор ль әʼзмен тьштед әʼщебмайи бьдьмә кʼьфше у жер сәр әʼрде жи нишана, хун у агьр, ду у духан.</verse>
			<verse number="20">Рʼойе бьԛарә у һиве жи сор бә мина хуне, һе бәри һатьна Рʼожа Хӧданә мәзьн у навә нишан.</verse>
			<verse number="21">У ԝе ӧса бә, һәр кәсе кӧ гази наве Хӧдан кә ԝе хьлаз бә›.</verse>
			<verse number="22">Гәли исраелийа, ван хәбәра бьбьһен! Исайе Ньсрәте, мәрьвәки кӧ жь алийе Хԝәдеда кʼьфшкьри бу, Хԝәде пе Ԝи нава ԝәда нишан, кʼәрәмәт у кьред ԛәԝат кьрьн, чаԝа кӧ һун хԝәха жи заньн.</verse>
			<verse number="23">Бона Ԝи Хԝәде һе пешда ԛьрар кьрьбу у бь занәбуна Ԝи Әԝ кʼәтә дәсте ԝә, ԝә жи бь дәсте нәрʼаста дармьхе хьст кӧшт.</verse>
			<verse number="24">Ле Хԝәде ԛәйдед мьрьнейә щәфе вәкьрьн, Әԝ жь мьрьне рʼакьр, чьмки мьрьне нькарьбу һʼӧкӧми сәр Ԝи бькьра.</verse>
			<verse number="25">Даԝьд бона Ԝи дьбежә: ‹Мьн тʼьме Хӧдан пешийа хԝә дьдит, чьмки Әԝ ль алийе мьни рʼасте йә, кӧ әз нәлькʼӧмьм.</verse>
			<verse number="26">Бона ԝе йәке дьле мьн ша бу, зьмане мьн жи жь әшԛа нәсәкьни, бәдәна мьнә мьри жи ԝе бь гӧман бьжи,</verse>
			<verse number="27">чьмки Тӧ мьн дийаре мьрийада наһели, нә жи Те бьһели кӧ Пирозе Тә бьрʼьзә.</verse>
			<verse number="28">Тә рʼийед әʼмьр мьнва әʼйан кьрьн у Те шабуна диндара Хԝәва мьн тʼьжи ки›.</verse>
			<verse number="29">Гәли бьра! Һʼәԝщә йә кӧ әз ашкәрә бона Даԝьде бавәʼшир ԝәрʼа бежьм, кӧ әԝ мьр дәфьн кьрьн, тʼьрба ԝи һʼәта рʼожа иро жи нава мәда йә.</verse>
			<verse number="30">Ле әԝ кӧ пʼехәмбәр бу, ԝи заньбу кӧ Хԝәде бь сонд ԝирʼа соз дайә, ԝе жь бәдәна ԝи Йәки дайнә сәр тʼәхте ԝи.</verse>
			<verse number="31">Әԝи әв йәк һе пешда дит у бона рʼабуна Мәсиһ гот, кӧ Әԝе дийаре мьрийада нәминә, нә жи бәдәна Ԝийе бьрʼьзә.</verse>
			<verse number="32">Әва әԝ Иса бу, йе кӧ Хԝәде Әԝ жь мьрьне рʼакьр, кӧ әм һʼәму жи шәʼдә нә.</verse>
			<verse number="33">Хԝәде Әԝ һьлкʼьшанд да кʼеләка Хԝәйә рʼасте, Әԝи жи Рʼӧһʼе Пирози создайи жь Баве станд у жорда баранд, чаԝа кӧ һун ньһа дьбиньн у дьбьһен.</verse>
			<verse number="34">Рʼаст ә Даԝьд нәчубу әʼзмана, ле ԝи хԝәха әв йәк гот: ‹Хӧдан готә Хӧдане мьн, кʼеләка Мьнә рʼасте рʼуне,</verse>
			<verse number="35">һʼәта кӧ Әз дьжмьнед Тә бькьмә бьне пʼийед Тә›.</verse>
			<verse number="36">Ньһа бьра тʼәмамийа мала Исраел рʼьнд заньбә әԝ Исайе кӧ ԝә хач кьр, Хԝәде Әԝ һьн кьрә Хӧдан, һьн жи Мәсиһ».</verse>
			<verse number="37">Щьмәʼте әв йәк кӧ бьһист, мина тирәке дьле ԝан кʼәт, Пәтрус у шандийед майинрʼа готьн: «Әм чь бькьн, гәли бьра?»</verse>
			<verse number="38">Пәтрус ԝанрʼа гот: «Тʼобә кьн у бьра жь ԝә һәр йәк бь наве Иса Мәсиһ бона бахшандьна гӧна бе ньхӧмандьне у һуне Рʼӧһʼе Пироз пʼешкʼеш бьстиньн.</verse>
			<verse number="39">Әв соз бона ԝә у зарʼед ԝә йә, ӧса жи бона һʼәмуйед дур ә кӧ Хӧдан Хԝәде мәйе гази ԝан кә».</verse>
			<verse number="40">Пәтрус бь гәләк хәбәред майин бь мәʼрифәти тʼәми да у һиви жь ԝан кьр у гот: «Хԝә жь ви ньсьле нәһәԛ хьлаз кьн».</verse>
			<verse number="41">Әԝед кӧ хәбәред ԝи ԛәбул кьрьн, пе аве һатьнә ньхӧмандьне у ԝе рʼоже ԝәкә се һʼәзара ль һәв зедә бун.</verse>
			<verse number="42">Ԝан тʼьме хԝә ль һинкьрьна шандийа дьгьрт, ль һәв дьщьвийан, нан кәрдькьрьн у дӧа дькьрьн.</verse>
			<verse number="43">Хоф у тьрс дькʼәтә сәр һәр кәси у бь дәсте шандийа гәләк кʼәрәмәт у нишан дьбун.</verse>
			<verse number="44">Һʼәму баԝәрмәнд һәврʼа бун у һәр тьштед ԝан йәк бу.</verse>
			<verse number="45">Һәбук у мьлкʼе хԝә жи дьфьротьн у бәлайи һʼәмуйед һʼәԝщә дькьрьн.</verse>
			<verse number="46">Һәр рʼож бь тʼьфаԛ дьчунә пʼарьстгәһе, малада нан кәрдькьрьн у әшԛ-ша бь дьле сах хԝарьн дьхԝарьн,</verse>
			<verse number="47">шькьрийа хԝә Хԝәде данин у тʼәмамийа щьмәʼте ль ԝан хԝәш бу. Хӧдан жи рʼож бь рʼож һʼәсабе хьлазбуйийа зедә дькьр.</verse>
		</chapter>
		<chapter number="3">
			<verse number="1">Щарәке Пәтрус у Йуһʼәнна ԝәхте дӧайе сьһʼәта сьсийа һьлдькʼьшийанә пʼарьстгәһе.</verse>
			<verse number="2">Мәрьвәки жь зькмакийеда ньгада сәԛәт һәбу, кӧ һәр рʼож данин бәр дәргәһе пʼарьстгәһейи кӧ Бәдәԝ дьһатә готьне даданин, кӧ жь йед дьһатьнә пʼарьстгәһе пʼарс кьра.</verse>
			<verse number="3">Әви кӧ дит Пәтрус у Йуһʼәнна дькʼәвьнә пʼарьстгәһе, лава ԝан кьр кӧ пʼарсе бьдьне.</verse>
			<verse number="4">Пәтрус тʼәви Йуһʼәнна ль ԝи ньһерʼи у готе: «Ль мә бьньһерʼә!»</verse>
			<verse number="5">Әԝи жи ль ԝан ньһерʼи у чʼәʼве ԝи ле бу, кӧ ԝе тьштәки жь ԝан бьстинә.</verse>
			<verse number="6">Һьнге Пәтрус готе: «Зерʼ у зиве мьн тʼӧнә, ле чи мьн һәйә әзе Ԝи бьдьмә тә. Бь наве Иса Мәсиһе Ньсрәте рʼабә бьгәрʼә».</verse>
			<verse number="7">Дәсте ԝийи рʼасте гьрт рʼакьр, перʼа-перʼа ԛӧдуме чока у гузәкед ԝи шьдийан.</verse>
			<verse number="8">Әԝи банзда сәр хԝә сәкьни, дәстпекьр гәрʼийа у тʼәви ԝан кʼәтә пʼарьстгәһе дьгәрʼийа, банздьда у шькьри дьда Хԝәде.</verse>
			<verse number="9">Гава тʼәмамийа щьмәʼте дит кӧ әԝ дьгәрʼә у шькьрийе дьдә Хԝәде,</verse>
			<verse number="10">нас кьрьн кӧ әԝ ә, йе кӧ бона пʼарсе бәр дәргәһе пʼарьстгәһейи Бәдәԝ рʼудьньшт у бона тьште кӧ тʼәви ԝи ԛәԝьми зәндәгьрти мабун у дьһʼәйирин.</verse>
			<verse number="11">Әви кӧ Пәтрус у Йуһʼәнна бәрʼнәдьдан, тʼәмамийа щьмәʼте әʼщебмайи бәрбьрʼи ԝан бәзи, һʼәта ԝи щийе кӧ жерʼа дьготьн һеԝангәһа Сьлеман.</verse>
			<verse number="12">Пәтрус кӧ әв йәк дит, щьмәʼтерʼа гот: «Гәли исраелийа! Һун чьма бона ве йәке әʼщебмайи манә? Чьма тьһәрәки ль мә дьньһерʼьн? Те бежи ԛәй мә бь ԛәԝат йан хԝәдепʼарьстийа хԝә әԝ да гәрʼе?</verse>
			<verse number="13">Хԝәдейе Бьраһим, Исһаԛ, Аԛуб у Хԝәдейе кал-бавед мә, Бәрдәстийе Хԝә Иса рʼумәт кьр. Ԝә нәмамийа Ԝи кьр у бәр Пилато тʼәхсир кьр, гава әԝи ԛьрар кьрьбу кӧ Ԝи бәрʼдә.</verse>
			<verse number="14">Ԝә йе Пироз у рʼаст тʼәхсир кьр у йе меркӧж хԝәст кӧ ԝәрʼа бе бәрʼдане.</verse>
			<verse number="15">Ԝә Чʼәʼвканийе жийине кӧшт, ле Хԝәде Әԝ жь мьрьне рʼакьр у әм хԝәха шәʼдә нә.</verse>
			<verse number="16">У ԛәԝата наве Ԝи әва мәрьва ԛәнщ кьр, кʼижани кӧ һун дьбиньн у нас дькьн. Бәле ԝе баԝәрийа бь наве Ԝи әва бәр чʼәʼве ԝә һʼәмуйа сах-сьламәт кьр.</verse>
			<verse number="17">Ньһа гәли бьра, әз заньм кӧ ԝә жи мина сәрԝеред хԝә бь нәзанийа хԝә кьрийә.</verse>
			<verse number="18">Ле Хԝәде чаԝа бәри ве йәке бь дәве һʼәму пʼехәмбәра бона щәфе Мәсиһе Хԝә готьбу, ӧса жи кьр.</verse>
			<verse number="19">Аԝа тʼобә кьн у бәрбь Хԝәде вәгәрʼьн, кӧ гӧнед ԝә бенә рʼәситкьрьне.</verse>
			<verse number="20">Һьнге ԝәхтед жийиндарийе жь һʼьзурийа Хӧдан ԝе бен у Әԝе Иса бьшинә, ԝи Мәсиһе кӧ бәреда бона ԝә кʼьфш кьрийә.</verse>
			<verse number="21">Лазьм ә Әԝ ль әʼзмен бьминә, һʼәта кӧ Хԝәде һәр тьшти ну чекә, чаԝа кӧ һе бәре пешда Хԝәде бь дәве пʼехәмбәред Хԝәйә пироз готьбу.</verse>
			<verse number="22">Бәле Муса гот: ‹Хӧдан Хԝәдейе ԝә ԝе жь нав бьрайед ԝәда Пʼехәмбәрәки мина мьн ԝәрʼа дәрхә. Һәр чь кӧ ԝәрʼа бежә, гәрәке һун гӧһдарийа Ԝи бькьн.</verse>
			<verse number="23">Һәр кʼи кӧ гӧһдарийа Ԝи пʼехәмбәри нәкә, жь нав щьмәʼте ԝе бе ԛәтандьн у ӧндакьрьне›.</verse>
			<verse number="24">У һʼәму пʼехәмбәра жи, жь Самуел гьрти у йед пәйрʼа чь кӧ готьнә, бона ван рʼожа хәбәр данә.</verse>
			<verse number="25">Һун миратʼхӧред пʼехәмбәра у ԝе пәймане нә, йа кӧ Хԝәде тʼәви кал-бавед ԝә гьреда. Әԝи готә Бьраһим: ‹Бь зӧрʼәта тә әзе дӧа һʼәму мьләтед дьнйайе бькьм›.</verse>
			<verse number="26">Хԝәде Бәрдәстийе Хԝә Иса мьләтрʼа дәрхьст у пешийе шандә щәм ԝә, кӧ дӧа ԝә бькә у бь ви аԝайи ԝә һәр кәси жь хьрабийед ԝә вәгәрʼинә».</verse>
		</chapter>
		<chapter number="4">
			<verse number="1">Пәтрус у Йуһʼәнна һе щьмәʼтерʼа хәбәр дьдан, кʼаһина у сәрԝере нобәдаред пʼарьстгәһе тʼәви садуԛийа сәр ԝанда гьртьн.</verse>
			<verse number="2">Әԝана ащьз бьбун, чьмки ԝана щьмәʼт һин дькьр, кӧ Иса жь мьрьне рʼабуйә, избат дькьрьн кӧ мьрийе рʼабьн.</verse>
			<verse number="3">Әԝ гьртьн кьрьнә кәле һʼәта рʼожа дьне, чьмки иди евар бу.</verse>
			<verse number="4">Ле гәләкед кӧ хәбәр дьбьһистьн баԝәр кьрьн, һʼәсабе ԝан гьһиштә пенщ һʼәзара.</verse>
			<verse number="5">Рʼожа дьне сәрԝер, рʼуспи у ԛанунзан щьвийанә Оршәлиме.</verse>
			<verse number="6">Һәнане сәрәккʼаһин, Ԛәйафа, Йуһʼәнна, Скәндәр у һʼәмуйед майинә жь хун-ԛьнета сәрәккʼаһин жи ль ԝьр бун,</verse>
			<verse number="7">Пәтрус у Йуһʼәнна нава хԝәда данә сәкьнандьне у пьрсин: «Ԝә бь чь ԛәԝате йан бь чь нави әв йәка кьр?»</verse>
			<verse number="8">Ԝе дәме Пәтрус бь Рʼӧһʼе Пироз тʼьжи ԝанарʼа гот: «Гәли сәрԝеред щьмәʼте у рʼуспийа!</verse>
			<verse number="9">Һәгәр һун иро бона ве ԛәнщийа кӧ ви сәԛәтирʼа бу жь мә дьпьрсьн, кӧ әԝ чаԝа ԛәнщ буйә,</verse>
			<verse number="10">бьра ԝә у тʼәмамийа мьләте Исраелева әʼйан бә, кӧ әва бь сайа наве Иса Мәсиһе Ньсрәте ль бәр ԝә ԛәнщбуйи сәкьни йә, Әԝе кӧ ԝә хач кьр у Хԝәде жь мьрьне рʼакьр.</verse>
			<verse number="11">Әԝ ә ‹Әԝ кәвьре кӧ жь ԝә һоста һатә берʼумәткьрьне у бу сәре әʼнишке›.</verse>
			<verse number="12">Бь кәсәки майин хьлазбун тʼӧнә, чьмки бьн пʼәрʼе әʼзменда навәки дьн мәрьварʼа нәһатийә дайине, кӧ әм бькарьбьн бь ԝи хьлаз бьн».</verse>
			<verse number="13">Гава ԝана меркʼимийа Пәтрус у Йуһʼәнна дит у пе һʼәсийан кӧ әвана мәрьвнә нәхԝәнди у нәзан ьн, әʼщебмайи ман у нас кьрьн, кӧ әвана тʼәви Иса бунә.</verse>
			<verse number="14">Ле әԝ мәрьве ԛәнщбуйи кӧ тʼәви ԝан сәкьни дитьн у нькарьбун тьштәк бьготана.</verse>
			<verse number="15">Һьнге әʼмьри ль ԝан кьрьн, кӧ әԝ жь щьвина гьрәгьра дәрен у һәврʼа шеԝьрин,</verse>
			<verse number="16">готьн: «Әм ван мәрьва чаԝа бькьн? Чьмки һʼәму бьнәлийед Оршәлимева әʼйан ә кӧ бь дәсте ван кʼәрәмәтәкә бәрбьчʼәʼв бу у әм нькарьн инкʼар кьн.</verse>
			<verse number="17">Ле ԝәки нава щьмәʼтеда һе бәла нәбә, әм гәфе ль ԝан бьхԝьн, кӧ тʼӧ щар бь Ԝи Нави кәсирʼа хәбәр нәдьн».</verse>
			<verse number="18">Диса гази ԝан кьрьн, тʼәми данә ԝан, кӧ тʼӧ щар бь наве Иса хәбәр нәдьн у һин нәкьн.</verse>
			<verse number="19">Ле Пәтрус у Йуһʼәнна ль ԝан вәгәрʼандьн у готьн: «Кʼа һун хԝәха бьфькьрьн, гәло әв йәк бәр Хԝәде рʼаст ә кӧ әм гӧрʼа ԝә бькьн, нә йа Хԝәде?</verse>
			<verse number="20">Әм нькарьн бона ԝан тьштед кӧ мә хԝәха дитьн у бьһистьн нәкьнә дәнги».</verse>
			<verse number="21">Ԝана диса гәф ль ԝан хԝар у бәрʼдан. Бәр щьмәʼте мәʼник сәр ԝан нәдитьн кӧ щәза бьдана ԝан, чьмки һʼәмуйа жи бона әԝ тьште ԛәԝьми шькьри дьданә Хԝәде.</verse>
			<verse number="22">Әʼмьре ԝи мәрьве кӧ әв кʼәрәмәта ԛәнщбуне жерʼа бу чьл сали жортьр бу.</verse>
			<verse number="23">Гава Пәтрус у Йуһʼәнна һатьнә бәрʼдане, әԝ чунә щәм кʼома хԝә у ԝанрʼа һәр тьшт гьли кьрьн, чь кӧ сәрәкед кʼаһин у рʼуспийа ԝанарʼа готьбун.</verse>
			<verse number="24">Ԝана жи гава бьһист, һәврʼа дәнге хԝә һьлдан гази Хԝәде кьрьн у готьн: «Йа Хԝәйи, Әʼфьрандаре әʼрд у әʼзмен, бәʼре у һʼәмуйед нав ԝанда,</verse>
			<verse number="25">Тә бь Рʼӧһʼе Пироз пе дәве баве мә, бәрдәстийе Хԝә Даԝьд гот: ‹Чьма нәщьһу ԛьлԛьлин у мьләт жи бона тьштед пʼучʼ фькьрин?</verse>
			<verse number="26">Пʼадшед дьнйайе һазьр сәкьнин у сәрԝер һәврʼа мьԛабьли Хӧдан у Мәсиһе Ԝи щьвийан›.</verse>
			<verse number="27">Бәле рʼаст ви бажарида сәр бәрдәстийе Тә Исайе пироз, Йе кӧ Тә бь рʼункьрьне кʼьфш кьр, Һеродәс у Пилатойе Понтийо тʼәви нәщьһуйа у мьләте Исраеле щьвийан,</verse>
			<verse number="28">ԝәки ԝан тьшта бькьн, чь кӧ Тә һе бәреда анәгори ԛәԝат у әʼмьре Хԝә кʼьфш кьрьбу бьбьн.</verse>
			<verse number="29">Ньһа йа Хӧдан, сәр гәф у гӧрʼийа ԝанда бьньһерʼә, кʼәрәме хӧламед Хԝәрʼа бькә, ԝәки әм меркʼими хәбәра Тә хәбәр дьн,</verse>
			<verse number="30">дәсте Хԝә дьреж кә, ԝәки бь наве бәрдәстийе Тә Исайе пироз жь нәхԝәшийа ԛәнщ бьн, нишан у кʼәрәмәт бьԛәԝьмьн».</verse>
			<verse number="31">Һәма чаԝа ԝана дӧа хьлаз кьр, әԝ щийе кӧ әԝ щьвийайи бун һʼәжийа у һʼәму бь Рʼӧһʼе Пироз тʼьжи бун, хәбәра Хԝәде меркʼими хәбәр дьдан.</verse>
			<verse number="32">Дьл у рʼӧһʼе тʼәмамийа щьмәʼта баԝәрмәнда йәк бу. Жь ԝана тʼӧ кәси һәбука хԝәрʼа нәдьгот кӧ: «Йа мьн ә», ле һәр тьштед ԝан йәк бу.</verse>
			<verse number="33">Шандийа бь ԛәԝата зор шәʼдәтийа мьрьн-рʼабуна Хӧдан Иса дьдан у кʼәрәмәкә мәзьн сәр ԝан һʼәмуйа бу.</verse>
			<verse number="34">Нава ԝанда тʼӧ кәс һʼәԝще тьштәки нибу. Әԝед кӧ хԝәйе әʼрда йан мала бун, дьфьротьн у ԛимәте ԝан тьштед фьроти данин</verse>
			<verse number="35">бәр пʼийед шандийа даданин у ԝана жи кʼерʼа чь лазьм буйа бәла дькьрьн.</verse>
			<verse number="36">Аԝа йәки леԝи жь Ԛӧбрьсе, наве ԝи Усьв, кӧ шандийа жерʼа дьгот Барнабас, кӧ те фәʼмкьрьне: «Йе Дьлдайине »,</verse>
			<verse number="37">әʼрдәки ԝи һәбу фьрот, ԛимәте ԝи ани бәр пʼийед шандийа дани.</verse>
		</chapter>
		<chapter number="5">
			<verse number="1">Ле мәрьвәки наве ԝи Һананийа тʼәви жьна хԝә Саферийайе мьлкʼәк фьрот,</verse>
			<verse number="2">жь ԛимәте ԝе һьнәк вәшарт, кӧ жьн жи һаш пе һәбу, һьнәк жи ани ль бәр пʼийед шандийа дани.</verse>
			<verse number="3">Һьнге Пәтрус ԝирʼа гот: «Һананийа! Әв чаԝа бу кӧ мирещьн ԛәлпе хьраб кьрә дьле тә, кӧ тӧ Рʼӧһʼе Пирозрʼа дәрәԝа бьки у жь ԛимәте әʼрде һьнәки вәшери?</verse>
			<verse number="4">Бәри фьротане нә әԝ йа тә бу? У пәй фьротанерʼа жи ԛимәте ԝе дәсте тәда нибу? Тә чьма әв йәк кьрә дьле хԝә? Тә нә кӧ мәрьварʼа дәрәԝ кьр, ле Хԝәдерʼа».</verse>
			<verse number="5">Гава Һананийа әв хәбәр бьһистьн, кʼәт рʼӧһʼе хԝә да у тьрсәкә мәзьн һʼәмуйед кӧ бьһистьн гьрт.</verse>
			<verse number="6">Хорт жи рʼабун әԝ кʼәфән кьрьн у бьрьнә дәрва дәфьн кьрьн.</verse>
			<verse number="7">Ԝәкә се сьһʼәта дәрбаз бу, жьна ԝи кӧ ньзаньбу чь ԛәԝьмийә, кʼәтә һьндӧрʼ.</verse>
			<verse number="8">Пәтрус же пьрси гот: «Мьнрʼа бежә, ԝә һәбука хԝә һәма һаԛаси фьрот?» Әԝе гот: «Бәле, һәма һаԛаси».</verse>
			<verse number="9">Һьнге Пәтрус ԝерʼа гот: «Һун чьма бунә йәк кӧ Рʼӧһʼе Хӧдан бьщерʼьбиньн? Ва нә дәнге ньгед ԝан мәрьвед кӧ мере тә дәфьн кьрьнә жь пьшт дери тен, ԝе тә жи дәрхьнә дәрва».</verse>
			<verse number="10">Перʼа-перʼа әԝ кʼӧлфәт кʼәтә бәр ньгед ԝи у рʼӧһʼе хԝә да. Һьнге хорт кʼәтьнә һьндӧрʼ, әԝа мьрити дитьн, һьлдан бьрьн кʼеләка мере ԝе дәфьн кьрьн.</verse>
			<verse number="11">Тьрсәкә мәзьн кʼәтә сәр тʼәмамийа щьвине у һʼәмуйед кӧ әв йәк бьһистьн.</verse>
			<verse number="12">Бь дәсте шандийа гәләк нишан у кʼәрәмәт нав щьмәʼтеда дьбун. (Һʼәму баԝәрмәнд һәврʼа һеԝангәһа Сьлеманда дьщьвийан.</verse>
			<verse number="13">Тʼӧ кәси жь йед майин нәԝерьбу незики ԝан буйа, ле бәле щьмәʼте жи ԛәдьре ԝан дьгьрт.</verse>
			<verse number="14">Ле диса әʼлаләта жьна у мера һе-һе зедә дьбун, йед кӧ баԝәрийа хԝә Хӧдан данин.)</verse>
			<verse number="15">Бона ве йәке хәлԛе нәхԝәш дәрдьхьстьнә сәре рʼийа, даданинә сәр дарбәста у бәрʼа, ԝәки гава Пәтрус дәрбаз бә, тʼәне сийа ԝи бькʼәвә сәр жь ԝан һьнәка.</verse>
			<verse number="16">Әʼлаләт жи жь бажаред дор-бәра дьһатьнә Оршәлиме, тʼәви хԝә нәхԝәш у йед кӧ жь рʼӧһʼед һʼәрам щәфа дькʼьшандьн данин у һʼәму жи ԛәнщ дьбун.</verse>
			<verse number="17">Сәрәккʼаһин у һʼәмуйед тʼәви ԝи, кӧ жь кʼомәла садуԛийа бун, һʼәвсудийева дагьрти рʼабун</verse>
			<verse number="18">дәст авитьнә шандийа, авитьнә кәла щьмәʼтийе.</verse>
			<verse number="19">Ле мьлйакʼәтәки Хӧдан ԝе шәве дәргәһед кәле вәкьрьн, әԝ дәрхьстьнә дәрва у готә ԝан:</verse>
			<verse number="20">«Һәрʼьн пʼарьстгәһеда бьсәкьньн у щьмәʼтерʼа ван һʼәму готьнед ве жийине бежьн».</verse>
			<verse number="21">Ԝана жи гӧһдари кьр, сьбәһе зу кʼәтьнә пʼарьстгәһе, дәстпекьрьн һин кьрьн. Һьнге сәрәккʼаһин кʼома хԝәва һат, тʼәви тʼәмамийа кʼома рʼуспийед Исраеле, щьвина гьрәгьра щьванд у шандьнә кәле кӧ шандийа биньн.</verse>
			<verse number="22">Ле гава бәрдәсти чун, әԝ кәледа нәдитьн, вәгәрʼийан һатьн у готьн:</verse>
			<verse number="23">«Кәла жь һәр алийава дадайи бу у нобәдар жи ль бәр дәргәһа бун, ле гава мә вәкьр, мә һьндӧрʼда тʼӧ кәс нәдит».</verse>
			<verse number="24">Гава сәрԝере нобәдаред пʼарьстгәһе у сәрәкед кʼаһина әв хәбәр бьһистьн, сәр ԝан әʼщебмайи ман дьготьн: «Гәло чь ԛәԝьмийә?»</verse>
			<verse number="25">Ԝе дәме йәки һат ԝанрʼа гот: «Ва әԝ мәрьвед ԝә авитьбунә кәле, пʼарьстгәһеда сәкьни нә у щьмәʼте һин дькьн!»</verse>
			<verse number="26">Ԝи чахи сәрԝере нобәдара бәрдәстийава тʼәвайи чун әԝ анин, ле нә бь зорбәтийе, чьмки жь щьмәʼте дьтьрсийан, кӧ ԝан нәдьнә бәр кәвьра.</verse>
			<verse number="27">Әԝ бьрьн бәр щьвина гьрәгьра данә сәкьнандьне, сәрәккʼаһин жь ԝан пьрси</verse>
			<verse number="28">у гот: «Мә һʼьшк тʼәми ль ԝә нәкьр, кӧ бь Ԝи Нави һин нәкьн? Ле ва ԝә Оршәлим бь һинкьрьна хԝәва тʼьжи кьрийә, һун дьхԝазьн щабдарийа хуна Ԝи Мәрьви бькьнә стуйе мә».</verse>
			<verse number="29">Пәтрус у шандийед майинва щаб дан у готьн: «Әм гәрәке гӧрʼа Хԝәде бькьн, нә кӧ йа мәрьва.</verse>
			<verse number="30">Хԝәдейе кал-бавед мә Иса жь мьрьне рʼакьр, Әԝе кӧ ԝә дарва дардакьр кӧшт.</verse>
			<verse number="31">Хԝәде Әԝ бьльнд кьр дани ль мьле Хԝәйи рʼасте, кӧ бьбә Рʼебәр у Хьлазкьр, ԝәки мәщала тʼобәйе у бахшандьна гӧна бьдә Исраеле.</verse>
			<verse number="32">Әм шәʼде ван тьшта нә, ӧса жи Рʼӧһʼе Пироз, кʼижан Хԝәде да ԝан, йед кӧ гӧрʼа Ԝида нә».</verse>
			<verse number="33">Гава ԝана әв йәк бьһист, гәләки һерс кʼәтьн у дьхԝәстьн ԝан бькӧжьн.</verse>
			<verse number="34">Ле ферьсики дәрсдаре Ԛануне һәбу, наве ԝи Гамалйел у нава тʼәмамийа щьмәʼтеда жи хԝәйиԛәдьр бу. Әва щьвина гьрәгьрада рʼабу сәкьни әʼмьр кьр кӧ шандийа хеләке дәрхьнә дәрва</verse>
			<verse number="35">у ԝанрʼа гот: «Гәли исраелийа! Һьндава ванда һаш жь хԝә һәбьн кӧ һуне чь бькьн.</verse>
			<verse number="36">Ԝәхтәке Тʼәԝдас пешда һат, кӧ хԝә данибу дәԝса йәки мәзьн у ԝәкә чарсьд мәрьви жи хԝә ле гьртьбун, әԝ һатә кӧштьне, һʼәму пәйчуйед ԝи жи тʼурʼ-тʼурʼи бун у кәс нәма.</verse>
			<verse number="37">Пәй ԝирʼа Щьһудайе Щәлиле жи рʼожед навньвисареда рʼабу әʼлаләтәкә гьран ль пәй хԝә бьр, ле әԝ һатә кӧштьне у һʼәмуйед пәй ԝи дьчун жи бәла-бәлайи бун.</verse>
			<verse number="38">У ньһа әз ви һʼалида ԝәрʼа дьбежьм, жь ван мәрьва вәгәрʼьн у ԝан бәрʼдьн. Һәгәр әԝ шеԝьр йан шьхӧл мәрьвати бә, ԝе бәтал бә,</verse>
			<verse number="39">ле һәгәр жь Хԝәдеда йә, һун нькарьн бәтал кьн. Мьԛати хԝә бьн нәбә кӧ һун рʼабьнә бәр Хԝәде». Щьвина гьрәгьра гӧрʼа ԝи кьр,</verse>
			<verse number="40">гази шандийа кьрьн, әԝ данә бәр ԛамчийа, әʼмьри сәр ԝан кьрьн, кӧ иди бь наве Иса хәбәр нәдьн у бәрʼдан.</verse>
			<verse number="41">Әвана жи жь щьвина гьрәгьра чун, ша дьбун кӧ бона наве Иса һежайи рʼәзилкьрьне бунә.</verse>
			<verse number="42">Һәр рʼож ль пʼарьстгәһе у малада тʼьме Мьзгини дьдан у һин дькьрьн кӧ Мәсиһ, Иса йә.</verse>
		</chapter>
		<chapter number="6">
			<verse number="1">Ԝан рʼожада гава шагьрт зедә дьбун, щьһуйед кӧ йунани хәбәр дьдан һьндава щьһуйед ибранида бина хԝә тәнг дькьрьн, чьмки хӧрәке кӧ һәр рʼож дьһатә бәлакьрьне нәдьгьһиштә жьнәбийед ԝан.</verse>
			<verse number="2">Ԝи чахи һәр донздәһа гази кʼома шагьрта кьр у готьн: «Әв йәк нә рʼаст ә кӧ әм даннасинийа хәбәра Хԝәде бьһельн, хӧрәк бәлакьрьнева мьжул бьн.</verse>
			<verse number="3">Ньһа гәли бьра, жь нава хԝәда һʼәфт мәрьвед бь шәʼдәтийа наве ԛәнщ бьбьжерьн, кӧ бь избати Рʼӧһʼе Пироз у сәрԝахтийева тʼьжи нә, ԝәки әм ԝан дайньнә сәр ви шьхӧли.</verse>
			<verse number="4">Ле әме хԝә бьдьнә дӧа у даннасинийа хәбәре».</verse>
			<verse number="5">Әва йәка һʼәму баԝәрмәнда хԝәш һат у әв мәрьвана бьжартьн: Стәйфан, мәрьвәки бь баԝәри у Рʼӧһʼе Пирозва тʼьжи, Филипо, Прокоро, Никанор, Тимон, Парменас у Николойе жь Әнтакйайе, кӧ жь пʼутпʼарьстийе һатьбу сәр баԝәрийа щьһуйа.</verse>
			<verse number="6">Әвана бәр шандийа данә сәкьнандьне, шандийа жи дӧа кьрьн у дәстед хԝә данә сәр ԝан.</verse>
			<verse number="7">У хәбәра Хԝәде пешда дьчу, әʼлаләта шагьрта Оршәлимеда гәләки зедә дьбу у жь кʼаһина жи гәләка баԝәри ԛәбул дькьрьн.</verse>
			<verse number="8">Стәйфан, әԝ мәрьвәки бь кʼәрәм у ԛәԝата Хԝәдева тʼьжи бу, нав щьмәʼтеда кʼәрәмәт у нишанед мәзьн дькьрьн.</verse>
			<verse number="9">Ле һьнәкед жь кʼьништа кӧ Азайи дьһатә готьне, щьһуйед жь Курене у Скәндәрйайе у ӧса жи щьһуйед жь ԛәзайед Киликйайе у Асйайе рʼабун тʼәви Стәйфан кʼәтьнә дәʼԝе.</verse>
			<verse number="10">Ле нькарьбун ль бәр ԝе сәрԝахтийе у ԝи Рʼӧһʼе кӧ пе хәбәр дьда бьсәкьнийана.</verse>
			<verse number="11">Ԝи чахи дьзива сәре чәнд мәрийа тʼьжи кьрьн кӧ бежьн: «Мә бьһист кӧ әва тьштед мьԛабьли Муса у Хԝәде дьбежә».</verse>
			<verse number="12">Бь ви аԝайи щьмәʼт, рʼуспи у ԛанунзан тʼәвиһәв кьрьн, рʼаһьштьнә Стәйфан, әԝ гьртьн у кʼаши щьвина гьрәгьра кьрьн.</verse>
			<verse number="13">Шәʼдед дәрәԝ анин данә сәкьнандьне у ԝан гот: «Әва тʼәрка хәбәрдана мьԛабьли ви щийе пироз у Ԛануна Муса накә.</verse>
			<verse number="14">Мә жь дәве ԝи бьһист кӧ гот: ‹Исайе Ньсрәте ԝе ве Пʼарьстгәһе һьлшинә у әʼдәтед кӧ Муса данә мә бьгӧһезә›».</verse>
			<verse number="15">Һʼәмуйед щьвина гьрәгьрада рʼуньшти гава ль ԝи ньһерʼин, дина хԝә дане рʼәнг-рʼуйе ԝи мина рʼәнг-рʼуйе мьлйакʼәта бу.</verse>
		</chapter>
		<chapter number="7">
			<verse number="1">Һьнге сәрәккʼаһин Стәйфанрʼа гот: «Әв йәк рʼаст ьн?»</verse>
			<verse number="2">Әԝи гот: «Гәли бав у бьра, бьбьһен! Гава баве мә Бьраһим һе Мәсопотамйайеда дьма, кӧ һе нәчубу бажаре Һʼаране, Хԝәдейе рʼумәте ԝива хӧйа бу</verse>
			<verse number="3">у жерʼа гот: ‹Жь ԝәлат у пьсмамед хԝә бьԛәтә у һәрʼә ԝи ԝәлате кӧ әзе нишани тә кьм›.</verse>
			<verse number="4">Һьнге Бьраһим жь ԝәлате кʼьлданийа дәркʼәт ль Һʼаране ма. Пәй мьрьна баве ԝирʼа Хԝәде әԝ ԝаргӧһастә ви ԝәлате кӧ һун ньһа теда дьминьн.</verse>
			<verse number="5">Ль ве дәре ԝаргәһ нәда ԝи, нә жи дәԝса ньгәки, ле соз да кӧ ви ԝәлати чаԝа мьлкʼ бьдә ԝи у пәй ԝирʼа жи бьдә зӧрʼәта ԝи, гава кӧ һе зарʼед ԝи тʼӧнәбун.</verse>
			<verse number="6">Хԝәде ԝирʼа аһа гот: ‹Зӧрʼәта тәйе ԝәлате хәлԛеда хәрибийеда бә, ԝе ԝан бькьнә хӧлам у чарсьд сали бьдьнә щәфе.</verse>
			<verse number="7">Ле диԝана ԝи мьләте кӧ ԝе жерʼа бьбьнә хӧлам› Хԝәде гот, ‹Әзе бькьм, пәй ԝе йәкерʼа әԝе дәрен, ль ви щийи Мьн бьһʼәбиньн›.</verse>
			<verse number="8">Паше сьнәт чаԝа нишана пәймане да Бьраһим. Аԝа гава Исһаԛ жерʼа бу, рʼожа һʼәйшта әԝ сьнәт кьр у Исһаԛ жи Аԛуб ӧса кьр, Аԛуб жи һәр донздәһ кӧрʼед хԝәйә бавәʼширед мә ӧса кьрьн.</verse>
			<verse number="9">Бавәʼшира жи жь һʼәвсудийе Усьв чаԝа хӧлам фьротьн, кӧ ԝи бьбьнә Мьсьре, ле Хԝәде тʼәви ԝи бу,</verse>
			<verse number="10">әԝ жь һʼәму тәнгасийед ԝи хьлаз кьр. Гава әԝ бәр Фьрәԝьне пʼадше Мьсьре сәкьни, Хԝәде кʼәрәм у сәрԝахти дайе, пʼадше жи Усьв сәр Мьсьре у тʼәмамийа мала хԝә кьрә сәрԝер.</verse>
			<verse number="11">Һьнге тʼәмамийа ԝәлате Мьсьре у Кәнанеда бу хәлайи у кʼәтьнә охьрме гьран, кал-бавед мә нькарьбун хӧрәк дәстхьстана.</verse>
			<verse number="12">Аԛуб кӧ бьһист ль Мьсьре гәньм дәст дькʼәвә, щара пешьн кал-бавед мә шандьн.</verse>
			<verse number="13">Щара дӧда Усьв хԝә бьрайед хԝәва да наскьрьне у әʼсьле ԝи Фьрәԝьнва әʼйан бу.</verse>
			<verse number="14">Һьнге Усьв шанд гази баве хԝә Аԛуб у тʼәмамийа мала ԝи кьр, кӧ сәрһәв һʼәфте пенщ нәфс бун.</verse>
			<verse number="15">Аԛуб бәржери Мьсьре бу, әԝ у кал-бавед мә ԝьр мьрьн.</verse>
			<verse number="16">Щьнйазед ԝан бьрьнә Шәхәме кьрьнә ԝи мәзәле кӧ Бьраһим бь ԛимәтәки зива жь кӧрʼед Һаморе Шәхәме кʼьрʼибу.</verse>
			<verse number="17">Гава әԝ ԝәхте кӧ Хԝәде бь сонд Бьраһимрʼа соз дабу незик дьбу, щьмәʼт Мьсьреда гәләки зедә бьбу.</verse>
			<verse number="18">Ԝи чахи пʼадшаки дьн Мьсьреда рʼабу, кӧ дәрһәԛа Усьвда тьштәк ньзаньбу.</verse>
			<verse number="19">Әԝи һʼьләкʼари ль мьләте мә кьр у кал-бавед мә данә щәфе, пʼейи сәр ԝан кьр, кӧ әԝ зарʼокед хԝә бавежьнә дәрва, кӧ нәжин.</verse>
			<verse number="20">Ԝи чахи Муса жь дийа хԝә бу, әԝ йәки гәләки бәдәԝ бу у се мәһа мала баве хԝәда мәзьн бу.</verse>
			<verse number="21">Гава әԝ һатә авитьне, ԛиза Фьрәԝьн әԝ һьлда бьр, чаԝа кӧрʼ хԝәрʼа мәзьн кьр.</verse>
			<verse number="22">Муса тʼәмамийа сәрԝахтийа мьсьрийа һин бу, хәбәрдан у шьхӧле хԝәда жи зор бу.</verse>
			<verse number="23">Гава чьл салийа ԝи тʼәмам бу, дьле ԝирʼа дәрбаз бу кӧ сәрики бьдә хушк-бьрайед хԝә зарʼед Исраел.</verse>
			<verse number="24">Әԝи йәки исраели дит кӧ йәки мьсьри нәһәԛи ле дькьр, чу пьшта ԝи, һʼәйф һьлда йе мьсьри кӧшт.</verse>
			<verse number="25">Муса тʼьре хушк-бьрайед ԝийе фәʼм бькьн, кӧ Хԝәде ԝе бь дәсте ԝи хьлазбуне бьдә ԝан, ле фәʼм нәкьрьн.</verse>
			<verse number="26">Рʼожа дьне рʼасти дӧ исраелийа һат кӧ шәрʼ дькьрьн, хԝәст кӧ ԝан ль һәв бинә у гот: ‹Әʼвдно! Һун бьра нә, чьма нәһәԛийе ль һәвдӧ дькьн?›</verse>
			<verse number="27">Ле әԝе кӧ нәһәԛи ль һәвале хԝә дькьр, әԝ дәʼф да у готе: ‹Кʼе тӧ сәр мә сәрԝер у һʼакьм кʼьфш кьри?</verse>
			<verse number="28">Йан тӧ дьхԝази мьн жи мина ԝи мьсьрийе дӧһӧ бькӧжи?›</verse>
			<verse number="29">Гава Муса әв йәк бьһист, рʼәви ԝәлате Мьдйане хәрибийеда ма у ль ԝьр дӧ кӧрʼ жерʼа бун.</verse>
			<verse number="30">Пәй чьл салирʼа бәрʼийеда ль чʼийайе Синайе мьлйакʼәтәк нава алава агьре дьрʼийеда ԝива хӧйа бу.</verse>
			<verse number="31">Муса кӧ дит, ль сәр ԝе йәке әʼщебмайи ма. Гава незик дьбуйе кӧ бьбинә, дәнге Хӧдан бьһист:</verse>
			<verse number="32">‹Әз Хԝәдейе кал-бавед тә, Хԝәдейе Бьраһим, Исһаԛ у Аԛуб ьм›. Муса дьләрьзи у нәԝерьбу бьньһерʼийа.</verse>
			<verse number="33">Һьнге Хӧдан готе: ‹Чарьхед ньгед хԝә бехә, чьмки әԝ щийе кӧ тӧ ле сәкьни йи әʼрде пироз ә.</verse>
			<verse number="34">Бәле Мьн щәфе щьмәʼта Хԝә Мьсьреда дит у заринийа ԝан бьһист, пәйа бум кӧ ԝан хьлаз кьм. Дә ньһа ԝәрә Әз тә бьшиньмә Мьсьре›.</verse>
			<verse number="35">Әԝ Мусайе кӧ тʼәхсир кьрьн у готьне: ‹Кʼе тӧ сәр мә сәрԝер у һʼакьм кʼьфш кьри?› Хԝәде бь дәсте ԝи мьлйакʼәте кӧ нав дьрʼийеда ԝива хӧйа бу, әԝ чаԝа сәрԝер у хьлазкьр шанд.</verse>
			<verse number="36">Әԝи әԝ жь Мьсьре дәрхьстьн, Мьсьре, бәʼра Сор у бәрʼийеда чьл сали нишан у кʼәрәмәт кьрьн.</verse>
			<verse number="37">Муса һәма әԝ бу, йе кӧ зарʼед Исраелрʼа гот: ‹Хԝәде ԝе жь нав бьрайед ԝәда пʼехәмбәрәки мина мьн бона ԝә рʼакә›.</verse>
			<verse number="38">Муса әԝ бу, йе кӧ бәрʼийеда нава щьмәʼте бу, ль сәре чʼийайе Синайе жи тʼәви ԝи мьлйакʼәти бу, кʼижани тʼәви ԝи кал-бавед мәрʼа хәбәр дьда. Әва әԝ бу, йе кӧ әԝ хәбәред жийине һьлдьдан кӧ бьдә мә.</verse>
			<verse number="39">Ле кал-бавед мә нәхԝәстьн гӧрʼа ԝи бькьн, әԝ тʼәхсир кьрьн, дьлед хԝәда вәгәрʼийанә Мьсьре</verse>
			<verse number="40">у Һарунрʼа готьн: ‹Мәрʼа хԝәдейа чекә, кӧ пешийа мә кʼәвьн, чьмки әԝ Мусайе кӧ әм жь ԝәлате Мьсьре дәрхьстьн, әм ньзаньн чь һатә сәре ԝи›.</verse>
			<verse number="41">Һәма ԝан рʼожада пʼутәки мина голька чекьрьн, ԛӧрбан ԝи пʼутирʼа дан у бона шьхӧле дәсте хԝә кʼеф кьрьн.</verse>
			<verse number="42">Һьнге Хԝәде бәре Хԝә жь ԝан гӧһаст у һьшт кӧ әԝ стәйркед әʼзмен бьһʼәбиньн, чаԝа кʼьтеба пʼехәмбәрада ньвисар ә: ‹Гәло чьл сали ԛӧрбан у һʼәди ԝә бәрʼийеда Мьнрʼа дан, Мала Исраел?</verse>
			<verse number="43">На, ле ԝә коне Молох хԝәде у стәйрка Рʼәмфан хԝәдейе хԝә һьлдьдан, әв сурәт ьн, йед кӧ ԝә чекьрьн, ԝәки һун ԝан бьһʼәбиньн. Бона ве йәке Әзе ԝә бьгӧһезьмә ԝи алийе ԝәлате Бабилоне›.</verse>
			<verse number="44">Коне Шәʼдәтийе бәрʼийеда тʼәви кал-бавед мә бу. Әԝ ӧса һатә чекьрьне, чаԝа Әԝе кӧ Мусарʼа хәбәр да, әʼмьр кьр кӧ мина ԝи шькьле кӧ дитьбу чекә.</verse>
			<verse number="45">Паше кал-бавед мә жи әԝ коне кӧ жь пешийа ԝанрʼа мабу, һьлдан анинә ви ԝәлати, ԝи ԝәхте кӧ ԝан тʼәви Йешу жь ԝан мьләта зәфт кьрьбун у Хԝәде жь бәр кал-бавед мәва бәри ԝан мьләта дабу. Әԝ кон ль ԝьр ма һʼәта ԝәхте Даԝьд.</verse>
			<verse number="46">Даԝьд жи кʼәрәм жь Хԝәде станд, хԝәст кӧ ханәке бона Хԝәдейе Аԛуб чекә.</verse>
			<verse number="47">Ле Сьлеман бона Ԝи ханәк чекьр.</verse>
			<verse number="48">Ле бәле Йе Һәри Жорьн малед бь дәста чекьрида наминә, чаԝа пʼехәмбәр дьбежә:</verse>
			<verse number="49">‹Әʼзман кʼӧрсийа Мьн ә, әʼрд жи бьне пʼийед Мьн ә. Һуне чь мале Мьнрʼа чекьн? Хӧдан дьбежә. Йан жи чь щийи бона рʼьһʼәтийа Мьн?</verse>
			<verse number="50">Нә дәстед Мьн әв һәр тьшт чекьрьнә? ›</verse>
			<verse number="51">Сәрһʼьшкно! Кʼафьр у гӧһада кәрʼно! Һун тʼьме мьԛабьли Рʼӧһʼе Пироз дьсәкьньн, кал-бавед ԝә чаԝа бунә, һун жи ӧса нә.</verse>
			<verse number="52">Кал-бавед ԝә жь пʼехәмбәра кʼижан нәзерандьн? Әԝед кӧ һе бәреда бона һатьна Йе Рʼаст дьготьн, дькӧштьн. У ва ньһа жи ԝә нәмамийа Ԝи кьр у кӧшт.</verse>
			<verse number="53">Ԝәрʼа Ԛанун бь дәсте мьлйакʼәта һатә дайине, ле ԝә хԝәй нәкьр!»</verse>
			<verse number="54">Гава әв тьшт дьбьһистьн, һәԝа ԝан дькʼәт у дьранед хԝә сәр ԝи дьчʼьрʼькандьн.</verse>
			<verse number="55">Ле Стәйфан бь Рʼӧһʼе Пироз тʼьжи бәре хԝә әʼзменда кьр, рʼумәта Хԝәде у Иса ль мьле Хԝәдейи рʼасте сәкьни дит</verse>
			<verse number="56">у гот: «Ва йә әз әʼзмана вәбуйи дьбиньм у Кӧрʼе Мерьв ль мьле Хԝәдейи рʼасте сәкьни!»</verse>
			<verse number="57">Ԝи чахи ԝана кьрә ԛирʼин у гӧһед хԝә гьртьн, һʼәму һәврʼа рʼаһьштьнә ԝи,</verse>
			<verse number="58">әԝ жь бажер дәрхьстьн, данә бәр кәвьра. Шәʼда жи кʼьнщед хԝә данинә бәр ньгед хортәки наве ԝи Шаԝул.</verse>
			<verse number="59">Гава кәвьр давитьне, Стәйфан дӧа кьр у гот: «Хӧдан Иса, рʼӧһʼе мьн бьстинә».</verse>
			<verse number="60">Һьнге ԝи чок да, бь дәнге бьльнд кьрә гази: «Хӧдан, ве йәке ванарʼа гӧнә һʼәсаб нәкә». Аһа кӧ гот, һеньжи.</verse>
		</chapter>
		<chapter number="8">
			<verse number="1">Шаԝул жи ԛайл бу, кӧ әԝ бе кӧштьне. Әԝе рʼоже мьԛабьли щьвина Оршәлимеда зерандьнәкә гьран дәстпебу. Пештьри шандийа һʼәмуйед баԝәрмәнд бәлайи тʼопрахед Щьһустане у Самәрйайе бун.</verse>
			<verse number="2">Мәрьвед хԝәдехоф Стәйфан дәфьн кьрьн у шинәкә гьран сәр кьрьн.</verse>
			<verse number="3">Ле Шаԝул гәләк зьрар дьда щьвине, мал-мал дьгәрʼийа жьн у мер кʼаши дәрва дькьрьн давитьнә кәле.</verse>
			<verse number="4">Әԝед бәла-бәлайи бьбун дьгәрʼийан, Мьзгинийа хәбәре дьдан.</verse>
			<verse number="5">Филипо жи бәржери бажарәки Самәрйайе бу, ԝанрʼа бона Мәсиһ даннасин дькьр.</verse>
			<verse number="6">Әʼлаләте бь дьл гӧһдарийа готьнед Филипо дькьр, гава дьбьһистьн у дьдитьн әԝ кʼәрәмәтед кӧ ԝи дькьрьн.</verse>
			<verse number="7">Жь гәләк щьнакʼәтийа рʼӧһʼед һʼәрам бь дәнге бьльнд дькьрьнә ԛирʼин дәрдькʼәтьн у гәләк шьлушәʼт, ньгада сәԛәт ԛәнщ дьбун.</verse>
			<verse number="8">Һьнге шабунәкә мәзьн кʼәтә ԝи бажари.</verse>
			<verse number="9">Мәрьвәк ԝи бажарида һәбу наве ԝи Шьмһʼун, әԝи һе зува сербази дькьр у самәри әʼщебмайи дькьрьн у хԝә жи данибу дәԝса йәки мәзьн.</verse>
			<verse number="10">Тʼәмамийа щьмәʼте жь бьчʼука һʼәта мәзьна бь дьл гӧһ дьданә ԝи у дьготьн: «Әв ә әԝ ‹Ԛәԝата Хԝәдейә мәзьн› кӧ дьбежьн».</verse>
			<verse number="11">Бь дьл гӧһ дьданә ԝи, чьмки әԝи зува бь сербазийед хԝә әԝ әʼщебмайи кьрьбун.</verse>
			<verse number="12">Ле гава әԝи әԝ мьзгинийа Филипо баԝәр кьр, йа кӧ бона Пʼадшатийа Хԝәде у наве Иса Мәсиһ дьда, һьн мер һьн жьн, һʼәму жи пе аве һатьнә ньхӧмандьне.</verse>
			<verse number="13">Шьмһʼун хԝәха жи баԝәр кьр һатә ньхӧмандьне у тʼьме тʼәви Филипо бу. У гава әԝ нишан у кʼәрәмәтед зор кӧ дьбун дьдит, әʼщебмайи дьма.</verse>
			<verse number="14">Шандийед Оршәлимеда гава бьһистьн, ԝәки Самәрйайе хәбәра Хԝәде ԛәбул кьрийә, Пәтрус у Йуһʼәнна шандьнә щәм ԝан.</verse>
			<verse number="15">Әԝ кӧ бәржер бун, бона ԝан дӧа кьрьн кӧ Рʼӧһʼе Пироз бьстиньн,</verse>
			<verse number="16">чьмки һʼәта һьнге һе Рʼӧһʼе Пироз нәһатьбу сәр жь ԝан тʼӧ кәси, тʼәне бь наве Хӧдан Иса һатьбунә ньхӧмандьне.</verse>
			<verse number="17">Һьнге Пәтрус у Йуһʼәнна дәстед хԝә данинә сәр ԝан у ԝана Рʼӧһʼе Пироз станд.</verse>
			<verse number="18">Гава Шьмһʼун дит, ԝәки бь дәст данина шандийа Рʼӧһʼе Пироз дьстиньн, пʼәрә дьрежи ԝан кьр</verse>
			<verse number="19">у гот: «Әви һʼӧкӧми бьдьнә мьн жи, кӧ әз дәсте хԝә дайньмә сәр кʼе, Рʼӧһʼе Пироз бьстинә».</verse>
			<verse number="20">Ле Пәтрус ԝирʼа гот: «Зиве тә бьра тʼәви тә бьтʼәрʼьбә! Тә тʼьре пʼешкʼеша Хԝәде пʼәрәти те стандьне!</verse>
			<verse number="21">Пʼара тә ве йәкеда тьштәк тʼӧнә, чьмки дьле тә ль бәр Хԝәде нә рʼаст ә.</verse>
			<verse number="22">Ньһа жь ԝе хьрабийа хԝә вәгәрʼә, рʼәща жь Хӧдан бькә, бәлки әв нета тәйә хьраб бе бахшандьне,</verse>
			<verse number="23">чьмки әз тә нава тәʼлайийа зьрав у ԛәйдед нәһәԛийеда дьбиньм».</verse>
			<verse number="24">Шьмһʼун ле вәгәрʼанд у гот: «Һун бона мьн һиви жь Хӧдан бькьн, ԝәки жь әԝ готьнед ԝә тʼӧ тьшт нәйе сәре мьн».</verse>
			<verse number="25">Гава ԝана шәʼдәти да у хәбәра Хӧдан хәбәр дан, пашда вәгәрʼийанә Оршәлиме у ль сәр рʼийа хԝә гәләк гӧндед Самәрйайеда жи Мьзгини дьдан.</verse>
			<verse number="26">Һьнге мьлйакʼәтәки Хӧдан Филипорʼа гот: «Рʼабә һәрʼә алийе башуре, сәр ԝе рʼийа кӧ жь Оршәлиме бәржери Газзайе дьбә», кӧ чол-бәстәк бу.</verse>
			<verse number="27">Әԝ жи рʼабу чу у дина хԝә дайе, ва йә нәмерәки жь Әтйупийе ԝәзире Кәндаке, аԝа готи пʼадша Әтйупийе, кӧ ԝәкʼиле тʼәмамийа хьзна ԝе бу, бона һʼәбандьне һатьбу Оршәлиме.</verse>
			<verse number="28">Әԝ жь ԝьр вәдьгәрʼийа у әʼрәба хԝәда кʼьтеба Ишайа пʼехәмбәр дьхԝәнд.</verse>
			<verse number="29">Рʼӧһʼ Филипорʼа гот: «Пешда һәрʼә у рʼәх әʼрәбева һәрә».</verse>
			<verse number="30">Филипо жи бәзи незик буйе, бьһист кӧ әԝ кʼьтеба Ишайа пʼехәмбәр дьхунә у же пьрси: «Чь кӧ тӧ дьхуни фәʼм дьки?»</verse>
			<verse number="31">Әԝи готе: «Әзе чаԝа бькарьбьм фәʼм бькьм, һәгәр йәк мьнрʼа шьровәнәкә?» У һиви жь Филипо кьр кӧ рʼабә рʼәх ԝи рʼуне.</verse>
			<verse number="32">Әԝ щийе кӧ ԝи ньвисареда дьхԝәнд әв бу: «Мина пәза бона сәржекьрьне һатә бьрьне у чаԝа бәрха ль бәр ԛӧсесе хԝә накә кʼалин, дәве Хԝә вәнакә.</verse>
			<verse number="33">Әԝ ньмьз кьрьн у һәԛе Ԝи же стандьн. Дәрһәԛа зӧрʼәта Ԝида кʼе ԝе гьли кә? Чьмки әʼмьре Ԝи жь рʼубаре дьне һатә һьлдане».</verse>
			<verse number="34">Нәмер жь Филипо пьрси у готе: «Әз һиви дькьм мьнрʼа бежә, пʼехәмбәр ван тьшта бона кʼе дьбежә? Бона хԝә йан бона йәки майин?»</verse>
			<verse number="35">Филипо рʼабу ԝе ньвисареда дәстпекьр дәрһәԛа Мьзгинийа Исада ԝирʼа шьровәкьр.</verse>
			<verse number="38">У нәмер әʼмьр кьр, кӧ әʼрәбе бьдьнә сәкьнандьне, һәр дӧ жи кʼәтьнә аве у Филипо нәмер ньхӧманд.</verse>
			<verse number="39">Гава әԝана жь аве дәркʼәтьн, Рʼӧһʼе Хӧдан Филипо һьлда, иди нәмер Филипо нәдит, әԝ әшԛ у ша рʼийа хԝәда чу.</verse>
			<verse number="40">Ле Филипо Ашдодеда хӧйа бу у дьгәрʼийа, Мьзгини дьда һәр бажари, һʼәта Ԛәйсәрийе жи һат.</verse>
		</chapter>
		<chapter number="9">
			<verse number="1">Шаԝул жи һʼәта һьнге һе гәф ль шагьртед Хӧдан дьхԝар кӧ ԝан бьдә кӧштьне. Әԝ чу щәм сәрәккʼаһин,</verse>
			<verse number="2">дәстурнәʼмә сәр кʼьништед Шаме жь ԝи хԝәстьн, ԝәки һʼӧкӧме ԝи һәбә жьн у меред кӧ ль пәй ве Рʼе дьчьн һәгәр бьбинә, ԝан бьгьрә гьредайи бинә Оршәлиме.</verse>
			<verse number="3">Гава дьчу незики Шаме бу, ньшкева жь әʼзмен рʼонайике дора ԝи шәԝԛ да.</verse>
			<verse number="4">Әԝ кʼәтә әʼрде у дәнгәк бьһист кӧ ԝирʼа дьгот: «Шаԝул, Шаԝул! Тӧ чьма Мьн дьзерини?»</verse>
			<verse number="5">Әԝи жи гот: «Тӧ кʼи йи, Хӧдан?» Ԝи дәнги готе: «Әз әԝ Иса мә, Йе кӧ тӧ дьзерини.</verse>
			<verse number="6">Дә ньһа рʼабә һәрʼә бажер, ԝе тәрʼа бе готьне те чь бьки».</verse>
			<verse number="7">Әԝ мәрьвед кӧ тʼәви ԝи дьчун сар бун сәкьнин у зар-зьман кʼәтьн. Ԝан әԝ дәнг дьбьһист, ле кәсәк нәдьдитьн.</verse>
			<verse number="8">Шаԝул жь әʼрде рʼабу, чʼәʼвед ԝи вәкьри бун, ле тьшт нәдьдит. Һьнге дәсте ԝи гьртьн бьрьнә Шаме.</verse>
			<verse number="9">Әԝ се рʼожа кор ма, нә хԝар у нә жи вәхԝар.</verse>
			<verse number="10">Шамеда шагьртәки наве ԝи Һананийа һәбу, Хӧдан дитьнокеда һатә бәр чʼәʼва у ԝирʼа гот: «Һананийа!» Әԝи гот: «Әз вьра мә, Хӧдан».</verse>
			<verse number="11">Хӧдан ԝирʼа гот: «Рʼабә һәрʼә ԝе кʼуча кӧ жерʼа Рʼаст дьбежьн, мала Щьһудада бона йәки жь Тарсусе наве ԝи Шаԝул бьпьрсә, чьмки ва йә әԝ дӧа дькә,</verse>
			<verse number="12">дина хԝә дайе, ва мәрик дитьнокеда һатә бәр чʼәʼва, наве ԝи Һананийа, әԝ һат дәстед хԝә данинә сәр ԝи, кӧ әԝ диса бьбинә».</verse>
			<verse number="13">Һананийа ле вәгәрʼанд у гот: «Хӧдан, бона ви мәрьви мьн жь гәләка бьһистийә, ԝәки Оршәлимеда ԝи чьԛас хьраби ль щьмәʼта Тә кьрийә.</verse>
			<verse number="14">Вьр жи алийе сәрәкед кʼаһинада һʼӧкӧме ԝи һәйә, һʼәмуйед кӧ гази наве Тә дькьн бьгьрә».</verse>
			<verse number="15">Ле Хӧдан жерʼа гот: «Тӧ һәрʼә, чьмки Мьн әԝ чаԝа һащәтәк бьжартийә, ԝәки наве Мьн нәщьһуйа, пʼадша у зарʼед Исраелева бьдә наскьрьне.</verse>
			<verse number="16">Әзе Хԝәха нишани ԝи кьм, кӧ чьԛаси гәрәке бона наве Мьн щәфе бькʼьшинә».</verse>
			<verse number="17">Һананийа жи чу кʼәтә ԝе мале, дәсте хԝә дани сәр ԝи у готе: «Шаԝул бьра! Хӧдан әз шандьмә, әԝ Исайе рʼева рʼасти тә һат, ԝәки тӧ диса бьбини у бь Рʼӧһʼе Пироз тʼьжи би».</verse>
			<verse number="18">Дәстхԝәда жь чʼәʼвед ԝи мина капәке тьшт же ԝарийан, дит, рʼабу пе аве һатә ньхӧмандьне,</verse>
			<verse number="19">хԝарьн хԝар у ԛәԝата ԝи һатә щи. Чәнд рʼожа Шаԝул щәм шагьртед Шамеда ма.</verse>
			<verse number="20">Дәстхԝәда Шаԝул дәстпекьр кʼьништада бона Иса даннасин кьр у гот кӧ: «Әԝ Кӧрʼе Хԝәде йә».</verse>
			<verse number="21">Һʼәмуйед кӧ дьбьһистьн, әʼщебмайи дьман у дьготьн: «Әва әԝ нинә, кӧ Оршәлимеда йед кӧ гази Ви Нави дькьрьн дькӧштьн? У бона ԝе йәке һатийә вьр жи, ԝәки ԝан бьгьрә у бьбә бьдә дәсте сәрәкед кʼаһина?»</verse>
			<verse number="22">Ле Шаԝул һинкьрьнеда һе ԛәԝат дьбу, избат дькьр кӧ Мәсиһ һәма Иса йә у дәнге һʼәму щьһуйед Шамеда дьда бьрʼине.</verse>
			<verse number="23">Гава гәләк рʼож дәрбаз бун, щьһу шеԝьрин кӧ ԝи бькӧжьн,</verse>
			<verse number="24">ле Шаԝул нета ԝанә хьраб һʼәсийа. Әԝ шәв у рʼож бәр дәргәһед бажер бун кӧ ԝи бькӧжьн,</verse>
			<verse number="25">ле шагьртед ԝи жи шәв әԝ бь зәмбиле диԝерва дахьстьн.</verse>
			<verse number="26">Гава Шаԝул һатә Оршәлиме, ԝи дькьр кӧ тʼәви шагьрта бә, ле һʼәму жь ԝи дьтьрсийан, ԝан баԝәр нәдькьрьн кӧ әԝ жи буйә шагьрт.</verse>
			<verse number="27">Һьнге Барнабас әԝ һьлда бьрә щәм шандийа у ԝанрʼа гьли кьр, кӧ әԝи рʼеда чаԝа Хӧдан дитийә у тʼәви ԝи хәбәр дайә, Шамеда жи чаԝа меркʼими наве Иса даннасин кьрийә.</verse>
			<verse number="28">Шаԝул Оршәлимеда тʼәви ԝан рʼадьбу-рʼудьньшт у бь наве Иса Хӧдан меркʼими даннасин дькьр.</verse>
			<verse number="29">Ӧса жи тʼәви щьһуйед кӧ бь йунани хәбәр дьдан бь хәбәрдане дькʼәтә дәʼԝе, ԝана жи дькьр кӧ әԝ бькӧшта.</verse>
			<verse number="30">Гава бьра ве йәке һʼәсийан, әԝ бәржер бьрьнә Ԛәйсәрийе у дәрбази Тарсусе кьрьн.</verse>
			<verse number="31">Аԝа щьвин ль тʼәмамийа Щьһустане, Щәлиле у Самәрйайе дәмәке әʼдьлайийеда бу, рʼӧһʼанийеда ава дьбу, бь хофа Хӧдан у бь дьлдайина Рʼӧһʼе Пироз пешда дьчу, баԝәрмәнд зедә дьбун.</verse>
			<verse number="32">Пәтрус жи һʼәму щийа дьгәрʼийа у бәржери щәм щьмәʼта Хԝәдейә Лидайе жи бу.</verse>
			<verse number="33">Ԝьр мәрьвәк дит наве ԝи Әйнейас, кӧ һʼәйшт салед ԝи бун, шьлушәʼт щи-ньвинада пʼалдайи бу.</verse>
			<verse number="34">Пәтрус ԝирʼа гот: «Әйнейас! Иса Мәсиһ тә ԛәнщ дькә. Рʼабә у ньвина хԝә бьдә һәв». Әԝ перʼа-перʼа рʼабу сәр хԝә.</verse>
			<verse number="35">Һʼәму бьнәлийед Лидайе у дәшта Шароне әԝ дитьн у бәрбь Хӧдан вәгәрʼийан.</verse>
			<verse number="36">Йафайеда кʼӧлфәтәкә шагьрт һәбу, наве ԝе Табитʼа, кӧ «Хәзал» те ԝәлгәрʼандьне. Әва нава һʼәму ԛәнщи у херкьрьнада мабу.</verse>
			<verse number="37">Ԝан рʼожада әԝа нәхԝәш кʼәт мьр у әԝ шуштьн ода жорьнда данин.</verse>
			<verse number="38">Йафа незики Лидайе бу. Гава шагьрта бьһист кӧ Пәтрус ль ԝьр ә, дӧ мәри шандьн һиви кьрьн у готьн: «Дәрәнги нәбә зу ԝәрә щәм мә».</verse>
			<verse number="39">Пәтрус жи рʼабу тʼәви ԝан һат. Гава гьһиштә ԝьр, әԝ бьрьнә ода жорьн, һʼәму жьнәбийа дора ԝи гьрт у бь гьри әԝ кʼьнщ у кьрасед кӧ сахийа хԝәда Хәзале бона ԝан дьрутьбун, нишани ԝи дьдан.</verse>
			<verse number="40">Һьнге Пәтрус һʼәму дәрхьстьнә дәрва, чок да дӧа кьр у сәр щьнйазда вәгәрʼийа гот: «Табитʼа! Рʼабә сәр хԝә». Әԝе чʼәʼвед хԝә вәкьрьн, ль Пәтрус ньһерʼи, рʼабу рʼуньшт.</verse>
			<verse number="41">Әԝи дәсте хԝә да ԝе рʼакьрә пʼийа, паше гази щьмәʼта Хԝәде у жьнәбийа кьр, әԝ сах бәр ԝан да сәкьнандьне.</verse>
			<verse number="42">Әва йәка тʼәмамийа Йафайеда бәла бу у гәләка баԝәрийа хԝә Хӧдан анин.</verse>
			<verse number="43">Пәтрус гәләк рʼожа ль Йафайе мала Шьмһʼуне чʼәрмкәрда ма.</verse>
		</chapter>
		<chapter number="10">
			<verse number="1">Ԛәйсәрийеда мәрьвәки наве ԝи Корʼнелйо һәбу, рʼәфа «Ордийа Италйайеда» сәрсәд бу.</verse>
			<verse number="2">Әԝ мала хԝәва йәки хԝәйиман у хԝәдехоф бу, щьмәʼта щьһуйарʼа жи гәләк хер дькьрьн у һәр гав бәр Хԝәде дӧа дькьр.</verse>
			<verse number="3">Әԝи нивро незики сьһʼәта сьсийа дитьнокеда бәр чʼәʼве хԝә ашкәрә мьлйакʼәтәки Хԝәде дит кӧ һатә щәм ԝи у ԝирʼа гот: «Корʼнелйо!»</verse>
			<verse number="4">Әԝи кӧ ль ԝи ньһерʼи, саԝ кʼәтә сәр у гот: «Чь йә Хӧдан?» Мьлйакʼәт готе: «Хԝәде дӧа у херед тә ԛәбул кьрьн у әԝ бир накә.</verse>
			<verse number="5">Дә ньһа мәрийа бьшинә Йафайе, гази Шьмһʼун кә, йе кӧ жерʼа Пәтрус дьбежьн.</verse>
			<verse number="6">Әԝ чаԝа меван мала Шьмһʼуне чʼәрмкәрда бәр бәʼре дьминә».</verse>
			<verse number="7">Гава әԝ мьлйакʼәте кӧ ԝирʼа хәбәр дьда чу, әԝи гази дӧ хӧламед мале у әскәрәки бәрдәстийи хԝәйиман кьр</verse>
			<verse number="8">у һәр тьшт ԝанрʼа гьли кьр шандьнә Йафайе.</verse>
			<verse number="9">Рʼожа дьне әԝана һе дьчун у незики бажер дьбун, Пәтрус незики сьһʼәта донздәһа рʼабу сәр хени кӧ дӧа бькә.</verse>
			<verse number="10">Әԝ бьрʼчи бу хԝәст кӧ нан бьхԝә. Һе гава нан һазьр дькьрьн, мина сьһʼәтәке сәр ԝирʼа дәрбаз бу.</verse>
			<verse number="11">У ԝи дина хԝә дайе, ва әʼзман вәбу, тьштәки мина дәстәхана мәзьн һәр чар гошава дардабу, дьһатә хԝаре сәр әʼрде.</verse>
			<verse number="12">Сәр ԝе һәр щурʼә һʼәйԝанед чарпʼе, шулькийед әʼрде у тәйрәдед әʼзмен һәбун.</verse>
			<verse number="13">Дәнг һатә ԝи: «Рʼабә Пәтрус, сәржекә у бьхԝә».</verse>
			<verse number="14">Ле Пәтрус гот: «Һʼаша жь мьн Хӧдан, мьн тʼӧ щар тьштәки һʼәрам йан пʼис нәхԝарийә».</verse>
			<verse number="15">Щара дӧда әԝ дәнг һатә ԝи: «Әԝ тьште кӧ Хԝәде һʼәлал кьрийә тӧ һʼәрам һʼәсаб нәкә».</verse>
			<verse number="16">Әва йәка се щара ԛәԝьми у һьнге әԝ дәстәхан әʼзменва һатә һьлатьне.</verse>
			<verse number="17">Пәтрус һе әʼщебмайи нав хԝәда дьфькьри: «Әв чь дитьнок бу мьн дит?» ва әԝ мәрьвед кӧ Корʼнелйо шандьбун ль бәр дәргәһ сәкьнин у мала Шьмһʼун пьрсин.</verse>
			<verse number="18">Дәнг дан готьн: «Шьмһʼуне кӧ жерʼа Пәтрус дьбежьн ль вьр меван ә?»</verse>
			<verse number="19">Пәтрус һе сәр ԝе дитьноке дьфькьри, Рʼӧһʼ жерʼа гот: «Ва нә се мәри ль тә дьгәрʼьн.</verse>
			<verse number="20">Дә иди рʼабә һәрʼә хԝаре у дӧдьли нәбә тʼәви ԝан һәрʼә, чьмки Мьн әԝана шандьнә».</verse>
			<verse number="21">Пәтрус жи пәйа бу, чу щәм ԝан мәрьва у гот: «Әз ьм әԝе кӧ һун ле дьгәрʼьн. Һун бона чь һатьнә?»</verse>
			<verse number="22">Ԝан гот: «Корʼнелйойе сәрсәд әм шандьнә. Әԝ мәрьвәки рʼаст, хԝәдехоф у алийе тʼәмамийа мьләте щьһуйада жи хԝәйийе шәʼдәтийа ԛәнщ ә. Әԝи әʼмьр жь мьлйакʼәтәки пироз станд, кӧ тә гази мала хԝә кә у хәбәрдана тә бьбьһе».</verse>
			<verse number="23">Һьнге Пәтрус әԝ тʼәглифи мале кьрьн, щийе шәве да ԝан. Рʼожа дьне Пәтрус рʼабу тʼәви ԝан чу, чәнд баԝәрмәндед Йафайе жи тʼәви ԝи чун.</verse>
			<verse number="24">Рʼожа дьн гьһиштьнә Ԛәйсәрийе, Корʼнелйо жи гази хԝәхати у достед хԝә кьрьбу у һивийа ԝан бу.</verse>
			<verse number="25">Гава Пәтрус дькʼәтә һьндӧрʼ, Корʼнелйо пешийа ԝида чу у кʼәтә бәр ньга у бәр та бу.</verse>
			<verse number="26">Ле Пәтрус әԝ рʼакьрә пʼийа у готе: «Рʼабә бьсәкьнә, әз хԝәха жи мәри мә».</verse>
			<verse number="27">Ԝирʼа бь хәбәрдане кʼәтә һьндӧрʼ у ль ԝьр гәләк щьвийайи дитьн.</verse>
			<verse number="28">Әԝи ԝанарʼа гот: «Һун хԝәха заньн кӧ нә әʼдәте мере щьһу йә, кӧ тʼәви нәщьһуйа рʼабә-рʼуни, йан һәвва һәрʼьн-бен. Ле Хԝәде бәр мьн вәкьр, ԝәки әз тʼӧ кәси пʼис йан һʼәрам һʼәсаб нәкьм.</verse>
			<verse number="29">Бона ԝе йәке жи гава гази мьн кьрьн, мьн на-на нәкьр рʼабум һатьм. У әз ньһа дьпьрсьм, ԝә бона чь гази мьн кьрийә?»</verse>
			<verse number="30">Корʼнелйо гот: «Бәри чар рʼожа, незики ви чахи мьн дӧайе сьһʼәта сьсийа мала хԝәда дькьр, ньшкева мәрьвәк бь кʼьнще чил-ԛәрԛаш ль бәр мьн сәкьни</verse>
			<verse number="31">у гот: ‹Корʼнелйо! Хԝәде дӧайед тә бьһистьн у херед тәйә кьри жи бир анин.</verse>
			<verse number="32">Ньһа мәрийа бьшинә Йафайе гази Шьмһʼун кә, йе кӧ жерʼа Пәтрус дьбежьн, әԝ чаԝа меван ль мала Шьмһʼуне чʼәрмкәрда бәр бәʼре дьминә›.</verse>
			<verse number="33">Мьн жи перʼа-перʼа шандьнә щәм тә у тә жи ԛәнщ кьр кӧ тӧ һати. Ньһа әм һʼәму жи ль бәр Хԝәде сәкьни нә, кӧ чь жь Хӧдан тәрʼа һатийә әʼмьркьрьне бежи, әм жи бьбьһен».</verse>
			<verse number="34">Пәтрус дәст бь хәбәрдане кьр у гот: «Әз ньһа фәʼм дькьм, ԝәки Хԝәде рʼасти жи фьрԛийе накә нава мьләта.</verse>
			<verse number="35">Ле жь нав һәр мьләтида, йе кӧ жь Ԝи хоф дькә у рʼастийе дькә ль Ԝи ԛәбул ә.</verse>
			<verse number="36">Һун иди рʼьнд заньн кӧ Хԝәде әва хәбәра зарʼед Исраелрʼа шанд, бь Иса Мәсиһ Мьзгинийа әʼдьлайийе да, Йе кӧ Хӧдане һʼәмуйа йә.</verse>
			<verse number="37">Ӧса жи заньн жь Щәлиле гьрти тʼәмамийа Щьһустанеда чь ԛәԝьми, пәй ԝе ньхӧмандьнерʼа, йа кӧ Йуһʼәнна даннасин кьр,</verse>
			<verse number="38">чаԝа Хԝәде Исайе Ньсрәте бь Рʼӧһʼе Пироз у ԛәԝате кʼьфш кьр, кӧ бь ԛәнщикьрьне гәрʼийа у һʼәмуйед кӧ бьн бьндәстийа мирещьнда бун ԛәнщ кьрьн, чьмки Хԝәде тʼәви Ԝи бу.</verse>
			<verse number="39">Әм хԝәха шәʼдед ԝан һʼәму тьшта нә, йед кӧ Әԝи тʼопрахед Щьһустане у Оршәлимеда кьрьн. Паше Әԝ дарва дардакьрьн у кӧштьн,</verse>
			<verse number="40">ле Хԝәде Әԝ рʼожа сьсийа жь мьрьне рʼакьр, да әʼйанкьрьне,</verse>
			<verse number="41">нә кӧ һʼәму щьмәʼтерʼа, ле ԝан шәʼдарʼа, йед кӧ пешийе жь алийе Хԝәдеда һатьбунә бьжартьне, аԝа готи мәрʼа, йед кӧ пәй мьрьн-рʼабуна Ԝирʼа тʼәви Ԝи хԝарьн у вәхԝарьн.</verse>
			<verse number="42">У Әԝи тʼәми ль мә кьр, ԝәки әм щьмәʼтерʼа даннасин кьн у шәʼдәтийе бьдьн кӧ Әԝ ә һʼакьме мьрийа у зендийа жь Хԝәдеда кʼьфшкьри.</verse>
			<verse number="43">Һʼәму пʼехәмбәр шәʼдәтийа Ԝи дьдьн, кӧ һʼәмуйед баԝәрийа хԝә Ԝи биньн, ԝе бь сайа наве Ԝи бахшандьна гӧна бьстиньн».</verse>
			<verse number="44">Пәтрус һе әв тьшт дьготьн, Рʼӧһʼе Пироз һатә сәр һʼәмуйед кӧ әв готьн дьбьһистьн.</verse>
			<verse number="45">Баԝәрмәндед әʼсьле хԝәда щьһу, йед кӧ тʼәви Пәтрус һатьбун, зәндәгьрти ман, кӧ Рʼӧһʼе Пироз чаԝа пʼешкʼеш сәр нәщьһуйада жи бари,</verse>
			<verse number="46">чьмки бьһистьн кӧ ԝана бь зьмана хәбәр дьдан у шькьри дьданә Хԝәде. Һьнге Пәтрус гот:</verse>
			<verse number="47">«Иди кʼи дькарә нәһелә кӧ әвана пе аве бенә ньхӧмандьне, йед кӧ мина мә Рʼӧһʼе Пироз жи стандьн?»</verse>
			<verse number="48">Ԝи чахи әʼмьр кьр кӧ бь наве Иса Мәсиһ бенә ньхӧмандьне. Паше ԝана һиви жь ԝи кьр кӧ чәнд рʼожа ль ԝьр бьминә.</verse>
		</chapter>
		<chapter number="11">
			<verse number="1">Шандийа у баԝәрмәндед алийе Щьһустанеда дьман, бьһистьн кӧ нәщьһуйа жи хәбәра Хԝәде ԛәбул кьрьнә.</verse>
			<verse number="2">Гава Пәтрус һәвраз чу Оршәлиме, баԝәрмәндед әʼсьле хԝәда щьһу әԝ нәһәԛ дькьрьн у</verse>
			<verse number="3">дьготьн: «Тӧ чуйи щәм мәрьвед нәсьнәткьри у тә тʼәви ԝан нан хԝарийә!»</verse>
			<verse number="4">Һьнге Пәтрус дәстпекьр бь һур-гьли ԝанрʼа шьровәкьр у гот:</verse>
			<verse number="5">«Мьн бажаре Йафайеда дӧа дькьр, мина сьһʼәтәке сәр мьнрʼа дәрбаз бу. У мьн дитьнокеда ль бәр чʼәʼве хԝә дит, дәрданәкә мина дәстәхана мәзьн һәр чар гошава жь әʼзмен дардабу һатә хԝаре, ль бәр мьн сәкьни.</verse>
			<verse number="6">Әз һе зурʼ бьбум мьн ле дьньһерʼи, мьн дина хԝә дайе, ва нә һʼәйԝанед чарпʼе, рʼәʼԝьр, шулькийед әʼрде у тәйрәдед әʼзмен.</verse>
			<verse number="7">Һьнге мьн дәнгәк бьһист кӧ мьнрʼа гот: ‹Рʼабә Пәтрус, сәржекә у бьхԝә›.</verse>
			<verse number="8">Ле мьн гот: ‹Һʼаша жь мьн, Хӧдан, тʼӧ щар тьштәки һʼәрам йан пʼис нәкʼәтийә дәве мьн›.</verse>
			<verse number="9">Щара дӧда әԝи дәнги жь әʼзмен ль мьн вәгәрʼанд у гот: ‹Әԝ тьштед кӧ Хԝәде һʼәлал кьрийә, тӧ һʼәрам һʼәсаб нәкә›.</verse>
			<verse number="10">Әва йәка се щара ԛәԝьми у һәр тьшт пашда әʼзменва һатә кʼьшандьне.</verse>
			<verse number="11">Һәма ԝи чахи се мәрийед кӧ жь Ԛәйсәрийе шандьбунә пәй мьн бәр мала кӧ әм теда дьман сәкьнин.</verse>
			<verse number="12">Рʼӧһʼ мьнрʼа гот: ‹Тʼәви ԝан һәрʼә, дӧдьли нәбә›. Әв һәр шәш бьра жи тʼәви мьн һатьн у әм чунә мала ԝи мәрьви.</verse>
			<verse number="13">Әԝи мәрʼа гот, кӧ чаԝа мала хԝәда мьлйакʼәт дитийә, кӧ сәкьни йә ԝирʼа готийә: ‹Мәрийа бьшинә Йафайе у гази Шьмһʼун кә, йе кӧ жерʼа Пәтрус дьбежьн.</verse>
			<verse number="14">Әԝе тәрʼа ԝан готьна бежә, бь кʼижана те у тʼәмамийа нәфәред мала хԝәва хьлаз би›.</verse>
			<verse number="15">У мьн һәма дәст бь хәбәрдане кьр, Рʼӧһʼе Пироз һатә сәр ԝан, чаԝа пешийе һатә сәр мә.</verse>
			<verse number="16">Ԝи чахи һатә бира мьн әԝ хәбәра кӧ Хӧдан готьбу: ‹Йуһʼәнна бь аве ньхӧманд, ле һуне бь Рʼӧһʼе Пироз бенә ньхӧмандьне›.</verse>
			<verse number="17">Аԝа һәгәр Хԝәде хут әԝ пʼешкʼеш да ԝан, кʼижан да мә, гава мә баԝәрийа хԝә Хӧдан Иса Мәсиһ ани, әз кʼи бум кӧ мьԛабьли Хԝәде бьсәкьнийама?»</verse>
			<verse number="18">Гава кӧ әв йәка бьһистьн, дәнге хԝә бьрʼин, шькьри данә Хԝәде у готьн: «Ԝәки ӧса йә Хԝәде әва мәщала да нәщьһуйа жи, кӧ жь гӧнәкьрьне вәгәрʼьн у бьжин».</verse>
			<verse number="19">Әԝед кӧ жь дәст ԝе зерандьна пәй кӧштьна Стәйфанрʼа бәла-бәлайи бьбун, гьһиштьнә һʼәта Финикйайе, Ԛӧбрьсе у Әнтакйайе у тʼәне щьһуйарʼа хәбәр даннасин дькьрьн.</verse>
			<verse number="20">Ле нава ԝанда һьнәк жь мәрьвед Ԛӧбрьсе у Курене һәбун, кӧ гава чун кʼәтьнә Әнтакйайе, йунанарʼа жи хәбәр дьдан, Мьзгинийа Хӧдан Иса дьдан.</verse>
			<verse number="21">Дәсте Хӧдан ԝанрʼа бу, гәләка баԝәр кьр, бәрбь Хӧдан вәгәрʼийан.</verse>
			<verse number="22">Бона ԝан әв дәнг-бәʼса гьһиштә щьвина Оршәлиме, Барнабас шандьнә Әнтакйайе.</verse>
			<verse number="23">Гава гьһиште у кʼәрәма Хԝәде дит, ша бу у дьл дьда ԝан һʼәмуйа кӧ бь тʼәмамийа дьле хԝәва Хӧданрʼа амьн бьминьн.</verse>
			<verse number="24">Барнабас мәрьвәки ԛәнщ, Рʼӧһʼе Пироз у баԝәрийева тʼьжи бу. Гәләк щьмәʼт сәр баԝәрмәндед Хӧданда зедә бу.</verse>
			<verse number="25">Һьнге Барнабас дәрбази Тарсусе бу, кӧ ль Шаԝул бьгәрʼә,</verse>
			<verse number="26">әԝ дит ани Әнтакйайе. Әԝана һәврʼа тʼәмамийа саләке тʼәви щьвине дьщьвийан у гәләк щьмәʼт һин дькьрьн. Пешийе Әнтакйайеда шагьрт «мәсиһи» һатьнә навкьрьне.</verse>
			<verse number="27">Ԝан рʼожа жь Оршәлиме пʼехәмбәр бәржери Әнтакйайе бун.</verse>
			<verse number="28">Жь ԝан йәк, кӧ наве ԝи Һагабо бу, рʼабу бь Рʼӧһʼ әʼлам кьр, кӧ ԝе тʼәмамийа дьнйайеда бьбә хәлайикә гьран. У ӧса жи әва хәлайа һена Клаԝдйо Ԛәйсәрда бу.</verse>
			<verse number="29">Һьнге шагьртед Әнтакйайе ԛьрар кьрьн кӧ жь дәсте кʼева чьԛас те аликʼарийе бона баԝәрмәндед Щьһустане бьшиньн.</verse>
			<verse number="30">Ӧса жи кьрьн, бь дәсте Барнабас у Шаԝул бәрпьрсийаред щьвинерʼа шандьн.</verse>
		</chapter>
		<chapter number="12">
			<verse number="1">Ԝан чахада Һеродәс пʼадша дәсте хԝә һьлда сәр һьнәкед жь щьвине кӧ ԝан бьдә щәфе,</verse>
			<verse number="2">Аԛубе бьре Йуһʼәнна бь шур да кӧштьне.</verse>
			<verse number="3">Әԝи дина хԝә дайе, кӧ кьрьна ԝи ль щьһуйа хԝәш һат, рʼабу Пәтрус жи да гьртьне. Әв йәк рʼожед Щәжьна Нане Шкәвада ԛәԝьмин.</verse>
			<verse number="4">Гава Пәтрус гьрт, авитә кәле спартә чар тʼахьма, кӧ һәр тʼахьмәк чар-чар әскәр бун, ԝәки мьԛати ԝи бьн. Нета ԝи әԝ бу кӧ пәй Щәжьна Дәрбазбунерʼа ԝи дәрхә бәр щьмәʼте, диԝана ԝи бькә.</verse>
			<verse number="5">Иди Пәтрус кәледа гьрти бу, ле щьвине бона ԝи бь дьл у щан, бь дӧа һиви жь Хԝәде дькьр.</verse>
			<verse number="6">Ԝе шәве, кӧ сьбәтьре Һеродәс дьхԝәст әԝ дәрхьста бәр щьмәʼте, бона диԝанкьрьне, Пәтрус бь дӧ зьнщира гьредайи нава дӧ әскәрада рʼазайи бу, нобәдара жи бәр дери нобәдарийа кәле дькьр.</verse>
			<verse number="7">Ньшкева мьлйакʼәтәки Хӧдан бәр сәкьни, рʼонайе ԝи щийи шәԝԛ да у ньчʼандә кʼеләка Пәтрус, әԝ һʼьшйар кьр у готе: «Зу рʼабә». Зьнщир жь дәстед ԝи кʼәтьн.</verse>
			<verse number="8">Һьнге мьлйакʼәт ԝирʼа гот: «Пьшта хԝә гьредә у чарьхед хԝә сәр ньгед хԝәва кә». Әԝи жи ӧса кьр. Паше ԝирʼа гот: «Ԛапʼуте хԝә бавежә сәр хԝә у пәй мьн ԝәрә».</verse>
			<verse number="9">Пәтрус жи дәркʼәт да пәй ԝи чу, ле ньзаньбу әԝ кьрьна мьлйакʼәт рʼаст ә, ԝи тʼьре хәԝне дьбинә.</verse>
			<verse number="10">Әԝана жь нобәдаред пешьн у дӧда дәрбаз бун, һʼәта дәргәһе һʼәсьни һатьн, кʼижани дәрдьхьстә нав бажер. Дәргәһ хԝәха ль бәр ԝан вәбу, жь ԝьр дәркʼәтьн кʼучәке дәрбаз бун, ньшкева мьлйакʼәт жь ԝи ԛәтийа.</verse>
			<verse number="11">Һьнге Пәтрус сәр һʼьше хԝәда һат, гот: «Әз ньһа рʼаст заньм кӧ Хӧдан мьлйакʼәте Хԝә шанд, әз жь дәсте Һеродәс у жь ԝан һʼәму тьштед кӧ щьһу һивийе бун хьлаз кьрьм».</verse>
			<verse number="12">Гава әв йәк фәʼм кьр, чу мала Мәрйәма дийа Йуһʼәннайе кӧ жерʼа Марԛос дьготьн, кӧ ль ԝьр гәләк щьвийабун дӧа дькьрьн.</verse>
			<verse number="13">Пәтрус дәргәһ хьст, щарикә наве ԝе Рʼода чу гӧһе хԝә да сәр.</verse>
			<verse number="14">Дәнге Пәтрус нас кьр, жь шабуна дәргәһ вәнәкьр, ле рʼәви чу һьндӧрʼ гот: «Пәтрус ль бәр дәргәһ сәкьни йә!»</verse>
			<verse number="15">Ԝана ԝерʼа гот: «Тә һʼьше хԝә ӧнда кьрийә?» Ле әԝа сәр йа хԝә бу, кӧ рʼаст ә. Ԝана гот: «Ԛәй мьлйакʼәте ԝи йә?»</verse>
			<verse number="16">Пәтрус жи сәрһәв-сәрһәв дәргәһ дьхьст. Гава вәкьрьн әԝ дитьн, һʼьше сәре ԝан чу.</verse>
			<verse number="17">Әԝи дәсте хԝә һʼәжанд кӧ кәрʼ бьн у гьли кьр чаԝа Хӧдан әԝ жь кәле дәрхьстийә, ӧса жи гот: «Ве йәке Аԛуб у хушк-бьрайед дьнрʼа жи бежьн». Хԝәха жи рʼабу чу щики дьн.</verse>
			<verse number="18">Сьбәһ кӧ сафи бу, әскәр гәләки тʼәвиһәв бун, гәло чь һатә сәре Пәтрус?</verse>
			<verse number="19">Гава Һеродәс ль ԝи гәрʼийа у әԝ нәдит, жь әскәра һәр тьшт пьрси у әʼмьр кьр кӧ бенә кӧштьне. Паше Һеродәс жь Щьһустане бәржери Ԛәйсәрийе бу у ԝьр ма.</verse>
			<verse number="20">Һеродәс ль мьләтед Сур у Сайдайе рʼабьбу хәзәбе. Әвана жи һәврʼа рʼабун һатьн, Бьласто ԝәкʼиле мала Һеродәс анинә рʼайе у һиви кьрьн кӧ ль һәв бен, чьмки бажаред ԝан жь ԝәлате ԝи пʼадшайи хӧрәк дьстандьн.</verse>
			<verse number="21">Рʼожәкә кʼьфшкьри Һеродәс кʼьнще пʼадшатийе ле, ль һәрәма диԝане рʼуньшт у бь щьмәʼти ԝанарʼа хәбәр дьда.</verse>
			<verse number="22">Әʼлаләте жи дькьрә ԛирʼин у дьгот: «Әва дәнге хԝәдеки йә, нә йе мәрийа йә!»</verse>
			<verse number="23">Дәстхԝәда мьлйакʼәтәки Хӧдан ԝи хьст, бона кӧ ԝи шькьри нәда Хԝәде, кӧрми бу мьр.</verse>
			<verse number="24">Ле хәбәра Хԝәде бәрфьрә у зедә дьбу.</verse>
			<verse number="25">Барнабас у Шаԝул гава ԛӧльхе хԝә ԛәдандьн, жь Оршәлиме вәгәрʼийан, Йуһʼәннайе кӧ жерʼа Марԛос дьготьн жи тʼәви хԝә анин.</verse>
		</chapter>
		<chapter number="13">
			<verse number="1">Щьвина Әнтакйайеда чәнд пʼехәмбәр у дәрсдар һәбун, Барнабас, Шьмһʼуне кӧ жерʼа Нигер дьготьн, Лукйойе жь Курене, Мәнайине кӧ тʼәви Һеродәсе сәрԝер мәзьн бьбу у Шаԝул.</verse>
			<verse number="2">Әвана кӧ нава һʼәбандьна Хӧданда бун у рʼожи дьгьртьн, Рʼӧһʼе Пироз ԝанрʼа гот: «Барнабас у Шаԝул Мьнрʼа бона ԝи шьхӧле кӧ Мьн гази ԝан кьрийә щӧдә кьн».</verse>
			<verse number="3">Ԝи чахи рʼожи гьртьн, дӧа кьрьн, дәстед хԝә данинә сәр ԝан у әԝ шандьн.</verse>
			<verse number="4">Аԝа әвана кӧ жь Рʼӧһʼе Пироз һатьнә шандьне, бәржери Селукйайе бун у жь ԝьр бь гәмийе дәрбази Ԛӧбрьсе бун.</verse>
			<verse number="5">Гава гьһиштьнә Сәламисе, кʼьништед щьһуйада хәбәра Хԝәде даннасин дькьрьн у Йуһʼәнна жи кʼомәкдаре ԝан бу.</verse>
			<verse number="6">Әԝ тʼәмамийа ԝе гьраве гәрʼийан, гьһиштьнә һʼәта Пафосе. Ль ԝьр пʼехәмбәрәки щьһуйайи дәрәԝ у сербаз дитьн кӧ наве ԝи Барйешу бу.</verse>
			<verse number="7">Әва йәки жь бәрдәстийед Сәргийо Паԝлосе ԝәли бу. Сәргийо Паԝлос жи мәрьвәки аԛьл бу, әви гази Барнабас у Шаԝул кьр, кӧ хәбәра Хԝәде бьбьһе.</verse>
			<verse number="8">Ле Барйешуйе сербаз, аԝа готи бь йунани Елумас, мьԛабьли ԝан рʼабу у дькьр кӧ ԝәли жь баԝәрийе бьхальфинә.</verse>
			<verse number="9">Һьнге Шаԝуле кӧ жерʼа Паԝлос жи дьбежьн, бь Рʼӧһʼе Пироз тʼьжи ль ԝи сербази ньһерʼи</verse>
			<verse number="10">у готе: «Һәй мьхәнәто у һʼәму фелбазийава тʼьжийо! Щәԝрьке мирещьн! Дьжмьне тʼәмамийа рʼастийе! Те һʼәта кʼәнге тʼәрка хальфандьна рʼийед Хӧданә рʼаст нәки?</verse>
			<verse number="11">Ва дәсте Хӧдан ньһа ԝе сәр тә гьран бә, те кор би у дәмәке тәʼве нәбини». У дәстхԝәда мьж у думан һатә сәр ԝи, вьрда-ԝеда дькʼәт рʼебәр дьхԝәстьн.</verse>
			<verse number="12">Ԝи чахи ԝәли кӧ әв йәк дит, баԝәр кьр, сәр ԝе һинкьрьна бона Хӧдан әʼщебмайи ма.</verse>
			<verse number="13">Һьнге Паԝлос һәвалед хԝәва бь гәмийе жь Пафосе рʼекʼәтьн һатьнә Пәргейа Памфилйайе. Йуһʼәнна ль ԝьр жь ԝан ԛәтийа, вәгәрʼийа Оршәлиме.</verse>
			<verse number="14">Әԝана жи жь Пәрге чунә Әнтакйа Пьсидйайе, рʼожа шәмийе кʼәтьнә кʼьниште рʼуньштьн.</verse>
			<verse number="15">Пәй хԝәндьна Ԛанун у ньвисаред пʼехәмбәрарʼа сәрԝеред кʼьниште йәк шандьнә щәм ԝан у готьн: «Гәли бьра, һәгәр готьнәкә ԝә һәйә кӧ дьл бьдьнә щьмәʼте, кʼәрәм кьн бежьн».</verse>
			<verse number="16">Паԝлос рʼабу, дәсте хԝә һʼәжанд у гот: «Гәли щьмәʼта Исраеле у нәщьһуйед кӧ жь Хԝәде дьтьрсьн гӧһдар бьн!</verse>
			<verse number="17">Хԝәдейе ви мьләте Исраеле кал-бавед мә бьжартьн у мьләт ль ԝәлате Мьсьре хәрибийеда зедә кьр. Бь дәсте зор әԝ жь ԝьр дәрхьстьн,</verse>
			<verse number="18">чьл сали бәрʼийеда ль ԝан сәбьр кьр.</verse>
			<verse number="19">Ԝәлате Кәнанеда кʼока һʼәфт мьләта ани, әʼрде ԝан чаԝа щи-ԝар да щьмәʼта Хԝә.</verse>
			<verse number="20">Һʼәта һьнге чарсьд пенщи сал дәрбаз бу. Жь ԝьр шунда һʼакьм данә ԝан һʼәта һена Самуел пʼехәмбәр.</verse>
			<verse number="21">Паше пʼадша хԝәстьн, Хԝәде чьл сали йәки жь әʼшира Бьнйамин, Шаԝуле кӧрʼе Кис да ԝан.</verse>
			<verse number="22">Гава әԝ авит, Даԝьд сәр ԝан кьрә пʼадша, кӧ бона ԝи шәʼдәти да у гот: ‹Мьн Даԝьде Йеша мәрик дьле Хԝәрʼа дит, ԝе хԝәстьна Мьн гьшки бинә сери›.</verse>
			<verse number="23">Жь зӧрʼәта ԝи Хԝәде анәгори созе Хԝә Исраелрʼа Хьлазкьрәк рʼакьр, һәма хут Иса.</verse>
			<verse number="24">Бәри һатьна Ԝи, пешийе Йуһʼәнна тʼәмамийа мьләте Исраелерʼа даннасин кьр, кӧ жь гӧнәкьрьне вәгәрʼьн у бенә ньхӧмандьне.</verse>
			<verse number="25">Гава Йуһʼәнна шьхӧле хԝә сәр һәвда ани, гот: ‹Һун бона мьн чаԝа дьфькьрьн, әз кʼи мә? Әз нә Әԝ ьм, бона кʼижани һун дьфькьрьн. Ле ва йә Әԝ пәй мьн те, кӧ әз нә һежа мә бәне чарьхед ньгед Ԝи вәкьм›.</verse>
			<verse number="26">Гәли бьра, зарʼед хун-ԛьнета Бьраһим у нәщьһуйед нава ԝәдайә кӧ жь Хԝәде дьтьрсьн, мәрʼа әв хәбәра кӧ пе хьлаз дьбьн һатә шандьне.</verse>
			<verse number="27">Бьнәлийед Оршәлиме у сәрԝеред ԝан Иса чаԝа Хьлазкьр нас нәкьрьн, ле гава диԝана Ԝи кьрьн, готьнед пʼехәмбәрайә кӧ һәр шәми дьхуньн анинә сери.</verse>
			<verse number="28">Нәһәԛийа бона кӧштьне жи сәр Ԝи нәдитьн, ле диса һиви жь Пилато кьрьн кӧ Ԝи бьдә кӧштьне.</verse>
			<verse number="29">Гава һәр тьштед кӧ бона Ԝи ньвисар бун анинә сери, жь дар анинә хԝаре кьрьнә тʼьрбе.</verse>
			<verse number="30">Ле Хԝәде Әԝ жь мьрьне рʼакьр</verse>
			<verse number="31">у гәләк рʼожа Хԝә ԝанва да хӧйакьрьне, кʼижан жь Щәлиле тʼәви Ԝи һатьбунә Оршәлиме. Ньһа жи әԝ ль бәр щьмәʼте шәʼдед Ԝи нә.</verse>
			<verse number="32">У әм ве Мьзгинийе дьдьнә ԝә: Чь кӧ Хԝәде кал-бавед мәрʼа соз дабу,</verse>
			<verse number="33">Әԝи бона мә кьр, аԝа готи зарʼед ԝанрʼа, гава Иса жь мьрьне рʼакьр. Чаԝа Зәбура дӧдада жи ньвисар ә: ‹Тӧ Кӧрʼе Мьн и, Тӧ иро Мьнрʼа буйи›.</verse>
			<verse number="34">Бона ве йәке кӧ Әԝ жь мьрьне рʼакьр у иди Әԝ тʼӧ щар нарʼьзә, Хԝәде аһа готийә: ‹Әзе ԝан дӧа-дьрозгед пирозә амьн у Даԝьдрʼа создайи сәр ԝәда бьбариньм›.</verse>
			<verse number="35">Зәбурәкә дьнда жи дьбежә: ‹Тӧ наһели Пирозе Тә бьрʼьзә›.</verse>
			<verse number="36">Бәле Даԝьд зәмане хԝәда ԛьрара Хԝәдерʼа хӧламти кьр мьр у гьһиштә пешийед хԝә, бәдәна ԝи рʼьзи.</verse>
			<verse number="37">Ле Әԝе кӧ Хԝәде жь мьрьне рʼакьр нәрʼьзи.</verse>
			<verse number="38">Ньһа бьра әв йәк ԝәва әʼйан бә, гәли бьра, кӧ бь сайа Иса ԝәрʼа бона бахшандьна гӧна те даннасинкьрьне. У жь ԝан һәр тьштед кӧ һун бь Ԛануна Муса нькарьбун бесущ буна,</verse>
			<verse number="39">ньһа кʼи кӧ баԝәрийа хԝә Иса бинә ԝе бесущ бә.</verse>
			<verse number="40">Һаш жь хԝә һәбьн, нәбә әв тьште кӧ пʼехәмбәра готийә бе сәре ԝә:</verse>
			<verse number="41">‹Бьньһерʼьн кʼӧбар-бабахно, әʼщебмайи бьн у бәтавәбьн, чьмки Әзе рʼожед ԝәда кьрәки бькьм, кьрәки ӧса, кӧ йәк ԝәрʼа бежә жи һуне баԝәр нәкьн› ».</verse>
			<verse number="42">Гава Барнабас у Паԝлос жь ԝьр дәркʼәтьн, һиви жь ԝан кьрьн, кӧ шәмийа дьн жи бона ԝе йәке ԝанрʼа хәбәр дьн.</verse>
			<verse number="43">Гава щьвина кʼьниште бәла бу, гәләк щьһу у жь нәщьһуйед кӧ һатьбунә сәр баԝәрийа щьһуйа пәй Паԝлос у Барнабас дьчун. Ԝанарʼа хәбәр дьдан у дьл дьданә ԝан, ԝәки тʼьме нава кʼәрәма Хԝәдеда бьминьн.</verse>
			<verse number="44">Рʼожа шәмийа дьн незики тʼәмамийа бажер щьвийа, кӧ хәбәра Хӧдан бьбьһе.</verse>
			<verse number="45">Гава щьһуйа әԝ әʼлаләт дит, жь һʼәвсудийе мьԛабьли готьнед Паԝлос сәкьнин у әԝ беһӧрмәт кьрьн.</verse>
			<verse number="46">Һьнге Паԝлос у Барнабас меркʼими готьн: «Гәрәке пешийе хәбәра Хԝәде ԝәрʼа бьһата хәбәрдане, ле һун кӧ хәбәра Хԝәде тʼәхсир дькьн у хԝә лайиԛи жийина һʼәта-һʼәтайе накьн, ва әм вәдьгәрʼьнә бәрбь нәщьһуйа.</verse>
			<verse number="47">Чьмки Хӧдан аһа әʼмьри мә кьр: ‹Мьн Тӧ кьри рʼонайа нәщьһуйа, ԝәки һʼәта сәре дьнйайе бьби мәщала хьлазбуне› ».</verse>
			<verse number="48">Гава йед нәщьһу әв йәк бьһистьн, ша бун шькьри дьданә готьна Хӧдан. У әԝед кӧ бона жийина һʼәта-һʼәтайе кʼьфшкьри бун, баԝәр кьрьн.</verse>
			<verse number="49">Хәбәра Хӧдан тʼәмамийа ԝәлетда бәла бу.</verse>
			<verse number="50">Ле щьһуйа һелан данә кʼӧлфәтед хԝәдебаԝәрә хԝәйиԛәдьр, тʼәви гьрәгьред бажер, мьԛабьли Паԝлос у Барнабас рʼакьрьн у жь синоред хԝә дәрхьстьн.</verse>
			<verse number="51">Ԝана жи тʼоза ньгед хԝә сәр ԝанда даԝшанд, чунә Ԛонйайе</verse>
			<verse number="52">у шагьрт бь шабуне у Рʼӧһʼе Пирозва тʼьжи бун.</verse>
		</chapter>
		<chapter number="14">
			<verse number="1">Ԛонйайеда жи әв йәк мина һәр щар ԛәԝьми: Паԝлос у Барнабас кʼәтьнә кʼьништа щьһуйа, ӧса хәбәр дан, ԝәки әʼлаләтәкә гьран жь щьһу у нәщьһуйа баԝәр кьрьн.</verse>
			<verse number="2">Ле щьһуйед кӧ баԝәр нәкьрьн дьле нәщьһуйа ԛьлԛьландьн у рʼакьрьнә мьԛабьли бьра.</verse>
			<verse number="3">Аԝа әԝана гәләк ԝәхт ль ԝьр ман, меркʼими сәр Хӧдан хәбәр дьдан, Хӧдан жи хәбәра кʼәрәма Хԝә избат дькьр, бь дәстед ԝан нишан у кʼәрәмәт дьданә кьрьне.</verse>
			<verse number="4">Ле дӧтирәти кʼәтә бажер, һьнәк ль алийе щьһуйа бун, һьнәк жи ль алийе шандийа.</verse>
			<verse number="5">Һьнге һьнәкә жь нәщьһуйа у щьһуйа тʼәви сәрԝеред хԝә ԛьрар кьрьн кӧ ԝан беһӧрмәт кьн у бьдьнә бәр кәвьра,</verse>
			<verse number="6">ле әԝ пе һʼәсийан рʼәвинә Листрайе у Дербе, бажаред Лукайонйа, ӧса жи дор-бәред ԝан.</verse>
			<verse number="7">У ль ԝан дәра Мьзгини дьдан.</verse>
			<verse number="8">Листрайеда йәки жь зькмакийеда ньгада шьлушәʼт рʼуньшти бу, кӧ тʼӧ щара нәгәрʼийабу.</verse>
			<verse number="9">Әԝи жи гӧһдарийа Паԝлос дькьр, Паԝлос ль ԝи ньһерʼи у гава дит баԝәрийа ԝи бона ԛәнщбуне һәйә,</verse>
			<verse number="10">бь дәнге бьльнд готе: «Рʼабә сәр ньгед хԝә рʼаст бьсәкьнә!» Әԝи жи банзда сәр хԝә, дәстпекьр гәрʼийа.</verse>
			<verse number="11">Әʼлаләте гава кьрьна Паԝлос дит, дәнге хԝә һьлдан бь лукайони готьн: «Хԝәде дьлԛе инсенда һатьнә хԝаре щәм мә!»</verse>
			<verse number="12">Барнабасрʼа Зәԝс готьн, Паԝлосрʼа жи Һәрмес, чьмки хәбәрданеда йе пеш әԝ бу.</verse>
			<verse number="13">Кʼаһине Зәԝсе кӧ пʼарьстгәһа ԝи ль пешбәри бажер бу, га бь кʼофийава анинә бәр дәргәһ, хԝәст кӧ тʼәви әʼлаләте шандийарʼа бькә ԛӧрбан.</verse>
			<verse number="14">Ле гава шандийа, Барнабас у Паԝлосва әв йәк бьһист, кʼьнщед хԝә ԛәлаштьн у рʼәвинә нава әʼлаләте, кьрьнә гази у готьн:</verse>
			<verse number="15">«Әʼвдно! Һун чьма ве йәке дькьн? Әм жи бьнйатʼа хԝәда мәринә мина ԝә нә, Мьзгинийе дьдьнә ԝә, кӧ һун жь ԝан тьштед пʼучʼ вәгәрʼьн бәрбь Хԝәдейе сах бен, Йе кӧ әʼрд у әʼзман, бәʼр у һʼәмуйед нава ԝанда әʼфьрандийә.</verse>
			<verse number="16">Әԝи зәмане бьһӧрида һьшт кӧ һәр мьләт рʼийа хԝәда һәрʼә.</verse>
			<verse number="17">Ле Хԝәха Хԝә бе шәʼдәти нәһьшт, ԛәнщи ԝәрʼа кьр, жь әʼзмен баран баранд, рʼәз жи дәмсалада данә ԝә, бь хӧрәква һун тʼер кьрьн у шабун жи кьрә дьле ԝә».</verse>
			<verse number="18">Бь ван готьна ԝана бь зорәке әʼлаләт зәфт кьр, кӧ ԛӧрбана бона ԝан нәдьн.</verse>
			<verse number="19">Һьнге жь Әнтакйайе у Ԛонйайе щьһу һатьн, әʼлаләт данә алийе хԝә, Паԝлос данә бәр кәвьра, жь бажер кʼаши дәр кьрьн, ԝан тʼьре мьрийә.</verse>
			<verse number="20">Ле гава шагьрта дора ԝи гьрт, әԝ рʼабу кʼәтә бажер у рʼожа дьне тʼәви Барнабас рʼабу чу Дербе.</verse>
			<verse number="21">Ԝана кӧ ԝи бажарида Мьзгини дан у гәләк кьрьнә шагьрт, вәгәрʼийанә Листрайе, Ԛонйайе у Әнтакйайе.</verse>
			<verse number="22">Дьле шагьрта дьшьдандьн у дьл дьданә ԝан, кӧ баԝәрийеда бьминьн у дьготьн: «Гәрәке әм бь гәләк щәфакʼьшандьне бькʼәвьнә Пʼадшатийа Хԝәде».</verse>
			<verse number="23">Ԝана бона һәр щьвинәке бәрпьрсийар кʼьфш кьрьн, бь рʼожи дӧа кьрьн у әԝ спартьнә ԝи Хӧдане кӧ баԝәрийа хԝә же анибун.</verse>
			<verse number="24">Әԝ нава Пьсидйайерʼа дәрбаз бун, паше һатьнә Памфилйайе.</verse>
			<verse number="25">Пәргеда жи хәбәра Хԝәде даннасин кьрьн, бәржер чунә Әнталйайе.</verse>
			<verse number="26">Жь ԝьр жи бь гәмийе чунә Әнтакйайе, ԝи щийе кӧ спарти кʼәрәма Хԝәде бьбун бона ԝи шьхӧле кӧ сәр һәвда анин.</verse>
			<verse number="27">Гава һатьн, щьвин ль һәв щьвандьн у ԝанрʼа гьли кьрьн, кӧ Хԝәде тʼәви ԝан чь тьшт кьрьнә у чаԝа дәргәһе баԝәрийе бәр нәщьһуйа жи вәкьр.</verse>
			<verse number="28">Ль ԝьр гәләк ԝәхт тʼәви шагьрта ман.</verse>
		</chapter>
		<chapter number="15">
			<verse number="1">Һьнәк жь Щьһустане бәржери Әнтакйайе бьбун у бьра һин дькьрьн дьготьн: «Һәгәр һун ль гора әʼдәте Муса нәйенә сьнәткьрьне, һун хьлаз набьн».</verse>
			<verse number="2">Нава ԝан у Паԝлос, Барнабасда гәләк дәʼԝ-доз пешда һат, һьнге бьра ԛьрар кьр кӧ бона ве пьрсе Паԝлос у Барнабас, ӧса жи жь ԝан чәнд кәс һәвраз һәрʼьнә Оршәлиме, щәм шанди у бәрпьрсийара.</verse>
			<verse number="3">Щьвине кӧ әԝ вәрʼекьрьн, әԝана Финикйе у Самәрйайева дәрбаз бун у һʼәму баԝәрмәндарʼа бона вәгәрʼандьна нәщьһуйа гьли дькьрьн, бь ве йәке әԝ гәләки ша кьрьн.</verse>
			<verse number="4">Гава гьһиштьнә Оршәлиме, щьвине, шандийа у бәрпьрсийара әԝ ԛәбул кьрьн у чь кӧ Хԝәде тʼәви ԝан кьрьбу ԝанрʼа гьли кьрьн.</verse>
			<verse number="5">Ле һьнәк баԝәрмәндед жь кʼомәла ферьсийа рʼабун готьн: «Гәрәке ван сьнәт кьн у ԝанарʼа бежьн, кӧ Ԛануна Муса хԝәй кьн».</verse>
			<verse number="6">Шанди у бәрпьрсийар щьвийан, кӧ бона ве йәке бьшеԝьрьн.</verse>
			<verse number="7">Пәй гәләк дәʼԝ-дозерʼа Пәтрус рʼабу сәр пʼийа у ԝанрʼа гот: «Гәли бьра! Һун хԝәха заньн кӧ Хԝәде рʼожед пешьнда әз нав ԝәда бьжартьм, кӧ нәщьһу хәбәра Мьзгинийе жь дәве мьн бьбьһен у баԝәр бькьн.</verse>
			<verse number="8">Хԝәдейе кӧ дьла занә да избаткьрьне, кӧ нәщьһу жи Ԝива ԛәбул ьн, гава Рʼӧһʼе Пироз да ԝан жи, чаԝа да мә.</verse>
			<verse number="9">Нава мә у ԝанда тʼӧ фьрԛи данәни, бь баԝәрийе дьле ԝан паԛьж кьр.</verse>
			<verse number="10">Иди чьма һун Хԝәде дьщерʼьбиньн, нирәки ӧса датиньнә сәр стуйе шагьрта, кӧ нә кал-бавед мә карьбунә бьбьн, нә жи мә?</verse>
			<verse number="11">Әв йәк аһа набә, ле әм баԝәр дькьн, кӧ чаԝа әм бь кʼәрәма Хӧдан Иса хьлаз дьбьн, ӧса жи әԝ».</verse>
			<verse number="12">Һьнге тʼәмамийа щьвате дәнге хԝә бьрʼи у гӧһе хԝә данә сәр готьнед Барнабас у Паԝлос кӧ Хԝәде бь дәстед ԝан чьԛас нишан у кʼәрәмәт нава нәщьһуйада кьрьбун.</verse>
			<verse number="13">Гава әԝана кәрʼ бун, Аԛуб дәнг һьлда у гот: «Гәли бьра! Гӧһ бьдьнә мьн.</verse>
			<verse number="14">Шьмһʼун гьли кьр, кӧ чаԝа пешийе Хԝәде рʼәʼма Хԝә ль нәщьһуйа кьрьбу, кӧ жь нава ԝан щьмәʼтәке дәрхә, ԝәки наве Ԝи һьлдьнә сәр хԝә.</verse>
			<verse number="15">Ве йәкерʼа готьнед пʼехәмбәра жи ль һәв дьгьрьн, чаԝа ньвисар ә:</verse>
			<verse number="16">‹Жь вьр шунда Әзе вәгәрʼьм, коне Даԝьди кʼәти диса вәгьрьм, чи ԝи жи кӧ хьраб буйә Әзе чекьм у ԝи диса бьдьмә рʼагьртьне,</verse>
			<verse number="17">ԝәки һʼәрче мәрьвед майин у һʼәму нәщьһуйед кӧ наве Мьн сәр ԝан ә, ль Хӧдан бьгәрʼьн.</verse>
			<verse number="18">Әԝ Хӧдане кӧ ван тьшта һе жь дәԝред бәреда әʼйан кьрийә дьбежә›.</verse>
			<verse number="19">Бона ве йәке жи әз аһа рʼе терʼа дьбиньм кӧ әм зәʼмәте нәдьнә әԝед кӧ жь нәщьһуйа бәрбь Хԝәде тен,</verse>
			<verse number="20">ле әм нәʼмәке ԝанрʼа бьньвисьн, кӧ һʼәвза хԝә жь ԝан ԛӧрбанед кӧ пʼутарʼа тенә дайине бькьн, ӧса жи жь бенамусийе, гоште мьрар у хуне.</verse>
			<verse number="21">Фәʼмдари йә кӧ һе ԛӧрʼнед дәрбазбуйида Ԛануна Муса һәр бажарида те һинкьрьне у һʼәму рʼожед шәмийа кʼьништада ԝе дьхуньн».</verse>
			<verse number="22">Һьнге ль шандийа, бәрпьрсийара у тʼәмамийа щьвине хԝәш һат, кӧ жь нава хԝәда чәнд мәрьва бьбьжерьн у тʼәви Паԝлос у Барнабас бьшиньнә Әнтакйайе. Әв бун йед кӧ һатьнә шандьне: Щьһудайе кӧ жерʼа дьготьн Барсабо у Силас. Нава баԝәрмәндада әвана әʼйан бун.</verse>
			<verse number="23">Бь дәсте ԝан әв нәʼмә шандьн аһа ньвисар: «Әм бьрайед ԝәйә шанди у бәрпьрсийар сьлава ль ԝә бьрайед жь нәщьһуйайә Әнтакйайе, Сурйайе у Киликйайе дькьн.</verse>
			<verse number="24">Мә бьһистийә кӧ жь нава мә һьнәк дәркʼәтьнә, кӧ мә хԝәха тʼәми нәданә ԝан, ле ԝан бь хәбәред хԝә зәʼмәт данә ԝә у фькьред ԝә тʼәвиһәв кьрьнә.</verse>
			<verse number="25">Бона ве йәке ль тʼәмамийа шеԝьра щьвина мә хԝәш һат, кӧ әм мәрьва бьбьжерьн тʼәви бьрайед мәйә дәлал Барнабас у Паԝлос бьшиньнә щәм ԝә,</verse>
			<verse number="26">йед кӧ әʼмьре хԝә данә наве Хӧдане мә Иса Мәсиһ.</verse>
			<verse number="27">Аԝа әм Щьһуда у Силас дьшиньн, ԝәки әԝ жи ван тьшта бь дәве хԝә ԝәрʼа бежьн.</verse>
			<verse number="28">Ль Рʼӧһʼе Пироз хԝәш һат, ӧса жи ль мә, кӧ тʼӧ бари нәдьнә сәр мьле ԝә, пештьри ван тьштед һʼәԝщә:</verse>
			<verse number="29">Дури ԛӧрбанед пʼута, хуне, мьрарийе у бенамусийе бьн. Һәгәр һун хԝә жь ван тьшта хԝәй кьн, ԛәнщ ә. Һун хԝәш бьн, дә ма хатьре ԝә».</verse>
			<verse number="30">Һьнге әԝ вәрʼекьрьн, бәржер чунә Әнтакйайе щьмәʼт щьвандьн, нәʼмә данә ԝан.</verse>
			<verse number="31">Гава хԝәндьн, бона ԝе дьлдайине пʼьрʼ ша бун.</verse>
			<verse number="32">Щьһуда у Силас жи кӧ пʼехәмбәр бун, бь гәләк хәбәра дьл данә баԝәрмәнда у әԝ шьдандьн.</verse>
			<verse number="35">Паԝлос у Барнабас жи Әнтакйайеда дьман, тʼәви гәләкед майин хәбәра Хӧдан һин дькьрьн у даннасин дькьрьн.</verse>
			<verse number="36">Чәнд рʼожа шунда Паԝлос готә Барнабас: «Ԝәрә әм вәгәрʼьн сәрики бьдьнә ԝан хушк-бьра, кʼижанарʼа мә һʼәму бажарада хәбәра Хӧдан даннасин кьрийә, дина хԝә бьдьне кʼа һʼале ԝан чаԝа йә».</verse>
			<verse number="37">Барнабас дьхԝәст Йуһʼәннайе кӧ жерʼа Марԛос дьготьн жи тʼәви хԝә бьбьрана,</verse>
			<verse number="38">ле Паԝлос рʼе терʼа нәдьдит, йе Памфилйайеда жь ԝан ԛәтийа у тʼәви ԝан шьхӧл нәкьр тʼәви хԝә бьбьрана.</verse>
			<verse number="39">Һьнге йа ԝан ль һәв нәгьрт, әв бу мәʼни жь һәв ԛәтийан. Барнабас Марԛос һьлда бь гәмийе чу Ԛӧбрьсе,</verse>
			<verse number="40">Паԝлос жи Силас бьжарт у жь бьра спарти кʼәрәма Хӧдан бун, рʼекʼәтьн чун.</verse>
			<verse number="41">Ль Сурйайе у Киликйайе дьгәрʼийан, щьвин дьшьдандьн.</verse>
		</chapter>
		<chapter number="16">
			<verse number="1">Һьнге Паԝлос һатә Дербе у Листрайе. Ль ԝьр шагьртәк һәбу наве ԝи Тимотʼейо, кӧрʼе кʼӧлфәтәкә щьһуйә баԝәрмәнд бу, ле баве ԝи йунан бу.</verse>
			<verse number="2">Баԝәрмәндед Листрайе у Ԛонйайе һьндава ԝида ԛәнщ хәбәр дьдан.</verse>
			<verse number="3">Паԝлос хԝәст ԝи тʼәви хԝә бьбә у бона ԝан щьһуйед ԝан дәра гьрт әԝ сьнәт кьр, чьмки һʼәмуйа жи заньбу кӧ баве ԝи йунан ә.</verse>
			<verse number="4">Гава бажарарʼа дәрбаз дьбун, әԝ тʼәмийед кӧ шандийа у бәрпьрсийаред Оршәлиме ԛьрар кьрьбун, дьданә баԝәрмәнда кӧ хԝәй кьн.</verse>
			<verse number="5">Аԝа щьвин жи баԝәрийеда дьшьдийан у рʼож бь рʼож һʼәсабе ԝан зедә дьбу.</verse>
			<verse number="6">Нава синоред Фьригйа у Галатйайеда гәрʼийан, чьмки Рʼӧһʼе Пироз нәһьшт кӧ ԛәза Асйайеда хәбәра Хԝәде бежьн.</verse>
			<verse number="7">Гава незики Мисйайе бун, кьрьн кӧ һәрʼьнә Битенйайе, ле Рʼӧһʼе Иса изьн нәда ԝан</verse>
			<verse number="8">у бәр Мисйайева дәрбаз бун бәржер чунә Тройайе.</verse>
			<verse number="9">Шәв Паԝлос дитьнокеда бәр чʼәʼве хԝә дит, йәки мәкәдони сәкьни бу һиви жь ԝи дькьр у дьгот: «Ԝәрә Мәкәдонйайе али мә бькә».</verse>
			<verse number="10">Гава ԝи әԝ дитьнок дит, мә дәстхԝәда хԝәст кӧ һәрʼьнә Мәкәдонйайе. Мә фәʼм кьр, кӧ Хԝәде мә дьшинә ԝьр, ԝәки Мьзгинийе бьдьнә ԝан.</verse>
			<verse number="11">Әм жь Тройайе бь гәмийе дәркʼәтьн рʼаст чунә Самотрахе, рʼожа дьне Нейаполисе.</verse>
			<verse number="12">Жь ԝьр жи чунә Филипйайе, бажарәки нәʼйийа Мәкәдонйайейи әʼйан, ӧса жи кӧ бажарәки Рʼомайе йә. Ԝи бажарида әм чәнд рʼожа ман.</verse>
			<verse number="13">Рʼожа шәмийе әм жь дәргәһе бажер дәркʼәтьн чунә дәве чʼем, әԝ дәр чаԝа әм дьфькьрин, щийе дӧа бу. Мә рʼуньшти тʼәви кʼӧлфәтед щьвийайи хәбәр дьда,</verse>
			<verse number="14">кʼӧлфәтәкә хԝәдебаԝәр жь бажаре Тийатирайе, наве ԝе Лидйа кӧ кʼьнщед ширк дьфьротьн, гӧһдари дькьр. Хӧдан дьле ԝе вәкьр кӧ гӧһ бьдә готьнед Паԝлос.</verse>
			<verse number="15">Гава әԝ нәфәред хԝәва пе аве һатьнә ньхӧмандьне, һиви жь мә кьр у гот: «Һәгәр һун мьн баԝәрмәнда Хӧдан һʼәсаб дькьн, кʼәрәм кьнә мала мьн, ль ԝьр бьминьн». У зор ль мә кьр әм бьрьн.</verse>
			<verse number="16">Щарәке әм дьчунә щийе дӧакьрьне, щарик рʼасти мә һат, кӧ рʼӧһʼе кʼочʼәктийе перʼа бу, әве бь ԝе кʼочʼәктийе хԝәйед хԝәрʼа пʼьрʼ кʼар дани.</verse>
			<verse number="17">Әва пәй Паԝлос у мә кʼәтьбу, дькьрә ԛирʼин у дьгот: «Әв мәрьвана хӧламед Хԝәдейе Һәри Жорьн ьн, кӧ ԝәрʼа бона рʼийа хьлазбуне даннасин дькьн!»</verse>
			<verse number="18">Әв йәка әԝе гәләк рʼожа дькьр, һʼәта кӧ Паԝлос ащьз бу, вәгәрʼийа у ԝи рʼӧһʼирʼа гот: «Бь наве Иса Мәсиһ әʼмьри тә дькьм жь ԝе дәре!» У перʼа-перʼа әԝ жь ԝе дәркʼәт.</verse>
			<verse number="19">Гава хԝәйед ԝе дитьн кӧ гӧмана кʼара ԝан һатә бьрʼине, Паԝлос у Силас гьртьн, кʼаши мәйдана бажер щәм сәрԝера кьрьн,</verse>
			<verse number="20">әԝ бьрьнә бәр сәрдаред Рʼомайе у готьн: «Әв мәрьвана щьһу нә у бажаре мә тʼәвиһәв дькьн.</verse>
			<verse number="21">Әʼдәте ӧса мә бажарванед Рʼомайе һин дькьн, кӧ нә мәрʼа щайиз ә ԛәбул кьн, нә жи бькьн».</verse>
			<verse number="22">Әʼлаләте һʼьщуми сәр ԝан кьр, сәрдара жи кʼьнщед сәр ԝан ԛәлаштьн у әʼмьр кьрьн кӧ ԝан бьдьнә бәр шьва.</verse>
			<verse number="23">Пәй гәләк леданерʼа авитьнә кәле у әʼмьри сәрԝере кәле кьрьн, кӧ рʼьнд мьԛатийе ԝан бькә.</verse>
			<verse number="24">Әԝи кӧ әв әʼмьр станд, әԝ авитьнә зьндане у ньгед ԝан ԛәйдада шьдандьн.</verse>
			<verse number="25">Незики ниве шәве Паԝлос у Силас дӧа дькьрьн у әшԛи Хԝәде дьстьран, гьртийа жи гӧһе хԝә данибунә сәр ԝан.</verse>
			<verse number="26">Ньшкева әʼрд ԛайим һʼәжийа, һʼәта кӧ һʼимед кәле жи чун-һатьн, дәстхԝәда һʼәму дәри вәбун, ԛәйд-зьнщиред һʼәмуйа һатьнә вәкьрьне.</verse>
			<verse number="27">Гава сәрԝере кәле һʼьшйар бу у дәред кәле вәкьри дитьн, шур кʼьшанд кӧ хԝә бькӧжә, чьмки ԝи тʼьре гьрти рʼәвинә.</verse>
			<verse number="28">Ле Паԝлос бь дәнге бьльнд кьрә гази у гот: «Тʼӧ зийане нәдә әʼмьре хԝә, әм һʼәму жи вьра нә!»</verse>
			<verse number="29">Әԝи чʼьра хԝәст, рʼәви һьндӧрʼ, ләрьзи хԝә авитә бәр Паԝлос у Силас.</verse>
			<verse number="30">Әԝ дәрхьстьн у гот: «Әз хӧлам! Әз чь гәрәке бькьм кӧ хьлаз бьм?»</verse>
			<verse number="31">Ԝана жи гот: «Баԝәрийа хԝә Хӧдан Иса бинә, те нәфәред хԝәва хьлаз би».</verse>
			<verse number="32">Һьнге хәбәра Хӧдан ԝи у ԝан һʼәмуйарʼа готьн, йед кӧ мала ԝида бун.</verse>
			<verse number="33">Һәма ԝе шәве сәрԝере кәле әԝ бьрьн, бьринед ԝан шуштьн у перʼа-перʼа әԝ нәфәред хԝәва пе аве һатьнә ньхӧмандьне.</verse>
			<verse number="34">Әԝ анинә мала хԝә, сьфрә ль бәр ԝан дани у тʼәмамийа нәфәред хԝәва ша бун, кӧ баԝәрийа хԝә Хԝәде анин.</verse>
			<verse number="35">Гава сьбәһ сафи бу, сәрдара запьдед хԝә шандьн у готьн: «Ԝан мәрьва бәрʼдә».</verse>
			<verse number="36">Сәрԝере кәле әв йәк Паԝлосрʼа гот: «Сәрдар мәри шандьнә ԝәки һун бенә бәрʼдане. Ньһа рʼабьн бь хер у сьламәт һәрʼьн».</verse>
			<verse number="37">Ле Паԝлос ԝанрʼа гот: «Әм, бажарванед Рʼомайе, бе диԝан бь щьмәʼти данә бәр шьва авитьнә кәле! У ньһа дьхԝазьн бь дьзива мә дәрхьн? На, әв йәк набә, бьра хԝәха бен мә дәрхьн».</verse>
			<verse number="38">Запьда әв хәбәрана гиһандьнә сәрдара. Гава кӧ бьһистьн әԝ бажарванед Рʼомайе нә, тьрсийан</verse>
			<verse number="39">һатьн хԝә авитьнә ԝан, паше әԝ дәрхьстьн у һиви кьрьн кӧ жь бажаре ԝан һәрʼьн.</verse>
			<verse number="40">Әԝ жи жь кәле дәркʼәтьн чунә мала Лидйайе, ль ԝьр хушк-бьра дитьн, дьл данә ԝан у паше рʼекʼәтьн чун.</verse>
		</chapter>
		<chapter number="17">
			<verse number="1">Әԝана Әмфиполис у Аполонйайева дәрбаз бун һатьнә Тʼесалонике, ԝи щийе кӧ кʼьништа щьһуйа һәбу.</verse>
			<verse number="2">Паԝлос жи мина әʼдәте хԝә чу нава ԝан у се рʼожед шәмийе ԝанарʼа дькʼәтә хәбәрдане, жь ньвисара</verse>
			<verse number="3">шьровәдькьр у ԝанрʼа избат дькьр, кӧ гәрәке Мәсиһ щәфа бькʼьшанда у жь мьрьне рʼабуйа у дьгот: «Әв Исайе кӧ әз ԝәрʼа даннасин дькьм, әԝ Мәсиһ ә».</verse>
			<verse number="4">Һьнәкед жь ԝан баԝәр кьрьн хԝә ль Паԝлос у Силас гьртьн, ӧса жи әʼлаләтәкә хԝәдебаԝәред йунан у гәләк кʼӧлфәтед хԝәйиԛәдьр.</verse>
			<verse number="5">Ле жь щьһуйа һьнәка жь һʼәвсудийе чәнд мәрьвед бекерә нәрʼаст щьвандьн, кьрьнә ԛалмә-ԛалм, бажар тʼәвиһәв кьрьн у һʼьщуми сәр мала Йасон кьрьн, дьхԝәстьн Паԝлос у Силас банина бәр щьмәʼте.</verse>
			<verse number="6">Гава әԝ нәдитьн, Йасон тʼәви чәнд бьрава кʼаши щәм сәрԝеред бажер кьрьн, дькьрьнә ԛирʼин дьготьн: «Әԝед дьнйа тʼәвиһәв кьрьнә гьһиштьнә вьра жи</verse>
			<verse number="7">у Йасон әԝ ԛәбул кьрьнә мала хԝә! Әвана һʼәму жи мьԛабьли әʼмьред Ԛәйсәр дьчьн у дьбежьн: ‹Пʼадшаки дьн һәйә, наве ԝи Иса йә›».</verse>
			<verse number="8">Бь ван готьна әʼлаләт у сәрԝеред бажер тʼәвиһәв кьрьн.</verse>
			<verse number="9">Һьнге жь Йасон у йед майин кʼәфил стандьн, әԝ бәрʼдан.</verse>
			<verse number="10">Һәма чаԝа тәʼри кʼәтә әʼрде, бьра Паԝлос у Силас шандьнә Бәройайе. Әԝ кӧ гьһиштьнә ԝьр, чунә кʼьништа щьһуйа.</verse>
			<verse number="11">Әв щьһу жь йед Тʼесалонике сәрԝахттьр бун, хәбәра Хԝәде бь дьл у щан ԛәбул кьрьн у һәр рʼож ньвисарада кʼур дьбун, кʼа әв тьшт ӧса нә.</verse>
			<verse number="12">Жь ԝана гәләка баԝәр кьр, ӧса жи гәләк кʼӧлфәтед йунанә хԝәйиԛәдьр у мер жи нә кем бун.</verse>
			<verse number="13">Гава щьһуйед Тʼесалонике бьһистьн кӧ Паԝлос хәбәра Хԝәде Бәройайеда жи даннасин дькә, һатьн ԝьр жи һелан данә әʼлаләте у әԝ тʼәвиһәв кьрьн.</verse>
			<verse number="14">Ԝи чахи бьра Паԝлос дәстхԝәда шандьнә бәр бәʼре, ле Силас у Тимотʼейо Бәройайеда ман.</verse>
			<verse number="15">Әԝед кӧ Паԝлос вәрʼедькьрьн, әԝ һʼәта Атʼинайе бьрьн, паше жь Паԝлос тʼәми стандьн кӧ Силас у Тимотʼейо зу һәрʼьн бьгьһижьнә ԝи, хԝәха жи пашда вәгәрʼийан.</verse>
			<verse number="16">Гава Атʼинайеда Паԝлос һивийа ԝан бу, дьле ԝи нә рʼьһʼәт бу, чьмки дит бажар нава пʼутпʼарьстийеда бу.</verse>
			<verse number="17">Аԝа әԝи кʼьништеда щьһу у йунанед хԝәдебаԝәррʼа у ль мәйдане бажерда жи һәр рʼож рʼасти кʼе дьһат ԝанрʼа дькʼәтә хәбәрдане.</verse>
			<verse number="18">Чәнд философед епикури у стойхи ԝирʼа кʼәтьнә һʼӧщәте у һьнәка дьгот: «Әви дәвбәлайи бетʼәԝшә чь дьхԝазә бежә?» Һьнәка жи дьгот: «Ӧса те кʼьфше, кӧ әва дәрһәԛа хԝәдейед хәрибда даннасин дькә». Аһа дьготьн, чьмки әԝи бона Иса у рʼабуна мьрийа даннасин дькьр.</verse>
			<verse number="19">Ԝи чахи әԝ һьлдан бьрьнә бәр щьвина Арйопагойе у готьн: «Әм дькарьн бона ԝе һинкьрьна нуйә кӧ тӧ даннасин дьки бьзаньбьн?</verse>
			<verse number="20">Тӧ тьштед хәриб мә дьди бьһистьне, ләма жи әм дьхԝазьн мәʼна ԝан бьзаньбьн».</verse>
			<verse number="21">Һʼәму атʼини у хәрибед кӧ ԝьр дьман, тьштәки майинва мьжул нәдьбун, пештьри тьштед ну готьне йан бьһистьне.</verse>
			<verse number="22">Һьнге Паԝлос бәр щьвина Арйопагойеда сәкьни у гот: «Гәли атʼинийа! Әз дина хԝә дьдьме, кӧ һун жь һʼәму алийава гәләки һʼәбандьнева мьжул ьн.</verse>
			<verse number="23">Чьмки гава әз гәрʼийам, мьн дина хԝә да һʼәбандьнед ԝә, мьн горигәһәк дит кӧ сәр ԝе ньвисар бу ‹ХԜӘДЕЙЕ НӘНАСРʼА›. Аԝа Әԝе кӧ һун нас накьн дьһʼәбиньн, әз бона Ԝи ԝәрʼа даннасин дькьм.</verse>
			<verse number="24">Хԝәдейе кӧ әв дьнйа у һʼәмуйед нава ԝеда әʼфьрандийә, Әԝ Хӧдане әʼрд у әʼзмен ә у пʼарьстгәһед бь дәста чекьрида наминә,</verse>
			<verse number="25">нә жи чʼәʼве Ԝи дәсте мәрьва йә кӧ хьзмәткʼарийа Ԝи бькьн, чаԝа Йәки һʼәԝще тьштәки, ле Әԝ хԝәха әʼмьр, бине у һәр тьшти дьдә һʼәмуйа.</verse>
			<verse number="26">Һʼәму мьләтед дьнйайе жь хунәки хӧльԛанд, кӧ сәр рʼуйе тʼәмамийа дьнйайе бьжин. Әԝи зәман у синоред щи-мьскʼәна ԝанрʼа кʼьфш кьрьн.</verse>
			<verse number="27">Әԝи әв йәкана кьрьн, ԝәки мәрьв ль Ԝи бьгәрʼьн, бәлки бьпʼәлиньн бьбиньн. Ле Әԝ Хԝәде жь мә һәр кәси нә дур ә жи,</verse>
			<verse number="28">чьмки ‹әм бь Ԝи дьжин, дьмәшьн у һәнә›. Чаԝа чәнд шайиред ԝә жи готьнә: ‹Әм рʼаст зарʼед Ԝи нә›.</verse>
			<verse number="29">Аԝа кӧ әм жь Хԝәде бунә, гәрәке әм Хԝәде аһа нәшьбиньн мина зерʼ, зив, йан кәвьре кӧ бь һʼьш у һостатийа мәрьва һатьнә кʼоландьне.</verse>
			<verse number="30">Хԝәде дина Хԝә нәдайә һʼәму зәманед кӧ мәрьвайийе Әԝ нас нәкьрийә, ле ньһа һәр дәра тʼәми ль һʼәму мәрьва дькә, кӧ жь гӧнәкьрьне вәгәрʼьн.</verse>
			<verse number="31">Чьмки Әԝи рʼожәк кʼьфш кьрийә, кʼижанеда ԝе диԝана дьне рʼаст бь дәсте Мәрьвәки бькә, Йе кӧ Әԝи кʼьфш кьрийә. Хԝәде әв йәкана һʼәмуйарʼа данә избаткьрьне, гава Әԝ мәрьв жь мьрьне рʼакьр».</verse>
			<verse number="32">Гава бона рʼабуна мьрийа бьһистьн, һьнәк пе кʼәнийан, ле һьнәка жи гот: «Бона ԝе йәке әме щарәкә дьн жь тә бьбьһен».</verse>
			<verse number="33">У Паԝлос жь нав щьвина ԝан дәркʼәт чу.</verse>
			<verse number="34">Ле һьнәка хԝә ль ԝи гьрт, баԝәр кьрьн. Нава ԝанда бун Дийонисйойе әндәме Арйопагойе у кʼӧлфәтәкә наве ԝе Дамәрис, тʼәви һьнәкед майин.</verse>
		</chapter>
		<chapter number="18">
			<verse number="1">Жь ԝьр шунда Паԝлос жь Атʼине рʼекʼәт һатә Корьнтʼе.</verse>
			<verse number="2">Ль ԝьр йәки щьһу наве ԝи Акила дит, буйина хԝәда жь Понтосе. Әва тʼәви кʼӧлфәта хԝә Прьскилайе ну жь Италйайе һатьбу, чьмки Ԛәйсәр Клаԝдйо әʼмьр кьрьбу, кӧ һʼәму щьһу жь Рʼоме дәркʼәвьн. Паԝлос чу щәм ԝан,</verse>
			<verse number="3">щәм ԝан ма у тʼәви ԝан хәбьти, чьмки пʼеше ԝан йәк бу, кон чедькьрьн.</verse>
			<verse number="4">Әԝ һʼәму рʼожед шәмийа кʼьништада щьһу у йунанарʼа дькʼәтә хәбәрдане, әԝ дьданә баԝәркьрьне.</verse>
			<verse number="5">Гава Силас у Тимотʼейо жь Мәкәдонйайе һатьн, Паԝлос бь хирәт тʼәмамийа ԝәхте хԝә да һинкьрьна Хәбәре у щьһуйарʼа шәʼдәти дьда кӧ Мәсиһ, Иса йә.</verse>
			<verse number="6">Гава әԝ мьԛабьли ԝи рʼабун у әԝ беһӧрмәт кьрьн, әԝи кʼьнще хԝә даԝшанд у готә ԝан: «Хуна ԝә сәре ԝә бә, әз бесущ ьм. Жь вьр шунда әзе һәрʼьмә щәм нәщьһуйа».</verse>
			<verse number="7">Әԝ һьнге жь ԝьр чу кʼәтә мала йәки наве ԝи Тито Йусто. Әԝ мәрьвәки нәщьһу бу, ле хԝәдебаԝәр бу, мала ԝи кʼеләка кʼьниште бу.</verse>
			<verse number="8">Кьриспойе сәрԝере кʼьниште жи нәфәред хԝәва баԝәрийа хԝә Хӧдан ани у жь корьнтʼийа гәләка кӧ бьһистьн, баԝәр кьрьн у пе аве һатьнә ньхӧмандьне.</verse>
			<verse number="9">Шәвәке Хӧдан дитьнокеда һатә бәр чʼәʼве Паԝлос у готе: «Нәтьрсә, хәбәр дә у хԝә кәрʼ нәкә.</verse>
			<verse number="10">Чьмки Әз тʼәви тә мә у кәсәке бәр тә рʼанәбә зийане нәдә тә, чьмки гәләк щьмәʼта Мьн ви бажарида һәйә».</verse>
			<verse number="11">Әԝ ль ԝе дәре саләке у шәш мәһа ма, әԝ һини хәбәра Хԝәде дькьрьн.</verse>
			<verse number="12">Һена ԝәлийе Галийойе Ахайайеда щьһу бунә йәк, һʼьщуми сәр Паԝлос кьрьн у бьрьнә бәр диԝане</verse>
			<verse number="13">готьн: «Әва щьмәʼте һин дькә, кӧ нә ль гора ԛануне Хԝәде бьһʼәбиньн».</verse>
			<verse number="14">Гава Паԝлос ԝе дәстпекьра хәбәр да, Галийо щьһуйарʼа гот: «Һәгәр гьли бона нәһәԛийе у хьрабийе буйа, щьһуно, дьбу кӧ мьн гӧһдарийа ԝә бькьра,</verse>
			<verse number="15">ле һәгәр пьрс сәр хәбәра, нава у ԛануна ԝә йә, һун хԝәха бьньһерʼьн. Әз нахԝазьм бьбьмә һʼакьме ван тьшта».</verse>
			<verse number="16">У әԝ жь диԝанхане дәрхьстьн.</verse>
			<verse number="17">Һьнге һʼәмуйа Состенисе сәрԝере кʼьниште гьртьн, ль бәр диԝанхане кʼӧтан, ле ԛәт хәма Галийо жи нибу.</verse>
			<verse number="18">Паԝлос гәләк рʼожа диса ль ԝьр ма, паше хатьре хԝә жь баԝәрмәнда хԝәст, бь гәмийе чу алийе Сурйайе. Прьскила у Акила жи тʼәви ԝи бун. Әԝи Кәнхерйайеда пʼорʼе хԝә кӧрʼ кьрьбу, чьмки ад-ԛьраркьри бу.</verse>
			<verse number="19">Әԝ гьһиштьнә Әфәсе, Прьскила у Акила ль ԝьр һьштьн, хԝәха кʼәтә кʼьниште щьһуйарʼа кʼәтә хәбәрдане.</verse>
			<verse number="20">Ԝана һиви жь ԝи кьр, кӧ һьнәки дьреж ль ԝьр бьминә, әԝ ԛайл нәбу.</verse>
			<verse number="21">Ле гава хатьре хԝә жь ԝан хԝәст, гот: «Әзе диса сәр ԝәда бем, һәгәр Хԝәде һʼьз бькә». Бь гәмийе жь Әфәсе чу.</verse>
			<verse number="22">Гава гьһиштә Ԛәйсәрийе, һәвраз чу Оршәлиме сьлав да щьвине, паше бәржер чу Әнтакйайе.</verse>
			<verse number="23">Гава һьнәк ԝәхт ль ԝьр ма, рʼабу бәрева кʼәтә ԝәлате Галатйа у Фьригйа, һʼәму шагьрт баԝәрийеда дьшьдандьн.</verse>
			<verse number="24">Щьһуки наве ԝи Аполо, буйина хԝәда жь Скәндәрйайе, һатә Әфәсе. Әва готьнбежәки сәрхԝә у ньвисаред пирозда занәки зор бу.</verse>
			<verse number="25">Әԝ Рʼийа Хӧданда һинбуйи бу, агьре хирәте сери кʼәтьбу бона Иса рʼаст хәбәр дьда у һин дькьр, ле тʼәне ньхӧмандьна Йуһʼәнна заньбу.</verse>
			<verse number="26">Әви дәстпекьр кʼьништеда меркʼими хәбәр да. Ле гава Прьскилайе у Акила хәбәрдана ԝи бьһистьн, әԝ бьрьнә щәм хԝә, һе рʼаст Рʼийа Хԝәде ԝирʼа шьровәкьрьн.</verse>
			<verse number="27">Аполо кӧ хԝәст һәрʼә Ахайайе, бьра дьл данә бәр у шагьртарʼа жи нәʼмәк ньвисин кӧ ԝи ԛәбул кьн. Гава гьһиштә ԝьр, әԝ гәләки кери ԝан һат, йед кӧ бь кʼәрәма Хԝәде бьбунә баԝәрмәнд.</verse>
			<verse number="28">Чьмки бь щьмәʼти хәбәрданеда йа ԝи ль сәр йа щьһуйа дькʼәт, бь ньвисаред пироз дьда избаткьрьне, кӧ Мәсиһ, Иса йә.</verse>
		</chapter>
		<chapter number="19">
			<verse number="1">Гава Аполо һе Корьнтʼеда бу, Паԝлос щийе жорьнрʼа дәрбаз бу бәржери Әфәсе бу у ль ԝьр чәнд шагьрт дитьн</verse>
			<verse number="2">у жь ԝан пьрси: «Гава ԝә баԝәр кьр, ԝә Рʼӧһʼе Пироз станд?» Ԝана гот: «Мә ԛәт нәбьһистийә жи кӧ Рʼӧһʼе Пироз һәйә».</verse>
			<verse number="3">Әԝи ԝанрʼа гот: «Ле һун бь чь һатьнә ньхӧмандьне?» Ԝана гот: «Бь ньхӧмандьна Йуһʼәнна».</verse>
			<verse number="4">Паԝлос гот: «Йуһʼәнна бона гӧнәвәгәрʼандьне ньхӧманд у щьмәʼтерʼа гот: ‹Йе кӧ пәй мьнрʼа те баԝәрийа хԝә Ԝи биньн›, аԝа готи Иса».</verse>
			<verse number="5">Гава әв йәк бьһистьн, бь наве Хӧдан Иса һатьнә ньхӧмандьне.</verse>
			<verse number="6">У гава Паԝлос дәстед хԝә данинә сәр ԝан, Рʼӧһʼе Пироз һатә сәр ԝан, бь зьмана хәбәр дан у пʼехәмбәрти кьрьн.</verse>
			<verse number="7">Әвана ԝәкә донздәһ мәрийа бун.</verse>
			<verse number="8">Паԝлос кʼәтә кʼьниште, се мәһа меркʼими хәбәр дьда, бона Пʼадшатийа Хԝәде ԝанрʼа дькʼәтә хәбәрдане у әԝ дьданә баԝәркьрьне.</verse>
			<verse number="9">Ле гава һьнәкә сәрһʼьшк мьԛабьл дәркʼәтьн у ль бәр щьмәʼте Рʼийа Хӧдан беһӧрмәт дькьрьн, Паԝлос жь ԝан ԛәтийа, шагьрт башԛә кьрьн у һәр рʼож дәрсхана Тиранода ԝанрʼа дькʼәтә хәбәрдане.</verse>
			<verse number="10">Әве йәке дӧ сала кʼьшанд, һʼәта кӧ һʼәму щьһу у йунанед кӧ ԛәза Асйайеда дьман, Хәбәра Хӧдан бьһистьн.</verse>
			<verse number="11">Хԝәде бь дәсте Паԝлос гәләк кʼәрәмәтед зор дькьрьн,</verse>
			<verse number="12">һʼәта кӧ әԝ дәстмал у шалькед кӧ Паԝлос ле дькʼәтьн нәхԝәшарʼа дьбьрьн, әԝ ԛәнщ дьбун у рʼӧһʼед хьраб дәрдькʼәтьн.</verse>
			<verse number="13">Чәнд щьһуйед гәрʼок һәбун кӧ хԝә дабунә щьндәрхьстьне, ԝан дькьр кӧ сәр йед кӧ рʼӧһʼед хьраб нава ԝанда һәбун, пе наве Хӧдан Иса бәри ԝан дьн у дьготьн: «Әм пе ԝи Исайе кӧ Паԝлос даннасин дькә бәри ԝә дьдьн».</verse>
			<verse number="14">Әва йәка һәр һʼәфт кӧрʼед Скеԝайе сәрәккʼаһинәки щьһуйа дькьрьн.</verse>
			<verse number="15">Щарәке рʼӧһʼе хьраб ль ԝан вәгәрʼанд у гот: «Әз Иса нас дькьм, бона Паԝлос жи заньм, ле һун кʼи нә?»</verse>
			<verse number="16">Һьнге әԝ мәрьве кӧ рʼӧһʼе хьраб теда бу, банзда сәр ԝан, ԛәԝата ԝи ԝан һʼәмуйада чу әԝ ӧса кʼӧтан, ԝәки әԝ жь ԝе мале тәʼзи у бьриндар рʼәвин.</verse>
			<verse number="17">Бона ве йәке һʼәму щьһу у йунанед кӧ Әфәседа дьман пе һʼәсийан. Тьрс кʼәтә сәр ԝан һʼәмуйа у наве Хӧдан Иса бьльнд дьбу.</verse>
			<verse number="18">Гәләк баԝәрмәнд жи дьһатьн гӧнед хԝә дьданә рʼуйе хԝә у кьред хԝә дьготьн.</verse>
			<verse number="19">Йед сербазийева жи кӧ мьжул дьбун, гәләка кʼьтебед хԝә тʼоп дькьрьнә щики у ль бәр һʼәмуйа дьшәԝьтандьн. Ԛимәте ԝан һʼәсаб кьрьн, пенщи һʼәзар зив дәркʼәт.</verse>
			<verse number="20">Бь ви аԝайи Хәбәра Хӧдан бь зорайи һе пешда дьчу у ԛәԝат дьбу.</verse>
			<verse number="21">Гава әв тьшт бун, Паԝлос ԛьрар кьр кӧ Мәкәдонйайе у Ахайайева дәрбаз бә һәрʼә Оршәлиме у гот: «Пәй чуйина ԝьрарʼа гәрәке әз һәрʼьм Рʼоме жи бьбиньм».</verse>
			<verse number="22">Әԝи дӧ кʼомәкдаред хԝә Тимотʼейо у Ерасто шандьнә Мәкәдонйайе у әԝ һьнәки жи ль ԛәза Асйайе ма.</verse>
			<verse number="23">Ԝан чахада бона Рʼийа Хӧдан гәләки шәрʼ-дәʼԝ пешда һат.</verse>
			<verse number="24">Йәки зивкәр һәбу наве ԝи Димитрийо. Әви пʼарьстгәһед хԝәдейа наве ԝе Артәмис щурʼе йа әʼдәтида бь зив бьчʼук чедькьрьн у гәләк кʼар һостарʼа дани.</verse>
			<verse number="25">Әԝи гази ԝан һʼәму һоста, ӧса жи йед мина хԝәйийе ви пʼешәйи кьрьн у гот: «Гәли һәвала! Һун заньн кӧ кʼара мә ви шьхӧлида йә.</verse>
			<verse number="26">Һун жи дьбьһен у дьбиньн кӧ әви Паԝлоси нә кӧ тʼәне Әфәседа, ле баԝәрийа ԝә һәбә тʼәмамийа ԛәза Асйайеда жи сәре гәләк щьмәʼта тʼьжи кьрийә жь рʼе дәрхьстийә у дьбежә: ‹Әԝ хԝәдейед кӧ бь дәста чекьри нә, әԝ нә хԝәде нә›.</verse>
			<verse number="27">Зийана ԝе нә тʼәне әԝ ә кӧ пʼеше мә те беһӧрмәткьрьне, ле пʼарьстгәһа Артәмис хԝәдейа мәзьн ԝе бәр тьштәки нәйе һʼәсабе у ԝе ԛәдьре мәзьнайийа ԝе бькʼәвә, йа кӧ һʼәму ԛәза Асйа у дьнйа дьһʼәбинә».</verse>
			<verse number="28">Гава әв йәк бьһистьн, бь кʼин-бох тʼьжи бун, дькьрьнә ԛирʼин у дьготьн: «Артәмиса әфәсийа мәзьн ә!»</verse>
			<verse number="29">Тʼәмамийа бажер ԛьлԛьли, рʼаһьштә Гайос у Әристархойе мәкәдони, кӧ һәвал-рʼейед Паԝлос бун, һәврʼа рʼәвинә дитьндаре.</verse>
			<verse number="30">Паԝлос жи хԝәст кӧ бькʼәвә нава ԝе әʼлаләте, ле шагьрта нәһьшт.</verse>
			<verse number="31">Жь һьнәк сәрԝеред ԛәза Асйайе жи кӧ достед ԝи бун, мәри шандьнә щәм ԝи у һиви же кьрьн, кӧ нәчә дитьндаре.</verse>
			<verse number="32">Һәма ԝи ԝәхтида һьнәка щурʼәки, һьнәка жи щурʼәки дьн дькьрьнә ԛирʼин, чьмки кʼомбуна ԝан тʼәвиһәвбуйи бу, гәләка жи ньзаньбу әԝ бона чь жи щьвийанә.</verse>
			<verse number="33">Һьнәка жь әʼлаләте Скәндәр пешда бьрьн, чьмки щьһуйа әԝ пешда дәʼф дан. Скәндәр дәсте хԝә бьльнд кьр, хԝәст щаба хԝә бьдә.</verse>
			<verse number="34">Ле гава пе һʼәсийан кӧ әԝ щьһу йә, һʼәмуйа бь дәнгәки ԝәкә дӧ сьһʼәта кьрьнә ԛирʼин: «Артәмиса әфәсийа мәзьн ә!»</verse>
			<verse number="35">Паше кʼатьбе бажер әʼлаләт сәԛьрʼанд у гот: «Гәли әфәсийа! Кʼи ньзанә кӧ бажаре Әфәсе хԝәйитийе пʼарьстгәһа Артәмиса мәзьн дькә, йа кӧ кәвьре ԝейи пироз жь әʼзмен һатийә хԝаре?</verse>
			<verse number="36">Чаԝа ве йәкеда кӧ тьштәки хельф тʼӧнә, ләма жи гәрәке һун хԝә рʼьһʼәт хԝәй кьн у тьштәки бь бәрзәԛийе нәкьн.</verse>
			<verse number="37">Ԝә әв мәрьвана анинә вьра, әвана нә тʼаланкьред пʼарьстгәһе нә у нә жи хԝәдейа мә беһӧрмәт кьрьнә.</verse>
			<verse number="38">Аԝа һәгәр шькийате Димитрийо у һостайед тʼәви ԝи сәр йәки һәйә, бьра һәрʼьнә диԝанхане, һʼакьм һәнә. Ль ԝьр әԝ дькарьн шькийате хԝә һәвдӧ бькьн.</verse>
			<verse number="39">Ле һәгәр хԝәстьна ԝә бона тьштәки дьн ә, бьра щьватәкә әʼдәтида бе леньһерʼандьне.</verse>
			<verse number="40">Чьмки зийана мә жи ве йәкеда һәйә у бона шәрʼе иройин әме бенә нәһәԛкьрьне у мәʼник тʼӧнә, кӧ әм пе бькарьбьн бона ве кʼомбуне щаба хԝә бьдьн».</verse>
			<verse number="41">Гава әв йәк гот, щьват бәла кьр.</verse>
		</chapter>
		<chapter number="20">
			<verse number="1">Гава ԛалмә-ԛалм сәԛьрʼи, Паԝлос гази шагьрта кьр, дьл да ԝан у хатьре хԝә жь ԝан хԝәст, рʼабу чу Мәкәдонйайе.</verse>
			<verse number="2">Ль ԝан алийа гәрʼийа, бь гәләк готьна дьл данә ԝан. Паше чу Йунаньстане,</verse>
			<verse number="3">ԝәкә се мәһа ль ԝьр дәрбаз кьр. Гава кʼаре хԝә дькьр кӧ бьчуйа Сурйайе, щьһуйа бона ԝи шеԝьрәкә мьхәнәтийе кьр, әԝ жи фькьри Мәкәдонйайева вәгәрʼә.</verse>
			<verse number="4">Тʼәви ԝи жь Бәройайе Сопатройе кӧрʼе Пиро, жь Тʼесалонике Әристархо у Секундо, Гайосе жь Дербе у Тимотʼейо, жь ԛәза Асйайе Тьхико у Трофимо чун.</verse>
			<verse number="5">Әвана пешийа мә чунә Тройайе, ль ԝьр һивийа мә бун.</verse>
			<verse number="6">Әм жи пәй рʼожед Щәжьна Нане Шкәварʼа бь гәмийе жь Филипйайе чун, пенщ рʼожада гьһиштьнә Тройайе, щәм ԝан. Әм ԝьр һʼәфт рʼожа ман.</verse>
			<verse number="7">Рʼожа һʼәфтийейә пешьн әм бона нанкәркьрьне щьвийайи бун, Паԝлос кӧ ԝе рʼожа дьн бьчуйа, ԝанарʼа хәбәр дьда у һʼәта ниве шәве хәбәрдана хԝә дьреж кьр.</verse>
			<verse number="8">Әԝ ода әм теда щьвийайи бун, гәләк чʼьра теда һәбун.</verse>
			<verse number="9">Хортәк жи наве ԝи Әйтухо, сәр пʼәнщәре рʼуньшти дьһеньжи у кʼәтә хәԝа кʼур. У гава Паԝлос хәбәрдана хԝә дьреж дькьр, әԝ хәԝа кʼурда жь ԛате сьсийа жорда кʼәт у мьрити әԝ һьлдан.</verse>
			<verse number="10">Паԝлос пәйайи жере бу, хԝә авитә сәр ԝи, да һʼәмеза хԝә у гот: «Хԝә ӧнда нәкьн, чьмки рʼӧһʼе ԝи ԝида йә».</verse>
			<verse number="11">Паше һьлкʼьшийа һат, нан кәркьр хԝар у һʼәта сьбәһе дьреж хәбәр да у рʼабу чу.</verse>
			<verse number="12">Хорт жи сах-сьламәт анинә мал, беһʼәсаб дьл һатә бәр ԝан.</verse>
			<verse number="13">Әм чун кʼәтьнә гәмийе рʼекʼәтьн у бәрбь Асосе чун, кӧ жь ԝе дәре мә гәрәке Паԝлос һьлда, чьмки әԝи мәрʼа готьбу: «Әзе пәйа бем».</verse>
			<verse number="14">Гава ль Асосе рʼасти мә һат, мә әԝ һьлда чунә Мьтулане.</verse>
			<verse number="15">Жь ԝьр жи әм чун, рʼожа дьне гьһиштьнә пешбәри Хийайе, рʼожтьра дьн гьһиштьнә Самосе, сьбәһтьра дьн жи гьһиштьнә Миләтосе.</verse>
			<verse number="16">Паԝлос нета хԝә данибу бь гәмийе бәр Әфәсерʼа дәрбаз буйа, кӧ нәбә ԝәхте хԝә ԛәза Асйайеда ӧнда кә, чьмки дьләзанд кӧ һәгәр жерʼа ль һәв бе, Рʼожа Пенщийә һʼәсаб әԝ ль Оршәлиме бә.</verse>
			<verse number="17">Жь Миләтосе мәри шандә Әфәсе у гази бәрпьрсийаред щьвине кьрьн.</verse>
			<verse number="18">Гава әԝ һатьнә щәм ԝи, ԝанрʼа гот: «Һун хԝәха заньн ԝе рʼожа пешьнда гава мьн ньге хԝә авитә ԛәза Асйайе, һʼәта ньһа ԝәрʼа чаԝа бумә.</verse>
			<verse number="19">Мьн Хӧданрʼа тʼам шкәсти бь гәләк һесьра, нава ԝан щерʼьбандьнада ԛӧльх кьрийә, кʼижан кӧ жь шеԝьред щьһуйа дьһатьнә сәре мьн,</verse>
			<verse number="20">Һун заньн кӧ мьн тʼӧ щар хԝә жь тьштед керһатийә бона ԝә нәдайә паш, ле һʼәму ԝәрʼа готьнә у ашкәрә мал бь мал һун һин кьрьнә.</verse>
			<verse number="21">Мьн бь мәʼрифәти һьн һиви жь щьһуйа, һьн жи жь нәщьһуйа кьр, кӧ вәгәрʼьнә бәрбь Хԝәде у баԝәрийа хԝә Хӧдане мә Иса биньн.</verse>
			<verse number="22">У ва әз бьн дәсте Рʼӧһʼе Пирозда дьчьмә Оршәлиме, ԝьр ԝе чь бе сәре мьн, әз ньзаньм.</verse>
			<verse number="23">Тʼәне Рʼӧһʼе Пироз һʼәму бажарида тʼәмийе дьдә мьн у дьбежә кӧ: ‹Ԛәйд у тәнгаси пешийа тә нә›.</verse>
			<verse number="24">Ле әз әʼмьре хԝә лайиԛи тʼӧ тьшти накьм, тʼәне дькьм бьгьһижьмә мәрәме хԝә у ԝе ԛӧльха кӧ мьн жь Хӧдан Иса стандийә биньмә сери, аԝа готи Мьзгинийа кʼәрәма Хԝәде бь мәʼрифәти даннасин кьм.</verse>
			<verse number="25">Ньһа әз заньм иди һун һʼәмуйед кӧ әз нав ԝәда гәрʼийамә у Пʼадшатийа Хԝәде даннасин кьрийә рʼуйе мьн набиньн.</verse>
			<verse number="26">Бона ве йәке әз рʼожа иройин ль бәр ԝә шәʼдәтийе дьдьм, кӧ щабдаре хуна ԝә тʼӧ кәси ниньм,</verse>
			<verse number="27">чьмки мьн хԝә нәда паш, тʼәмамийа ԛьрара Хԝәде ԝәрʼа гот.</verse>
			<verse number="28">Ньһа мьԛати хԝә у тʼәмамийа ԝи кәре пез бьн, кӧ Рʼӧһʼе Пироз һун сәр бәрпьрсийар кʼьфш кьрьнә. Шьвантийе щьвина Хԝәде бькьн, йа кӧ Ԝи бь хуна Хԝә ԛазьнщ кьр.</verse>
			<verse number="29">Әз заньм пәй чуйина мьнрʼа гӧред дәвхун ԝе бькʼәвьнә нава ԝә у һʼәйфа ԝан ԝе кери нәйе.</verse>
			<verse number="30">Жь нава ԝәда жи мәрьве дәрен у тьштед хельф ԝе хәбәр дьн, кӧ шагьрта пәй хԝә бьбьн.</verse>
			<verse number="31">Бона ве йәке һʼьшйар бьминьн у бир нәкьн, кӧ мьн һун һәр кәс, се сала шәв у рʼож бе рʼьһʼәти бь һесьра ширәт кьрьнә.</verse>
			<verse number="32">Ньһа әз ԝә дьсперьмә Хԝәде у Хәбәра кʼәрәма Ԝи, кӧ дькарә ԝә рʼӧһʼанийеда ава кә у пʼара ԝә тʼәви тʼәмамийа щьмәʼта Хԝә кә.</verse>
			<verse number="33">Мьн һавьжийа хԝә зерʼ, зив у кʼьнще тʼӧ кәси нәанийә.</verse>
			<verse number="34">Һун хԝәха заньн әз у йед тʼәви мьн әм һʼәԝще чь жи бунә, әв дәстед мьн хәбьтинә.</verse>
			<verse number="35">Мьн пе һʼәму шьхӧлед хԝә нишани ԝә кьрийә, кӧ чаԝа гәрәке бьхәбьтьн кʼомәке бьдьнә кʼәтийа у хәбәра Хӧдан Иса бир биньн кӧ гот: ‹Хԝәзи ль дайийа, нә кӧ ль стандийа›».</verse>
			<verse number="36">Гава әв йәк гот, тʼәви һʼәмуйа чок да дӧа кьр.</verse>
			<verse number="37">Һʼәму жи гәләки гьрийан, хԝә авитьнә стуйе Паԝлос у рʼамусан.</verse>
			<verse number="38">Дьлед ԝан һе зедә бона ԝе хәбәра ԝи дьшәԝьти кӧ гот: «Һун иди рʼуйе мьн набиньн». Паше әԝ һʼәта гәмийе вәрʼекьрьн.</verse>
		</chapter>
		<chapter number="21">
			<verse number="1">Гава әм жь ԝан ԛәтийан, бь гәмийе рʼекʼәтьн, рʼаст чун гьһиштьнә Косе, рʼожа дьне Рʼодосе у жь ԝьр Патарайе.</verse>
			<verse number="2">Мә гәмик дит кӧ дьчу Финикйайе, әм кʼәтьнә ԝе рʼекʼәтьн.</verse>
			<verse number="3">Гава Ԛӧбрьсе хӧйа кьр, мә әԝ мьле чʼәпева һьшт. Әм бәрбь ԛәза Сурйайе чун гьһиштьнә бажаре Суре, чьмки баре гәмийе ԝьр гәрәке бьһата валакьрьне.</verse>
			<verse number="4">Мә шагьрт дитьн, әм һʼәфт рʼожа ль ԝьр ман. Ԝана бь Рʼӧһʼе Пироз дьготә Паԝлос кӧ нәчә Оршәлиме.</verse>
			<verse number="5">Ле гава мә әԝ рʼож дәрбаз кьрьн, әм рʼабун чун у һʼәмуйа жьна у зарʼава һʼәта бажер дәр әм вәрʼекьрьн у дәве бәʼре мә чок да дӧа кьр.</verse>
			<verse number="6">Паше мә хатьре хԝә жь һәв хԝәст кʼәтьнә гәмийе, әԝана жи вәгәрʼийанә малед хԝә.</verse>
			<verse number="7">Мә рʼеԝити бь гәмийе жь Суре думайи кьр, әм гьһиштьнә Пьтолемайе, мә ԝьр хушк-бьра сьлав кьрьн, әм рʼожәке манә щәм ԝан.</verse>
			<verse number="8">Рʼожа дьн әм жь ԝьр рʼекʼәтьн чунә Ԛәйсәрийе мала Филипойе мьзгиндар, әԝ йәк жь ԝан һәр һʼәфт кʼомәкдаред кʼьфшкьри бу. Әм ль щәм ԝи ман.</verse>
			<verse number="9">Чар ԛизед ԝийә бькʼьр һәбун, кӧ пʼехәмбәрти дькьрьн.</verse>
			<verse number="10">Гава әм гәләк рʼожа ль ԝьр ман, жь Щьһустане пʼехәмбәрәки наве ԝи Һагабо бәржер бу.</verse>
			<verse number="11">Гава һатә щәм мә, ԛайиша пьшта Паԝлос һьлда, дәст у пʼийед хԝә гьреда у гот: «Рʼӧһʼе Пироз аһа дьбежә: ‹Әԝ мәрьве хԝәйе ве ԛайише щьһуйе Оршәлимеда аһа ԝи гьредьн у бьдьнә дәсте нәщьһуйа›».</verse>
			<verse number="12">Гава әв йәк мә бьһист, тʼәви йед ԝьр мә лава кьр, кӧ әԝ һьлнәкʼьшә нәчә Оршәлиме.</verse>
			<verse number="13">Ле Паԝлос щаб да у гот: «Һун чь дькьн? Чьма һун дьгьрин у дьле мьн дьшкеньн? Әз Оршәлимеда бона наве Хӧдан Иса нә кӧ тʼәне бона гьредане, ле бона кӧштьне жи һазьр ьм».</verse>
			<verse number="14">Гава мә нькарьбу әԝ банийа сәр йа хԝә, мә дәнге хԝә бьрʼи у гот: «Бьра әʼмьре Хӧдан бә».</verse>
			<verse number="15">Чәнд рʼожа шунда мә кʼаре хԝә кьр, әм һьлкʼьшийан чунә Оршәлиме.</verse>
			<verse number="16">Тʼәви мә чәнд шагьртед Ԛәйсәрийе жи һатьн, әм бьрьнә мала шагьртәки зува, кӧ наве ԝи Мьнасо бу, жь Ԛӧбрьсе, ԝәки әм ль ԝьр бьминьн,</verse>
			<verse number="17">Гава әм гьһиштьнә Оршәлиме, баԝәрмәнда әм әшԛ у ша ԛәбул кьрьн.</verse>
			<verse number="18">Рʼожа дьне Паԝлос тʼәви мә чу щәм Аԛуб, һʼәму бәрпьрсийар жи һазьр бун.</verse>
			<verse number="19">Паԝлос сьлав да ԝан, йәк-йәк чь кӧ Хԝәде бь ԛӧльхе ԝи нава нәщьһуйада кьрьбу, ԝанарʼа гьли кьр.</verse>
			<verse number="20">Ԝана кӧ әв йәк бьһист, шькьри данә Хԝәде у ӧса жи Паԝлосрʼа готьн: «Дина хԝә бьде, чьԛас һʼәзара щьһуйед баԝәрмәнд һәнә у һʼәму жи хирәткʼешед Ԛануне нә.</verse>
			<verse number="21">Аԝа ԝана бона тә бьһистийә кӧ тӧ һʼәму щьһуйед нава нәщьһуйада һин дьки, кӧ дәст жь Ԛануна Муса бькʼьшиньн у дьбежи кӧ әԝ кӧрʼед хԝә сьнәт нәкьн у пәй әʼдәт жи нәчьн.</verse>
			<verse number="22">Ньһа әм чь бькьн? Ԝе әʼсә бьбьһен кӧ тӧ һатийи.</verse>
			<verse number="23">Дә рʼабә әм чь тәрʼа дьбежьн бькә. Вьр щәм мә чар мәрьв һәнә кӧ ад-ԛьрар кьрьнә.</verse>
			<verse number="24">Ԝан хԝәрʼа һьлдә, тʼәви ԝан ль гора әʼдәт паԛьж бә у хәрще ԝан һьлдә сәр хԝә, кӧ пʼорʼе сәре хԝә кӧрʼ кьн. Һьнге һәр кәсе заньбә әԝ тьштед кӧ бона тә бьһистьнә дәрәԝ ьн у тӧ хԝәха жи пәй Ԛануна Муса дьчи.</verse>
			<verse number="25">Ле бона ԝан нәщьһуйед кӧ һатьнә сәр баԝәрийе, мә ԝанрʼа ԛьрара хԝә ньвисийә шандийә, ԝәки әԝ һʼәвза хԝә жь ԝан ԛӧрбанед пʼутпʼарьстийе, хуне, гоште мьрар у бенамусийе бькьн».</verse>
			<verse number="26">Һьнге Паԝлос әԝ мәри рʼожа дьне һьлдан, тʼәви ԝан паԛьж бу, кʼәтә пʼарьстгәһе у хьлазийа рʼожед паԛьжбуне да әʼламкьрьне, кӧ ԝе кʼәнге бона ԝан һәр кәси һʼәди бе дайине.</verse>
			<verse number="27">Гава һәр һʼәфт рʼож сәр һәвда һатьн, жь щьһуйед ԛәза Асйайе Паԝлос пʼарьстгәһеда дитьн, тʼәмамийа әʼлаләте тʼәврʼакьрьн, дәст авитьне</verse>
			<verse number="28">у кьрьнә ԛирʼин готьн: «Һәԝар, исраелино! Аликʼарийе бькьн! Әва әԝ мәрьв ә, йе кӧ ль һәр дәра һʼәмуйа мьԛабьли щьмәʼта мә, Ԛануна Муса у ви щийи һин дькә, һе сәрда жи йунан кьрьнә пʼарьстгәһе, әв щийе пироз һʼәрʼьманд».</verse>
			<verse number="29">Әв йәка готьн, чьмки пешийе бажерда Трофимойе жь Әфәсе тʼәви ԝи дитьбун у ԝан тʼьре Паԝлос әԝ кьрийә пʼарьстгәһе.</verse>
			<verse number="30">Тʼәмамийа бажер һʼәжийа, әʼлаләт бь ләз кʼом бу, Паԝлос гьртьн жь пʼарьстгәһе кʼаши дәрва кьрьн у дәред ԝе перʼа-перʼа һатьнә гьртьне.</verse>
			<verse number="31">Гава ԝан дькьр кӧ ԝи бькӧжьн, щаб гьһиштә сәрһʼәзаре рʼәфа әскәра, ԝәки тʼәмамийа Оршәлиме тʼәвиһәв буйә.</verse>
			<verse number="32">Әԝи перʼа-перʼа әскәр у сәрсәд һьлдан, бь ләз чу сәр ԝан. Гава ԝана сәрһʼәзар әскәрава дитьн, дәст жь Паԝлос кʼӧтане кʼьшандьн.</verse>
			<verse number="33">Ԝи чахи сәрһʼәзар һатә незик, әԝ гьрт, әʼмьр кьр кӧ бь дӧ зьнщира ԝи гьредьн. Һьнге пьрси: «Әв кʼи йә у чь кьрийә?»</verse>
			<verse number="34">Нава әʼлаләтеда бона ԝи һәр йәки щурʼәки дькьрә ԛарʼә-ԛарʼ. Әԝи гава жь дәст ԛалмә-ԛалма щьмәʼте нькарьбу әʼсәйи бьзаньбуйа, әʼмьр кьр ԝи бьбьнә әскәрхане.</verse>
			<verse number="35">Гава Паԝлос гьһиштә пʼепәлинга, әскәра әԝ бьльндкьри бьрьн, чьмки әʼлаләте зор дьда ԝи,</verse>
			<verse number="36">ль пәй ԝи дьчун, дькьрьнә ԛирʼин у дьготьн: «Ԝи бькӧжьн!»</verse>
			<verse number="37">Иди Паԝлос ԝе бьбьрана һьндӧрʼе әскәрхане, әԝи сәрһʼәзаррʼа гот: «Изьна мьн һәйә тʼәви тә хәбәр дьм?» Әԝи гот: «Тӧ йунани жи зани?</verse>
			<verse number="38">Кӧ ӧса йә тӧ нә әԝи мьсьри йи, йе кӧ чәндәк пешда кьрә шәрʼ-дәʼԝ, чар һʼәзар ԛачахед меркӧж дәрхьстьнә бәрʼийе».</verse>
			<verse number="39">Паԝлос гот: «Әз мәрьвәки щьһу мә, жь Тарсуса Киликйайе, нә бажарванәки бе нав-нишан ьм. Әз һиви жь тә дькьм, изьне бьдә кӧ әз ве щьмәʼтерʼа хәбәр дьм».</verse>
			<verse number="40">Гава әԝи изьн да, Паԝлос сәр пʼепәлинга сәкьни, дәсте хԝә бьльнд кьр, щьмәʼте кӧ дәнге хԝә бьрʼи, әԝи бь зьмане ибрани хәбәр да у гот:</verse>
		</chapter>
		<chapter number="22">
			<verse number="1">«Гәли бав у бьра! Ньһа гӧһдарийа мьн бькьн, кӧ әз щаба хԝә бьдьм».</verse>
			<verse number="2">Гава бьһистьн кӧ әԝ ԝанарʼа бь зьмане ибрани кʼәтә хәбәрдане, кәрʼ бун һе дәнге хԝә бьрʼин. У ԝи гот:</verse>
			<verse number="3">«Әз мәрьвәки щьһу мә, бажаре Тарсуса Киликйайеда жь дийа хԝә бумә, ле ви бажарида бьн дәсте Гамалйелда чаԝа шагьрт мәзьн бумә у һʼәму Ԛануна кал-бава жи бь фәсал-рʼаст һин бумә, һьндава Хԝәдеда жи хԝәйихирәт бум, чаԝа кӧ һун һʼәму иро.</verse>
			<verse number="4">Мьн һʼәта кӧштьне жи йед кӧ пәй ве Рʼе дьчун, дьзерандьн у ԛьсьме жьн у мера гьредьдан давитьнә кәле,</verse>
			<verse number="5">чаԝа сәрәккʼаһин у тʼәмамийа щьвина рʼуспийа жи шәʼде мьн ьн. Мьн сәр бьрайед щьһутийедайә Шаме нәʼмә жь ԝан һьлдабун дьчум ԝәки йед ԝьр жи гьредайи биньмә Оршәлиме кӧ бьдьнә щәзайе.</verse>
			<verse number="6">Гава әз һе рʼе дьчум, незики Шаме бум, рʼо нава рʼоже ньшкева жь әʼзмен дора мьн рʼонайикә ԛайим шәԝԛ да.</verse>
			<verse number="7">Әз кʼәтьмә әʼрде у мьн дәнгәк бьһист кӧ мьнрʼа гот: ‹Шаԝул! Шаԝул! Тӧ чьма Мьн дьзерини?›</verse>
			<verse number="8">Мьн ле вәгәрʼанд: ‹Тӧ кʼи йи, Хӧдан?› Әԝи мьнрʼа гот: ‹Әз Исайе Ньсрәте мә, Йе кӧ тӧ дьзерини›.</verse>
			<verse number="9">Әԝед тʼәви мьн жи рʼонайи дитьн, ле дәнге кӧ мьнрʼа хәбәр дьда нәдьбьһистьн.</verse>
			<verse number="10">Һьнге мьн гот: ‹Әз чь бькьм, Хӧдан?› Хӧдан мьнрʼа гот: ‹Рʼабә һәрʼә Шаме у ль ԝьр һәр тьште кӧ бона тә кʼьфшкьри йә бьки, ԝе тәрʼа бе готьне›.</verse>
			<verse number="11">Мьн кӧ жь дәст шәԝԛа ԝе рʼонайе нәдьдит, һьнге йед тʼәви мьн дәсте мьн гьртьн, әз бьрьмә Шаме.</verse>
			<verse number="12">Йәки наве ԝи Һананийа, анәгори Ԛануне хԝәдехоф, нав щьһуйед Шамеда жи әԝ хԝәйийе шәʼдәтийа ԛәнщ бу,</verse>
			<verse number="13">әва һат щәм мьн сәкьни у гот: ‹Шаԝул бьра, бьбинә!› Мьн дәстхԝәда дит у ль ԝи ньһерʼи.</verse>
			<verse number="14">Әԝи мьнрʼа гот: ‹Хԝәдейе кал-бавед мә тӧ кʼьфш кьри кӧ әʼмьре Ԝи бьзаньби у Йе Рʼаст бьбини, хәбәра дәве Ԝи бьбьһейи,</verse>
			<verse number="15">чьмки те бәр һʼәму мәрьва бона ԝан тьштед тә дитьн у бьһистьн бьби шәʼде Ԝи.</verse>
			<verse number="16">Иди чьма дәрәнги дехи? Рʼабә ԝәрә ньхӧмандьне, гази наве Ԝи кә жь гӧнед хԝә ԝәрә шуштьне›.</verse>
			<verse number="17">Гава әз вәгәрʼийамә Оршәлиме у пʼарьстгәһеда дӧа дькьр, мина сьһʼәте сәр мьнрʼа дәрбаз бу,</verse>
			<verse number="18">мьн Әԝ дит у Ԝи мьнрʼа гот: ‹Бькә бьләзинә жь Оршәлиме дәре, чьмки әԝ шәʼдәтийа кӧ те бона Мьн бьди әԝе ԛәбул нәкьн›.</verse>
			<verse number="19">Мьн гот: ‹Хӧдан, әԝ ԛәнщ заньн кӧ әз бум, әԝи һʼәму кʼьништада йед баԝәрийа хԝә Тә данин, давитьнә кәле у әԝ дькʼӧтан.</verse>
			<verse number="20">Гава хуна Стәйфане шәʼде Тә дьрʼьжийа, әз хԝәха жи ԝьр һазьр у рʼази бум, мьн нобәдари кʼьнщед йед әԝ кӧштьн дькьр›.</verse>
			<verse number="21">Һьнге Әԝи мьнрʼа гот: ‹Һәрʼә, Әзе тә бьшиньмә дур щәм нәщьһуйа›».</verse>
			<verse number="22">Һʼәта ван хәбәра әʼлаләте гӧһдарийа ԝи кьр, паше бь дәнге бьльнд готьн: «Рʼубари дьне ԝи нәһелә! Йед мина ԝи гәрәке нәжин!»</verse>
			<verse number="23">Ԝана дькьрьнә ԛирʼин, кʼьнще хԝә дьԛәлаштьн давитьн у хԝәли дьрʼәшандьнә һәԝа.</verse>
			<verse number="24">Сәрһʼәзар әʼмьр кьр, кӧ ԝи бьбьнә әскәрхане у гот: «Бьдьн бәр ԛамчийа же бьпьрсьн, бьзаньбьн кʼа суще ԝи чь йә, ԝәки ӧса сәр ԝи дькьнә ԛарʼә-ԛарʼ».</verse>
			<verse number="25">Гава бь ԛайишед чʼәрм гьредан, Паԝлос сәрсәде сәкьнирʼа гот: «Гәло әва щайиз ә кӧ һун ль бажарванәки Рʼомайе хьн, йе кӧ һе диԝана ԝи нәбуйә?»</verse>
			<verse number="26">Сәрсәд гава әв йәк бьһист, чу щәм сәрһʼәзар у гот: «Тӧ чь дьки? Әва мәрьва бажарване Рʼомайе йә».</verse>
			<verse number="27">Сәрһʼәзар незики Паԝлос бу у ԝирʼа гот: «Мьнрʼа бежә, тӧ бажарване Рʼомайе йи?» Әԝи гот: «Бәле».</verse>
			<verse number="28">Сәрһʼәзар ле вәгәрʼанд у гот: «Мьн бь гәләк пʼәра әԝ бажарванти стандийә». Паԝлос гот: «Ле әз йәкрʼожийа хԝәда бажарване ԝьр ьм».</verse>
			<verse number="29">У дәстхԝәда әԝед кӧ ԝе лехьстана у гьли же бькʼьшандана жь ԝи дур кʼәтьн. Сәрһʼәзар хԝәха жи тьрсийа, гава бьһист кӧ бажарване Рʼомайе йә, чьмки әԝи әԝ дабу гьредане.</verse>
			<verse number="30">Сьбәтьра дьн сәрһʼәзар хԝәст рʼаст бьзаньбә кʼа щьһу чьма шькийате Паԝлос дькьн. Әԝ бәрʼда у әʼмьр кьр, кӧ сәрәкед кʼаһина щьвина гьрәгьрава бе. Һьнге Паԝлос ани ль бәр ԝан да сәкьнандьне.</verse>
		</chapter>
		<chapter number="23">
			<verse number="1">Паԝлос дина хԝә да щьвина гьрәгьра у гот: «Гәли бьра! Мьн бь исафа рʼьһʼәт ль бәр Хԝәде әʼмьре хԝә һʼәта иро дәрбаз кьрийә».</verse>
			<verse number="2">Һананийайе сәрәккʼаһин әʼмьри бәрдәстийед незики Паԝлос кьрьн кӧ девда бьдьне.</verse>
			<verse number="3">Һьнге Паԝлос ԝирʼа гот: «Хԝәдейе жи ль тә хә, диԝаре сиԝахкьри! Тӧ рʼуньшти йи анәгори Ԛануне диԝана мьн дьки у жь Ԛануне дәр әʼмьр дьки кӧ әԝ мьн хьн».</verse>
			<verse number="4">Йед щәм Паԝлос сәкьни готьн: «Тӧ сәрәккʼаһине Хԝәде беһӧрмәт дьки?»</verse>
			<verse number="5">Паԝлос гот: «Бьрано, мьн ньзаньбу кӧ әԝ сәрәккʼаһин ә. Чаԝа ньвисар ә: ‹Һьндава сәрԝере мьләте хԝәда хьраб хәбәр нәдә› ».</verse>
			<verse number="6">Һьнге Паԝлос пе һʼәсийа кӧ алики садуԛи нә, алики жи ферьси, ԝе щьвинеда кьрә гази у гот: «Гәли бьра! Әз ферьси мә, кӧрʼе ферьсийа! Бона гӧмана рʼабуна мьрийа диԝана мьн дькьн».</verse>
			<verse number="7">Гава әв йәк гот, ферьси у садуԛи һәврʼа кʼәтьнә һʼӧщәте у дӧтирәти кʼәтә нава кʼоме,</verse>
			<verse number="8">(чьмки садуԛи дьбежьн нә рʼабуна мьрийа һәйә, нә мьлйакʼәт, нә жи рʼӧһʼ, ле ферьси һәрсека жи ԛәбул дькьн).</verse>
			<verse number="9">Һьнге ԛалмә-ԛалма мәзьн һе пешда һат, жь ԛанунзанед алийе ферьсийа һьнәк рʼабунә пʼийа у дәнг һьлдан меркʼими готьн: «Әм ви мәрьвида тʼӧ хьрабийе набиньн. Бәлки рʼӧһʼәки йан мьлйакʼәтәки вирʼа хәбәр дайә?»</verse>
			<verse number="10">Гава шәрʼ-дәʼԝ зедә бу, сәрһʼәзар тьрсийа кӧ әԝ Паԝлос ԛәт-ԛәти кьн, әʼмьри әскәра кьр кӧ һәрʼьнә жере әԝи жь нав ԝан бьгьрьн бьбьнә әскәрхане.</verse>
			<verse number="11">Шәвтьра дьн Хӧдан ль бәр ԝи сәкьни у готе: «Сәрхԝә бә, тә чаԝа шәʼдәтийа Мьн Оршәлимеда да, ӧса жи гәрәке Рʼомеда шәʼдәтийе бьди».</verse>
			<verse number="12">Сьбәһ кӧ зәлал бу, һьнәк щьһу бунә йәк у сонд хԝарьн, кӧ һʼәта Паԝлос нәкӧжьн, нә бьхԝьн, нә жи вәхԝьн.</verse>
			<verse number="13">Әԝед кӧ әԝ сонд хԝарьн жь чьли зедәтьр бун.</verse>
			<verse number="14">Әвана чунә щәм сәрәкед кʼаһин у рʼуспийа готьн: «Мә сонд хԝарийә, һʼәта кӧ әм Паԝлос нәкӧжьн, тьштәки тәʼм нәкьн.</verse>
			<verse number="15">Аԝа һун тʼәви щьвина гьрәгьра бежьнә сәрһʼәзар кӧ әԝи сьбе бинә щәм ԝә, йанчийә һун дьхԝазьн дәрһәԛа ԝида һәр тьшти һе рʼаст пе бьһʼәсьн, әме жи һе бәри һатьна ԝи һазьр бьн кӧ ԝи бькӧжьн».</verse>
			<verse number="16">Ле харзийе Паԝлос бона ве тʼәләке бьһист, һат кʼәтә әскәрхане Паԝлосрʼа гот.</verse>
			<verse number="17">Паԝлос жи гази сәрсәдәки кьр у готе: «Әви хорти бьбә щәм сәрһʼәзар, дьхԝазә тьштәки ԝирʼа бежә».</verse>
			<verse number="18">Әԝи жи хорт бьрә щәм сәрһʼәзар у готе: «Паԝлосе гьрти гази мьн кьр, һиви кьр кӧ ви хорти биньмә щәм тә, тьштәки ԝийи готьне тәрʼа һәйә».</verse>
			<verse number="19">Сәрһʼәзар дәсте ԝи гьрт, бьрә алики у пьрси: «Тӧ чь дьхԝази әʼлами мьн ки?»</verse>
			<verse number="20">Әԝи гот: «Щьһуйа ԛьрар кьрийә кӧ һиви жь тә бькьн, ԝәки сьбе Паԝлос бьби щьвина гьрәгьра, йанчийә дьхԝазьн дәрһәԛа ԝида һәр тьшти һе рʼаст бьзаньбьн.</verse>
			<verse number="21">Ле ԝан баԝәр нәкә, чьмки жь ԝан чьл мәрийа зедәтьр хԝә вәшартьнә, һивийа ԝи нә. Ԝана сонд хԝарийә, кӧ нә бьхԝьн, нә жи вәхԝьн һʼәта ԝи нәкӧжьн. Ԝана ньһа кʼаре хԝә кьрийә, һивийа ԛьрара тә нә».</verse>
			<verse number="22">Ԝи чахи сәрһʼәзар хорт вәрʼекьр у тʼәми да ԝи: «Кәсирʼа нәбежә, кӧ тә әв йәк мьнрʼа готийә».</verse>
			<verse number="23">Сәрһʼәзар гази дӧ сәрсәда кьр у гот: «Дӧсьд әскәри һазьр кьн, һʼәфте сийари, дӧсьд жи рʼьмдар, ԝәки шәв сьһʼәта нәһа һʼәта Ԛәйсәрийе һәрʼьн.</verse>
			<verse number="24">Ӧса жи чәнд һәспа һазьр кьн, ԝәки Паԝлос ле сийар кьн, кӧ бе ԛәдә бе бәла бьбьнә щәм Фәликсе ԝәли».</verse>
			<verse number="25">Нәʼмәк жи бь ве фькьре ньвиси:</verse>
			<verse number="26">«Жь Клаԝдйо Лусйо, Сьлав Фәликсе ԝәлийе хԝәйиԛәдьррʼа!</verse>
			<verse number="27">Әва мәрьва жь щьһуйа һатьбу гьртьне, ԝе бь дәсте ԝан бьһата кӧштьне, әз пе һʼәсийам кӧ рʼомайи йә, бь әскәрава гьһиштьме у мьн әԝ хьлаз кьр.</verse>
			<verse number="28">Мьн хԝәст кӧ бьзаньбьм кʼа бона чь шькийате ԝи дькьн, мьн әԝ бьрә бәр щьвина гьрәгьред ԝан</verse>
			<verse number="29">у кʼьфш кьр, кӧ шькийате ԝан сәр пьрсед ԛануна ԝан ә, ле бона кӧштьне йан гьртьне хьрабийа ԝи тʼӧнәйә.</verse>
			<verse number="30">Гава щаб гьһиштә мьн, кӧ щьһуйа бона ԝи мәрьви тʼәләкәк һазьр кьрийә, мьн дәстхԝәда әԝ шандә щәм тә у әʼмьри ль шькийаткьра кьр, кӧ чи ԝани мьԛабьли ԝи һәбә, ль бәр тә бежьн ».</verse>
			<verse number="31">Әскәра жи анәгори ԝи әʼмьре кӧ стандьн, Паԝлос шәв һьлдан бьрьнә Әнтипәтрисе.</verse>
			<verse number="32">Рʼожа дьне йед сийари Паԝлосрʼа данин кӧ тʼәви ԝи һәрʼьн, ле йед пәйа хԝәха вәгәрʼийанә әскәрхане.</verse>
			<verse number="33">Әԝед сийари гьһиштьнә Ԛәйсәрийе, нәʼмә данә ԝәли, Паԝлос жи данә дәсте ԝи.</verse>
			<verse number="34">Әԝи әԝ нәʼмә хԝәнд, пьрси жь кʼижан ԛәзайе йә, кӧ пе һʼәсийа жь Киликйайе йә,</verse>
			<verse number="35">гот: «Әзе һьнге гӧһдарийа тә бькьм, кʼәнге шькийаткьред тә бен». У әʼмьр кьр, кӧ әԝ ԛәсьра Һеродәсда бе хԝәйкьрьне.</verse>
		</chapter>
		<chapter number="24">
			<verse number="1">Пенщ рʼожа шунда Һананийайе сәрәккʼаһин тʼәви һьнәкә жь рʼуспийа у Тәртулойе занәбеж бәржер бу һатә Ԛәйсәрийе. Вана бона Паԝлос гьли-газьне хԝә ԝәлирʼа кьрьн.</verse>
			<verse number="4">Ле ԝәки гәләки сәре тә нәешиньм, һиви дькьм жь кʼәрәма хԝә кьн гӧһдарийа мә бькә.</verse>
			<verse number="5">Мә әв мәрьва дит, чаԝа мина бәлаке кʼәтийә нава һʼәму щьһуйед сәр дьне тʼәвиһәв дькә у рʼебәре кʼомәла ньсрәтийа йә.</verse>
			<verse number="6">Әви кьр кӧ пʼарьстгәһе жи бьһʼәрʼьминә, ле мә әԝ гьрт.</verse>
			<verse number="8">Һәгәр тӧ жь ԝи бьпьрси, те хԝәха бькарьби жь ԝи һәр тьшти бьзаньби кʼа бона чь әм шькийате ԝи дькьн».</verse>
			<verse number="9">Щьһуйа жи готьна ԝи әʼсәйи кьрьн, готьн: «Бәле, әв йәк ӧса йә».</verse>
			<verse number="10">Гава ԝәли пе сәрийа кьр кӧ әԝ хәбәр дә, Паԝлос ле вәгәрʼанд у готе: «Әз заньм кӧ гәләк сал ьн тӧ һʼакьме ви мьләти йи, әзе жи бь рʼәзәдьли бона хԝә щаба хԝә бьдьм.</verse>
			<verse number="11">Чаԝа кӧ тӧ дькари бьзаньби, әва донздәһ рʼож тʼӧнә, кӧ әз бона һʼәбандьне һәвраз чубумә Оршәлиме.</verse>
			<verse number="12">Әвана әз нәдитьмә кӧ пʼарьстгәһеда тʼәви йәки текʼәвьмә дәʼԝе, йан жи кʼьништада ӧса жи щики дьн бажерда әʼлаләте дора хԝә тʼоп кьм.</verse>
			<verse number="13">У нә жи ньһа дькарьн готьнед хԝә избат кьн, кӧ бона чь шькийате мьн дькьн.</verse>
			<verse number="14">Ле әзе ашкәрә тәрʼа бежьм, ԝәки ль гора ԝе Рʼийа кӧ әԝана жерʼа кʼомәла шьһʼьти дьбежьн, әз һәма ӧса Хԝәдейе кал-бавед хԝә дьһʼәбиньм. У чь кӧ Ԛанун у ньвисаред пʼехәмбәрада жи ньвисар ә, баԝәр дькьм.</verse>
			<verse number="15">Әз Хԝәдеда жи гӧман ьм, чаԝа кӧ әԝ жи ԝе гӧмане нә, кӧ һʼәму һәԛ у нәһәԛе жь мьрьне рʼабьн.</verse>
			<verse number="16">Бона ве йәке чьԛас жь мьн те, әз дьщәʼдиньм һʼәму ԝәхти бь исафа рʼьһʼәт ль бәр Хԝәде у мәрьва бьм.</verse>
			<verse number="17">Аԝа пәй гәләк саларʼа әз вәгәрʼийам һатьмә Оршәлиме, кӧ кʼомәке бьдьмә мьләте хԝә у һʼәдийа бьдьм.</verse>
			<verse number="18">Һьнге ԝи шьхӧлида әз пʼарьстгәһеда паԛьжбуйи дитьм ль гора әʼдәте мә. Әз нә тʼәви әʼлаләте бум, нә жи шәрʼуда.</verse>
			<verse number="19">Ле жь ԝан чәнд щьһуйед ԛәза Асйайе ль ԝьр бун. Һәгәр һьндава мьнда тьштәки ԝани готьне һәбуйа, әԝ гәрәке бьһатана бәр тә бьсәкьнийана шькийате мьн бькьрана.</verse>
			<verse number="20">Йан жи бьра әвана бежьн, гава әз бәр щьвина гьрәгьра сәкьни бум, чь хьраби сәр мьн дитьн,</verse>
			<verse number="21">пештьри ве йәке, кӧ мьн бь дәнге бьльнд нава ԝанда готийә: ‹Бона баԝәрийа рʼабуна мьрийа һун иро диԝана мьн дькьн›».</verse>
			<verse number="22">Фәликсва әԝ Рʼе кӧ рʼьнд әʼйан бу, һьнге әԝи шьхӧле ԝан пашда авит у гот: «Кʼәнге Лусйойе сәрһʼәзар бәржер бе, әзе һьнге бона шьхӧле ԝә ԛьрара хԝә бьдьм».</verse>
			<verse number="23">Әԝи әʼмьри сәрсәд кьр, кӧ Паԝлос пʼьрʼи-һьндьки аза хԝәй кьн у изьна һәвал-һогьред ԝи жи бьдьн, йе кӧ ԝе кʼомәкдарийа ԝи бькьн.</verse>
			<verse number="24">Чәнд рʼожа шунда Фәликс тʼәви Дьрусила кʼӧлфәта хԝәйә щьһу һат, гази Паԝлос кьр у бона ԝе баԝәрийа сәр Мәсиһ Иса жь ԝи бьһист.</verse>
			<verse number="25">Паԝлос һе бона рʼастийе, хԝәгьртьне у диԝана Хԝәдейә кӧ ԝе бе хәбәр дьда, Фәликс саԝ кʼьшанд у гот: «Тӧ ньһа һәрʼә. Гава ԝәхте мьн һәбә, әзе гази тә кьм».</verse>
			<verse number="26">Ӧса жи әԝ ԝе гӧмане бу, кӧ жь Паԝлос пʼәрә бьстанда, бона ԝе йәке жи гәләк щара гази ԝи дькьр у тʼәви ԝи хәбәр дьда.</verse>
			<verse number="27">Гава дӧ сал дәрбаз бун, дәԝса Фәликс Поркийо Фесто бу ԝәли. Фәликс жи кӧ дьхԝәст ԛәнщи щьһуйарʼа бькьра, Паԝлос гьрти һьшт.</verse>
		</chapter>
		<chapter number="25">
			<verse number="1">Пәй се рʼожарʼа, гава Фесто дәрбази сәр ԛӧльха хԝә бу, әԝ жь Ԛәйсәрийе һәвраз чу Оршәлиме.</verse>
			<verse number="2">Сәрәкед кʼаһина у гьрәгьред щьһуйа бона Паԝлос шькийате хԝә ль ԝи кьрьн</verse>
			<verse number="3">у һиви кьрьн кӧ бькә ԛәнщи ԝи бинә Оршәлиме, чьмки ԝана тʼәләк чекьрьбу кӧ рʼева ԝи бькӧжьн.</verse>
			<verse number="4">Ле Фесто ль ԝан вәгәрʼанд у гот: «Паԝлос ԝе ль Ԛәйсәрийе гьрти бьминә у әзе хԝәха жи зутьре һәрʼьмә ԝьр.</verse>
			<verse number="5">Аԝа бьра сәрԝеред ԝә тʼәви мьн бәржер бьн у һәгәр нәһәԛикә ԝи мәрьви жи һәбә, бьра гӧнәкʼарийа ԝи бежә».</verse>
			<verse number="6">Ԝьр нәһә-дәһә рʼожа нав ԝанда ма, паше бәржер чу Ԛәйсәрийе, рʼожа дьн ль һәрәма диԝане рʼуньшт, әʼмьр кьр кӧ Паԝлос биньн.</verse>
			<verse number="7">Гава Паԝлос һат, щьһуйед кӧ жь Оршәлиме бәржер һатьбун дора ԝи гьртьн у гәләк бӧхданед гьран ль ԝи дькьрьн, ле нькарьбун избат кьрьна.</verse>
			<verse number="8">Паԝлос щаба хԝә да у гот: «Мьн һьндава Ԛануна щьһуйа йан пʼарьстгәһе йан жи Ԛәйсәрда тʼӧ нәһәԛи нәкьрийә».</verse>
			<verse number="9">Фесто жи хԝәст кӧ щьһуйарʼа ԛәнщийе бькә, ль Паԝлос вәгәрʼанд у гот: «Тӧ дьхԝази һәвраз һәрʼи Оршәлиме, кӧ бона ван тьшта диԝана тә бәр мьн ԝьр бе кьрьне?»</verse>
			<verse number="10">Паԝлос гот: «Әз ль бәр диԝана Ԛәйсәр сәкьни мә, ль кʼӧ жи диԝана мьн гәрәке бьбә. Мьн хьрабик ль щьһуйа нәкьрийә, чаԝа тӧ хԝәха жи ԛәнщ зани.</verse>
			<verse number="11">Аԝа һәгәр әз нәһәԛ ьм у мьн тьштәки ӧса кьрийә кӧ гәрәке бемә кӧштьне, әз жь мьрьне вәнакʼьшьм, ле һәгәр нәһәԛийа мьн ве йәкеда тʼӧнә, чаԝа кӧ әԝана шәрʼа давежьнә мьн, кәс нькарә мьн бьдә дәсте ԝан. Әз дәʼԝа диԝана Ԛәйсәр дькьм».</verse>
			<verse number="12">Һьнге Фесто тʼәви ширәткʼара хәбәр да, паше ль ԝи вәгәрʼанд у готе: «Тӧ дәʼԝа Ԛәйсәр дьки, гәрәке тӧ һәрʼи щәм Ԛәйсәр».</verse>
			<verse number="13">Чәнд рʼож дәрбаз бун, Әгрипа пʼадша у Бәрньке һатьнә Ԛәйсәрийе, кӧ Фесто сьлав кьн.</verse>
			<verse number="14">Гава гәләк рʼож ль ԝьр дәрбаз кьрьн, Фесто бона Паԝлос әʼлами пʼадше кьр у гот: «Вьр мәрьвәк һәйә кӧ жь һена Фәликсда әԝ гьрти майә.</verse>
			<verse number="15">Гава әз чумә Оршәлиме, сәрәкед кʼаһина у рʼуспийед щьһуйа шькийате ԝи бәр мьн кьрьн у һиви кьрьн кӧ әз диԝана ԝи бькьм.</verse>
			<verse number="16">Мьн ль ԝан вәгәрʼанд у гот, ԝәки нә әʼдәте рʼомайийа йә кӧ мәрьвәки бехәда бьдьнә дәр, һʼәта мәщале нәдьнә йе гӧнәкʼар, кӧ ль бәр шькийаткьред хԝә бьсәкьнә у рʼу бь рʼу бәр ԝан щаба хԝә бьдә.</verse>
			<verse number="17">Гава әԝана һатьнә вьра, мьн дәрәнги нәехьст, рʼожа дьне әз ль һәрәма диԝане рʼуньштьм у мьн әʼмьр кьр, кӧ ԝи мәрьви биньн.</verse>
			<verse number="18">Гава йед кӧ әԝ гӧнәкʼар дькьрьн рʼабун кӧ хәбәр дьн, мьн бона чь хьрабийед кӧ шьк дьбьрә ԝи, тʼӧ кәси бона ԝан йәка тьштәк нәгот.</verse>
			<verse number="19">Ле дәʼԝа ԝан тʼәви ԝи бона пьрса һʼәбандьна ԝан бу у сәр Исаки мьри, кӧ Паԝлос дьбежә Әԝ сах ә.</verse>
			<verse number="20">Һьнге мьн ньзаньбу кӧ чаԝа әв пьрсана әʼсәйи бькьрана, мьн жь ԝи пьрси: ‹Тӧ дьхԝази һәрʼи Оршәлиме, кӧ бона ван тьшта бәр диԝане бьсәкьни?›</verse>
			<verse number="21">Ле чахе Паԝлос хԝәст кӧ шьхӧле ԝи һәрʼә бәр Ԛәйсәр у бе леньһерʼандьне, мьн әʼмьр кьр кӧ әԝ гьрти бьминә, һʼәта кӧ әз ԝи бьшиньмә щәм Ԛәйсәр».</verse>
			<verse number="22">Әгрипа Фесторʼа гот: «Мьн жи дьхԝәст хәбәрдана ԝи мәрьви бьбьһиста». Әԝи жи гот: «Те сьбе ԝи бьбьһейи».</verse>
			<verse number="23">Рʼожа дьне Әгрипа у Бәрньке бь рʼәԝша мәзьн тʼәви сәрһʼәзар у гьрәгьред бажер һатьнә кʼочʼьксәре, Фесто әʼмьр кьр у Паԝлос анин.</verse>
			<verse number="24">Фесто гот: «Әгрипа пʼадша у һʼәмуйед һазьр! Һун ви дьбиньн, тʼәмамийа щьмәʼта щьһуйа һьн Оршәлимеда, һьн жи вьра шькийате ви бәр мьн дькьрьн у дькьрьнә ԛирʼин дьготьн: ‹Әԝ гәрәке сах нәминә!›</verse>
			<verse number="25">Ле мьн кʼьфш кьр кӧ әви тьштәки ӧса нәкьрийә кӧ бе кӧштьне у хԝәха жи дәʼԝа диԝана Ԛәйсәр дькә, мьн ԛьрар кьр кӧ ԝи бьшиньм.</verse>
			<verse number="26">Ле бона ви тьштәки әʼсәйи тʼӧнә хԝәйе хԝәрʼа бьньвисьм, бона ве йәке мьн әв ани бәр ԝә, илаһи бәр тә Әгрипа пʼадша, ԝәки әв йәк диса бе леньһерʼандьне, һьнге тьштәки мьни ньвисаре ԝе һәбә.</verse>
			<verse number="27">Чьмки тьштәки бе аԛьли йә, һәгәр әз гьртики бьшиньм у бона суще ԝи тьштәки нәньвисьм».</verse>
		</chapter>
		<chapter number="26">
			<verse number="1">Һьнге Әгрипа Паԝлосрʼа гот: «Изьна тә һәйә кӧ тӧ бона хԝә хәбәр ди». Ԝе дәме Паԝлос дәсте хԝә бьльнд кьр, щаба хԝә да.</verse>
			<verse number="2">«Әгрипа пʼадша, бона һʼәму шькийатед кӧ щьһу ль мьн дькьн, әз иро хԝә бәхтәԝар һʼәсаб дькьм кӧ бәр тә сәкьни мә щаба хԝә дьдьм,</verse>
			<verse number="3">илаһи ве пьрседа кӧ тӧ һаш жь һʼәму әʼдәт у пьрсед щьһуйа һәйи. Бона ве йәке әз жь тә һиви дькьм, бь сәбьр гӧһдарийа мьн бьки.</verse>
			<verse number="4">Һʼәму щьһу заньн кӧ мьн чаԝа әʼмьре хԝә жь зарʼотийа хԝәда гьрти нава мьләте хԝә у ль Оршәлимеда дәрбаз кьрийә.</verse>
			<verse number="5">Әԝана зува мьн нас дькьн, һәгәр бьхԝазьн, дькарьн шәʼдәтийе бьдьн, ԝәки әз анәгори әʼдәте кʼомәла дине мәйи һʼьшк жи ферьси бумә.</verse>
			<verse number="6">У ньһа жи бона гӧмана ԝи созе кӧ Хԝәде дайә кал-бавед мә диԝана мьн те кьрьне,</verse>
			<verse number="7">хут бона ԝи созе кӧ һәр донздәһ әʼширед мә бь дьл у щан, шәв у рʼож Хԝәде һʼәбандьнә, ԝәки бьгьһижьнә әԝе йәке. Бәле бона ве гӧмане йә, кӧ щьһу шькийате мьн дькьн, пʼадшайи хԝәш бә.</verse>
			<verse number="8">Һун чьма нькарьн баԝәр бькьн, кӧ Хԝәде ԝе мьрийа жь мьрьне рʼакә?</verse>
			<verse number="9">Мьн хԝәха жи кьрьбу дәйне стуйе хԝә, кӧ мьԛабьли наве Исайе Ньсрәте гәләк тьшт бькьра</verse>
			<verse number="10">у мьн Оршәлимеда кьр жи. Мьн жь сәрәкед кʼаһина һʼӧкӧм станд у гәләкед жь щьмәʼта Хԝәде давитьнә кәле у гава дьһатьнә кӧштьне, мьн жи дәнге хԝә дьда.</verse>
			<verse number="11">Һʼәму кʼьништада гәләк щара мьн әԝ дьданә щәзайе у дькьр кӧ зоре бьдьмә ԝан кӧ ԝе баԝәрийа хԝә инкʼар кьн. Мьн кʼина ԝан гьртьбу, һʼәта бажаред хәрибда жи әԝ дьзерандьн.</verse>
			<verse number="12">Аԝа әз щарәке бь һʼӧкӧм у әʼмьре сәрәкед кʼаһина дьчумә Шаме.</verse>
			<verse number="13">Рʼож нивро бу, пʼадшайи хԝәш бә, рʼева мьн дит жь әʼзмен рʼонайикә жь рʼонайийа тәʼве зортьр дора мьн у йед тʼәви мьн дьһатьн шәԝԛ да.</verse>
			<verse number="14">Әм һʼәму кʼәтьнә әʼрде, мьн дәнгәк бьһист кӧ бь зьмане ибрани мьнрʼа гот: ‹Шаԝул! Шаԝул! Тӧ чьма Мьн дьзерини? Тӧ бь кʼӧлме нькари һәрʼи дьреше ›.</verse>
			<verse number="15">Мьн гот: ‹Тӧ кʼи йи, Хӧдан?› Хӧдан гот: ‹Әз әԝ Иса мә, Йе кӧ тӧ дьзерини.</verse>
			<verse number="16">Ньһа рʼабә сәр ньгед хԝә, Әз бона ԝе йәке тәва хӧйа бум, кӧ тә бькьмә бәрдәстийе Хԝә у шәʼде ԝи тьште кӧ тә дит у ԝан тьштед кӧ Әзе паше бәр тә вәкьм.</verse>
			<verse number="17">Әзе тә жь дәсте щьмәʼта Исраеле у нәщьһуйа хьлаз кьм. Ва Әз тә дьшиньмә нава ԝан,</verse>
			<verse number="18">ԝәки чʼәʼвед ԝан вәки, жь тәʼристанийе бәрбь рʼонайе у жь һʼӧкӧме мирещьн бәрбь Хԝәде вәгәрʼини, ԝәки бь сайа ԝе баԝәрийа сәр мьн, гӧнед ԝан бенә бахшандьне у тʼәви пʼара щьмәʼта Мьн бьн›.</verse>
			<verse number="19">Аԝа Әгрипа пʼадша, әз мьԛабьли ԝе дитьна ль бәрчʼәʼвайә жь әʼзмен нәсәкьним.</verse>
			<verse number="20">Ле мьн пешийе йед Шаме, Оршәлиме у тʼәмамийа тʼопрахед Щьһустанерʼа даннасин кьр, ӧса жи нәщьһуйарʼа, кӧ тʼобә кьн бәрбь Хԝәде вәгәрʼьн у кьред ԛәнщ бькьн, ԝәки бе кʼьфше әԝ жь гӧнәкьрьне вәгәрʼийанә.</verse>
			<verse number="21">Бона ве йәке щьһуйа әз пʼарьстгәһеда гьртьм, хԝәстьн мьн бькӧжьн.</verse>
			<verse number="22">Ле мьн жь Хԝәде кʼомәк станд у һʼәта иро әз мамә, шәʼдәтийе дьдьмә бьчʼук у мәзьна. Тьштәки зедә жи жь ԝан тьштед кӧ пʼехәмбәра у Муса готьбун ԝе бьбьн, мьн нәготийә:</verse>
			<verse number="23">Гәрәке Мәсиһ щәфа бькʼьшанда, бьбуйа йе пешьн жь нава мьрийа рʼабуйи у рʼонайа хьлазбуне мьләтед щьһу у нәщьһуйарʼа даннасин кьра».</verse>
			<verse number="24">Гава Паԝлос аһа щаба хԝә да, Фесто бь дәнге бьльнд гот: «Тӧ хԝә ӧнда дьки, Паԝлос! Пʼьрʼхԝәндьна тә тә ӧнда дькә».</verse>
			<verse number="25">Паԝлос готе: «Әз хԝә ӧнда накьм Фестойе хԝәйиԛәдьр, ле хәбәред рʼаст у че дьбежьм.</verse>
			<verse number="26">Пʼадша һаш жь ван тьшта һәйә, ләма жи әз аза хәбәр дьдьм у баԝәр накьм кӧ тьштәк жь ԝи вәшарти мабә, чьмки әв йәка ԛӧлчʼәкида нәбуйә.</verse>
			<verse number="27">Әгрипа пʼадша, тӧ пʼехәмбәра баԝәр дьки? Заньм кӧ тӧ баԝәр дьки».</verse>
			<verse number="28">Әгрипа Паԝлосрʼа гот: «Тә тʼьре тӧ ӧса зу дькари мьн бьки мәсиһи?»</verse>
			<verse number="29">Паԝлос гот: «Әз һиви жь Хԝәде дькьм, зу-дәрәнг нә кӧ тʼәне тӧ, ле һʼәмуйед кӧ иро гӧһдарийа мьн дькьн, ӧса бьн чаԝа әз ьм, пештьри ван ԛәйда».</verse>
			<verse number="30">Һьнге пʼадша рʼабу пʼийа, ԝәли, Бәрньке у һʼәмуйед тʼәви ԝи рʼуньшти жи перʼа.</verse>
			<verse number="31">Әԝ дәркʼәтьнә дәрва, һәврʼа хәбәр дан у готьн: «Әва мәрьва тьштәки ӧса накә кӧ бе кӧштьне йан гьртьне».</verse>
			<verse number="32">Ле Әгрипа Фесторʼа гот: «Мә дькарьбу әва мәрьва бәрʼда, һәгәр әви дәʼԝа диԝана Ԛәйсәр нәкьра».</verse>
		</chapter>
		<chapter number="27">
			<verse number="1">Гава ԛьрар кьрьн кӧ әм бь гәмийе һәрʼьнә Италйайе, Паԝлос у чәнд гьртийед дьн данә дәсте сәрсәдәки жь рʼәфа әскәред Ԛәйсәр, наве ԝи Йулйо.</verse>
			<verse number="2">Әм кʼәтьнә гәмикә жь Әдрәмите, кӧ ԝе гәмиԝаргәһед ԛәза Асйайева бьчуйа у рʼекʼәтьн. Әристархойе мәкәдони жи жь Тʼесалонике мәрʼа бу.</verse>
			<verse number="3">Рʼожа дьне әм Сайдайе пәйа бун, Йулйо ԛәнщи Паԝлосрʼа кьр, изьн да кӧ һәрʼә щәм достед хԝә, ԝәки бона ԝи хәм бькьн.</verse>
			<verse number="4">Жь ԝьр рʼекʼәтьн, дәст байе пешийа мә, әм тәʼлде Ԛӧбрьсерʼа дәрбаз бун.</verse>
			<verse number="5">Гава әм нава бәʼра пешбәри Киликйайе у Памфилйайева дәрбаз бун, гьһиштьнә Ликйайе, бажаре Мирайе.</verse>
			<verse number="6">Ԝьр сәрсәд гәмикә Скәндәрйайе дит кӧ дьчу Италйайе, әм кьрьнә ԝе гәмийе.</verse>
			<verse number="7">Һеди-һеди гәләк рʼожада әм бь зорәке незики Кьнидйайе бун. Бе кӧ рʼе нәдьда мә, әм бьнатʼара Кьретайе бәр Салмонерʼа дәрбаз бун.</verse>
			<verse number="8">Әм бь зорәке ԝьррʼа дәрбаз бун гьһиштьнә щики, кӧ жерʼа дьбежьн Гәмиԝаргәһед Бәдәԝ, кӧ незики бажаре Ласәйайе бу.</verse>
			<verse number="9">Гәләк ԝәхт кӧ ль ԝьр дәрбаз бу, рʼеԝитийа гәмийе жи бь ԛәзийава гьредайи бу, Рʼожа Рʼожийа жи иди дәрбаз бьбу. Паԝлос ширәт ль ԝан кьр у гот:</verse>
			<verse number="10">«Гәли мәрьва! Әз дьбиньм кӧ әв рʼеԝитийа бь гәмийе гәләк зийане у щәфава гьредайи йә, нә кӧ тʼәне бона бар у гәмийе, ле бона әʼмьре мә жи».</verse>
			<verse number="11">Ле сәрсәд һе гӧрʼа гәмиван у хԝәйе гәмийе дькьр, нә кӧ хәбәред Паԝлос.</verse>
			<verse number="12">Әԝ гәмиԝаргәһ бона дәрбазкьрьна зьвьстане нә ԛәнщ бу, ләма жи гәләка жь ԝан ԛьрара хԝә да кӧ жь ԝьр һәрʼьн, бәлки бькарьбьн бьгьһижьнә бажаре Финиксе у ль ԝьр зьвьстане дәрбаз кьн. Әва бажара гәмиԝаргәһәкә гьрава Кьретайе йә, кӧ ль башур-рʼоавайе у бакӧр-рʼоавайе дьньһерʼә.</verse>
			<verse number="13">Гава байе башурейи нәрм һат, ԝана тʼьре иди гьһиштьнә мәрәме хԝә, ләнгәрә кʼьшандьн рʼекʼәтьн у хԝә ль һешийа Кьретайе гьрти чун.</verse>
			<verse number="14">Ле хеләке шунда фьртонәкә ԛайим ль мә рʼабу, кӧ жерʼа дьбежьн Еврикьлон.</verse>
			<verse number="15">Фьртоне ль гәмийе хьст у гәми нькарьбу мьԛабьли ԝе бьчуйа, дәст же кʼьшанди әм жь бе һатьнә ажотьне.</verse>
			<verse number="16">Мә хԝә да бәр тәʼлде гьравәкә бьчʼук, наве ԝе Каԝда, ль ԝьр бь зорәке ԛәйьк гьрт</verse>
			<verse number="17">кʼьшандә жор у бь ԝәрьса гәми бьнива шьдандьн. Әԝана тьрсийан кӧ нәбә гәми лила Суртьседа рʼуне, бапʼеш анинә хԝаре у аһа жь бе дьһатьнә ажотьне.</verse>
			<verse number="18">Жь дәст ԛайимийа фьртоне, баре гәмийе рʼожа дьн рʼетьнә бәʼре.</verse>
			<verse number="19">Рʼожа сьсийа ԝана бь дәсте хԝә һащәтед гәмийе авитьнә бәʼре.</verse>
			<verse number="20">Әԝ чәнд рʼож бун тәʼв у стәйрк нәдьһатьнә хӧйане, фьртонә жи нәдьсәкьни. Һәйнәсәр бона хьлазбуне гӧмана мә һʼәму һатә бьрʼине.</verse>
			<verse number="21">Әԝ чәнд рʼож бун жи бьрʼчи мабун, Паԝлос нава ԝанда сәкьни у гот: «Гәрәке ԝә гӧрʼа мьн бькьра әʼвдно, жь Кьретайе дәрнәкʼәтана, һьнге ԝәйе әв зийан у щәфа нәкʼьшанда.</verse>
			<verse number="22">Ньһа жи әз һиви дькьм, кӧ һун дьл бьдьнә бәр хԝә, чьмки пештьри гәмийе зийане ль мә тʼӧ кәси нәбә.</verse>
			<verse number="23">Чьмки һәма ве шәва дәрбазбуйи мьлйакʼәтәки ԝи Хԝәдейе кӧ әз пʼара Ԝи мә у Ԝи дьһʼәбиньм, мьнва хӧйа бу</verse>
			<verse number="24">у гот: ‹Нәтьрсә, Паԝлос! Гәрәке тӧ ль бәр Ԛәйсәр бьсәкьни. Ва Хԝәде һʼәмуйед тʼәви тә гәмийеда данә хатьре тә›.</verse>
			<verse number="25">Ньһа дьл бьдьнә бәр хԝә әʼвдно, чьмки әз Хԝәдеда баԝәр ьм, кӧ чаԝа мьнрʼа һатә готьне, ԝе ӧса жи бьбә.</verse>
			<verse number="26">Ле тʼәне әме бенә ажотьне у бәжа гьравәке хьн».</verse>
			<verse number="27">Шәва чардәһа бу кӧ әм бәʼра Адрийатикеда жь бе дьһатьнә ажотьне. Ниве шәве гәмивана кʼьфш кьр, кӧ дьгьһиштьнә бәжәке,</verse>
			<verse number="28">кʼурпив авитьне, дитьн кӧ ԛаси чьл метьри бу, һьнәки жи пешда чун, диса авитьне дитьн кӧ ԛаси си метьри бу.</verse>
			<verse number="29">Һьнге әм тьрсийан кӧ нәбә әм щики кәвьри хьн, пашийа гәмийева чар ләнгәрә авитьн у бь дӧа чʼәʼвньһерʼийа сьбәһе бун.</verse>
			<verse number="30">Ле гәмивана хԝәст кӧ жь гәмийе бьрʼәвьн, ԛәйьк жь гәмийе пәйа кьрьн, бь ԝе мәʼнийе йанчийә дьхԝазьн пешийа гәмийева жи ләнгәра бавежьн,</verse>
			<verse number="31">Паԝлос сәрсәд у әскәрарʼа гот: «Һәгәр әвана гәмийеда нәминьн, һун нькарьн хьлаз бьн».</verse>
			<verse number="32">Һьнге әскәра капед ԛәйьке ԛәтандьн, бәрʼдан кӧ ԝеда һәрʼә.</verse>
			<verse number="33">Бәрбанга сьбәһе Паԝлос һиви жь ԝан һʼәмуйа кьр кӧ нен бьхԝьн у гот: «Әва чардәһ рʼож ә кӧ һун чʼәʼвньһерʼи бьрʼчи манә у ԝә тʼӧ тьшт нәхԝарийә.</verse>
			<verse number="34">Аԝа әз һиви жь ԝә дькьм, нане хԝә бьхԝьн, кӧ әв жи бона хьлазбуна ԝә йә, тʼеләки пʼорʼе сәре ԝәйе ӧнда нәбә».</verse>
			<verse number="35">У гава әв йәк гот, нан һьлда ль бәр һʼәмуйа шькьрийа хԝә Хԝәде ани, кәркьр у дәстпекьр хԝар.</verse>
			<verse number="36">Ԝи чахи бин һатә бәр һʼәмуйа, ԝан жи нан хԝар.</verse>
			<verse number="37">Әм һʼәму һәврʼа гәмийеда дӧсьд һʼәфте шәш мәри бун.</verse>
			<verse number="38">Гава нан хԝарьн, тʼер бун, гәньм рʼетьнә бәʼре гәми сьвьк кьрьн.</verse>
			<verse number="39">Сьбәһ кӧ зәлал бу, әʼрд нас нәдькьрьн, ле дәлавәкә бәʼре рʼачʼәʼв кьрьн, кӧ һешийа ԝе һәбу у дьхԝәстьн бәлки бькарьбьн бьне гәмийе ԝьр әʼрде хьн.</verse>
			<verse number="40">Ләнгәрә жь бьни ԛәтандьн, бәʼреда һьштьн, һьнге жи ԝәрьсед фьтьлокед зьвьрʼандьне кӧ дьгьртьн сьст кьрьн у бапʼеша пеш данә бе, хԝә ль ԝе һешийа бәʼре гьртьн.</verse>
			<verse number="41">Ле ль гьрәки бьне аве хьстьн, лиледа рʼуньшт, позе гәмийе теда ма у иди нәһʼәжийа, пьшта ԝе жи жь дәст ԛайимийа пела һурдәхԝәши дьбу.</verse>
			<verse number="42">Һьнге әскәра ԛьрар кьрьн кӧ гьртийа бькӧжьн, ԝәки собәкʼарийе нәдьн нәрʼәвьн.</verse>
			<verse number="43">Ле сәрсәд кӧ дьхԝәст Паԝлос хьлаз кьра, нәһьшт кӧ әԝ шеԝьра хԝә биньнә сери. Һьнге әʼмьр кьр кӧ йед собәкʼарийе заньн, пешийе хԝә бавежьнә аве дәренә бәже,</verse>
			<verse number="44">ле йед майин, һьнәк сәр тʼәхта, һьнәк жи сәр пʼарчʼед гәмийе дәрен. У бь ви аԝайи аһа һʼәму хьлаз бун, дәркʼәтьнә бәже.</verse>
		</chapter>
		<chapter number="28">
			<verse number="1">Гава әм хьлаз бун, һьнге әм пе һʼәсийан, кӧ наве ԝе гьраве Малта йә.</verse>
			<verse number="2">Бьнәлийед ԝьр гәләк ԛәдьр-һӧрмәт мәрʼа кьрьн, агьр вехьстьн, жь бәр ԝе сәрмайе у барана кӧ дәстпекьр әм ԛәбул кьрьн.</verse>
			<verse number="3">Һьнге Паԝлос бәрмьлә ԛьрш бәрәв кьр дани сәр егьр, мәʼрәк жь дәст гәрме дәркʼәт, дәв авитә дәсте ԝи гьрт.</verse>
			<verse number="4">Бьнәлийа гава рʼәʼԝьре дәсте ԝива дардабуйи дит, һәврʼа готьн: «Әва рʼасти меркӧж ә, жь бәʼре хьлаз бу, ле хӧдане Һәԛийе нәһьшт кӧ әԝ бьжи».</verse>
			<verse number="5">Ле Паԝлос рʼәʼԝьре дәсте хԝәва даԝшандә нава егьр у зийан ль ԝи нәбу.</verse>
			<verse number="6">Әԝана жи һивийа ԝе йәке бун кӧ ԝе бьԝәрьмә йан ньшкева бькʼәвә бьмьрә, гава гәләки һивийе ман у дитьн кӧ тʼӧ тьшт ль ԝи нәһат, фькьре хԝә гӧһастьн у готьн: «Әва хԝәдек ә».</verse>
			<verse number="7">Ль ԝи щийе дор-бәред ԝан бәргед сәрԝере ԝе гьраве һәбун, кӧ наве ԝи Поплийо бу. Әԝи һӧрмәт мәрʼа кьр, се рʼожа әм щәм хԝә хԝәй кьрьн.</verse>
			<verse number="8">Баве Поплийо тʼайеда бь зькешийе нәхԝәш пʼалдайи бу. Паԝлос чу щәм ԝи, дӧа кьр, дәстед хԝә данинә сәр ԝи у әԝ ԛәнщ кьр.</verse>
			<verse number="9">Гава әв йәка ԛәԝьми, нәхԝәшед майинә ԝе гьраведа жи дьһатьн ԛәнщ дьбун.</verse>
			<verse number="10">Ԝана гәләк ԛәдьр-һӧрмәт мәрʼа кьрьн у гава әм рʼекʼәтьн, әԝ тьштед кӧ бона рʼе ԝе кери мә бьһатана мәрʼа дагьртьн.</verse>
			<verse number="11">Се мәһа шунда әм бь гәмийа Скәндәрйайе рʼекʼәтьн, кӧ ԝе жи зьвьстан ль ԝе гьраведа дәрбаз кьрьбу, шькьле һәр дӧ хӧданед Һәвал-щеԝи жи сәр бу.</verse>
			<verse number="12">Әм гьһиштьнә Сирәкусе, се рʼожа ԝьр ман.</verse>
			<verse number="13">Жь ԝьр жи әм чун гьһиштьнә Рʼегийоме. Рʼожәке шунда байе башуре һат, әм дӧ рʼожада гьһиштьнә Потийоле.</verse>
			<verse number="14">Ԝьр мә хушк-бьра дитьн у һиви жь мә кьрьн, кӧ әм һʼәфтеке ԝьр бьминьн. У бь ви аԝайи әм гьһиштьнә Рʼоме.</verse>
			<verse number="15">Хушк-бьрайед ԝьр жи бона мә бьһистьбун, пешийа мәда һатьн һʼәта Мәйдана Әпийу у Се Меванхана. Паԝлос кӧ әԝ дитьн, шькьри да Хԝәде у дьле ԝи шьдийа.</verse>
			<verse number="16">Гава әм гьһиштьнә Рʼоме, изьн данә Паԝлос кӧ тʼәне тʼәви ԝи әскәре кӧ нобәдарийе ԝи дькә бьминә.</verse>
			<verse number="17">Се рʼожа шунда Паԝлос гази гьрәгьред щьһуйа кьр, гава әԝ һатьн, ԝанрʼа гот: «Гәли бьра! Мьн тьштәки мьԛабьли щьмәʼте йан кал у бава нәкьрийә, ле Оршәлимеда әз гьртьм дамә дәсте рʼомайийа.</verse>
			<verse number="18">Гава әз анимә бәр диԝане, хԝәстьн мьн бәрʼдьн, чьмки сәр мьн бона кӧштьне тʼӧ хьраби нәдитьн.</verse>
			<verse number="19">Ле гава щьһуйа мьԛабьли ԝе йәке хәбәр дан, мьн иди бечʼарийа хԝә дәʼԝа Ԛәйсәр кьр, ле нә бона ԝе йәке, кӧ шькийате мьләте хԝә бькьра.</verse>
			<verse number="20">Ләма жи мьн һиви кьр, кӧ ԝә бьбиньм у тʼәви ԝә хәбәр дьм. Бәле әз бона гӧмана Исраеле ван ԛәйд-зьнщирада мә».</verse>
			<verse number="21">Ԝана жи ԝирʼа гот: «Мә бона тә жь Щьһустане нә нәʼмә стандийә, нә жи жь бьрайед мә кәс һатийә бона хьрабийа тә гьли кьрийә йан хәбәр дайә.</verse>
			<verse number="22">Ле әм дьхԝазьн жь тә бьбьһен, кʼа бир у баԝәрийа тә чь йә, чьмки бона ԝе кʼомәле мәва иди әʼйан ә кӧ һʼәму щийа мьԛабьли ԝе хәбәр дьдьн».</verse>
			<verse number="23">Аԝа рʼожәк кʼьфшкьрьн у ԝе рʼожеда гәләк һатьнә ԝи щийе кӧ Паԝлос теда дьма. Әԝи сьбе һʼәта еваре ԝанарʼа бона Пʼадшатийа Хԝәде шьровәдькьр у бь мәʼрифәти даннасин дькьр, дәрһәԛа Исада жи бь Ԛануна Муса у ньвисаред пʼехәмбәра әԝ дьданә баԝәркьрьне.</verse>
			<verse number="24">Һьнәка хԝә ль готьнед ԝи гьртьн, һьнәка жи баԝәр нәкьр.</verse>
			<verse number="25">Аԝа бәри чуйина ԝан нава ԝанда бу дӧтирәти гава Паԝлос әв йәк гот: «Чаԝа рʼаст Рʼӧһʼе Пироз бь Ишайа пʼехәмбәр тʼәви кал-бавед мә хәбәр да</verse>
			<verse number="26">у гот: ‹Һәрʼә щәм ве щьмәʼте у бежә: Һуне бьбьһен у гӧһ бьдьне, ле фәʼм нәкьн, һуне бьньһерʼьн у дина хԝә бьдьне, ле нәбиньн.</verse>
			<verse number="27">Чьмки әва щьмәʼта сәрһʼьшк ә, бь гӧһа гьран дьбьһен у чʼәʼвед хԝә гьртьнә, ԝәки бь чʼәʼва нәбиньн, бь гӧһа нәбьһен у бь һʼьш фәʼм нәкьн, вәнәгәрʼьн, кӧ Әз ԝан ԛәнщ кьм›.</verse>
			<verse number="28">Аԝа бьра ԝәва әʼйан бә, ԝәки хьлазкьрьна Хԝәде нәщьһуйарʼа һатә шандьне у әԝе гӧһдарийа Ԝи бькьн».</verse>
			<verse number="30">Паԝлос тʼам дӧ сала мала хԝәйә кʼьрекьрида ма, кʼи жи дьһатә щәм ԝи, һʼәму ԛәбул дькьрьн.</verse>
			<verse number="31">Әԝи Пʼадшатийа Хԝәде бь меркʼими бе пешигьртьн даннасин дькьр у дәрһәԛа Хӧдан Иса Мәсиһда һин дькьр.</verse>
		</chapter>
	</book>
	<book number="45">
		<chapter number="1">
			<verse number="1">Жь Паԝлос, хӧламе Мәсиһ Иса, шандитийерʼа газикьри, бона бәлакьрьна ԝе Мьзгинийа Хԝәдейә кʼьфшкьри,</verse>
			<verse number="2">йа кӧ Ԝи һе пешда ньвисаред пирозда бь заре пʼехәмбәред Хԝә соз дабу.</verse>
			<verse number="5">Бь Ԝи мә кʼәрәма шандитийе станд, ԝәки бона наве Ԝи һʼәму мьләта һин кьн, кӧ баԝәр бькьн у гӧһдар бьн.</verse>
			<verse number="6">Һун жи нава ԝанда һатьнә газикьрьне, кӧ бьбьнә пʼара Иса Мәсиһ.</verse>
			<verse number="7">Жь ԝә һʼәмуйарʼа, һʼьзкьрийед Хԝәдейә пирозбунерʼа газикьри, кӧ Рʼомайеда дьминьн, кʼәрәм у әʼдьлайи бә, жь Хԝәдейе Баве мә у Хӧдан Иса Мәсиһ.</verse>
			<verse number="8">Бәре пешьн әз бь дәсте Иса Мәсиһ бона ԝә һʼәмуйа рʼазибуне дьдьмә Хԝәдейе хԝә, чьмки баԝәрийа ԝә тʼәмамийа дьнйайеда те готьне.</verse>
			<verse number="9">Хԝәде шәʼде мьн ә, әԝ Хԝәдейе кӧ әз нава Мьзгинийа Кӧрʼе Ԝида бь дьл у щан хӧламтийе дькьм, әз һәр гав ԝә бир тиньм</verse>
			<verse number="10">у тʼьме нава дӧайед хԝәда һиви дькьм, кӧ бь әʼмьре Хԝәде щарәке рʼе бькʼәвә мьн, сәр ԝәда бем.</verse>
			<verse number="11">Чьмки әз гәләки һʼәйра дитьна ԝәда мә, ԝәки пʼешкʼешәкә рʼӧһʼани бьгьһиньмә ԝә, кӧ һун баԝәрийеда бьшьдьн.</verse>
			<verse number="12">Аԝа готи әз жи тʼәви ԝә, әм дьл бьдьнә бәр һәв, бь ԝе баԝәрийа мьн у ԝәйә һәр дӧ алийава.</verse>
			<verse number="13">Әз дьхԝазьм кӧ һун заньбьн хушк-бьрано, ԝәки гәләк щара мьн хԝәстийә бемә щәм ԝә, кӧ кʼәда мьн нава ԝәда жи һәбә, чаԝа нава нәщьһуйед майинда, ле һʼәта ньһа рʼе нәкʼәтийә мьн.</verse>
			<verse number="14">Әз борщдаре һʼәму мьләта мә, һьн йе йунанед пешдачуйи у һьн жи йе мьләтед пашдамайи, дәйндаре сәрԝахта у бефәʼма мә.</verse>
			<verse number="15">Аԝа әз бь дьл у щан дьхԝазьм Мьзгинийе бьдьмә ԝә жи, йед кӧ Рʼомайеда дьминьн.</verse>
			<verse number="16">Бәле әз Мьзгинийе шәрм һʼәсаб накьм, чьмки әԝ ԛәԝата Хԝәде йә, бона хьлазбуна һʼәму баԝәрмәнда, пешийе бона щьһуйа, паше нәщьһуйа.</verse>
			<verse number="17">Чьмки Мьзгини дьдә кʼьфше, кӧ Хԝәде чаԝа мәрьва рʼаст һʼәсаб дькә, дькә кьрасе хԝә, әв йәк жь сери һʼәта бьни бь баԝәрийе йә, чаԝа ньвисар ә: «Йе рʼаст ԝе бьжи, чьмки баԝәр дькә».</verse>
			<verse number="18">Хәзәба Хԝәде жь әʼзмен сәр һʼәму бехԝәдети у нәһәԛийа ԝан мәрьва хӧйа дьбә, кʼижан кӧ бь нәһәԛийед хԝә наһельн кӧ рʼасти хӧйа бә.</verse>
			<verse number="19">Чьмки чь кӧ гәрәке бона Хԝәде бьзаньбьн ԝанва әʼйан ә, чьмки Хԝәде ԝанва әʼйан кьрийә.</verse>
			<verse number="20">Рʼаст жь әʼфьрандьна дьнйайеда һʼӧнӧред Ԝийә нәхӧйа, аԝа готи ԛӧдрәта Ԝийә һʼәта-һʼәтайе у Хԝәдетийа Ԝи бь әʼфьрина хӧйа дьбьн, зәлал тенә дитьне. Бь ви аԝайи кәс нькарә щабе бьдә.</verse>
			<verse number="21">Бәле ԝан Хԝәде нас дькьр, ле пәсьне Ԝи нәдан чаԝа Хԝәде, нә жи жь Ԝи рʼази бун, ле бәле әԝ нава фькьред хԝәда пʼучʼ бун у жь дәст бефәʼмийе шуна рʼәшва чун.</verse>
			<verse number="22">Ԝана гот: «Әмә сәрԝахт ьн», ле бефәʼм дәркʼәтьн</verse>
			<verse number="23">у рʼумәта Хԝәдейе нәмьри шькьле мәрьве пʼучʼи-мьри, тәйрәда, чарпʼе у шулькийарʼа гӧһерʼин.</verse>
			<verse number="24">Ләма жи Хԝәде әԝ бь хԝәстьна дьле ԝан данә дәсте һʼәрамийе, кӧ бәдәна хԝә нава һәвда бьһʼәрʼьминьн.</verse>
			<verse number="25">Ԝана рʼастийа һьндава Хԝәдеда дәрәԝийерʼа гӧһерʼин у сәре хԝә ль бәр әʼфьрина данин, әԝ һʼәбандьн, нә кӧ Әʼфьрандаре һʼәта-һʼәтайе кӧ һежайи шькьрийе йә. Амин.</verse>
			<verse number="26">Бона ве йәке Хԝәде әԝ данә бенамусийе, һʼәта жьнед ԝан жи һʼәԝщәтийа хԝәйә әʼдәте дьне һʼәԝщәтийа әкʼсиәʼдәтийерʼа гӧһерʼин.</verse>
			<verse number="27">Ӧса жи мера һʼәԝщәтийа жьнайә әʼдәти һьштьн, пе тәмед хԝәйә хьраб бь һәврʼа шәԝьтин, мера тʼәви мера рʼобәти дькьр у һәԛе жьрʼекʼәтьна хԝәйә ԛазьнщкьри һьлдьданә сәр хԝә.</verse>
			<verse number="28">У чаԝа ԝана нәхԝәст Хԝәде занәбуна хԝәда хԝәйкьрана, Хԝәде жи әԝ данә фькьред бетʼәԝшә, кӧ әԝана тьштед нәщайиз бькьн.</verse>
			<verse number="29">Әвана һәр нәһәԛийе, нәԛәнщийе, тьмайийе, хьрабийава тʼьжи нә: Бь һʼәвсудийе, меркӧжийе, бәрзәԛийе, мьхәнәтийе, хернәхԝазийева дагьрти, гьлигәрʼо,</verse>
			<verse number="30">бӧхданбеж, нәхԝәдеһʼьз, бешәрм, позбьльнд, кʼӧбар-бабах, йе хьрабийе чедькә, нә гӧрʼа де-бавада,</verse>
			<verse number="31">бефәʼм, беамьн, беисаф, берʼәʼм.</verse>
			<verse number="32">Бәле әвана һаш жь ԛануна Хԝәде һәнә, кӧ йед ван тьшта дькьн һежайи мьрьне нә, ле бәле нә кӧ тʼәне ван тьшта дькьн, ле һавьжийа хԝә жь кьрийа жи тиньн.</verse>
		</chapter>
		<chapter number="2">
			<verse number="1">Аԝа әʼвдо, дьхԝази кʼи би, гава лома дьки, тӧ нькари хԝә бесущ ки. Чаԝа лома хәлԛе дьки, ӧса жи тӧ хԝә ломәкʼар дьки, чьмки тӧ кӧ лома дьки, хут ԝан тьшта дьки.</verse>
			<verse number="2">Ле әм заньн кӧ диԝана Хԝәде ԝе бь рʼастийе сәр ԝанда бе, йед кӧ тьштед ӧса дькьн.</verse>
			<verse number="3">Аԝа әʼвдо, тӧ кӧ лома хԝәйе ван кьра дьки у тӧ хԝәха жи ԝан тьшта дьки, тә тʼьре те жь диԝана Хԝәде бьрʼәви?</verse>
			<verse number="4">Йан жи тӧ кӧ дәԝләмәндтийа ширьнайи, бәрбьһери у сәбьра Ԝи беһӧрмәт дьки, тӧ ньзани кӧ ширьнайийа Хԝәде тә дьбә бәрбь тʼобәкьрьне?</verse>
			<verse number="5">Ле тӧ бь сәрһʼьшки у дьлкәвьрийа хԝә хәзәбе сәр хԝәда дьщьвини, бона Рʼожа Хәзәбе, гава диԝана Хԝәдейә һәԛ хӧйа бә.</verse>
			<verse number="6">Әԝе ԝәкә әʼмәле һәр кәси бинә пешийа ԝан.</verse>
			<verse number="7">Жийина һʼәта-һʼәтайе ԝе бьдә ԝан, йед кӧ тʼьме бь думька дьреж нава кьрьнед ԛәнщда нә, кӧ һӧрмәте, рʼумәте у нәмьрийе дьхԝазьн.</verse>
			<verse number="8">Ле һерс у хәзәбе сәр ԝанда бә, йед кӧ кʼара хԝә дьгәрʼьн, дәст жь рʼастийе кьрьнә у хԝә данә хьрабийе.</verse>
			<verse number="9">Тәнгаси у зӧлме сәр ԝан һʼәмуйада бе, йед хьрабийе дькьн, пешийе сәр щьһуйа, паше сәр нәщьһуйа.</verse>
			<verse number="10">Ле һӧрмәт, рʼумәт у әʼдьлайи ԝе ԝан һʼәмуйарʼа бә, йед кӧ ԛәнщийе дькьн, пешийе щьһурʼа у паше нәщьһурʼа.</verse>
			<verse number="11">Чьмки ль щәм Хԝәде фьрԛи тʼӧнә.</verse>
			<verse number="12">Әԝед бейи Ԛануна Муса кӧ гӧнә дькьн, бейи Ԛанун жи ԝе ӧнда бьн, ле әԝед хԝәйиԛанун кӧ гӧнә дькьн, бь Ԛануне жи ԝе диԝана ԝан бьбә.</verse>
			<verse number="13">Чьмки нә кӧ әԝед Ԛануне дьбьһен ль бәр Хԝәде рʼаст ьн, ле әԝед кӧ Ԛануне дьԛәдиньн ԝе рʼаст бенә һʼәсабе.</verse>
			<verse number="14">Нәщьһуйед кӧ Ԛануна ԝан тʼӧнә, гава бе һʼәмде хԝә хԝәстьнед Ԛануне дьԛәдиньн, бәле әԝә бе Ԛанун ьн, хԝәха бона хԝә дьбьнә ԛанун.</verse>
			<verse number="15">Чьмки әвана дьдьнә кʼьфше, кӧ хԝәстьна Ԛануне дьле ԝанда ньвисар ә. Исафа ԝан жи шәʼдәтийа ве йәке дьдә у фькьред ԝан щарна ль ԝан нәһәԛ дькьн, щарна бесущ дькьн.</verse>
			<verse number="16">Ԝе Рʼоже ԝе ӧса бә, гава Хԝәде бь дәсте Мәсиһ Иса диԝана тьштед мәрьвайә дьзива бькә, анәгори Мьзгинийа кӧ әз даннасин дькьм.</verse>
			<verse number="17">Аԝа тӧ щьһу тейи һʼәсабе, тә хԝә спартийә Ԛануне у бь Хԝәдейе хԝә дьфьрʼи,</verse>
			<verse number="18">хԝәстьна Ԝи зани у жь Ԛануне һин буйи, ԛәнщи-хьрабийе жь һәв дәрдьхи.</verse>
			<verse number="19">У тӧ сәр хԝә гӧман и, кӧ рʼебәре кора йи, рʼонайийа бәр йед тәʼрийеда,</verse>
			<verse number="20">ширәткʼаре бефәʼма, дәрсдаре хьшима. Тӧ хԝәда жи гӧман и, кӧ бь Ԛануне хут тӧ хԝәйе тʼәрзе занәбуне у рʼастийе йи.</verse>
			<verse number="21">Ле бәле аԝа тӧ кӧ һәвале хԝә һин дьки, хԝәха хԝә һин наки? Даннасин дьки, кӧ нәдьзьн, ле тӧ дьдьзи?</verse>
			<verse number="22">Дьбежи: «Зьнийе нәкә», ле зьнийе дьки? Жь пʼута зьвер и, ле пʼарьстгәһед ԝан тʼалан дьки?</verse>
			<verse number="23">Бь Ԛануне дьфьрʼи, ле Ԛануне дьтʼәрʼьбини, Хԝәде беһӧрмәт дьки?</verse>
			<verse number="24">Чаԝа ньвисар ә: «Рʼуйе ԝә щьһуйада наве Хԝәде нава нәщьһуйада те беһӧрмәткьрьне».</verse>
			<verse number="25">Бәле кʼара сьнәтийе ԝе һәбә, һәгәр Ԛануне бьԛәдини. Ле һәгәр тӧ Ԛануне дьтʼәрʼьбини, сьнәтбуна тә дьбә бесьнәти.</verse>
			<verse number="26">Ӧса жи, һәгәр йе нәсьнәткьри тʼәмийед Ԛануне бьԛәдинә, нәсьнәтийа ԝи ԝе сьнәти нәйе һʼәсабе?</verse>
			<verse number="27">У йе бьнйатʼа хԝәда нәсьнәткьри кӧ Ԛануне дьԛәдинә, ԝе диԝана тә бькә, кӧ тӧ хԝәйе ньвисар у сьнәтийе йи, ле Ԛануне дьтʼәрʼьбини.</verse>
			<verse number="28">Чьмки щьһу нә әԝ ә, кӧ дәрвава йә у сьнәти нә әԝ ә, кӧ дәрвава сәр бәдәне йә.</verse>
			<verse number="29">Ле щьһу әԝ ә, йе кӧ дьле хԝәда щьһу йә у сьнәтийа рʼаст дьле сьнәтбуйи йә, бь Рʼӧһʼ, нә бь Ԛануна ньвисар. Йе һа, нә кӧ мәрьв пʼәйе ԝи дьдьн, ле Хԝәде.</verse>
		</chapter>
		<chapter number="3">
			<verse number="1">Иди щьһу чьва зедә йә? Йан жи чь фәйда сьнәтийе һәйә?</verse>
			<verse number="2">Гәләки, бь һәр алийава. Бәре пешьн ԝе йәкева, кӧ готьнед Хԝәде ль ԝан һатьнә спартьне.</verse>
			<verse number="3">Аԝа һәгәр жь ԝан һьнәк амьн нәман, дьбә кӧ жь дәст беамьнийа ԝан Хԝәде ԝе беамьн дәре?</verse>
			<verse number="4">Тʼӧ щар! Дә бьра Хԝәде рʼаст бә у һʼәму мәрьв дәрәԝ, чаԝа ньвисар ә: «Ԝәки готьнед Хԝәда Тӧ бесущ дәрейи у диԝана Хԝәда Тӧ сәркʼәви».</verse>
			<verse number="5">Ле һәгәр нәһәԛийа мә һәԛийа Хԝәде дьдә кʼьфше, әм чь бежьн? Ԝәки ӧса йә Хԝәде нәһәԛ ә, кӧ хәзәбе тинә сәре мә? (Бь мәрьвайи хәбәр дьдьм).</verse>
			<verse number="6">Тʼӧ щар! Һәгәр нә ӧса бә, Хԝәде ԝе чаԝа диԝана дьне бькә?</verse>
			<verse number="7">Ле һәгәр рʼастийа Хԝәде, бона рʼумәта Ԝи, бь дәрәԝийа мьн һе кʼьфш дьбә, ле иди чьма ԝе диԝана мьн мина гӧнәкʼарәки бе кьрьне?</verse>
			<verse number="8">У гәло һәԛ ә кӧ әм аһа бежьн: «Хьрабийе бькьн, кӧ бьбә ԛәнщи», чаԝа һьнәк шәрʼа ль мә гьли дькьн, йане әм ӧса дьбежьн? Әԝ мәрьв ԝе рʼаст сәр бәла хԝә вәбьн.</verse>
			<verse number="9">Аԝа әм иди чь бежьн? Әм щьһу тьштәкива жь нәщьһуйа четьр ьн? На хер! Чьмки мә иди жор да кʼьфше, чаԝа щьһу, ӧса жи нәщьһу, һʼәму жи бьн һʼӧкӧме гӧнәда нә.</verse>
			<verse number="10">Чаԝа ньвисар ә: «Йәки рʼаст тʼӧнә, тʼӧ кәс тʼӧнә,</verse>
			<verse number="11">кәсәк тʼӧнә, кӧ фәʼм бькә, кәсәк тʼӧнә, ль Хԝәде бьгәрʼә.</verse>
			<verse number="12">Һʼәму бәндә хальфи нә, бь һәврʼа тʼәвайи бекер бунә, йәки ԛәнщийе бькә тʼӧнә, тʼӧ кәс тʼӧнә.</verse>
			<verse number="13">Гәԝрийа ԝанә тʼьрба вәкьри йә, зьмане ԝанә дәрәԝин ә, жәʼра мәʼра бьн заре ԝан ә.</verse>
			<verse number="14">Дәве ԝана тʼьжи ньфьрʼ у тәʼли йә,</verse>
			<verse number="15">ньге ԝанә хунрʼетьнерʼа дьләзинә.</verse>
			<verse number="16">Рʼийа ԝанә ԛәдә у бәла нә.</verse>
			<verse number="17">Рʼийа әʼдьлайийе наснәкьри нә,</verse>
			<verse number="18">тьрса Хԝәде ль бәр чʼәʼва ԛәт тʼӧни нә ».</verse>
			<verse number="19">Аԝа әм заньн Ԛанун чь кӧ дьбежә, ԝанарʼа дьбежә, йед кӧ бьн һʼӧкӧме Ԛанунеда нә, ԝәки һʼәму дәв бенә гьредане у тʼәмамийа дьнйайе ль бәр диԝана Хԝәде щабдар бә.</verse>
			<verse number="20">Чьмки бь кьред Ԛануне тʼӧ ԛул-бәндә ԝе ль бәр Хԝәде рʼаст дәрнәйе, ле бь Ԛануне гӧнә те наскьрьне.</verse>
			<verse number="21">Ле ньһа бейи Ԛануне, рʼастһʼәсабкьрьна Хԝәде хӧйа буйә, бона кʼижане Ԛанун у пʼехәмбәр жи шәʼдәтийе дьдьн.</verse>
			<verse number="22">Әв ә рʼастһʼәсабкьрьна Хԝәде: Кʼи баԝәрийа хԝә Иса Мәсиһ тинә, Хԝәде ԝан һʼәмуйа ль бәр Хԝә рʼаст һʼәсаб дькә. Фьрԛи тʼӧнә,</verse>
			<verse number="23">чьмки һʼәмуйа гӧнә кьр у нәгьһиштьнә рʼумәта Хԝәде.</verse>
			<verse number="24">Ле жь кʼәрәма Ԝи, бь азакьрьна Мәсиһ Иса рʼастһʼәсаббуне пʼешкʼеш дьстиньн.</verse>
			<verse number="25">Хԝәде Әԝ кʼьфш кьрьбу, кӧ Әԝ бь хуна Хԝә ль бәр гӧнед ԝан кʼәвә, йед кӧ ве йәке баԝәр бькьн. Хԝәде әв йәка кьр, кӧ рʼастһʼәсабкьрьна Хԝә бьдә кʼьфше, чьмки Ԝи бь сәбьра Хԝә гӧһ нәда ԝан гӧнед кӧ пешда һатьбунә кьрьне.</verse>
			<verse number="26">Аԝа готи Хԝәде бь Иса әв йәк кьр, ԝәки рʼастһʼәсабкьрьна Хԝә ви зәманида бьдә кʼьфше, кӧ Хԝәха рʼаст ә у һәр кәсе кӧ баԝәрийа хԝә Иса тинә, ԝан рʼаст һʼәсаб дькә.</verse>
			<verse number="27">Аԝа иди чь майә кӧ әм пе бьфьрʼьн? Һʼәму пʼучʼ бу чу. Чьма пʼучʼ бу? Чьмки әм Ԛануне дьԛәдиньн? На хер, ле чьмки әм баԝәр дькьн.</verse>
			<verse number="28">Чьмки мәва фәʼмдари йә, кӧ мәрьв бь баԝәрийе рʼаст һʼәсаб дьбә, бейи кьред Ԛануне.</verse>
			<verse number="29">Йан Хԝәде тʼәне Хԝәде щьһуйа йә? Нә йе нәщьһуйа йә? Бәле, йе нәщьһуйа йә жи,</verse>
			<verse number="30">чьмки Хԝәде йәк ә у әԝ йед сьнәтбуйи бь баԝәрийе рʼаст һʼәсаб дькә у нәсьнәтбуйийа жи диса бь ԝе баԝәрийе.</verse>
			<verse number="31">Ԝәки ӧса йә әм бь баԝәрийе Ԛануне бәтал дькьн? Тʼӧ щар, ле әм Ԛануне мак дькьн.</verse>
		</chapter>
		<chapter number="4">
			<verse number="1">Әм иди чь бежьн бона Бьраһиме бавәʼшире хԝә, алийе бәдәнеда? Әԝи чь дит?</verse>
			<verse number="2">Һәгәр Бьраһим бь кьред хԝә рʼаст һʼәсаб бьбуйа, һьнге дькарьбу бь кьред хԝә бьфьрʼийа, ле нә ль бәр Хԝәде.</verse>
			<verse number="3">Ле кʼа ньвисар чь дьбежә? «Бьраһим Хԝәде баԝәр кьр у әԝ йәк жерʼа рʼасти һатә һʼәсабе».</verse>
			<verse number="4">Аԝа һәгәр йәк шьхӧләки дькә, маше ԝи жерʼа найе дайин чаԝа пʼешкʼеш, ле чаԝа дәйн.</verse>
			<verse number="5">Ле һәгәр гӧмана йәки нә сәр шьхӧле ԝи йә, ле баԝәрийа хԝә Ԝи тинә, Йе кӧ нәпʼака бесущ дькә, бь ве баԝәрийе әԝ рʼаст һʼәсаб дьбә.</verse>
			<verse number="6">Даԝьд жи аһа хԝәзийа хԝә ль ԝи мәрьви тинә, йе кӧ Хԝәде бейи кьра ԝи рʼаст һʼәсаб дькә.</verse>
			<verse number="7">«Хԝәзи ль ԝан, кӧ нәһәԛийед ԝан һатьнә бахшандьне у гӧнед ԝан һатьнә ньхамтьне.</verse>
			<verse number="8">Хԝәзи ль ԝи бәндәйи, кӧ Хӧдан ԝирʼа гӧнә һʼәсаб накә».</verse>
			<verse number="9">Гәло әва хԝәзийа ль сьнәтбуйийа те дайине, йан нәсьнәтбуйийа? Чаԝа мә гот, кӧ баԝәрийа Бьраһим жерʼа рʼасти һатә һʼәсабе.</verse>
			<verse number="10">Ле бәле кʼәнге һатә һʼәсабе? Пәй сьнәтбунерʼа, йан бәри сьнәтбуне? Нә кӧ пәй сьнәтбунерʼа, ле бәри сьнәтбуне.</verse>
			<verse number="11">У паше әԝи сьнәтбун нишан станд, чаԝа мора рʼастһʼәсаббуне, бь ԝе баԝәрийа хԝәйә бәри сьнәтбуне. Бь ви аԝайи Бьраһим бу баве һʼәму баԝәрмәндед нәсьнәтбуйи, ԝәки әԝ жи рʼаст бенә һʼәсабе</verse>
			<verse number="12">у ӧса жи бу баве сьнәтбуйийа, нә кӧ тʼәне йе сьнәтбуйийа, ле йе ԝан жи, кʼижан пʼега ԝе баԝәрийеда дьчьн, йа кӧ Бьраһиме баве мә һе бәри сьнәтбуне баԝәр кьр.</verse>
			<verse number="13">Әԝ созе Бьраһим у зӧрʼәта ԝирʼа һатә дайине кӧ дьнйайе ԝар бьн, нә кӧ бь кьред Ԛануне бу, ле бь ԝе йәке бу, кӧ ԝи баԝәр кьр у рʼаст һатә һʼәсабе.</verse>
			<verse number="14">Һәгәр тʼәне әԝед жь кьред Ԛануне бьбуна хԝәйе ԝар, һьнге баԝәри ԝе пʼучʼ буйа у созе жи бәтал буйа.</verse>
			<verse number="15">Чьмки Ԛанун һерсе рʼадькә. Дәра кӧ ԛанун тʼӧнә, ԛанунтʼәрʼьбандьн жи тʼӧнә.</verse>
			<verse number="16">Бь ви аԝайи соз бь баԝәрийе те стандьне, ԝәки соз бона һʼәму зӧрʼәтед Бьраһим пʼешкʼешәкә әрекьри бә, нә кӧ тʼәне бона ԝанә йед кӧ ԛануне дьԛәдиньн, ле бона ԝан жи, йед кӧ мина Бьраһим баԝәр дькьн. Чьмки Бьраһим баве мә һʼәмуйа йә,</verse>
			<verse number="17">чаԝа ньвисар ә: «Мьн тӧ кьри баве гәләк мьләта». Әԝ баве мә йә, ль бәр ԝи Хԝәдейе кӧ әԝи баԝәр кьр, ԝәки Әԝ мьрийа сах дькә у гази тьштед тʼӧнәнә дькә, чаԝа кӧ һәнә.</verse>
			<verse number="18">Ԝи щийе кӧ гӧман нәмабу, Бьраһим бь гӧман баԝәр кьр, кӧ әԝе бьбә баве гәләк мьләта, чаԝа һатьбу готьне: «Зӧрʼәта тәйе жи ԝе һаԛаса бә».</verse>
			<verse number="19">У әԝ баԝәрийеда сьст нәбу, нә һʼале ԛальбе хԝәда ньһерʼи, ԝәки иди мина мьрийа бу, (чьмки әԝ незики сәд сали бу) у нә жи бәтʼьна Сәрайейә мьри ньһерʼи.</verse>
			<verse number="20">Ле баԝәрийа хԝә ль созе Хԝәде ани у дӧдьли нәбу, бь баԝәрийе сәр ԛәԝата хԝәда һат, шькьрийа хԝә Хԝәде ани</verse>
			<verse number="21">у ԝе йәкеда баԝәр бу, кӧ Йе соз дайә ԝе бинә сери жи.</verse>
			<verse number="22">Бона ве баԝәрийе «жерʼа рʼасти һатә һʼәсабе».</verse>
			<verse number="23">Ле әв готьн нә тʼәне бона Бьраһим һатә ньвисаре, кӧ Хԝәде әԝ рʼаст һʼәсаб кьр,</verse>
			<verse number="24">ле бәле әԝ бона мә жи ньвисар ә. Рʼастбуне мәрʼа жи бе һʼәсабе, кʼижанед кӧ баԝәрийа хԝә Ԝи тиньн, Йе кӧ Хӧдане мә Иса жь мьрьне рʼакьр.</verse>
			<verse number="25">Иса бона нәһәԛийед мә һатә кӧштьне у жь мьрьне рʼабу, кӧ әм рʼаст бенә һʼәсабе.</verse>
		</chapter>
		<chapter number="5">
			<verse number="1">Аԝа кӧ әм бь баԝәрийе рʼаст һатьнә һʼәсабе, әʼдьлайийа мә тʼәви Хԝәде һәйә бь сайа Хӧдане мә Иса Мәсиһ.</verse>
			<verse number="2">Пе Ԝи мә бь баԝәрийе мәщал дит тʼәви ԝе кʼәрәме бьн, кʼижанеда әм сәкьнинә. У бь ԝе гӧмана кӧ әме тʼәви рʼумәта Хԝәде бьн дьфьрʼьн.</verse>
			<verse number="3">У нә тʼәне бь ве йәке, ле әм бь тәнгасийед хԝә жи дьфьрʼьн, чьмки әм заньн кӧ тәнгаси сәбьре тинә,</verse>
			<verse number="4">сәбьр жи кʼәтьн-рʼабуне, кʼәтьн-рʼабун жи гӧмане.</verse>
			<verse number="5">У гӧман жи мә рʼурʼәш накә, чьмки һʼьзкьрьна Хԝәде сәр мәда бь ԝи Рʼӧһʼе Пироз барийә, Йе кӧ мәрʼа һатийә дайине.</verse>
			<verse number="6">Чьмки гава әмә һе бечʼарә бун, Мәсиһ бона мә нәпʼака ԝәхтда мьр.</verse>
			<verse number="7">Дәгмә бона мәрьвәки рʼаст йәк бьмьрә, бәлки бона мәрьвәки ԛәнщ йәке бьԝерә бьмьрә,</verse>
			<verse number="8">ле бәле Хԝәде һʼьзкьрьна Хԝә һьндава мәда һьнге да кʼьфше, гава әмә һе гӧнәкʼар бун, Мәсиһ бона мә мьр.</verse>
			<verse number="9">Ньһа әм кӧ бь хуна Ԝи ль бәр Хԝәде рʼаст һʼәсаб бунә, һе чьԛас зедә әме бь Ԝи жь хәзәбе хьлаз бьн.</verse>
			<verse number="10">Һәгәр әм тʼәви Хԝәде бь мьрьна Кӧрʼе Ԝи ль һәв һатьн, гава әмә нәйар бун, ле һе чьԛас зедә пе ԝе льһәвһатьне әме бь жийина Ԝи хьлаз бьн.</verse>
			<verse number="11">У нә тʼәне һаԛас, ле бь Хԝәде жи әм дьфьрʼьн, сайа Хӧдане хԝә Иса Мәсиһ, бь Кʼижани әм тʼәви Хԝәде ль һәв һатьнә.</verse>
			<verse number="12">Аԝа бь мәрьвәки гӧнә кʼәтә дьне у жь гӧнә жи мьрьн һат. Бь ви аԝайи мьрьн сәр һʼәму мәрьва бәла бу, чьмки һʼәмуйа жи гӧнә кьр.</verse>
			<verse number="13">Бәри Ԛануне, дьнйайеда гӧнә һәбу, ле дәра кӧ ԛанун тʼӧнә, гӧнә найе һʼәсабе.</verse>
			<verse number="14">Ле бәле мьрьне жь Адәм гьрти һʼәта Муса һʼӧкӧм кьр, һʼәта сәр ԝан жи, йед кӧ мина Адәм гӧрʼа Хԝәде дәрнәкʼәтьн. Адәм мина тʼәрзәки Ԝи бу, Йе кӧ ԝе пәйрʼа бьһата.</verse>
			<verse number="15">Ле пʼешкʼеша Хԝәде мина нәһәԛийа Адәм нинә. Чьмки һәгәр бь нәһәԛийа мәрьвәки гәләк мьрьн, һе чьԛас зедә кʼәрәма Хԝәде у дайина кӧ бь кʼәрәма Мәрьвәки, йане йа Иса Мәсиһ сәр гәләка зедә бу.</verse>
			<verse number="16">У пʼешкʼеш нә ӧса йә, чаԝа һәԛе гӧне йәки, чьмки диԝане бь гӧнәки сущдари ани, ле пʼешкʼеше жь гәләк нәһәԛийа бесущ кьр.</verse>
			<verse number="17">Чьмки һәгәр бь нәһәԛийа мәрьвәки у рʼуйе ԝида мьрьне һʼӧкӧм кьр, чьԛас зедә әԝед кӧ кʼәрәма Хԝәдейә дәԝләмәнд у рʼастһʼәсаббуне пʼешкʼеш дьстиньн ԝе жийинеда бь сайа Йәки, аԝа готи Иса Мәсиһ пʼадшатийе бькьн.</verse>
			<verse number="18">Аԝа бь ви аԝайи пе нәһәԛике диԝана тʼәмамийа мәрьвайе бу, ӧса жи бь кьрьнәкә рʼаст һʼәму мәрьв ԝе рʼаст бенә һʼәсабе у жийине бьстиньн.</verse>
			<verse number="19">Чаԝа бь нәгӧһдарийа йәки гәләк бунә гӧнәкʼар, ӧса жи бь гӧһдарийа Йәки гәләк ԝе рʼаст бенә һʼәсабе.</verse>
			<verse number="20">Ле бәле Ԛанун кʼәтә наве, кӧ нәһәԛи зедә бә, ле ль кʼидәре гӧнә зедә бу, кʼәрәм жи ль ԝьр һе зедә бу,</verse>
			<verse number="21">ԝәки чаԝа гӧнә бь мьрьне һʼӧкӧм кьр, ӧса жи кʼәрәма Хԝәде бь рʼастһʼәсабкьрьне һʼӧкӧм бькә, мә бьбә бәрбь жийина һʼәта-һʼәтайе бь сайа Хӧдане мә Иса Мәсиһ.</verse>
		</chapter>
		<chapter number="6">
			<verse number="1">Ле әм ньһа чь бежьн? Әм нава гӧнада бьминьн, кӧ кʼәрәма Хԝәде сәр мәда зедә бә?</verse>
			<verse number="2">Тʼӧ щар! Әм кӧ һьндава гӧнада мьрьн, чаԝа дькарьн һе нава ԝанда бьжин?</verse>
			<verse number="3">Һун ньзаньн әм кӧ йәктийа Мәсиһ Исада һатьнә ньхӧмандьне, мьрьна Ԝида һатьнә ньхӧмандьне?</verse>
			<verse number="4">Бь ньхӧмандьне әм иди тʼәви мьрьна Ԝи бунә у тʼәви Ԝи һатьнә дәфьнкьрьне, ԝәки чаԝа Мәсиһ бь рʼумәта Баве жь мьрьне рʼабу, ӧса жи әме бькарьбьн жийина нуда бьжин.</verse>
			<verse number="5">Чьмки һәгәр әм мина мьрьна Ԝи мьрьн тʼәви Ԝи бун, әме ӧса жи мина рʼабуна Ԝи жь мьрьне рʼабьн.</verse>
			<verse number="6">Әм ве йәке заньн кӧ бьнйатʼа мәйә кәвьн тʼәви Ԝи хач бу, ԝәки ԛальбе гӧнәкʼар сәри һьлнәдә, кӧ жь вьр шунда әм нәбьнә хӧламед гӧнә.</verse>
			<verse number="7">Чьмки әԝе кӧ мьрийә, әԝ жь гӧнә азабуйи йә.</verse>
			<verse number="8">Аԝа һәгәр әм тʼәви Мәсиһ мьрьнә, әм баԝәр дькьн, кӧ әме тʼәви Ԝи бьжин жи.</verse>
			<verse number="9">Чьмки әм заньн Мәсиһ кӧ жь мьрьне рʼабуйә, иди намьрә, мьрьн сәр Ԝи иди һʼӧкӧм накә.</verse>
			<verse number="10">Мьрьна Әԝ мьр, һьндава гӧнәда щарәке бона һәр тʼьм мьр, ле жийина кӧ ньһа дьжи, һьндава Хԝәдеда дьжи.</verse>
			<verse number="11">Ӧса жи һун хԝә һьндава гӧнәда мьри һʼәсаб кьн, ле һьндава Хԝәдеда сах, бь сайа Мәсиһ Иса.</verse>
			<verse number="12">Аԝа бьра иди гӧнә һʼӧкӧми сәр ԛальбе ԝәйи пʼучʼи-мьри нәкә, кӧ һун гӧрʼа хԝәстьнед ԝи бькьн.</verse>
			<verse number="13">У әндәмед ԛальбе хԝә нәдьнә гӧнә кӧ бьбьнә һащәтед нәһәԛийе, ле бәле хԝә бьдьнә дәсте Хԝәде, чаԝа йәки жь мьрьне рʼабуйи, бьра әндәмед ԝә бьбьнә һащәтед һәԛийе, бона Хԝәде.</verse>
			<verse number="14">У гӧнә ԝе сәрԝертийе ль ԝә нәкә, чьмки һун нә бьн ԛанунеда нә, ле бьн кʼәрәмеда.</verse>
			<verse number="15">Иди чь? Әм гӧна бькьн, чьмки нә бьн ԛанунеда нә, ле бьн кʼәрәме? Тʼӧ щар!</verse>
			<verse number="16">Һун һаԛас тьшт ньзаньн кӧ һун бона хӧламтийе дәсте кʼева дьчьн у гӧрʼа кʼе дькьн, дьбьнә хӧламед ԝи? Һәгәр һун хӧламед гӧнә бьн, дьчьнә бәрбь мьрьне, ле һәгәр һун хӧламед Хԝәде бьн, гӧрʼа Ԝида бьн, дьчьнә бәрбь рʼастһʼәсаббуне.</verse>
			<verse number="17">Ле шькьр жь Хԝәде, һун кӧ ԝәхтәке хӧламед гӧнә бун, ле ԝә бь дьл у щан гӧра тʼәрзе ԝе һинкьрьне кьр, йа кӧ ԝә хԝә спарте.</verse>
			<verse number="18">Һун жь гӧнә аза бун у бунә хӧламед һәԛийе.</verse>
			<verse number="19">(Әз мина әʼдәте мәрьвайе дьбежьм, бона бьнйатʼа ԝәйә мәрьвайийә бетʼаԛәт.) Ԝә чаԝа ԝәхтәке әндәмед хԝә данә нәһәԛийе кӧ бьбьнә хӧламед һʼәрамийе у нәһәԛийе, ӧса жи ньһа әндәмед хԝә бьдьнә һʼәлалийе кӧ бьбьнә хӧламед һәԛийе.</verse>
			<verse number="20">Гава һун хӧламед гӧнә бун, жь һәԛийе аза бун.</verse>
			<verse number="21">Һьнге ԝә жь кьрьнед хԝә чь бәр чьнин, бона кʼижана ньһа һун шәрм дькьн? Әԝ ахьрийе мерьв дьбьнә бәрбь мьрьне.</verse>
			<verse number="22">Ле ньһа һун жь гӧнә кӧ аза бун у бунә хӧламед Хԝәде, бәре һʼәлалийе дьчьньн у ахьрийа ԝан жи жийина һʼәта-һʼәтайе йә.</verse>
			<verse number="23">Чьмки маше гӧнә мьрьн ә, ле пʼешкʼеша Хԝәде жийина һʼәта-һʼәтайе йә, бь сайа Хӧдане мә Мәсиһ Иса.</verse>
		</chapter>
		<chapter number="7">
			<verse number="1">Һун рʼьнд фәʼм дькьн хушк-бьрано, әзе ньһа дәрһәԛа чьда ԝәрʼа хәбәр дьм, чьмки әз тʼәви ԝан хәбәр дьдьм, йед кӧ һаш жь ԛануне һәнә: Ԛанун сәр мерьв һаԛас ԝәхт һʼӧкӧм дькә, һʼәта кӧ мәрьв сах ә.</verse>
			<verse number="2">Мәсәлә, жьна меркьри бь ԛануне мере хԝәйи сахва гьредайи йә, ле һәгәр мер ле дьмьрә, әԝ һьнге жь ԝе ԛануна кӧ мерва гьредайи бу аза дьбә.</verse>
			<verse number="3">Аԝа һәгәр мере ԝе һе сах бә әԝ бьбә жьна мерәки дьн, ԝе зьнекʼар бе һʼәсабе, ле һәгәр мер ле бьмьрә, әԝ жь ԝе ԛануне аза дьбә у зьнекʼар набә, һәгәр бьбә жьна мерәки дьн.</verse>
			<verse number="4">Ӧса жи һун хушк-бьрайед мьн, бь бәдәна Мәсиһ һьндава Ԛанунеда мьрьн, кӧ бьбьнә пʼара йәки дьн, Йе кӧ жь мьрьне рʼабуйә, ԝәки һун Хԝәдерʼа бәр биньн.</verse>
			<verse number="5">Чьмки гава мә һе бь бьнйатʼа мәрьвайе дьжит, тәме гӧна, кӧ жь Ԛануне сәри һьлдьдан, нава ԛальбед мәда йа хԝә дькьрьн, кӧ әм бәре мьрьне бьдьн.</verse>
			<verse number="6">Ле ньһа әм һьндава Ԛанунеда мьрьн, жь ԝе хьлаз бун, бь кʼижане әм гьрти бун, кӧ әм бь жийина нуйә рʼӧһʼани хӧламтийе Хԝәдерʼа бькьн, нә кӧ бь рʼийа Ԛануна ньвисар.</verse>
			<verse number="7">Аԝа әм чь бежьн? Гәло Ԛанун гӧнә йә? На хер! Ле бәле мьне гӧнә нас нәкьра, һәгәр Ԛануне нибуйа. Мәсәлә, дьлһавьжи жи мьне ньзаньбуйа гӧнә йә, һәгәр Ԛануне нәготьбуйа: «Дьлһавьжийе нәкә».</verse>
			<verse number="8">Ле гӧнә жь тʼәмийе мәщал станд, нава мьнда һәр щурʼә дьлһавьжи пешда анин. Чьмки бе ԛанун гӧнә мьри йә.</verse>
			<verse number="9">Әз хԝәха ԝәхтәке бейи ԛанун сах бум, ле гава тʼәми гьһиштә мьн, гӧнә сах бу</verse>
			<verse number="10">у әз мьрьм. Әԝ тʼәмийа кӧ ԝе жийин бьда мьн, һәма әԝ жи бу сәбәбе мьрьна мьн.</verse>
			<verse number="11">Чьмки гӧнә жь тʼәмийе мәщал станд әз хапандьм у бь ԝе кӧштьм.</verse>
			<verse number="12">Аԝа Ԛанун пироз ә у тʼәмийа ԝе пироз, рʼаст у ԛәнщ ә.</verse>
			<verse number="13">Ԝәки ӧса йә йа ԛәнщ мьнрʼа бу мьрьн? На хер! Ле әв кьре гӧнә бу, кӧ бь йа ԛәнщ мьрьн сәр мьнда ани. Әв йәк аһа бу, ԝәки һʼӧнӧре гӧнә кʼьфш бә у бь тʼәмийе һе гӧнәкʼарийа гӧнә кʼьфш бә.</verse>
			<verse number="14">Бәле әм заньн кӧ Ԛанун рʼӧһʼани йә, ле әз хун у гошт ьм, хӧламәки гӧнәрʼа фьроти.</verse>
			<verse number="15">Чьмки әз фәʼм накьм чь дькьм. Нә кӧ ԝи тьшти дькьм, чь кӧ дьхԝазьм, ле ԝи тьшти дькьм, чь кӧ бәр чʼәʼве мьн рʼәш ә.</verse>
			<verse number="16">Ле һәгәр әз тьште нә бь дьле хԝә дькьм, Ԛанунерʼа ԛайл ьм, кӧ әԝ ԛәнщ ә.</verse>
			<verse number="17">Ле аԝа нә кӧ әз ԝе йәке дькьм, ле бәле гӧне кӧ нава мьнда дьминә дькә.</verse>
			<verse number="18">Әз заньм кӧ нава мьнда, аԝа готи бьнйатʼа мьнда, тʼӧ тьште ԛәнщ наминә, чьмки хирәта мьн ԛәбул накә, ле әԝ йәк мьнрʼа ль һәв найе.</verse>
			<verse number="19">Бәле ԝе ԛәнщийа кӧ дьхԝазьм бькьм накьм, ле хьрабийа кӧ нахԝазьм ԝе дькьм.</verse>
			<verse number="20">Һәгәр әз ԝи тьште нә бь дьле хԝә дькьм, иди нә кӧ әз дькьм, ле әԝ гӧне кӧ нава мьнда дьминә, әԝ дькә.</verse>
			<verse number="21">Аԝа әз ԛанунәке дьбиньм: Гава дьхԝазьм кӧ ԛәнщийе бькьм, бе һʼәмде мьн дьбә хьраби.</verse>
			<verse number="22">Әз бь кʼурайийа дьле хԝә ԛануна Хԝәде бәгәм дькьм,</verse>
			<verse number="23">ле ԛанунәкә дьн нава хԝәда дьбиньм кӧ мьԛабьли ԝе ԛануна һʼьше мьн бәгәм кьрийә дькә шәрʼ у мьн дькә һесире ԛануна гӧна, йа кӧ нава мьнда йә.</verse>
			<verse number="24">Әз чь мәрьвәки һесир-бәләнгаз ьм! Кʼи ԝе мьн жь дәсте ви ԛальбе пʼучʼи-мьри хьлаз кә?</verse>
			<verse number="25">(Шькьр жь Хԝәдерʼа, бь сайа Хӧдане мә Иса Мәсиһ!) Бь ви аԝайи әз хԝәха бь һʼьш-аԛьле хԝә хӧламтийе ԛануна Хԝәдерʼа дькьм у бь ԛальбе хԝә хӧламтийе ԛануна гӧнарʼа дькьм.</verse>
		</chapter>
		<chapter number="8">
			<verse number="1">Ньһа иди диԝана ԝан набә, йед кӧ тʼәви Мәсиһ Иса бунә йәк.</verse>
			<verse number="2">Чьмки ԛануна Рʼӧһʼе кӧ жийине дьдә, бь сайа Мәсиһ Иса әз жь ԛануна гӧна у мьрьне хьлаз кьрьм.</verse>
			<verse number="3">Бәле чь кӧ Ԛануне жь дәст бетʼаԛәтийа бьнйатʼа мәрьвайе нькарьбу бькьра, Хԝәде әԝ йәк кьр, Кӧрʼе Хԝә дьлԛе бьнйатʼа мәрьвайийә гӧнәкʼарда бона гӧна шанд. У аһа Әԝи ԝе бьнйатʼеда диԝана гӧнә кьр,</verse>
			<verse number="4">ԝәки рʼастбуна тʼәмийед Ԛануне нава мәда бе ԛәдандьне, әм кӧ бь бьнйатʼа мәрьвайи нажин, ле бь Рʼӧһʼ.</verse>
			<verse number="5">Йед кӧ ль гора бьнйатʼа мәрьвайе дьжин, әԝ сәр тьштед бьнйатʼа мәрьвайе дьфькьрьн, ле йед ль гора Рʼӧһʼ дьжин, әԝ сәр тьштед Рʼӧһʼ дьфькьрьн.</verse>
			<verse number="6">Ахьрийа фькьра бьнйатʼа мәрьвайе мьрьн ә, ле ахьрийа фькьра Рʼӧһʼ жийин у әʼдьлайи йә.</verse>
			<verse number="7">Чьмки фькьра бьнйатʼа мәрьвайе дьжмьне Хԝәде йә, әԝ бәр ԛануна Хԝәде хԝә нашкенә, нә жи дькарә.</verse>
			<verse number="8">Әԝед бь бьнйатʼа мәрьвайе дьжин, нькарьн ль Хԝәде хԝәш бен.</verse>
			<verse number="9">Ле һун бь бьнйатʼа мәрьвайи нажин, ле бь Рʼӧһʼ дьжин, һәгәр рʼаст Рʼӧһʼе Хԝәде нава ԝәда дьминә. Ле һәгәр Рʼӧһʼе Мәсиһ дьле йәкида тʼӧнә, әԝ нә пʼара Ԝи йә.</verse>
			<verse number="10">У һәгәр Мәсиһ дьле ԝәда йә, ԛальб мьри йә, чьмки ԝә гӧнә кьр, ле Рʼӧһʼ жийин ә бона ԝә, чьмки һун рʼаст һатьнә һʼәсабе.</verse>
			<verse number="11">У һәгәр әԝ Рʼӧһʼе кӧ Иса жь мьрьне рʼакьр нава ԝәда дьжи, кӧ ӧса йә Әԝе Мәсиһ жь мьрьне рʼакьр, ԝе бь ԝи Рʼӧһʼе Хԝәйи нава ԝәда, жийине бьдә ԛальбе ԝәйи пʼучʼи-мьри жи.</verse>
			<verse number="12">Бона ве йәке хушк-бьрано, әм дәйндар ьн, ле нә дәйндаред бьнйатʼа мәрьвайе, кӧ ль гора ԝе бьжин.</verse>
			<verse number="13">Чьмки һәгәр һун ль гора бьнйатʼа мәрьвайе бьжин, һуне бьмьрьн, ле һәгәр һун бь Рʼӧһʼ кьред бьнйатʼа мәрьвайе бькӧжьн, һуне бьжин.</verse>
			<verse number="14">Әԝед кӧ бь Рʼӧһʼе Хԝәде тенә рʼебәрикьрьне, әԝ ьн лаԝед Хԝәде.</verse>
			<verse number="15">Чьмки ԝә рʼӧһʼәки ӧса нәстандийә, кӧ ԝә диса бькә хӧлам бьтьрсьн, ле ԝә әԝ Рʼӧһʼ стандийә, Йе кӧ ԝә дькә лаԝед Хԝәде, бь Кʼижани гази Ԝи дькьн: «Абба!» аԝа готи «Баво!»</verse>
			<verse number="16">Һәма әԝ Рʼӧһʼ Хԝәха тʼәви рʼӧһʼе мә шәʼдәтийе дьдә, кӧ әм зарʼед Хԝәде нә.</verse>
			<verse number="17">У һәгәр зарʼ ьн, ӧса жи хԝәйиԝар ьн, ԝаре Хԝәде нә у тʼәви ԝартийа Мәсиһ ьн. Бәле һәгәр әм тʼәви щәфайе Мәсиһ бунә, әме тʼәви рʼумәта Ԝи бьн жи.</verse>
			<verse number="18">Әз аһа тʼәхмин дькьм, кӧ щәфе мәйи ви зәмани, ль бәр рʼумәта ԝе мәва әʼйан бә, нә тʼӧ тьшт ә.</verse>
			<verse number="19">Һʼәму әʼфьрин жи бе сәбьр чʼәʼвньһерʼи хӧйабуна лаԝед Хԝәде нә.</verse>
			<verse number="20">Бәле әʼфьрин жи бәр байе бәталийе кʼәтьн, нә кӧ бь һʼәмде хԝә, ле Хԝәде әԝ данә ве йәке. Ле бәле әԝ гӧман һәбу,</verse>
			<verse number="21">кӧ әʼфьрине хԝәха жи жь ԝе хӧламтийа пʼучʼ аза бьн у тʼәви азайи у рʼумәта зарʼед Хԝәде бьн.</verse>
			<verse number="22">Чьмки әм заньн кӧ һʼәму әʼфьрин һʼәта ньһа бь һәврʼа дькьнә зарә-зар у мина еша кʼӧлфәте дькʼьшиньн.</verse>
			<verse number="23">У нә тʼәне әʼфьрин, ле әм хԝәха жи, кӧ мә чаԝа бәре дәрәмәта пешьн Рʼӧһʼе Пироз станд, нава хԝәда зарә-зар ьн у ԝе һивийе нә, һʼәта әм һәԛе лаԝтийа Хԝәде бьстиньн, аԝа готи әм бьгьһижьнә азайийа ԛальбе хԝә.</verse>
			<verse number="24">Бәле ве гӧманеда әм хьлаз бун. Ле әԝ гӧмана кӧ те дитьне, әԝ нә гӧман ә, чьмки йәк чаԝа дькарә гӧмана ԝи тьшти бә, кʼижан ль бәр чʼәʼва йә?</verse>
			<verse number="25">Ле һәгәр гӧмана мә ль тьште нәдити йә, әм бь сәбьре һивийе бьминьн.</verse>
			<verse number="26">Ӧса жи Рʼӧһʼе Пироз те һәԝара бетʼаԛәтийа мә, чьмки әм ньзаньн гәрәке чаԝа дӧа бькьн, ле Рʼӧһʼе Пироз Хԝәха бь готьнед кʼәсәрә найенә сәр зар-зьмана, бона мә лава-навчетийе дькә.</verse>
			<verse number="27">У Йе дьла әʼнәнә дькә занә фькьра Рʼӧһʼе Пироз чь йә, чьмки Әԝ ԝәкә ԛьрара Хԝәде бона мәрьвед Хԝәде лава-навчетийе дькә.</verse>
			<verse number="28">Әм заньн кӧ һәр тьштида Хԝәде дькә кӧ ԝанрʼа бьбә ԛәнщи, йед кӧ Ԝи һʼьз дькьн у ль гора ԛаз-ԛӧдрәта Ԝи газикьри нә.</verse>
			<verse number="29">Чьмки Хԝәде кʼижан пешда бьжартьн, әԝ жи пешда кʼьфш кьрьн, кӧ бьбьнә мина Кӧрʼе Ԝи, ԝәки Иса нава гәләк хушк-бьрада ньхӧри бә.</verse>
			<verse number="30">Кʼижан пешда кʼьфш кьрьн, гази ԝан жи кьр у гази кʼижана кьр, әԝ жи бесущ кьрьн у кʼижан бесущ кьрьн, әԝ жи хԝәйирʼумәт кьрьн.</verse>
			<verse number="31">Аԝа әм чь бежьн бона ван тьшта? Һәгәр Хԝәде пьшта мә йә, кʼи дькарә мьԛабьли мә бә?</verse>
			<verse number="32">Әԝе кӧ һʼәйфа Ԝи Кӧрʼе Ԝи нәһат, ле бона мә һʼәмуйа да дәр, иди ԝе чаԝа һәр тьшти тʼәви Ԝи пʼешкʼеши мә нәкә?</verse>
			<verse number="33">Кʼи дькарә бьжартийед Хԝәде гӧнәкʼар кә? Хԝәде йә, кӧ ԝан бесущ дькә.</verse>
			<verse number="34">Кʼи дькарә ԝан нәһәԛ кә? Мәсиһ Иса йә кӧ бона ԝан мьр, ле бәле жь мьрьне рʼабу жи у кʼеләка Хԝәдейә рʼасте йә, бона мә лава-навчетийе дькә.</verse>
			<verse number="35">Чь ԝе бькарьбә мә жь ԝе һʼьзкьрьна Мәсиһ бьԛәтинә? Дәрд-кӧл, тәʼли-тәнги, зерандьн, хәлайи-щәлайи, бесьтʼари, ԛәдә-бәла йан шур?</verse>
			<verse number="36">Чаԝа ньвисар ә: «Бона Тә әм һәр рʼож бәр мьрьне нә, мина пәза сәржекьрьне һʼәсаб дьбьн».</verse>
			<verse number="37">Ле әм нава ван һʼәму тьштада һе зедә сәрдькʼәвьн, бь сайа Әԝи кӧ әм һʼьз кьрьн.</verse>
			<verse number="38">Чьмки әз әʼсәйи заньм кӧ нә мьрьн, нә жийин, нә мьлйакʼәт, нә шәхсәк, нә тьштед һазьр, нә тьштед ԝе бен, нә тʼӧ ԛәԝат,</verse>
			<verse number="39">нә йед жорьн, нә йед жерьн у нә жи әʼфьринәки майин дькарә мә жь һʼьзкьрьна Хԝәде бьԛәтинә, йа кӧ бь дәсте Хӧдан Мәсиһ Иса пʼара мә кʼәтийә.</verse>
		</chapter>
		<chapter number="9">
			<verse number="1">Әз бь Мәсиһ бе хельф рʼаст дьбежьм у исафа мьн жи бь сайа Рʼӧһʼе Пироз мьнрʼа шәʼдәтийе дьдә,</verse>
			<verse number="2">кӧ әз гәләки бәр хԝә дькʼәвьм у кӧла дьле мьн жи кʼур ә.</verse>
			<verse number="3">Чьмки мьн хԝәха дьхԝәст ньфьрʼ ль мьн бьбуйа, тʼела мьн жь Мәсиһ бьԛәтийа, бона мьләте мьни жь хун-гоште мьн,</verse>
			<verse number="4">кӧ исраели нә. Ль ԝан дькʼәвә бьбьнә лаԝед Хԝәде, Хԝәде рʼумәта Хԝә нишани ԝан да, пәйман тʼәви ԝан гьредан, ԛанунед Хԝә данә ԝан у кьрьнә хԝәйед һʼәбандьн у созед дайи.</verse>
			<verse number="5">Кал-бав жи жь ԝан ьн у Мәсиһ жи алийе хун у гоштда жь нав ԝан һат, кӧ сәр һʼәмуйарʼа Хԝәдейе һʼәта-һʼәтайейи һежайи шькьрийе йә. Амин.</verse>
			<verse number="6">Ле бәле наԛәԝьмә кӧ созе Хԝәде хельф дәре, чьмки нә кӧ әԝ һʼәму нә исраели, йед кӧ жь Исраел дьне кʼәтьнә</verse>
			<verse number="7">у нә жи һʼәмуйед жь бәдәна Бьраһим бунә зарʼед ԝийә һәԛ-һʼәлал ьн, ле һатийә готьне: «Зӧрʼәта тәйе Исһаԛда бе навкьрьне».</verse>
			<verse number="8">Аԝа готи зарʼед Хԝәде нә әԝ ьн, йед кӧ жь бәдәна тʼәбийәти нә, ле зарʼед создайи ԝе зӧрʼәт бенә һʼәсабе.</verse>
			<verse number="9">Чьмки созе готи әв бу: «Саләкә дьн ви чахи әзе ль сәр тәда бем у кӧрʼәке Сәрайерʼа бьбә».</verse>
			<verse number="10">Ле нә тʼәне әв бу, Рʼевека жи бь дӧ кӧрʼа жь бавәки һʼәмлә дәркʼәт, аԝа готи жь баве мә Исһаԛ.</verse>
			<verse number="13">Чаԝа ньвисар ә: «Мьн Аԛуб һʼьз кьр, ле жь Әсаԝ чум».</verse>
			<verse number="14">Әм иди чь бежьн? Гәло нәһәԛийа Хԝәде һәйә? На хер!</verse>
			<verse number="15">Чьмки Мусарʼа дьбежә: «Әз кʼижани бемә рʼәʼме, Әзе бемә рʼәʼме у дьле Мьн сәр кʼе бьшәԝьтә, ԝе бьшәԝьтә».</verse>
			<verse number="16">Әв йәк иди нә жь хԝәстьн йан хирәта мерьв ә, ле жь рʼәʼма Хԝәде йә.</verse>
			<verse number="17">Чьмки ньвисара пироз Фьрәԝьнрʼа дьбежә: «Бона ԝе йәке Мьн тӧ кьри пʼадша, ԝәки ԛәԝата Хԝә бь тә бьдьмә кʼьфше у наве Мьн тʼәмамийа дьнйайеда бе готьне».</verse>
			<verse number="18">Аԝа Хԝәде кʼижана дьхԝазә те рʼәʼме у кʼижана дьхԝазә ԝан сәрһʼьшк дькә.</verse>
			<verse number="19">Кӧ ӧса йә те мьнрʼа бежи: «Ле иди чьма Хԝәде мә нәһәԛ дькә? Кʼи дькарә ль бәр ԛьрара Ԝи рʼабә?»</verse>
			<verse number="20">Ле тӧ кʼи йи, әʼвдо, кӧ ль бәр готьна Хԝәде рʼадьби? Гәло щерʼ дькарә щерʼкәррʼа бежә: «Тә чьма әз аһа чекьрьмә?»</verse>
			<verse number="21">Чьма һʼӧкӧме щерʼкәр сәр ахе тʼӧнә кӧ жь ԝе һʼәрʼийа стьрайи һьн дәрданед бона рʼумәте чекә, һьн жи бона берʼумәте?</verse>
			<verse number="22">Ле чь ве йәкерʼа һәйә, һәгәр Хԝәде хԝәст бәри кʼьфшкьрьна һерс у ԛәԝата Хԝә, бь думька дьреж гәләки сәбьра Хԝә ль ԝан дәрданед һежайи һерсе бинә, йед кӧ ӧндабунерʼа һазьр сәкьни нә?</verse>
			<verse number="23">Ԝи әв йәк кьр, ԝәки дәԝләмәндтийа рʼумәта Хԝә ԝан дәрданарʼа бьдә кʼьфше, йед кӧ бунә хԝәйе ве рʼәʼме, кʼижан кӧ Ԝи пешда һазьр кьрьбун, ԝәки әԝ тʼәви рʼумәта Ԝи бьбуна.</verse>
			<verse number="24">У әԝ дәрданед газикьри әм ьн, нә кӧ тʼәне жь щьһуйа, ле жь нәщьһуйа жи,</verse>
			<verse number="25">чаԝа кʼьтеба Һосейада Әԝ дьбежә: «Щьмәʼта кӧ нә щьмәʼта Мьн ә, Әзе бежьме: ‹Щьмәʼта Мьн› у йа нә дәлал Әзе бежьме: ‹Дәлал›».</verse>
			<verse number="26">У «ԝе дәра кӧ ԝанрʼа һатә готьне: ‹Һун нә щьмәʼта Мьн ьн›, һәма ль ԝьр жи әԝе лаԝед Хԝәдейе сах бенә готьне».</verse>
			<verse number="27">Ишайа жи бона Исраел дькә гази дьбежә: «Һәгәр һʼәсабе зарʼед Исраел ԝәкә ԛума бәʼре бә, тʼәне һьнәк ԝе же хьлаз бә.</verse>
			<verse number="28">Чьмки Хӧдан ԝе кьн у кӧрт зутьре диԝана дьне бькә».</verse>
			<verse number="29">У чаԝа Ишайа бәри ве йәке гот: «Һәгәр Хӧдане Зор мәрʼа зӧрʼәт нәһьшта, әме бькʼәтана рʼожа Содоме у бьбуна мина Гоморайе».</verse>
			<verse number="30">Әм иди чь бежьн? Нәщьһуйед кӧ пәй рʼастһʼәсаббуне нәдьчун, гьһиштьнә рʼастһʼәсаббуне, ԝе рʼастһʼәсаббуна жь баԝәрийе,</verse>
			<verse number="31">ле Исраел кӧ пәй Ԛануне дьчу кӧ рʼаст бе һʼәсабе, нәгьһиштә ԝе йәке.</verse>
			<verse number="32">Чьма? Чьмки әԝ нә кӧ бь баԝәрийе бу, ле бь кьред хԝә. У әԝ сәр кәвьре лькʼӧмандьнеда кʼәт һол бу,</verse>
			<verse number="33">чаԝа ньвисар ә: «Ва Әз кәвьрәки лькʼӧмандьне Сийонеда датиньм, зьнарәки же һолбуне ле һәр кәсе кӧ баԝәрийа хԝә Ԝи бинә, ԝе шәрми нәбә».</verse>
		</chapter>
		<chapter number="10">
			<verse number="1">Хушк-бьрано! Дӧа у хԝәстьна дьле мьн жь Хԝәде бона хьлазбуна Исраеле йә.</verse>
			<verse number="2">Әз шәʼде ԝана мә, кӧ әԝ һьндава Хԝәдеда хԝәйихирәт ьн, ле әв йәк бе занәбун ә.</verse>
			<verse number="3">Ԝана фәʼм нәкьр, кӧ Хԝәде чаԝа мерьв рʼаст һʼәсаб дькә, хԝәстьн бь щурʼе хԝә һʼиме һәԛийе дайньн у ль бәр һәԛийа Хԝәде та нәбун.</verse>
			<verse number="4">Чьмки бь Мәсиһ Ԛанун сәр һәвда һат, кӧ һәр баԝәрмәнд бь ԝи рʼаст бе һʼәсабе.</verse>
			<verse number="5">Бона ԝе рʼастһʼәсаббуна жь Ԛануне Муса аһа дьньвисә: «Мәрьве кӧ Ԛануне бьԛәдинә, бь ԝе жи әԝе бьжи».</verse>
			<verse number="6">Ле рʼастһʼәсаббуна кӧ жь баԝәрийе йә, аһа дьбежә: «Дьле хԝәда нәбежә: Кʼе ԝе рʼабә әʼзмен?» (аԝа готи Мәсиһ жорда бинә),</verse>
			<verse number="7">йан: «Кʼе ԝе һәрʼә дийаре мьрийа?» (аԝа готи Мәсиһ жь нава мьрийа дәрхә).</verse>
			<verse number="8">Ле бәле ньвисар чь дьбежә? «Хәбәра Хԝәде ль щәм тә йә, ль сәр заре тә йә у дьле тәда йә», (аԝа готи әԝ хәбәра баԝәрийе, йа кӧ әм даннасин дькьн).</verse>
			<verse number="9">Һәгәр тӧ бь дәве хԝә иԛрар бьки, кӧ Иса Хӧдан ә у дьле хԝәда баԝәр бьки, кӧ Хԝәде Әԝ жь нава мьрийа рʼакьрийә, те хьлаз би.</verse>
			<verse number="10">Чьмки бь дьл йәк баԝәр дькә, рʼаст те һʼәсабе у бь дәв иԛрар дькә, хьлаз дьбә.</verse>
			<verse number="11">Чаԝа ньвисар дьбежә: «Һәр кәсе кӧ баԝәрийа хԝә Ԝи бинә, ԝе шәрми нәбә».</verse>
			<verse number="12">Ль вьр фьрԛи тʼӧнә нава щьһу у нәщьһуйада, чьмки Хӧдане һʼәмуйа йәк ә, һьндава ԝан һʼәмуйада жи мәрʼд ә, кʼижанед гази Ԝи дькьн.</verse>
			<verse number="13">Чьмки ньвисар дьбежә: «Кʼи гази наве Хӧдан кә, ԝе хьлаз бә».</verse>
			<verse number="14">Ле ԝе чаԝа гази Ԝи кьн, һәгәр баԝәрийа хԝә Ԝи нәанинә? Йан ԝе чаԝа баԝәрийа хԝә Ԝи биньн, һәгәр бона Ԝи нәбьһистьнә? Йан ԝе чаԝа бьбьһен, һәгәр хәбәр даннасин нәбә?</verse>
			<verse number="15">Йан ԝе чаԝа хәбәре даннасин кьн, һәгәр нәйенә шандьне? Чаԝа ньвисар ә: «Чьԛаси һʼәԝас ьн гавед йед мьзгинийа хере дьдьн!»</verse>
			<verse number="16">Ле һʼәмуйа гӧрʼа Мьзгинийе нәкьр, чьмки Ишайа дьбежә: «Хӧдан, кʼе әԝ готьна кӧ мә гот баԝәр кьр?»</verse>
			<verse number="17">Аԝа баԝәри жь бьһистьне те у бьһистьн жи жь готьнед бона Мәсиһ.</verse>
			<verse number="18">Ле бәле әз дьпьрсьм: Гәло ԝана нә бьһист? Наԛәԝьмә. Чьмки ньвисар ә: «Дәнге ԝан тʼәмамийа әʼрде һьлда у хәбәра ԝан ль ԛӧлбед дьнйайе бәла бу».</verse>
			<verse number="19">Әз диса дьпьрсьм: Гәло Исраел пе нәһʼәсийа? Пешийе Муса дьбежә: «Әзе бь мьләте нә мьләт һелана бьдьмә ԝә у бь мьләтәки бефәʼм һерса ԝә рʼакьм».</verse>
			<verse number="20">У Ишайа меркʼими дьбежә: «Әз ԝанва дәркʼәтьм, кʼижан ль Мьн нәдьгәрʼийан у Әз ԝанва әʼйан бум, кʼижана бона Мьн нәдьпьрсин».</verse>
			<verse number="21">Ле бәле бона Исраеле дьбежә: «Тʼәмамийа рʼоже Мьн дәсте Хԝә дьрежи мьләтәки сәрһʼьшк у хԝәсәрихԝә кьр».</verse>
		</chapter>
		<chapter number="11">
			<verse number="1">Аԝа әз дьпьрсьм: Гәло Хԝәде дәст жь щьмәʼта Хԝә кьр? На хер! Әз хԝәха жи исраели мә, жь зӧрʼәта Бьраһим ьм, жь ԛәбила Бьнйамин.</verse>
			<verse number="2">Хԝәде дәст жь щьмәʼта Хԝә нәкьр, кʼижан пешда бьжартьбу. Йан һун ньзаньн сәрһатийа Елйасда ньвисар чь дьбежә чаԝа, ԝи шькийате Исраеле ль Хԝәде дькьр дьгот?</verse>
			<verse number="3">«Хӧдан, пʼехәмбәред Тә кӧштьн, горигәһед Тә хьраб кьрьн, тʼәне әз мамә у пәй мьн жи кʼәтьнә кӧ бькӧжьн».</verse>
			<verse number="4">Ле щаба Хԝәде чь бу? «Мьн Хԝәрʼа һʼәфт һʼәзар мәри хԝәй кьрьнә, йед кӧ ль бәр Баәʼл чок нәданә».</verse>
			<verse number="5">Ӧса жи ньһа ви зәманида һьнәкә бь кʼәрәма Хԝәде бьжарти манә.</verse>
			<verse number="6">У һәгәр бь кʼәрәме йә, иди нә жь кьра йә, һәгәр ӧса буйа, кʼәрәм иди нәдьбу кʼәрәм.</verse>
			<verse number="7">Иди чь? Исраел нәгьһиштә ԝе чь кӧ дьгәрʼийа, ле йед бьжарти гьһиштьне у йед майин кор бун,</verse>
			<verse number="8">чаԝа ньвисар ә: «Хԝәде шәвәрʼәша кора ани сәр ԝан, кӧ бь чʼәʼва нәбиньн у бь гӧһа нәбьһен, һʼәта рʼожа иройин».</verse>
			<verse number="9">У Даԝьд дьбежә: «Дә бьра тʼәхт-сьфьред ԝан ль ԝан бьбьнә тʼорʼ у тʼәләк, ԛәдә-бәла жи һәԛе ԝан бә.</verse>
			<verse number="10">Бьра ава рʼәш бе сәр чʼәʼвед ԝан, нәбиньн у пьшта ԝан тʼьме тәԝийайи бә».</verse>
			<verse number="11">Аԝа әз дьпьрсьм: Гәло әԝ жь рʼе дәркʼәтьн, кӧ ӧнда бьн? На хер! Ле нәһәԛийа ԝан бу сәбәбе хьлазбуна нәщьһуйа, кӧ позе ԝан жи бьшәԝьтә.</verse>
			<verse number="12">Һәгәр нәһәԛийа ԝан бу сәбәб кӧ дьнйа дәԝләти бә у кʼәтьна ԝан бу сәбәб кӧ нәщьһу дәԝләти бьн, ле ԝе һе чьԛас кʼар бә гава тʼәмамийа ԝан хьлаз бә!</verse>
			<verse number="13">Ньһа әз ԝә нәщьһуйарʼа дьбежьм: Бәле әз шандийе нәщьһуйа мә, ԛӧльхе хԝә бьльнд дькьм,</verse>
			<verse number="14">бәлки бькарьбьм позе йед жь хун у гоште хԝә бьдьмә шәԝате у жь ԝан һьнәка жи хьлаз кьм.</verse>
			<verse number="15">Чьмки һәгәр тʼәхсирбуна ԝан бу сәбәбе льһәвһатьна дьнйайе тʼәви Хԝәде, иди ле ԛәбулбуна ԝане бьбә чь, һәгәр нә сахбуна мьрийа?</verse>
			<verse number="16">Һәгәр гьрька һәвир, чаԝа бәре дәрәмәта пешьн Хԝәдерʼа дайи һʼәлал ә, кӧ ӧса йә тʼәмамийа шкәве пева һʼәлал ә. У һәгәр рʼаԝ пироз ьн, чʼьԛьл жи перʼа пироз ьн.</verse>
			<verse number="17">Һәгәр жь ԝан чʼьԛьла һьнәк шкәстьн, ле тӧ, нәщьһу дара зәйтʼунейә бәйани буйи, дәԝса ԝан һати сәрвакьрьне у тʼәви ԛьнйата рʼаԝед зәйтʼуне буйи,</verse>
			<verse number="18">тӧ дьле хԝә ль ԝан чʼьԛьлед шкәсти ша нәкә. Ле һәгәр дьле хԝә ша ки, бир бинә, ԝәки нә кӧ тә рʼаԝ жор гьртьнә, ле рʼаԝа тӧ гьртийи.</verse>
			<verse number="19">Иди те бежи: «Чʼьԛьл шкәстьн, ԝәки әз бемә сәрвакьрьне».</verse>
			<verse number="20">Рʼаст ә. Әԝана жь дәст нәбаԝәрийе шкәстьн у тә бь баԝәрийе һʼим гьрт. Кʼӧбар нәбә, ле бьтьрсә.</verse>
			<verse number="21">Чьмки һәгәр һʼәйфа Хԝәде чʼьԛьлед бьнйатʼи нәһат, һʼәйфа Ԝи ԝе тә жи нәйе.</verse>
			<verse number="22">Аԝа дина хԝә бьдә ширьнайи у һʼьшкийа Хԝәде, Әԝ һʼьшк ә һьндава жь рʼекʼәтийада у ширьн ә һьндава тәда, һәгәр нава ширьнайийеда бьмини. Ле һәгәр на, те жи бейи бьрʼине.</verse>
			<verse number="23">Ле һәгәр щьһу нава нәбаԝәрийеда нәминьн, ԝе бенә сәрвакьрьне, чьмки Хԝәде диса дькарә ԝан сәрвакә.</verse>
			<verse number="24">Чьмки һәгәр тӧ, нәщьһу ԝәки бьнйатʼа хԝәда чʼьԛьле зәйтʼуна бәйани буйи у һати бьрʼин, сәр ԝе зәйтʼуна ԛәнщә нә жь бьнйатʼа хԝә һати сәрвакьрьне, ле һе чьԛас рʼьһʼәт әԝе кӧ чʼьԛьлед бьнйатʼи нә, ԝе сәр зәйтʼуна хԝә бенә сәрвакьрьне.</verse>
			<verse number="25">Әз нахԝазьм хушк-бьрано, кӧ һун һаш жь ве сӧрʼе тʼӧнәбьн, кӧ һун хԝә дәԝса зана данәйньн. Пʼарәкә мьләте Исраеле ԝе сәрһʼьшк бьминә, һʼәта һʼәсабе ԝан нәщьһуйед кӧ ԝе хьлаз бьн тʼәмам бә.</verse>
			<verse number="26">Бь ви аԝайи тʼәмамийа Исраеле ԝе хьлаз бә, чаԝа ньвисар ә: «Азакьр ԝе жь Сийоне бе у бехԝәдетийе жь Аԛуб дур хә.</verse>
			<verse number="27">У әв ә пәймана Мьнә тʼәви ԝан, гава Әз гӧнед ԝан һьлдьм».</verse>
			<verse number="28">Мьзгинийе кӧ дьньһерʼи, әԝана дьжмьн ьн бона хатьре ԝә, ле бьжартьне кӧ дьньһерʼи, әԝана һʼьзкьри нә, бона хатьре кал-бавед ԝан.</verse>
			<verse number="29">Чьмки Хԝәде кʼижана дьбьжерә у пʼешкʼеша дьдә кʼе, ԝе йәкеда нә пʼошман ә.</verse>
			<verse number="30">Чаԝа ԝә жи ԝәхтәке гӧһдарийа Хԝәде нәдькьр, ле ньһа бь нәгӧһдарийа ԝана ԝә рʼәʼм дит,</verse>
			<verse number="31">ӧса жи әԝана ньһа бунә нәгӧһдар, ԝәки бь рʼәʼмдитьна ԝә әԝ жи рʼәʼме бьбиньн.</verse>
			<verse number="32">Чьмки Хԝәде һʼәму кьрьнә гьртийед нәгӧһдарийе, ԝәки һʼәмуйа жи бе рʼәʼме.</verse>
			<verse number="33">Чьԛаси кʼур ьн дәԝләмәндти, сәрԝахти у занәбуна Хԝәде! Ԛьраред Ԝи чьԛаси жь һʼьш-аԛьла дур ьн у кәс сәрәдәрийе жь рʼийед Ԝи накә!</verse>
			<verse number="34">Чаԝа ньвисар ә: «Кʼе нета Хӧдан пе һʼәсийа? Йан кʼе бу ширәткʼаре Ԝи?</verse>
			<verse number="35">Йан кʼе пешда тьштәк дайә Ԝи, ԝәки Әԝ диса ль ԝан вәгәрʼинә?»</verse>
			<verse number="36">Чьмки һәр тьшт жь Ԝи, бь Ԝи у бона Ԝи нә. Шькьр жь Ԝирʼа һʼәта-һʼәтайе. Амин.</verse>
		</chapter>
		<chapter number="12">
			<verse number="1">Аԝа әз һиви жь ԝә дькьм хушк-бьрано, бона ԝе дьлшәԝатийа Хԝәде, ԛальбе хԝә дийари Хԝәде кьн, чаԝа ԛӧрбанәкә сахә дӧрӧфкьри, ль Ԝи ԛәбул, йа кӧ һʼәбандьна ԝәйә рʼӧһʼани йә.</verse>
			<verse number="2">У нәкʼәвьнә кьрасе бәнде ве дьнйайе, ле бь нубуйина һʼьше хԝә ԝәрьнә гӧһастьне, ԝәки бьзаньбьн чь йә ԛьрара Хԝәде, кӧ ԛәнщи, хԝәши у кʼамьли йә.</verse>
			<verse number="3">Әз бь ԝе кʼәрәма кӧ Хԝәде да мьн, ԝә һәр кәсирʼа дьбежьм: Чьԛас жь ԝә дькʼәвә, жь ԝе зедәтьр нәфькьрьн, ле сәр хԝә бьн, бьра һәр кәс ԝәкә ԝе баԝәрийа кӧ Хԝәде пʼарәвәкьр, бьфькьрә.</verse>
			<verse number="4">Чаԝа ԛальбе мәда гәләк әндәм һәнә у һʼәму әндәм кьрәки накьн,</verse>
			<verse number="5">ӧса жи әм гәләк ьн, ле йәктийа Мәсиһда әм бәдәнәк ьн у һәр кәс жь мә әндәмед һәв ьн.</verse>
			<verse number="6">Аԝа анәгори ԝе кʼәрәма мәрʼа һатийә дайине, пʼешкʼешед хԝәйә щурʼә-щурʼә бьдьнә хәбате. Һәгәр пʼешкʼеша пʼехәмбәртийе йә, бьра ԝәкә ԝе чапа баԝәрийе бьдьнә хәбате,</verse>
			<verse number="7">һәгәр хьзмәткʼари йә, бьра нава хьзмәткʼарийеда бьн, һәгәр һинкьрьн ә, бьра пәй һинкьрьне бьн,</verse>
			<verse number="8">йе дьл дьдә мерьв, бьра ль пәй ԝе йәке бә, әԝе пʼарәвәдькә, бьра бь мәрʼдани бькә, әԝе сәрԝер ә, бьра хирәт бә, әԝе ԛәнщийе дькә, бьра бь әшԛ у ша бькә.</verse>
			<verse number="9">Һʼьзкьрьна ԝә һʼьләкʼари нибә, жь хьрабийе зьвер бьн, хԝә ль ԛәнщийе бьгьрьн.</verse>
			<verse number="10">Һʼьзкьрьнеда чаԝа хушк-бьра сәр һәв шәԝат бьн, ԛәдьркьрьнеда жь һәвдӧ дәрбазтьр бьн,</verse>
			<verse number="11">хирәтеда хԝәрʼанәдити нибьн, рʼӧһʼе хԝәда алав дьн, хьзмәткʼарийа Хӧдан бькьн,</verse>
			<verse number="12">бь гӧмане ша бьн, тәнгасийада сәбьр кьн, һәр гав дӧа бькьн,</verse>
			<verse number="13">дәсте хԝә дьрежи щьмәʼта Хԝәдейә дәсттәнг кьн, пәй меванһʼьзийе бьн.</verse>
			<verse number="14">Йе ԝә дьзериньн һун дӧа ԝан бькьн, бәле дӧа бькьн у ньфьрʼа ль ԝан нәкьн.</verse>
			<verse number="15">Тʼәви йед ша дьбьн ша бьн у тʼәви йед дьгьрин бьгьрин.</verse>
			<verse number="16">Фькьра ԝә һәр кәси һьндава һәвда йәк бә, кʼӧбар-бабах нибьн, ле тʼәви пʼәришана ньмьз бьн, хԝә дәԝса зана данәйньн.</verse>
			<verse number="17">Жь бәр хьрабийева хьрабийе ль тʼӧ кәси нәкьн. Чь ль бәр чʼәʼве һʼәму мәрьва ԛәнщ ә, ԝе бькьн.</verse>
			<verse number="18">Чьԛас жь дәст ԝә те, тʼәви һʼәму мәрьва әʼдьлайийеда бьн.</verse>
			<verse number="19">Һʼәйфе һьлнәдьн, дәлално, ле щи бьдьнә һерса Хԝәде, чьмки ньвисар ә: «Һʼәйфһьлдан дәсте Мьн ә, Әзе һʼәйфе һьлиньм, Хӧдан дьбежә».</verse>
			<verse number="20">Ле бәле әв жи һәйә: «Һәгәр дьжмьне тә бьрʼчи йә, нен бьде у һәгәр тʼи йә, аве бьде, чьмки тӧ бь ве йәке пьриске егьр сәр сәре ԝи тʼоп дьки».</verse>
			<verse number="21">Нәһелә хьраби сәр тә кʼәвә, ле бь ԛәнщийе тӧ сәр хьрабийе кʼәвә.</verse>
		</chapter>
		<chapter number="13">
			<verse number="1">Һәр мәрьвәк бьра гӧрʼа ԝан һʼӧкӧмәтийада бә, кӧ сәр ԝирʼа нә, чьмки тʼӧ һʼӧкӧмәти бейи дәстура Хԝәде тʼӧнә у әԝе кӧ һәнә жи, жь Хԝәдеда нә.</verse>
			<verse number="2">Аԝа кʼи кӧ бәр һʼӧкӧмәтийе рʼадьбә, әԝ бәр әʼмьре Хԝәде рʼадьбә у әԝе кӧ рʼадьбьн, диԝана Хԝәде сәр хԝәда тиньн.</verse>
			<verse number="3">Чьмки сәрдар йед ԛәнщийе дькьн натьрсиньн, ле йед хьрабийе. Тӧ дьхԝази жь һʼӧкӧмәте нәтьрси? Хԝә ль ԛәнщийе бьгьрә, те бьби ширьне ԝе.</verse>
			<verse number="4">Чьмки әԝ хьзмәткʼаре Хԝәде йә бона ԛәнщийед тә. Ле һәгәр хԝә ль хьрабийе бьгьри, же бьтьрсә, чьмки ԝи бадиһәԝа шур гьренәдайә. Әԝ хьзмәткʼаре Хԝәде йә, кӧ һерса Ԝи сәр ԝанда бьрʼежә, кʼижанед кӧ хьрабийе дькьн.</verse>
			<verse number="5">Ләма әм гәрәке гӧра һʼӧкӧмәтада бьн, нә тʼәне ԝәки әм ль бәр һерсе нәкʼәвьн, ле бәле ԝәки исафа мә жи дьле мә рʼьһʼәт бьһелә.</verse>
			<verse number="6">Бона ве йәке жи һун хәрщ жи дьдьн, чьмки әԝ хӧламед Хԝәде нә, борщдаред хәрщстандьне нә.</verse>
			<verse number="7">Аԝа кʼерʼа чь дькʼәвә, ль ԝан вәгәрʼиньн, кʼерʼа хәрщ дькʼәвә, хәрщ бьдьне, кʼерʼа сәләф дькʼәвьн, сәләфа бьдьне, жь кʼе гәрәке бьтьрсьн, бьтьрсьн, кʼерʼа ԛәдьр дькʼәвә, ԛәдьре ԝи бьгьрьн.</verse>
			<verse number="8">Тʼӧ тьштида дәйндаре тʼӧ кәси нәминьн, пештьри ль һәв һʼьзкьрьне, чьмки кʼи кӧ һәвале хԝә һʼьз дькә, тʼәмамийа Ԛануне дьԛәдинә.</verse>
			<verse number="9">Әв тʼәмийед кӧ һәнә: «Зьнийе нәкә, нәкӧжә, нәдьзә, дьлһавьжийе нәкә» у һәр чь тʼәмийед кӧ һәнә, дькʼәвьнә нава ве готьне: «Һәвале хԝә ԝәкә хԝә һʼьз бькә».</verse>
			<verse number="10">Һʼьзкьрьн хьрабийе ль һәвале хԝә накә. Аԝа һʼьзкьрьн сәре Ԛануне дьгьрә.</verse>
			<verse number="11">Ве йәке бькьн, чьмки һун заньн әв чь зәман ә. Ньһа иди ԝәхт ә һун жь хәԝе һʼьшйар бьн, чьмки ньһа хьлазбун һе незики мә йә, нә кӧ һьнге гава мә баԝәр кьр.</verse>
			<verse number="12">Шәв гәләк чуйә, сьбәһ незик буйә, аԝа кьред тәʼристанийе әм жь хԝә дур хьн у чʼәкед рʼонайийе сәр хԝәва кьн.</verse>
			<verse number="13">Ӧса бьжин чаԝа рʼонайа рʼоже, бе кучʼьксантийе, сәрхԝәшийе, бенамусийе, һʼәрамийе, шәрʼудийе у һʼәвсудийе.</verse>
			<verse number="14">Ле Хӧдан Иса Мәсиһ ль хԝә бькьн мәртʼал у гӧһ нәдьнә ԝан хԝәстьнед бьнйатʼа хԝәйә мәрьвайи.</verse>
		</chapter>
		<chapter number="14">
			<verse number="1">Әԝе кӧ баԝәрийеда сьст ә, ԛәбул кьн, ле нә кӧ бона бир-баԝәрийа ԝи жерʼа бькʼәвьнә дәʼԝе.</verse>
			<verse number="2">Йәк баԝәр дькә, кӧ һәр тьшти дькарә бьхԝә, ле йе сьст ә, тʼәне пʼьнщарʼе дьхԝә.</verse>
			<verse number="3">Әԝе кӧ дьхԝә, бьра йе нахԝә беһӧрмәт нәкә у әԝе кӧ нахԝә, бьра лома йе дьхԝә нәкә, чьмки Хԝәде әԝ ԛәбул кьрийә.</verse>
			<verse number="4">Тӧ кʼи йи кӧ лома хӧламе хәлԛе дьки? Һәгәр сәкьни бә йан кʼәти бә, әԝ ише Хԝәйе ԝи йә. Ле ԝе бьсәкьнә, чьмки Хӧдан дькарә ԝи бьдә сәкьнандьне.</verse>
			<verse number="5">Йәк рʼожәке сәр рʼоже дьнрʼа дьгьрә, йәк жи һʼәму рʼожа ԝәкә һәв дьгьрә. Бьра һәр кәс фәʼмина хԝәда баԝәр бә.</verse>
			<verse number="6">Кʼе рʼожәке хԝәрʼа әʼзиз һʼәсаб дькә, бона Хӧдан әʼзиз һʼәсаб дькә, ӧса жи әԝе дьхԝә бона Хӧдан дьхԝә, чьмки шькьрийе дьдә Хԝәде. У йе нахԝә жи бона Хӧдан нахԝә у шькьрийе дьдә Хԝәде.</verse>
			<verse number="7">Жь мә тӧ кәс бона хԝә нажи у тʼӧ кәс жи бона хԝә намьрә.</verse>
			<verse number="8">Һәгәр әм дьжин, бона Хӧдан дьжин у һәгәр әм дьмьрьн бона Хӧдан дьмьрьн. Аԝа һәгәр әм бьжин йан бьмьрьн, пʼара Хӧдан ьн.</verse>
			<verse number="9">Бона ве йәке жи Мәсиһ мьр у сах бу, ԝәки һьн һʼӧкӧми сәр мьрийа бькә, һьн жи сәр зендийа.</verse>
			<verse number="10">Иди тӧ чьма лома бьре хԝә дьки? Йан тӧ чьма бьре хԝә беһӧрмәт дьки? Әм һʼәмуйе жи ль бәр диԝана Хԝәде бьсәкьньн.</verse>
			<verse number="11">Чьмки ньвисар ә: «Әз сахийа Хԝә кьм, Хӧдан дьбежә, кӧ һәр чок ԝе ль бәр Мьн бьтәԝә у һәр кәсе бежә: ‹Тӧ йи Хԝәде›».</verse>
			<verse number="12">Аԝа жь мә һәр кәсе бона хԝә щабе ль бәр Хԝәде бьдә.</verse>
			<verse number="13">Дә иди әм лома һәвдӧ нәкьн, ле һун хԝәрʼа бьдьнә бәр һʼәсаба, чаԝа бькьн кӧ ньг нәдьнә ль бәр бьра, кӧ нәлькʼӧмьн йан пʼьшк нәбьн.</verse>
			<verse number="14">Әз ве йәке заньм у Хӧдан Исада гӧман ьм, кӧ тьштәки жь хԝә һʼәрам тʼӧнә, ле бона ԝи һʼәрам ә, йе кӧ һʼәрам һʼәсаб дькә.</verse>
			<verse number="15">Һәгәр бь хԝарьна хԝә тӧ дьле бьре хԝә жь хԝә дьһели, иди жийина тә нә бь һʼьзкьрьне йә. Бь хԝарьна хԝә ԝи ӧнда нәкә, бона кʼижани Мәсиһ мьр.</verse>
			<verse number="16">Бьра әԝ тьштед кӧ тӧ бона хԝә ԛәнщ дьбини, нәбә мәʼни кӧ хьраби бе готьне.</verse>
			<verse number="17">Чьмки Пʼадшатийа Хԝәде хԝарьн у вәхԝарьнеда нинә, ле һәԛи, әʼдьлайи у шабунеда йә, кӧ дайина Рʼӧһʼе Пироз ьн.</verse>
			<verse number="18">Кʼе бь ван хӧламтийе Мәсиһрʼа дькә, әԝ ль Хԝәде хԝәш те у дьбә ширьне мәрьва.</verse>
			<verse number="19">Аԝа әм һьндава һәвда сәр нета әʼдьлайийе у баԝәри авакьрьне бьн.</verse>
			<verse number="20">Рʼуйе хԝарьнеда шьхӧле Хԝәде хьраб нәкьн. Һәр тьшт һʼәлал ә, тʼәне бона ԝи мәрьви нә рʼаст ә, йе кӧ бь хԝарьна хԝә дьбә байисе кʼәтьна хәлԛе.</verse>
			<verse number="21">Ԛәнщ ә нә гошт бьхԝи, нә шәраве вәхԝи у нә жи тьштәки ӧса бьки, кӧ бьре тә бькʼәвә.</verse>
			<verse number="22">Тӧ чаԝа баԝәр дьки, бьра нава тә у Хԝәдеда бьминә. Хԝәзи ль ԝи, йе кӧ бь ван тьштед кӧ фәʼм дькә кӧ рʼаст ьн, хԝә гӧнәкʼар накә.</verse>
			<verse number="23">Ле һәгәр йәк дьхԝә дӧдьлийе дькә, диԝане сәр хԝәда тинә, чьмки бь баԝәрийе нахԝә. У һәр тьште кӧ нә бь баԝәрийе йә, гӧнә йә.</verse>
		</chapter>
		<chapter number="15">
			<verse number="1">Әм кӧ баԝәрийеда ԛәԝат ьн, гәрәке бькʼәвьнә бьн баре сьста, нә кӧ әм ль хԝә хԝәш бен.</verse>
			<verse number="2">Бьра жь мә һәр кәс алийе ԛәнщийеда ль һәвале хԝә хԝәш бе, кӧ баԝәрийеда бьшьдә.</verse>
			<verse number="3">Чьмки Мәсиһ жи нә кӧ ль Хԝә хԝәш һат, ле чаԝа ньвисар ә: «Әԝ ԛаред кӧ ль Тә дькьн, ль Мьн дькьн».</verse>
			<verse number="4">Ле чь кӧ пешда кʼьтебада һатә ньвисаре, бона һинбуна мә һатә ньвисаре, ԝәки әм бь сәбьре у ԝан готьнед ньвисарада кӧ бине дьдьнә бәр мә, хԝәйигӧман бьн.</verse>
			<verse number="5">Дә бьра Хԝәдейе сәбьре у бина ль бәр һәр кәси бьдә ԝә, кӧ һун һьндава һәвда сәр нетәке бьн, ԝәкә нәхш-тʼәрзе Мәсиһ Иса,</verse>
			<verse number="6">кӧ һун һʼәму бь дьл у зарәки шькьрийе бьдьнә Хԝәдейе Баве Хӧдане мә Иса Мәсиһ.</verse>
			<verse number="7">Бона ве йәке бона шькьрийа Хԝәде һәвдӧ ԛәбул кьн, чаԝа Мәсиһ әм ԛәбул кьрьн.</verse>
			<verse number="8">Чьмки әз ԝәрʼа дьбежьм, кӧ Мәсиһ бу хьзмәткʼаре щьһуйа, бона амьнийа Хԝәде әʼйан кә, ԝәки әԝ созе кал-баварʼа һатийә дайине, мак кә</verse>
			<verse number="9">у нәщьһу бона рʼәʼма Ԝи шькьрийе бьдьнә Хԝәде. Чаԝа ньвисар ә: «Бона ве йәке Әзе нав нәщьһуйада пәсьне Тә бьдьм у әшԛи наве Тә бьстьрем».</verse>
			<verse number="10">У диса дьбежә: «Гәли нәщьһуйа, ша бьн тʼәви мьләте Ԝи!»</verse>
			<verse number="11">У диса дьбежә: «Шькьрийе бьдьнә Хӧдан гәли нәщьһуйа у пәсьне Ԝи бьдьн, һʼәму щьмәʼтно».</verse>
			<verse number="12">Ишайа жи дьбежә: «Тамарәкә Йеша ԝе дәре, бьбә мире нәщьһуйа у нәщьһу ԝе гӧмана хԝә бьдьнә сәр Ԝи».</verse>
			<verse number="13">Бьра Хԝәдейе гӧмане дьле ԝә бь шабуне у әʼдьлайийева бькʼьмкʼьминә, бона ԝе баԝәрийа ԝә, ԝәки гӧмана ԝә бь ԛәԝата Рʼӧһʼе Пироз зедә бә.</verse>
			<verse number="14">Әз хԝәха ԝәда гӧман ьм хушк-бьрайед мьн, кӧ һун ԛәнщийада манә у занәбунева жи дагьрти нә, дькарьн һәвдӧ ширәт кьн.</verse>
			<verse number="15">Ле аликива мьн тӧрӧш кьр ԝәрʼа ньвиси, кӧ ԝан тьшта бькьмә бира ԝә, бона ԝе кʼәрәма кӧ жь Хԝәдеда мьнрʼа һатийә дайине,</verse>
			<verse number="16">ԝәки әз нава нәщьһуйада бьбьмә бәрдәстийе Мәсиһ Иса. Әз нава Мьзгинидайина Хԝәдеда мина кʼаһинәки хьзмәткʼарийе дькьм, кӧ һʼәдибуна нәщьһуйа ԛәбул бә, бь Рʼӧһʼе Пироз бӧһӧрти-жьбарә бә.</verse>
			<verse number="17">Аԝа әз дькарьм бь сайа Мәсиһ Иса пе хьзмәткʼарийа хԝәйә бона Хԝәде бьфьрʼьм.</verse>
			<verse number="18">Әз тӧрӧш накьм бона тьштәки ӧса хәбәр дьм, пештьри ԝан тьштед кӧ Мәсиһ бь дәсте мьн кьрьнә, бона гӧһдарийа нәщьһуйа, һәгәр бь хәбәра бә йан кьра бә,</verse>
			<verse number="19">бь ԛәԝата нишана у кʼәрәмәта, бь ԛәԝата Рʼӧһʼе Хԝәде. У бь ви аԝайи әз жь Оршәлиме гьрти һʼәта Илиркуме гәрʼийам, Мьзгинийа Мәсиһва тʼьжи кьр.</verse>
			<verse number="20">Мьн дьщәʼданд кӧ ԝан дәра Мьзгинийе даннасин кьм, кʼидәред бона наве Мәсиһ нәһатьбу бьһистьне, ԝәки нәбә кӧ әз сәр һʼиме һьнәкед дьн чекьм.</verse>
			<verse number="21">Ле бәле чаԝа ньвисар ә: «Кʼижанарʼа бона Ԝи нәһатийә готьне, ԝе бьбиньн у кʼижана бона Ԝи нә бьһистийә, ԝе бьзаньбьн».</verse>
			<verse number="22">Ләма гәләк щара рʼе нәдькʼәтә мьн сәр ԝәда бьһатама.</verse>
			<verse number="23">Ле ньһа иди ван алийа щийе ӧса тʼӧнә пʼегәһ ле нәкʼәтьбә у әв чәнд сал ә әз дькьм бемә щәм ԝә,</verse>
			<verse number="24">гава һәрʼьмә Спанйайе. Аԝа гӧмана мьн һәйә, кӧ әзе сәр рʼийа хԝә сәрики ль ԝә хьм у жь ԝьр һун мьн вәрʼекьн әз һәрʼьмә Спанйайе, гава бина мьн һьнәки пе ԝә дәре.</verse>
			<verse number="25">Ле ньһа әз дьчьмә Оршәлиме, кӧ бь кʼомәкдайине хьзмәткʼарийа щьмәʼта Хԝәде бькьм.</verse>
			<verse number="26">Чьмки хушк-бьрайед Мәкәдонйайе у Ахайайе бь һәврʼа ԛайл бун, кӧ аликʼарике бьдьнә щьмәʼта Хԝәдейә бәләнгаз, йед кӧ Оршәлимеда дьминьн.</verse>
			<verse number="27">Әԝ ԛайл бун у дәйндаре ԝан ьн жи. Чьмки нәщьһуйа алийе рʼӧһʼанида кʼомәк жь щьһуйа стандьн, гәрәке әԝ жи алийе һәбука дьнеда кʼомәке бьдьнә ԝан.</verse>
			<verse number="28">Аԝа пәй ве кьрьнерʼа, гава кʼомәка тʼопкьри бьгьһиньмә щи, әзе бем щәм ԝә, жь ԝьр дәрбази Спанйайе бьм.</verse>
			<verse number="29">Әз заньм гава бемә щәм ԝә, әзе бь дәԝләмәндтийа дӧа-дьрозгед Мәсиһ бем.</verse>
			<verse number="30">Әз һиви жь ԝә дькьм хушк-бьрано, бь сайа Хӧдане мә Иса Мәсиһ у ԝе һʼьзкьрьна жь Рʼӧһʼ, ԝәки һун бь дӧайед хԝәйә ль бәр Хԝәде тʼәви шәрʼкʼарийа мьн бьн.</verse>
			<verse number="31">Дӧа бькьн, ԝәки әз жь дәсте ԝан хьлаз бьм, йед кӧ Щьһустанеда нәбаԝәр ьн у ԝәки хьзмәткʼарийа мьнә бона кʼомәкдайине Оршәлимеда ль щьмәʼта Хԝәде хԝәш бе.</verse>
			<verse number="32">У бь ви аԝайи әзе бь әʼмьре Хԝәде, бь дьләки ша бемә щәм ԝә у һьнәки тʼәви ԝә һеса бьм.</verse>
			<verse number="33">Дә бьра Хԝәдейе әʼдьлайийе тʼәви ԝә һʼәмуйа бә. Амин.</verse>
		</chapter>
		<chapter number="16">
			<verse number="1">Әз тʼәмийа хушка Фойбе дьдьмә ԝә, йа кӧ бәрдәстийа щьвина Кәнхерйайе дькә.</verse>
			<verse number="2">Һун ԝе бь наве Хӧдан ԛәбул кьн, чаԝа ль щьмәʼта Хԝәде дькʼәвә у гава дьбә һʼәԝще тьштәки, дәсте хԝә дьрежи ԝе кьн, чьмки әԝе жи хԝәйити гәләка кьрийә у ӧса жи мьн.</verse>
			<verse number="3">Сьлаве бьдьнә Прьскилайе у Акила, һәвал-хәбатед мьнә шьхӧле Мәсиһ Исада.</verse>
			<verse number="4">Ԝана бона мьн дәст жь әʼмьре хԝә кʼьшанд, нә кӧ тʼәне әз жь ԝан рʼази мә, ле тʼәмамийа щьвинед жь нәщьһуйа жи.</verse>
			<verse number="5">У ль щьвина мала ԝанда жи сьлав кьн. Апенәтойе дәлале мьн жи сьлав кьн, кӧ Асйайеда баԝәрмәнде Мәсиһи пешьн ә.</verse>
			<verse number="6">Сьлаве бьдьнә Мәрйәме, кӧ бона ԝә гәләк худан рʼетийә.</verse>
			<verse number="7">Сьлаве бьдьнә Әндронико у Йунйасе пьсмам у һәвалед мьнә кәледа. Әԝ нава шандийада әʼйан ьн у бәри мьн баԝәрийа хԝә Мәсиһ анинә.</verse>
			<verse number="8">Сьлаве бьдьнә Әмплийато, дәлале мьни жь Хӧдан.</verse>
			<verse number="9">Сьлаве бьдьнә Урбано һәвал-хәбате мәйи шьхӧле Мәсиһда у Стахойе дәлале мьн.</verse>
			<verse number="10">Сьлаве бьдьнә Апелис, кӧ бона Мәсиһ йәки кʼәти-рʼабуйи йә. Сьлаве бьдьнә мала Аристополо.</verse>
			<verse number="11">Сьлаве бьдьнә Һеродийоне пьсмаме мьн. Сьлаве бьдьнә ԝан, йед кӧ жь мала Нәркисо нә, нав баԝәрийа Хӧданда нә.</verse>
			<verse number="12">Сьлаве бьдьнә Тьрифенайе у Тьрифосайе, кʼижан бона наве Хӧдан дьхәбьтьн. Сьлаве бьдьнә Пәрсисейа дәлал, кӧ гәләки худан рʼетийә бона Хӧдан.</verse>
			<verse number="13">Сьлаве бьдьнә Рʼуфойе бьжартийе Хӧдан у дийа ԝи у ӧса жи чаԝа дийа мьн.</verse>
			<verse number="14">Сьлаве бьдьнә Асинкрито, Флегон, Һәрмес, Патробас, Һәрмас у хушк-бьрайед майинә тʼәви ԝан.</verse>
			<verse number="15">Сьлаве бьдьнә Филолого у Йулийа, Неройис у хушка ԝи, ӧса жи Олимпас у тʼәмамийа щьмәʼта Хԝәдейә тʼәви ԝан.</verse>
			<verse number="16">Сьлаве бьдьнә һәв бь рʼамусана шире һʼәлал. Һʼәму щьвинед Мәсиһ ль ԝә сьлав дькьн.</verse>
			<verse number="17">Ньһа әз һиви жь ԝә дькьм хушк-бьрано, кӧ һун һʼәвза хԝә жь ԝан бькьн, йед кӧ жь ԝе һинбуне дәр, йа кӧ һун һин бунә, щӧдәбуне пешда тиньн у хәлԛе пʼьшк дькьн. Жь ԝан дур бьн.</verse>
			<verse number="18">Чьмки йед ӧса хӧламтийе ль Хӧдане мә, Мәсиһ накьн, ле зьке хԝә дьчʼериньн. Бь заре хԝәш у һʼьләкʼарийе, йед сахьке дьле хԝә дьхапиньн.</verse>
			<verse number="19">Гӧһдарийа ԝә нав һʼәмуйада бь нав у дәнг ә у әз бона ԝә ша мә, ле дьхԝазьм кӧ һун сәрԝахт бьн һьндава ԛәнщийеда у дьлсах бьн һьндава хьрабийеда.</verse>
			<verse number="20">У Хԝәдейе әʼдьлайийе зутьрәке ԝе сәре мирещьн бьне ньгед ԝәда бьпʼәлехә. Кʼәрәма Хӧдане мә Иса Мәсиһ тʼәви ԝә бә.</verse>
			<verse number="21">Тимотʼейойе һәвал-хәбате мьн ль ԝә сьлав дькә, ӧса жи Лукйо, Йасон у Соспатройе пьсмамед мьн.</verse>
			<verse number="22">Әз Тәртийо жи бь наве Хӧдан ль ԝә сьлав дькьм, йе кӧ әв нәʼмә ньвиси.</verse>
			<verse number="23">Гайос ль ԝә сьлав дькә, ԛонахе мьн у йе тʼәмамийа щьвине. Ерастойе сәр хьзна бажер ль ԝә сьлав дькә у ӧса жи бьрайе Кьԝарто.</verse>
			<verse number="24">Кʼәрәма Хӧдане мә Иса Мәсиһ тʼәви ԝә һʼәмуйа бә. Амин.</verse>
			<verse number="25">Ньһа шькьр жь Ԝирʼа, Йе кӧ дькарә ԝә баԝәрийеда бьшьдинә, ԝәкә ԝе Мьзгинийа кӧ әз бона Иса Мәсиһ даннасин дькьм, ԝәкә ашкәрәбуна ԝе сӧрʼа кӧ һе дәԝред бәрейә бьһӧрида вәшарти мабу,</verse>
			<verse number="26">ле ньһа бь ньвисаред пʼехәмбәра әʼйан бу у бь әʼмьре Хԝәдейе һʼәта-һʼәтайе һатә наскьрьне, ԝәки һʼәму мьләт баԝәр бькьн у гӧһдар бьн.</verse>
			<verse number="27">Шькьр жь Хԝәдейе тʼәнейи сәрԝахтрʼа, бь сайа Иса Мәсиһ, һʼәта-һʼәтайе. Амин.</verse>
		</chapter>
	</book>
	<book number="46">
		<chapter number="1">
			<verse number="1">Жь Паԝлосе кӧ бь әʼмьре Хԝәде шандитийа Мәсиһ Исарʼа газикьри, тʼәви Состенисе бьра,</verse>
			<verse number="2">щьвина Хԝәдейә Корьнтʼерʼа, бӧһӧрти-жьбарәбуйийед йәктийа Мәсиһ Исада, йед пирозбунерʼа газикьри, тʼәви ԝан һʼәмуйед кӧ һәр дәра гази наве Хӧдане мә Иса Мәсиһ дькьн, Әԝ Хӧдане ԝан у мә йә:</verse>
			<verse number="3">Дә бьра кʼәрәм у әʼдьлайийа Хԝәдейе Баве мә у Хӧдан Иса Мәсиһ ль ԝә бә.</verse>
			<verse number="4">Әз һәр гав бона ԝә шькьрийе дьдьмә Хԝәдейе хԝә, бона ԝе кʼәрәма Ԝи, йа кӧ бь сайа Мәсиһ Иса ԝәрʼа һатийә дайине.</verse>
			<verse number="5">Бәле һун бь йәктийа Ԝи һәр тьштида дәԝләти бун, һәр хәбәрдане у һәр занәбунеда.</verse>
			<verse number="6">Һинкьрьна дәрһәԛа Мәсиһда нава ԝәда һʼиме хԝә ӧса гьртийә,</verse>
			<verse number="7">кӧ һун кемасийа тʼӧ пʼешкʼеше накʼьшиньн, гава һивийа хӧйабуна Хӧдане мә Иса Мәсиһ ьн.</verse>
			<verse number="8">Әԝе ԝә һʼәта хьлазийе һʼимгьрти хԝәй кә, кӧ һун Рʼожа һатьна Хӧдане мә Иса Мәсиһ беләкʼә бьн.</verse>
			<verse number="9">Амьн ә әԝ Хԝәдейе кӧ гази ԝә кьр, ԝәки һун тʼәви Кӧрʼе Ԝи Иса Мәсиһе Хӧдане мә бьн.</verse>
			<verse number="10">Дә әз иди һиви жь ԝә дькьм хушк-бьрано, бь наве Хӧдане мә Иса Мәсиһ, бьра готьна ԝә һʼәмуйа йәк бә у дӧтирәти нава ԝәда тʼӧнәбьн, ле һʼәму жи бь һәврʼа бьн у сәр нет-мәрәмәки бьн.</verse>
			<verse number="11">Чьмки мьн сальхе ԝә жь мала Хьлойе һьлда хушк-бьрано, кӧ нава ԝәда дәʼԝ-доз һәнә.</verse>
			<verse number="12">Аԝа готи дьхԝазьм бежьм, ԝәки нава ԝәда йәк дьбежә: «Әз Паԝлоси мә», йәк дьбежә: «Әз Аполойи мә», йәк жи дьбежә: «Әз Пәтруси мә» у йәки дьн жи дьбежә: «Әз Мәсиһи мә».</verse>
			<verse number="13">Чьма Мәсиһ пʼарәвәбуйи йә? Чьма Паԝлос бона ԝә хач буйә? Йан бь наве Паԝлос һун пе аве һатьнә ньхӧмандьне?</verse>
			<verse number="14">Әз жь Хԝәде рʼази мә, кӧ мьн жь ԝә тʼӧ кәс нәньхӧманд, пештьри Кьриспо у Гайос.</verse>
			<verse number="15">Ньһа тʼӧ кәс нькарә бежә, кӧ һун бь наве мьн һатьнә ньхӧмандьне.</verse>
			<verse number="16">(Рʼаст ә мьн мала Стәйфан жи ньхӧманд. Ле ԝәки майин найе бира мьн, кӧ мьн йәки дьн ньхӧмандьбә.)</verse>
			<verse number="17">Чьмки Мәсиһ әз ньхӧмандьнерʼа нәшандьм, ле Мьзгинидайинерʼа у әз ве йәке надьмә зора хәбәрдана зьмен, кӧ нәбә ԛәԝата хаче Мәсиһ бәр тьштәки нәйе һʼәсабе.</verse>
			<verse number="18">Рʼаст ә һинкьрьна дәрһәԛа хачда ӧндабуйийарʼа беһʼьши йә, ле мә хьлазбуйийарʼа, ԛәԝата Хԝәде йә.</verse>
			<verse number="19">Чаԝа ньвисар ә: «Әзе сәрԝахтийа сәрԝахта ӧнда кьм у билантийа билана бәтал кьм».</verse>
			<verse number="20">Кʼанен сәрԝахт? Кʼанен занә? Кʼанен аԛьлмәндед ве дьнйайе? Нә сәрԝахтийа ве дьнйайе Хԝәде кьрә беһʼьши?</verse>
			<verse number="21">Чьмки сәрԝахтийа Хԝәде нәһьшт кӧ дьнйа бь сәрԝахтийа хԝә Ԝи нас кә, ле ль Хԝәде хԝәш һат, бь ԝе һинкьрьна «беһʼьши» йед кӧ баԝәр дькьн хьлаз кә.</verse>
			<verse number="22">Щьһу кʼәрәмәта дьхԝазьн у йунан жи сәрԝахтийе дьгәрʼьн.</verse>
			<verse number="23">Ле әм, Мәсиһе хачбуйи даннасин дькьн, щьһуйарʼа пʼьшкбун ә, нәщьһуйарʼа жи беһʼьши,</verse>
			<verse number="24">ле бона йед кӧ Хԝәде гази ԝан дькә, һәгәр щьһу бьн, һәгәр нәщьһу, әԝ хәбәр Мәсиһ ә, ԛәԝата Хԝәде у сәрԝахтийа Хԝәде.</verse>
			<verse number="25">Чьмки әԝ кьред Хԝәдейә кӧ бәр чʼәʼве мәрьва беһʼьши хӧйа дьбьн, әԝ жь сәрԝахтийа мәрьвайе сәрԝахттьр ьн у бәр чʼәʼве мәрьва чьԛас сьстийа Хԝәде хӧйа дьбә, әԝ жь ԛәԝата мәрьвайе ԛәԝаттьр ә.</verse>
			<verse number="26">Дина хԝә бьдьне хушк-бьрано, һун кʼи бунә кӧ Хԝәдеда һатьнә газикьрьне: Алийе дьнеда жь ԝә гәләк нә сәрԝахт бунә, жь ԝә гәләк дьнеда нә зор бунә у нә жи жь ԝә гәләк малед рʼәнгинда бунә.</verse>
			<verse number="27">Ле Хԝәде беһʼьшед дьне бьжартьн, ԝәки сәрԝахта бьдә шәрме у сьстед дьне бьжартьн, ԝәки йед ԛәԝат бьдә шәрме</verse>
			<verse number="28">у Хԝәде йед дьнебехәбәрә берʼумәт у йед нә тʼӧ тьшт бьжартьн, кӧ һәйинед бәрбьчʼәʼв рʼәт кә һәрʼә,</verse>
			<verse number="29">ԝәки тʼӧ ԛул-бәндә ль бәр Хԝәде пе хԝә нәфьрʼә.</verse>
			<verse number="30">Әԝи һун тʼәви Мәсиһ Иса кьрьн у Мәсиһ бона мә кьрә сәрԝахти. Әм бь Ԝи рʼаст тенә һʼәсабе, пироз у аза дьбьн.</verse>
			<verse number="31">Аԝа чаԝа ньвисар ә: «Йе кӧ дьфьрʼә, бьра бь Хӧдан бьфьрʼә».</verse>
		</chapter>
		<chapter number="2">
			<verse number="1">Әз жи гава һатьмә щәм ԝә хушк-бьрано, әз бь хәбәр йан сәрԝахтийа кʼәмалә гьран нәһатьм сӧрʼа Хԝәде ԝәва әʼйан кьм.</verse>
			<verse number="2">Чьмки гава әз нава ԝәда бум, мьн нета хԝәда данәни кӧ тьштәки дьн һин кьм, пештьри Иса Мәсиһ у Әԝ жи Йе хачбуйи.</verse>
			<verse number="3">Әз хԝәха һʼаләки сьстда, бь хоф у тьрс нава ԝәда бум.</verse>
			<verse number="4">У готьн у һинкьрьна мьн, нә кӧ бь хәбәред сәрԝахтийа мәрьвайийә зархԝәшийе бу, ле бь избатийа ԛәԝата Рʼӧһʼе Пироз бу.</verse>
			<verse number="5">Әв йәк аһа бу, ԝәки баԝәрийа ԝә бь сәрԝахтийа мәрьвайе нибә, ле бь ԛәԝата Хԝәде бә.</verse>
			<verse number="6">Ле бәле дәрһәԛа сәрԝахтийеда әм йед рʼӧһʼанийә гьһиштирʼа хәбәр дьдьн, ле нә сәрԝахтийа ве дьне у нә жи йа сәрԝеред ве дьне, кӧ һʼӧкӧме ԝан бәтал дьбә.</verse>
			<verse number="7">Ле әм дәрһәԛа сәрԝахтийа Хԝәдейә сӧрʼә вәшартида хәбәр дьдьн, йа кӧ Хԝәде һе бәри әʼфьрандьна дьнйайе, бона рʼумәта мә ԛьрар кьр.</verse>
			<verse number="8">Жь сәрԝеред ве дьнйайе тʼӧ кәси әв сәрԝахтийа фәʼм нәкьр, чьмки һәгәр фәʼм бькьрана, ԝе Хӧдане рʼумәте хач нәкьрана.</verse>
			<verse number="9">Ле чаԝа ньвисар ә: «Әԝ тьштед кӧ чʼәʼва нәдитьнә у гӧһа нәбьһистьнә, дьле мерьврʼа дәрбаз нәбунә, Хԝәде бона ԝан һазьр кьрьнә, йед кӧ Ԝи һʼьз дькьн».</verse>
			<verse number="10">Ле бәле Хԝәде бь Рʼӧһʼе Хԝә әв йәк ль бәр мә вәкьр. Чьмки Рʼӧһʼ һәр тьшти әʼнәнә дькә, һʼәта нет-мәрәмед Хԝәдейә кʼур жи.</verse>
			<verse number="11">Кʼи һаш жь кел-мәʼнийед мерьв һәйә, пештьри ԝи рʼӧһʼе нава ԝида? Ӧса жи кәс һаш жь йа Хԝәде тʼӧнә, пештьри Рʼӧһʼе Хԝәде.</verse>
			<verse number="12">Мә нә кӧ рʼӧһʼе ве дьнйайе стандийә, ле әԝ Рʼӧһʼе жь Хԝәде, ԝәки әм ԝан тьштед жь Хԝәдеда мәрʼа дайи фәʼм бькьн.</verse>
			<verse number="13">Әм бона ван тьшта бь готьнед жь сәрԝахтийа мәрьвайе һинбуйи хәбәр надьн, ле бь готьнед һинкьрьна жь Рʼӧһʼе Хԝәде хәбәр дьдьн, тьштед рʼӧһʼани ԝанрʼа шьровәдькьн, йед кӧ хԝәйи-Рʼӧһʼе Хԝәде нә.</verse>
			<verse number="14">Ле мәрьве нәхԝәйи-Рʼӧһʼ ԝан тьштед Рʼӧһʼе Хԝәде ԛәбул накә, бь йа ԝи әв йәкана беһʼьши нә у нькарә жи фәʼм бькә, чьмки һʼале ԝан тьшта бь рʼӧһʼани тенә әʼнәнәкьрьне.</verse>
			<verse number="15">Ле йе хԝәйи-Рʼӧһʼе Хԝәде һәр тьшти әʼнәнә дькә, ле бәле хԝәха жь кәсәки найе әʼнәнәкьрьне.</verse>
			<verse number="16">Чаԝа ньвисар ә: «Кʼе нет-фькьра Хӧдан пе һʼәсийа, кӧ ширәтәке бьдә Ԝи?» Ле нет-фькьра Мәсиһ сәре мәда йә.</verse>
		</chapter>
		<chapter number="3">
			<verse number="1">Ле мьн хушк-бьрано, нькарьбу тʼәви ԝә хәбәр да чаԝа тʼәви йед хԝәйи-Рʼӧһʼе Хԝәде, ле чаԝа тʼәви бәндед ве дьне, чаԝа тʼәви хьшимед баԝәрийа Мәсиһда.</verse>
			<verse number="2">Мьн шир да ԝә, ле нә кӧ хԝарьна гьран, чьмки ԝә һе нькарьбу бьхԝара. У һун ньһа жи нькарьн бьхԝьн,</verse>
			<verse number="3">чьмки һун һәла һе мина бәндед ве дьне нә. Һʼәта кӧ нава ԝәда һʼәвсуди у һәврʼькʼи һәнә, гәло әв йәкана нә мәрьвайи нә? У һун мина бәндед ве дьне нажин?</verse>
			<verse number="4">Мәсәлә кӧ гава йәк дьбежә: «Әз Паԝлоси мә» у йе дьн: «Әз Аполойи мә», һун нә мина бәндед ве дьне нә?</verse>
			<verse number="5">Иди кʼи йә Аполо? Кʼи йә Паԝлос? Әԝ ԛӧльхкʼаред Хԝәде нә, бь кʼижана ԝә баԝәр кьр. Хӧдан чьԛас шьхӧл дайә ԝан һәр кәси, һаԛаси жи дькьн.</verse>
			<verse number="6">Мьн дачʼьканд, Аполо авда, ле Хԝәде гиһанд.</verse>
			<verse number="7">Аԝа нә йе дачʼьканд тьштәк ә, нә жи йе авда, ле йе гиһанд, кӧ Хԝәде йә.</verse>
			<verse number="8">Йе дачʼьканд у йе авда йәк ьн у һәр кәсе һәԛе хԝә бьстинә, ԝәкә хәбата хԝә.</verse>
			<verse number="9">Чьмки әм тʼәвайи бона Хԝәде дьхәбьтьн, һун жи зәвийа Хԝәде нә, авайийе Хԝәде нә.</verse>
			<verse number="10">Мьн жи ԝәкә ԝе кʼәрәма кӧ Хԝәде да мьн, мина чирәдәстәки сәрԝахт һʼим авит, ле йәки дьн сәр чедькә. Ле бәле тʼәне бьра һәр кәс һаш жь хԝә һәбә, чаԝа чедькә.</verse>
			<verse number="11">Чьмки һʼимәки дьн кәсәк нькарә бавежә, пештьри йе авити, кӧ Иса Мәсиһ ә.</verse>
			<verse number="12">Ль сәр ви һʼими йәк дькарә бь зерʼ, зив, кәвьред ԛимәт, дар, гиһе, йан кайе чекә,</verse>
			<verse number="13">ле бь чь тьшти жи чекә, шьхӧле һәр кәси ԝе әʼйан бә, чьмки әԝ Рʼож ԝе бьдә кʼьфше, әԝе бь егьр әʼйан бә у кьре һәр кәси чь һʼалида бә, агьре бьщерʼьбинә.</verse>
			<verse number="14">Һәгәр шьхӧле йәки сәр ви һʼиме чекьри бьминә, әԝе һәԛ бьстинә,</verse>
			<verse number="15">ле һәгәр шьхӧле йәки бьшәԝьтә, әԝе зийане бькʼьшинә, ле хԝәха ԝе хьлаз бә, чаԝа йәки нава егьррʼа дәрбазбуйи.</verse>
			<verse number="16">Чьма һун ньзаньн кӧ һун пʼарьстгәһа Хԝәде нә у Рʼӧһʼе Хԝәде нава ԝәда дьминә?</verse>
			<verse number="17">Һәгәр йәк пʼарьстгәһа Хԝәде ԝеран кә, Хԝәде жи ԝе ԝи ԝеран кә, чьмки пʼарьстгәһа Хԝәде пироз ә у һун ьн әԝ пʼарьстгәһ.</verse>
			<verse number="18">Бьра тʼӧ кәс хԝә нәхапинә. Һәгәр йәк жь ԝә ль гора ԛәйдед ве дьнйайе хԝә сәрԝахт дьбинә, бьра бьбә беһʼьш, ԝәки бьбә сәрԝахт.</verse>
			<verse number="19">Чьмки сәрԝахтийа ве дьнйайе ль бәр Хԝәде беһʼьши йә. Чаԝа ньвисар ә: «Әԝ сәрԝахта нава һʼьләкʼарийа ԝанда дьгьрә»</verse>
			<verse number="20">у диса: «Хӧдан занә кӧ шеԝьред сәрԝахта пʼучʼ ьн».</verse>
			<verse number="21">Дә бьра иди тʼӧ кәс пе мәрьва нәфьрʼә! Бәле һәр тьшт жи пʼара ԝә нә.</verse>
			<verse number="22">Паԝлос, Аполо, Пәтрус, дьнйа, жийин, мьрьн, тьштед кӧ ньһа һәнә, йан йед ԝе бен, һәр тьшт пʼара ԝә нә,</verse>
			<verse number="23">һун жи пʼара Мәсиһ ьн у Мәсиһ жи пʼара Хԝәде йә!</verse>
		</chapter>
		<chapter number="4">
			<verse number="1">Аԝа гәрәке мәрьв мә ӧса һʼәсаб кьн, чаԝа бәрдәстийед Мәсиһ у ԝәкʼилед сӧрʼед Хԝәде.</verse>
			<verse number="2">Жь ԝәкʼил жи дькʼәвә кӧ әԝ амьн бә.</verse>
			<verse number="3">Ле бона мьн әв йәк нә тʼӧ тьшт ә, кӧ фькьред ԝә йан йед диԝана мәрьвайе сәр мьн чь нә, әз хԝәха жи лома ль хԝә накьм.</verse>
			<verse number="4">Исафа мьн рʼьһʼәт ә, нә кӧ бь ве йәке әз хԝә софи дькьм, ле һʼакьме мьн Хӧдан ә.</verse>
			<verse number="5">Аԝа жь ԝәхт зутьр лома нәкьн, һʼәта һатьна Хӧдан. Әԝе тьштед тәʼрийеда вәшарти дәрхә рʼонайе у шеԝьред дьла бьдә әʼйанкьрьне. У һьнге һәр кәсе ԛимәте хԝә жь Хԝәде бьстинә.</verse>
			<verse number="6">Әв йәкана хушк-бьрано, мьн бона ԝә анинә сәр хԝә у Аполо, ԝәки һун ве йәке жь мә һин бьн: «Жь ньвисаре дәрнәйен». Һьнге жь ԝә тʼӧ кәс ԝе йәк пе йәки нәфьрʼә.</verse>
			<verse number="7">Кʼи тә жь хәлԛе фьрԛи дькә? Чи тә һәйә, кӧ тә пʼешкʼеш нәстандийә? Ле ԝәки тә стандийә, чьма пʼәйе хԝә дьди чаԝа тә нәстандьбә?</verse>
			<verse number="8">Һун иди тʼер бунә, иди һʼьрʼ бунә! Бейи мә иди бунә пʼадша! Ах хԝәзи һун бьбуна пʼадша, әме жи тʼәви ԝә бьбуна пʼадша!</verse>
			<verse number="9">Чьмки әз тʼәхмин дькьм, кӧ Хԝәде әм шанди авитьнә пашийа кʼочʼа, чаԝа жь мьрьнерʼа дайи. Әм дьнеда бунә итойин, һьн ль бәр мьлйакʼәта, һьн жи бәр мәрьва.</verse>
			<verse number="10">Әм беһʼьш ьн бона Мәсиһ, ле һун сәрԝахт ьн йәктийа Мәсиһда! Әмә сьст ьн, ле һунә ԛәԝат! Һунә хԝәйирʼумәт ьн, ле әмә берʼумәт!</verse>
			<verse number="11">Һʼәта ньһа жи әм бьрʼчи дьминьн, тʼи дьминьн, бе сьтʼар дьбьн, тенә кʼӧтане у дәро-дәр дьбьн.</verse>
			<verse number="12">Әм бь дәсте хԝә дьхәбьтьн, бь худана хԝә дьжин. Гава мә рʼәзил дькьн, әм дӧа ль ԝан дькьн, гава мә дьзериньн, әм сәбьр дькьн,</verse>
			<verse number="13">гава наве мәрʼа дьлизьн, әм ль бәр ԝан дадьхьн. Әм бунә гәмара ве дьнйайе, һʼәта ньһа жи һәр тьштида бунә хԝәли!</verse>
			<verse number="14">Әз ве йәке ԝәрʼа дьньвисьм, нә кӧ ԝә бьдьмә шәрме, ле ԝәки ԝә мина зарʼед хԝәйә дәлал ширәт кьм.</verse>
			<verse number="15">Һәгәр ԝе жийина ԝәйә тʼәви Мәсиһда бь һʼәзара тʼәрбәтдаред ԝә һәбьн, ле тʼәне бавәки ԝә һәйә, чьмки ԝе жийина ԝәйә тʼәви Мәсиһ Исада һун жь мьн бь Мьзгинидайине дьне кʼәтьн.</verse>
			<verse number="16">Аԝа һиви жь ԝә дькьм, чʼәʼв бьдьнә мьн.</verse>
			<verse number="17">Бона ве йәке мьн Тимотʼейо сәр ԝәда шанд, лаԝе хԝәйи дәлал у һьндава Хӧданда амьн. Әԝе ԝан рʼе-дьрбед мьнә Мәсиһ Исада гьрти бькә бира ԝә, кӧ әз чаԝа ль һәр дәра, һʼәму щьвина һин дькьм.</verse>
			<verse number="18">Һьнәк жь ԝә бабах бунә, ԝан тʼьре әзе нәйемә щәм ԝә.</verse>
			<verse number="19">Ле әзе зутьрәке сәр ԝәда бем, һәгәр Хӧдан һʼьз бькә у әзе нә кӧ ль готьнед бабаха бьньһерʼьм, ле һʼӧнӧред ԝан.</verse>
			<verse number="20">Чьмки Пʼадшатийа Хԝәде нә кӧ хәбәрданеда йә, ле һʼӧнӧрда йә.</verse>
			<verse number="21">Һун чаԝа дьхԝазьн? Әз бь кʼӧлме сәр ԝәда бем, йан бь һʼьзкьрьне у бәрбьһерийе?</verse>
		</chapter>
		<chapter number="5">
			<verse number="1">Дәнг һәйә кӧ нава ԝәда бенамуси жи һәйә у әԝ жи бенамусикә ӧса, ԝәки нава пʼутпʼарьстада жи тʼӧнә, кӧ йәк дәст давежә демарʼийа хԝә.</verse>
			<verse number="2">У һун жь кʼӧбарийе һʼьрʼ бунә! Нә гәрәке ԝә шин бькьра у йе хԝәйе ви кьри жь нава хԝә дәрхьста?</verse>
			<verse number="5">ԝи мәрьви бьдьнә дәсте мирещьн, кӧ ԛальбе ԝи ӧнда бә у рʼӧһʼе ԝи хьлаз бә Рʼожа Хӧданда.</verse>
			<verse number="6">Нә ԛәнщ ә кӧ һун фьрʼнаԛ дьбьн! Гәло һун ньзаньн кӧ һьнәк һәвиртьрʼшк тʼәмамийа шкәве һьлтинә?</verse>
			<verse number="7">Ви һәвиртьрʼшке кәвьн жь хԝә дур хьн, кӧ һун бьбьнә һәвире нуйи бе һәвиртьрʼшк, чаԝа һун ӧса нә жи. Чьмки Бәрхе мәйи Щәжьна Дәрбазбуне, аԝа готи Мәсиһ бона мә һатә сәржекьрьне.</verse>
			<verse number="8">Дә әм ве щәжьне дәрбаз кьн, нә кӧ бь һәвиртьрʼшке кәвьни нәһәԛийе у хьрабийе, ле бь нане бе һәвиртьрʼшк, бь нане һʼәлалийе у рʼастийе.</verse>
			<verse number="9">Мьн ԝәрʼа нәʼмеда ньвисибу, кӧ тʼәви ԛава нәбьн.</verse>
			<verse number="10">Нә кӧ готьна мьн дәрһәԛа ԛава, тьмакʼара, тʼаланкьр йан пʼутпʼарьстед ве дьнеда бу. Һәгәр ӧса буйа, гәрәке һун лап жь дьне дәркʼәтана.</verse>
			<verse number="11">Ле бәле мьн ԝәрʼа ньвиси, кӧ һун тʼәви ԝи нәбьн, йе кӧ наве хԝәденасийе сәр ә, ле ԛав ә, тьма йә, пʼутпʼарьст ә, бӧхданбеж ә, сәрхԝәш ә, йан жи тʼаланкьр ә. Тʼәви йе ӧса һʼәта нен жи нәхԝьн!</verse>
		</chapter>
		<chapter number="6">
			<verse number="1">Гәло әва кʼаре кьрьне йә, гава йәк жь ԝә, нава ԝи у бьре ԝида дәʼԝ-доз пешда те, тӧрӧш дькә ль бәр нәпʼака ԝе йәке дьдә сафикьрьне, нә кӧ ль бәр щьмәʼта Хԝәде?</verse>
			<verse number="2">Чьма һун ньзаньн кӧ щьмәʼта Хԝәде ԝе диԝана дьне бькә? У һәгәр бь дәсте ԝә ԝе диԝана дьнйайе бе кьрьне, гәло һун нькарьн ван пьрсед сьвьк жи сафи кьн?</verse>
			<verse number="3">Чьма һун ньзаньн кӧ әме диԝана мьлйакʼәта жи бькьн? Иди кʼӧ дьминә диԝана пьрсед ве дьнйайе нәкьн?</verse>
			<verse number="4">Аԝа һәгәр нава ԝәда пьрсед ве дьнейә сафикьрьне һәбьн, һун чаԝа дькарьн һʼакьмтийе бьдьнә дәсте йед ӧса, кӧ жь алийе щьвинеда нә тʼӧ тьшт ьн?</verse>
			<verse number="5">Әз аһа дьбежьм, кӧ һун шәрм бькьн! Гәло нава ԝәда йәки сәрԝахт тʼӧнә, кӧ бькарьбә нава бьрада сәрәдәрийе бькә?</verse>
			<verse number="6">Ле бьра бьрерʼа дькʼәвә дәʼԝ-дозе, әԝ жи ль бәр нәбаԝәра!</verse>
			<verse number="7">Ԝә рʼасти ве йәкеда лап дайә дәр, кӧ һун һәврʼа дькʼәвьнә дәргәһ-диԝана. Гәло һе ԛәнщ нинә, кӧ һун бенә нәһәԛкьрьне? Гәло һе ԛәнщ нинә, кӧ һун бенә шеландьне?</verse>
			<verse number="8">Ле һун нәһәԛийе дькьн у дьшелиньн, әԝ жи хушк-бьра!</verse>
			<verse number="9">Чьма һун ньзаньн кӧ йед нәһәԛ ԝе Пʼадшатийа Хԝәде ԝар нәбьн? Нәхапьн! Нә бенамус, нә пʼутпʼарьст, нә зьнекʼар, нә жьнед һәврʼа дьбьн рʼобәт, нә меред һәврʼа дьбьн рʼобәт,</verse>
			<verse number="10">нә дьз, нә тьмакʼар, нә сәрхԝәш, нә бӧхданбеж, нә жи тʼаланкьр Пʼадшатийа Хԝәде ԝе ԝар нәбә.</verse>
			<verse number="11">У жь ԝә һьнәк ӧса бун. Ле һун жь гӧна һатьнә шуштьне, һун һатьнә бӧһӧрти-жьбарәкьрьне, һун рʼаст һатьнә һʼәсабе бь наве Хӧдан Иса Мәсиһ у бь Рʼӧһʼе Хԝәдейе мә.</verse>
			<verse number="12">Дьбежьн: «Һәр тьшт мьнрʼа әʼдәт ә», бәле, ле һәр тьшт нә кʼар ә. «Һәр тьшт мьнрʼа әʼдәт ә», ле тʼӧ тьшт гәрәке һʼӧкӧми сәр мьн нәкә.</verse>
			<verse number="13">Дьбежьн: «Хԝарьн бона зьк ә, зьк жи бона хԝарьне йә», ле Хԝәде һәр дӧйа жи ԝе ӧнда кә. Ле бәдән нә бона ԛавийе йә, ле бона хьзмәткʼарийа Хӧдан ә у Хӧдан жи бона бәдәне хәм дькә.</verse>
			<verse number="14">У Хԝәдейе кӧ Хӧдан жь мьрьне рʼакьр, ԝе мә жи жь мьрьне рʼакә бь ԛәԝата Хԝә.</verse>
			<verse number="15">Чьма һун ньзаньн кӧ бәдәнед ԝә әндәмед Мәсиһ ьн? Әз әндәмед Мәсиһ һьлдьм тʼәви ԛава кьм? Тʼӧ щар!</verse>
			<verse number="16">Йан һун ньзаньн йе кӧ тʼәви ԛава дьбә, тʼәви ԝе дьбә бәдәнәк? Чаԝа ньвисар дьбежә: «Һәр дӧ ԝе бьбьнә бәдәнәк».</verse>
			<verse number="17">Ле әԝе кӧ тʼәви Хӧдан дьбә, дьбә рʼӧһʼәк.</verse>
			<verse number="18">Жь ԛавийе бьрʼәвьн! Һʼәму гӧнед майинә кӧ мәрьв дькә, жь бәдәне дәр ә, ле әԝе кӧ ԛавийе дькә, мьԛабьли бәдәна хԝә гӧна дькә.</verse>
			<verse number="19">Чьма һун ньзаньн кӧ бәдәнед ԝә пʼарьстгәһа Рʼӧһʼе Пироз ьн, кӧ нава ԝәда йә, Кʼижан ԝә жь Хԝәде станд? Һун нә хԝәйийе сәре хԝә нә.</verse>
			<verse number="20">Һун бь ԛимәтәки бьһа һатьнә кʼьрʼине. Бона ве йәке бькьн кӧ пе бәдәна ԝә шькьри Хԝәдерʼа бе дайине.</verse>
		</chapter>
		<chapter number="7">
			<verse number="1">Ле ньһа дәрһәԛа ԝан пьрсед кӧ ԝә мьнрʼа ньвисин: «Ԛәнщ ә ԝәки мер незики жьне нәбә?»</verse>
			<verse number="2">Ле бона кӧ пешийа һәр щурʼә ԛавийе бе гьртьне, бьра мер бе жьн нәбә у жьн жи бе мер.</verse>
			<verse number="3">Мер бьра дәйне жьне бьде, жьн жи дәйне мер.</verse>
			<verse number="4">Жьн нә хԝәйа ԛальбе хԝә йә, ле мер, ӧса жи мер нә хԝәйе ԛальбе хԝә йә, ле жьн.</verse>
			<verse number="5">Жь һәвдӧ на-на нәкьн, пештьри ԝе дәме, гава һун бь һәврʼа бона ԝәхтәке тʼьфаԛ ԛьрар дькьн ԝәки хԝә бьдьнә дӧакьрьне, ле паше диса ль һәв вәгәрʼьн, кӧ мирещьн ԝә нәщерʼьбинә жь дәст бетʼаԝийа ԝә.</verse>
			<verse number="6">Әз ве йәке дьһельмә сәр әхтәрийа ԝә, нә кӧ әʼмьр дькьм.</verse>
			<verse number="7">Рʼаст ә, мьн дьхԝәст кӧ һʼәму мәрьв мина мьн буна, ле һәр мәрьвәкирʼа дайинәкә жь Хԝәде һәйә, йәк һа йә, йәк жи аһа йә.</verse>
			<verse number="8">Ле йед бе жьн у жьнәбийарʼа әз дьбежьм: Ԛәнщ ә кӧ әԝ мина мьн бьминьн.</verse>
			<verse number="9">Ле һәгәр хԝә зәфт накьн, бьра бьзәԝьщьн-мер кьн, чьмки ԛәнщ ә кӧ әԝ бьзәԝьщьн-мер кьн, нә кӧ хԝәда бьшәԝьтьн.</verse>
			<verse number="10">Ле йед зәԝьщи-меркьрирʼа, нә кӧ әз әʼмьр дькьм, ле бәле Хӧдан: Бьра жьн жь мер нәԛәтә,</verse>
			<verse number="11">һәгәр бьԛәтә жи, бьра мер нәкә йан жи мере хԝәрʼа ль һәв бе. У мер жи бьра жьна хԝә бәрʼнәдә.</verse>
			<verse number="12">Ле йед майинрʼа әз дьбежьм, нә кӧ Хӧдан: Һәгәр жьна бьраки нәбаԝәр бә у бьхԝазә тʼәви ԝи бьминә, бьра ԝе бәрʼнәдә.</verse>
			<verse number="13">У жьнәкә кӧ мере ԝе нәбаԝәр бә у әԝ бьхԝазә тʼәви ԝе бьминә, бьра жь ԝи нәԛәтә.</verse>
			<verse number="14">Чьмки мере нәбаԝәр бь жьна баԝәрмәнд һʼәлал дьбә у жьна нәбаԝәр жи бь мере баԝәрмәнд һʼәлал дьбә. Һәгәр ӧса нибуйа, зарʼед ԝәйе һʼәрам буна, ле ньһа һʼәлал ьн.</verse>
			<verse number="15">Ле һәгәр нәбаԝәр бьԛәтә, бьра бьԛәтә. Хушк йан бьра ве дәрәщеда аза йә. Бәле Хԝәде гази ԝә әʼдьлайийе кьр.</verse>
			<verse number="16">Тӧ чь зани кʼӧлфәте, бәлки те мере хԝә хьлаз ки? Йан жи тӧ чь зани меро, бәлки те кʼӧлфәта хԝә хьлаз ки?</verse>
			<verse number="17">Ԝәки дьн әз дьбежьм: Хӧдан чаԝа пʼара һәр кәси да у чаԝа Хԝәде гази һәр кәси кьр, бьра ԝәкә ԝе йәке жи бьжи. Әв ә тʼәмийа кӧ әз дьдьмә һʼәму щьвина.</verse>
			<verse number="18">Һәгәр йәк сьнәткьри бу гава һатә газикьрьне, бьра сьнәтбуна хԝә иди нәгӧһезә. Һәгәр йәк нәсьнәткьри бу гава һатә газикьрьне, бьра иди сьнәт нәбә.</verse>
			<verse number="19">Нә сьнәтбун тьштәк ә у нә жи нәсьнәтбун, ле сәри тʼәмийед Хԝәде ԛәдандьн ә.</verse>
			<verse number="20">Кʼи чь һʼалида бу гава Хԝәде гази кьре, бьра нава ԝеда жи бьминә.</verse>
			<verse number="21">Хӧлам буйи гава һати газикьрьне? Хәм нәкә. Ле һәгәр дькари аза би, ԝе мәщале жь дәсте хԝә нәкә.</verse>
			<verse number="22">Чьмки әԝ хӧламе кӧ һатә газикьрьне, ԝәки бьбә пʼара Хӧдан, әԝ азайе Хӧдан ә, ӧса жи әԝе кӧ аза бу гава һатә газикьрьне, әԝ хӧламе Мәсиһ ә.</verse>
			<verse number="23">Һун бь ԛимәтәки бьһа һатьнә кʼьрʼине, нәбьнә хӧламед мәрьва.</verse>
			<verse number="24">Хушк-бьрано, кʼи чь һʼалида һатә газикьрьне, бьра нава ԝеда жи ль бәр Хԝәде бьминә.</verse>
			<verse number="25">Ле ньһа чь жь ԛиз у хорта дькʼәвә, мьн дәрһәԛа ԝанда әʼмьр жь Хӧдан нәстандийә, ле тʼәне әз фькьра хԝә дьбежьм, чаԝа йәки жь Хӧдан рʼәʼм станди кӧ һьндава Ԝида амьн ә.</verse>
			<verse number="26">Әз бона тәнгасийа ньһа аһа рʼе терʼа дьбиньм кӧ мәрьв чь дәрәщеда йә, бьра ӧса жи бьминә.</verse>
			<verse number="27">Жьнева гьредайи йи? Нәкә кӧ же бьԛәти. Бе жьн и? Жьне нәгәрʼә.</verse>
			<verse number="28">Ле һәгәр бьзәԝьщи, гӧнә наки у һәгәр ԛиз мер кә, гӧнә накә. Ле йед ӧса ԝе рʼасти охьрмед гьран бен, әз дьхԝазьм ԝә жь ԝе йәке хԝәй кьм.</verse>
			<verse number="29">Әз ԝәрʼа дьбежьм бьрано: Ԝәхт һьндьк майә. Жь вьр шунда әԝе кӧ жьна ԝи һәйә бьра ӧса бә чаԝа йе бе жьн,</verse>
			<verse number="30">әԝе кӧ дьгьри чаԝа йе нагьри, әԝе кӧ ша дьбә чаԝа йе ша набә, әԝе кӧ дькʼьрʼә чаԝа нә хԝәйе ԝан тьшта бә,</verse>
			<verse number="31">у әԝе кӧ шьхӧле дьнева мьжул дьбә чаԝа йе пева мьжул набә, чьмки әв дьнйа әʼйан дәрбаз дьбә.</verse>
			<verse number="32">Ле әз дьхԝазьм кӧ һун жь хәма дур бьн. Йе нәзәԝьщи шьхӧлед Хӧданва гиро йә, кӧ чаԝа бькә ль Хӧдан хԝәш бе.</verse>
			<verse number="33">Ле йе зәԝьщи хәмед дьнева гиро йә, кӧ чаԝа бькә ль жьна хԝә хԝәш бе</verse>
			<verse number="34">у сәр дӧ рʼийа сәкьни йә. Жьна бемер йан ԛиз шьхӧлед Хӧданва гиро йә. Мәрәме ԝе әԝ ә, кӧ әԝ рʼӧһʼ у ԛальбе хԝәда бӧһӧрти-жьбарә бә, ле йа меркьри хәмед дьнева гиро йә, кӧ чаԝа бькә ль мере хԝә хԝәш бе.</verse>
			<verse number="35">Әз ван тьшта бона кʼара ԝә дьбежьм, нә кӧ бар дьдьмә сәр мьле ԝә, ле дьхԝазьм ԝәки һун бь тʼәрбәт у бь дьл у щан шьхӧлед Хӧданва гиро бьн.</verse>
			<verse number="36">Ле һәгәр йәк фәʼм дькә, ԝәки һьндава дәргистийа хԝәда рʼастийе накә, тәме ԝи жи хьраб буйә кӧ гәрәке бьзәԝьщә, бьра ӧса бькә чаԝа дьхԝазә, гӧнә накә, бьра һәвдӧ бьстиньн.</verse>
			<verse number="37">Ле әԝе кӧ гьрани сәр ԝи тʼӧнә, ле ль тәме хԝә дькарә у дьле хԝәда ԛьрар кьрийә кӧ дәргистийа хԝә ӧса хԝәй кә чаԝа бәре, әԝ тьштәки ԛәнщ дькә.</verse>
			<verse number="38">Аԝа йе дәргистийа хԝә дьстинә, ԛәнщ дькә, ле йе кӧ ԝе бькʼьр дьһелә, һе ԛәнщ дькә.</verse>
			<verse number="39">Жьн нә хԝәсәрихԝә йә һʼәта кӧ мере ԝе сах ә, ле һәгәр мер ле бьмьрә, әԝ аза йә, тʼәви кʼе бьхԝазә дькарә мер кә, тʼәне баԝәрмәнде Хӧдан бә.</verse>
			<verse number="40">Ле әԝе һе хԝәзьли бә, кӧ ӧса бьминә. Әв ә фькьра мьн у тʼәхмина мьн Рʼӧһʼе Хԝәде нава мьнда һәйә.</verse>
		</chapter>
		<chapter number="8">
			<verse number="1">Ле ньһа чь кӧ жь пьрса ԛӧрбанед пʼута дькʼәвә: Фәʼмдари йә кӧ занәбуна мә һәр кәси жи һәйә. Занәбун пʼьшька мерьв дьԝәрьминә, ле һʼьзкьрьн ава дькә.</verse>
			<verse number="2">Һәгәр йәк тʼәхмин дькә, кӧ әԝ тьштәки занә, әԝ рʼаст һе тьштәки ӧса ньзанә чаԝа кӧ лазьм ә бьзаньбә.</verse>
			<verse number="3">Ле һәгәр йәк Хԝәде һʼьз дькә, әԝ жь алийе Ԝива наскьри йә.</verse>
			<verse number="4">Аԝа дәрһәԛа ԝан ԛӧрбанед пʼутайә кӧ мәри дьхԝьн: Әм заньн кӧ пʼут һәйина хԝәва пʼучʼ ьн у Хԝәдеки дьн тʼӧнә, пештьри йәки.</verse>
			<verse number="5">Һәгәр бь навед дьн жи хԝәде һәбьн, йан ль әʼрде йан ль әʼзмен, чаԝа беһʼәсаб хԝәде у беһʼәсаб хӧдан һәнә жи,</verse>
			<verse number="6">ле бона мә тʼәне Хԝәдек һәйә, Бав, Әʼфьрандаре һәр тьшти, әм жи бона Ԝи һәнә у тʼәне Хӧданәк һәйә, Иса Мәсиһ, бь Кʼижани һәр тьшт хӧльԛи нә у бь сайа Ԝи әм һәнә.</verse>
			<verse number="7">Ле әв занәбун щәм һәр кәси тʼӧнә. Һʼәта ньһа һе дьле һьнәка пәй пʼутпʼарьстийе йә, кӧ гава ԝи гошти дьхԝьн, һʼәсаб дькьн чаԝа ԛӧрбанед пʼута у хԝә дьһʼәрʼьминьн, чьмки исафа хԝәйә сьстда фькара дькә.</verse>
			<verse number="8">Ле бәле хԝарьн мә ль бәр Хԝәде надә сәкьнандьне. Һәгәр әм бьхԝьн, тьштәки зедә накьн у һәгәр нәхԝьн, тьштәки жи кем накьн.</verse>
			<verse number="9">Ле һаш жь хԝә һәбьн, нәбә кӧ әԝ азайа ԝә бьбә кәвьрәк ль бәр ньге сьста.</verse>
			<verse number="10">Әм бежьн, һәгәр мәрьвәки кӧ исафа хԝәйә сьстда фькара дькә тә бьбинә, ԝәки тӧ «хԝәйизанәбун» и у ль сьфра пʼарьстгәһа пʼутда рʼуньшти йи, нә әԝ кьре тә ԝе дьл бьдә ԝи, кӧ әԝ жи ԛӧрбанед пʼутпʼарьстийе бьхԝә?</verse>
			<verse number="11">У жь дәст ԝе «занәбуна» тә, бьре тәйи сьст, бона кʼижани Мәсиһ мьр, ԝе ӧнда бә.</verse>
			<verse number="12">Бь ви аԝайи, гава тӧ нәһәԛийе ль хушк-бьред хԝә дьки у исафа ԝанә сьст бьриндар дьки, ль бәр Мәсиһ нәһәԛийе дьки.</verse>
			<verse number="13">Аԝа һәгәр хԝарьн дьбә кәвьре ль бәр пʼийе бьре мьн, гәрәке иди тʼӧ щар әз гошт нәхԝьм, ԝәки бьре хԝә пʼьшк нәкьм.</verse>
		</chapter>
		<chapter number="9">
			<verse number="1">Нә әз аза мә? Нә әз шанди мә? Нә мьн Хӧдане мә Иса бь чʼәʼва дит? Нә һун пе худана мьн пʼара Хӧдан кʼәтьн?</verse>
			<verse number="2">Һәгәр әз шандийе һьнәкед майин нибьм, ле бәле бе шьк шандийе ԝә мә! Чьмки мора шандитийа мьн һун ьн, кӧ пʼара Хӧдан кʼәтьн.</verse>
			<verse number="3">Щаба мьн бона йед кӧ дькьн жь мьн гьлийа бькʼьшиньн әв ә:</verse>
			<verse number="4">Гәло изьна мә тʼӧнә әм жь бәр хәбата хԝәва бьхԝьн у вәхԝьн?</verse>
			<verse number="5">Гәло изьна мә тʼӧнә әм кʼӧлфәтәкә баԝәрийеда тʼәви хԝә бьгәрʼиньн, чаԝа шандийед дьн, бьрайед Хӧдан у Пәтрус дькьн.</verse>
			<verse number="6">Йан гәрәке әз у Барнабас тʼәне бьхәбьтьн сәре хԝә хԝәй кьн?</verse>
			<verse number="7">Кʼижан әскәр жь кʼисе хԝә әскәрийе дькә? Кʼи рʼәз датинә у бәре ԝе нахԝә йан йе ль бәр пез ә шире пез вәнахԝә?</verse>
			<verse number="8">Әз ван тьшта бь мәрьвайи набежьм. Нә Ԛанун жи ԝе йәке дьбежә?</verse>
			<verse number="9">Чаԝа Ԛануна Мусада ньвисар ә: «Дәве гайе бедәреда дьхәбьтә гьренәдә». Гәло хәма Хԝәде бона га йә?</verse>
			<verse number="10">Йан ԝе йәке бона мә дьбежә? Бәле, әв йәк бона мә һатә ньвисаре, ԝәки әԝе кӧ щоте хԝә дькә, гәрәке бь гӧман щот кә у йе кам дькә, гәрәке гӧман бә, кӧ ԝе кʼәда хԝә бьхԝә жи.</verse>
			<verse number="11">Һәгәр мә нава ԝәда тьштед рʼӧһʼани чандьн, гәло тьштәки мәзьн ә, кӧ жь ԝә тьштед ве дьне бьдьрун?</verse>
			<verse number="12">Һәгәр изьна һьнәкед дьн һәйә кʼаре жь ԝә бьбиньн, нә йа мә һе зедә һәйә? Ле мә әв изьн пек нәани. Сәрда жи ль һәр тьшти сәбьр кьр, кӧ нәбьнә пешибьрʼе Мьзгинийа Мәсиһ.</verse>
			<verse number="13">Һун ньзаньн әԝед кӧ пʼарьстгәһеда дьхәбьтьн жь пʼарьстгәһе жи дьхԝьн? У әԝед хьзмәткʼарийа горигәһе дькьн, жь горигәһе жи пʼара хԝә дьстиньн.</verse>
			<verse number="14">Ӧса жи Хӧдан әʼмьр кьр, кӧ йед Мьзгинийе даннасин дькьн, жь Мьзгинийе бьжин.</verse>
			<verse number="15">Ле мьн жь ван изьна ԛәт йәк пек нәани, нә жи ньһа дьньвисьм кӧ ван изьна пек биньм. Дә бьра әз бьмьрьм, нә кӧ йәк рʼуспитийа мьн бәтал кә.</verse>
			<verse number="16">Бәле әз нькарьм пʼәйа бьдьмә хԝә һәгәр әз Мьзгинийе даннасин кьм, чьмки әв дәйне стуйе мьн ә. Ԝәй ль мьн һәгәр әз Мьзгинийе даннасин нәкьм!</verse>
			<verse number="17">У һәгәр мьн әв йәка бь һʼәмде хԝә бькьра, һьнге хәлата мьне һәбуйа, ле әз ве йәке нә бь һʼәмде хԝә дькьм, чьмки әва ԛӧльхәк ә ль мьн һатийә спартьне.</verse>
			<verse number="18">Аԝа иди чь йә хәлата мьн? Әв ә, кӧ әз даннасинийа хԝәда Мьзгинийе бе һәԛ бьдьм, изьна хԝә Мьзгинидайинеда бь зора хԝә пек нәйньм.</verse>
			<verse number="19">Рʼаст ә әз жь һәр кәси аза мә, ле әз диса хԝә дькьмә хӧламе һʼәмуйа, ԝәки һе гәләка ԛазьнщ кьм.</verse>
			<verse number="20">Бона щьһуйа, дьбьмә мина щьһуйа, ԝәки щьһуйа ԛазьнщ кьм. Аԝа готи бона йед бьн Ԛануна Мусада, дьбьмә мина йед бьн Ԛануне, ԝәки йед бьн Ԛанунеда ԛазьнщ кьм, (ле нә кӧ әз бьн Ԛанунеда мә).</verse>
			<verse number="21">Бона йед бе Ԛанун, дьбьмә мина йед бе Ԛанун, ԝәки йед бе Ԛанун жи ԛазьнщ кьм, (нә кӧ әз бе ԛануна Хԝәде мә, ле әз бьн ԛануна Мәсиһда мә).</verse>
			<verse number="22">Бона сьста дьбьмә мина сьста, ԝәки йед сьст ԛазьнщ кьм. Бона һʼәмуйа әз дькʼәвьмә һʼале һәр кәси, ԝәки һәр дәрәщада бькарьбьм һьнәка хьлаз кьм.</verse>
			<verse number="23">Ван һʼәму тьшта әз иди бона Мьзгинийе дькьм, ԝәки әз бьбьмә һәвал-пʼаре дӧа-дьрозгед сәр ԝе.</verse>
			<verse number="24">Һун ньзаньн йед ләщмәйданеда нә, һʼәму жи дьрʼәвьн, ле тʼәне йәк хәлате дьстинә? Ӧса бьрʼәвьн, кӧ һун бьстиньн.</verse>
			<verse number="25">Әԝед кӧ дькʼәвьнә ләще, хԝә һини гәләк тьшти дькьн, ԝәки ԝе кʼофийа кӧ дьчʼьлмьсә бьстиньн, ле кьрьна мә бона кʼофийа һʼәта-һʼәтайе йә.</verse>
			<verse number="26">Бона ԝе йәке әз ӧса нарʼәвьм чаԝа йед бемәрәм, йан жи бь кʼӧлма һәрʼьмә бе.</verse>
			<verse number="27">Ле әз зордарийе ԛальбе хԝә дькьм у ԝе зәфт дькьм, кӧ нәбә хәлԛе гази ләще кьм, ле әԝ хԝәха жь дәст мьн һәрʼә.</verse>
		</chapter>
		<chapter number="10">
			<verse number="1">Нахԝазьм хушк-бьрано, кӧ һун ньзаньбьн ԝәки кал-бавед мә һʼәму жи бьн сийа әʼԝрда бун у һʼәму жи Бәʼра Соррʼа дәрбаз бун.</verse>
			<verse number="2">Һʼәму жи тʼәви Муса бунә йәк, әʼԝр у бәʼреда һатьнә ньхӧмандьне.</verse>
			<verse number="3">Һʼәмуйа жи хут әԝ хԝарьна рʼӧһʼани хԝар</verse>
			<verse number="4">у һʼәмуйа жи хут әԝ вәхԝарьна рʼӧһʼани вәхԝар, чьмки жь ԝи Ԛәйайе рʼӧһʼани вәдьхԝарьн, Йе кӧ тʼәви ԝан дьчу у әԝ Ԛәйа Мәсиһ бу.</verse>
			<verse number="5">Ле Хԝәде гәләкед жь ԝан бәгәм нәкьрьн, ләма щьнйазед ԝан бәрʼийеда һәр дәра кʼәти ман.</verse>
			<verse number="6">Иди әԝ тьшт бона мә бунә мәсәлед готи, ԝәки әм һавьжийа хԝә жь тьштед хьраб нәйньн, чаԝа ԝан дьлһавьжи кьр.</verse>
			<verse number="7">Нә жи бьбьн пʼутпʼарьст, чаԝа жь ԝан һьнәк бун, бона кʼижана ньвисар ә: «Щьмәʼте рʼуньшт хԝар, вәхԝар у рʼабун намуса һәврʼа листьн».</verse>
			<verse number="8">Әм ԛавийе нәкьн, чаԝа жь ԝан һьнәка ԛави кьр у рʼожәкеда бист се һʼәзар мәри кʼәтьн ԛьрʼ бун.</verse>
			<verse number="9">Мәсиһ нәщерʼьбиньн, чаԝа жь ԝан һьнәка щерʼьбанд у бь мәʼра һатьнә ледане мьрьн.</verse>
			<verse number="10">У бина хԝә тәнг нәкьн, чаԝа жь ԝан һьнәка бинтәнги кьрьн у бь дәсте мьлйакʼәте мьрьне кʼока ԝан һат.</verse>
			<verse number="11">Әв һʼәму тьшт чаԝа мәсәлед готи дьһатьнә сәре ԝан, ле бона мә кӧ әм ахьрийа ван дәԝрада дьжин, чаԝа ширәт һатьнә ньвисаре.</verse>
			<verse number="12">Аԝа кʼи дьфькьрә кӧ әԝ мьԛәрʼм сәкьни йә, бьра һаш жь хԝә һәбә кӧ нәкʼәвә.</verse>
			<verse number="13">Щерʼьбандьнед ӧса найенә сәре ԝә, пештьри ԝан щерʼьбандьнед кӧ тенә сәре мәрьвед майин. Ле Хԝәде амьн ә, Әԝ наһелә кӧ һун жь ԛәԝата хԝә дәр бенә щерʼьбандьне. Әԝе щерʼьбандьнеда дәлиләке жи бькә, кӧ һун бькарьбьн тәйах кьн.</verse>
			<verse number="14">Аԝа дәлалед мьн, жь пʼутпʼарьстийе бьрʼәвьн.</verse>
			<verse number="15">Әз чаԝа тʼәви сәрԝахта хәбәр дьдьм. Һун хԝәха бьдьнә бәр һʼәсаба, әз чь дьбежьм.</verse>
			<verse number="16">Әԝ кʼаса Шива Хӧдан, йа кӧ әм пе шькьрийе дьдьн, нә һәләԛәтийа хуна Мәсиһ ә? Әԝ нане кӧ әм кәрдькьн, нә һәләԛәтийа бәдәна Мәсиһ ә?</verse>
			<verse number="17">Нанәк һәйә, ләма әм һʼәму жи бәдәнәк ьн, чьмки әм һʼәму жи жь ԝи нани кәрдькьн.</verse>
			<verse number="18">Дина хԝә бьдьнә щьмәʼта Исраеле: Әԝед кӧ ԛӧрбана дьхԝьн, тʼәви ԝе пʼара горигәһе набьн?</verse>
			<verse number="19">Бәле әз чь бежьм? Гәло пʼут жь хԝә тьштәк ә, йан ԛӧрбанед пʼутарʼа тенә дайине бәрга тьштәки дьгьрьн?</verse>
			<verse number="20">На хер! Ле готьна мьн әв ә, кӧ әԝ тьштед пʼутпʼарьст дькьнә ԛӧрбан, щьнарʼа дькьн, нә кӧ Хԝәдерʼа. У әз нахԝазьм кӧ һәләԛәтийа ԝә тʼәви щьна һәбә.</verse>
			<verse number="21">Һун нькарьн һьн кʼаса Хӧдан вәхԝьн, һьн жи кʼаса щьна. Һун нькарьн һьн жь сьфра Хӧдан бьхԝьн, һьн жи жь сьфра щьна.</verse>
			<verse number="22">Йан әм бькьн кӧ хирәта Хӧдан ԛәбул нәкә? Чьма әм жь Ԝи ԛәԝаттьр ьн?</verse>
			<verse number="23">Дьбежьн: «Һәр тьшт әʼдәт ә», бәле, ле һәр тьшт нә кʼар ә. «Һәр тьшт әʼдәт ә», ле һәр тьшт ава накә.</verse>
			<verse number="24">Нәбә кӧ йәк кʼара хԝә бьгәрʼә, ле йа һәвале хԝә.</verse>
			<verse number="25">Чь кӧ ԛәсабханада те фьротане бьхԝьн, пәй пьрс-пьрсийара нәкʼәвьн, бона фькаркьрьна исафе.</verse>
			<verse number="26">Чаԝа ньвисар ә: «Дьнйа бь хер-хьзна хԝәва йа Хӧдан ә».</verse>
			<verse number="27">Һәгәр жь нәбаԝәра йәк ԝә тʼәглиф кә у һун бьхԝазьн һәрʼьн, чь бьдьнә бәр ԝә бьхԝьн, пәй пьрс-пьрсийара нәкʼәвьн, бона фькаркьрьна исафе.</verse>
			<verse number="28">(Ле һәгәр йәк ԝәрʼа бежә: «Әва ԛӧрбан ә», иди нәхԝьн бона йе кӧ һун пе һʼәсандьн у бона фькаркьрьна исафе.</verse>
			<verse number="29">Готьна мьн нә бона фькара исафа ԝә йә, ле йа һәвале ԝә.) Чьма гәрәке азайийа мьн бона фькара исафа йәки майин бе ломәкʼаркьрьне?</verse>
			<verse number="30">Һәгәр әз шькьрийе дьдьмә Хԝәде дьхԝьм, чьма бона ԝе йәке хәйба мьн дькьн, ԝәки әз шькьрийа хԝә Хԝәде тиньм?</verse>
			<verse number="31">Аԝа һәгәр һун бьхԝьн, вәхԝьн, йан чь шьхӧли кӧ һун бькьн, һәр тьшти бона шькьрдайина Хԝәде бькьн.</verse>
			<verse number="32">Нә ньг бавежьнә бәр щьһуйа, нә бәр нәщьһуйа, нә жи бәр щьвина Хԝәде,</verse>
			<verse number="33">чаԝа әз жи һәр алийава ль һʼәмуйа хԝәш тем у кʼара хԝә нагәрʼьм, ле йа гәләка, ԝәки хьлаз бьн.</verse>
		</chapter>
		<chapter number="11">
			<verse number="1">Чʼәʼв бьдьнә мьн, чаԝа әз жи чʼәʼв дьдьмә Мәсиһ.</verse>
			<verse number="2">Әз пʼәйе ԝә дьдьм, ԝәки һун һʼәму дәрәщада мьн бир тиньн у әԝ рʼаԝ-рʼьзьмед кӧ мьн данә ԝә пек тиньн.</verse>
			<verse number="3">Ле әз дьхԝазьм кӧ һун заньбьн ԝәки сәре һәр мери Мәсиһ ә, сәре жьне мер ә у сәре Мәсиһ Хԝәде йә.</verse>
			<verse number="4">Һәр мере кӧ сәрньхамти дӧа йан пʼехәмбәртийе дькә, әԝ сәре хԝә беһӧрмәт дькә.</verse>
			<verse number="5">У һәр кʼӧлфәта кӧ сәрԛот дӧа йан пʼехәмбәртийе дькә, әԝ сәре хԝә беһӧрмәт дькә. Әԝ дьбә мина йәкә пʼорʼкӧрʼкьри.</verse>
			<verse number="6">Аԝа готи, һәгәр кʼӧлфәт сәре хԝә нәньхемә, бьра пʼорʼе хԝә жи бьбьрʼә. Ле һәгәр кʼӧлфәтерʼа әʼйб ә, кӧ пʼорʼе хԝә бьбьрʼә йан бьдә бәр дузан, кӧ ӧса йә бьра сәре хԝә бьньхемә.</verse>
			<verse number="7">Нә щайиз ә мер сәре хԝә бьньхемә, чьмки әԝ сурәт у рʼумәта Хԝәде йә, ле жьн рʼумәта мер ә.</verse>
			<verse number="8">(Чьмки нә кӧ мер жь жьне йә, ле жьн жь мер ә</verse>
			<verse number="9">у мер бона жьне нәхӧльԛи, ле жьн бона мер.)</verse>
			<verse number="10">Бона ве йәке гәрәке кʼӧлфәт сәре хԝә бьньхемә, чаԝа нишана бьн һʼӧкӧмда, бона мьлйакʼәтед кӧ дьбиньн.</verse>
			<verse number="11">Ле бәле йәктийа Хӧданда нә жьн бе мер дьбә, нә жи мер бе жьн.</verse>
			<verse number="12">Чьмки чаԝа жьн жь мер ә, ӧса жи мер жь жьне йә, ле һʼәму жи жь Хԝәде нә.</verse>
			<verse number="13">Һун хԝәха бьдьнә бәр һʼьша, гәло жь кʼӧлфәте дькʼәвә, ԝәки сәрԛот бәр Хԝәде дӧа бькә?</verse>
			<verse number="14">Нә тʼәбийәт жи ԝә һин дькә, кӧ пʼорʼе дьреж рʼәԝша мер давежә?</verse>
			<verse number="15">Ле рʼәԝша жьне пʼорʼе дьреж ә, чьмки әԝ пʼорʼ жерʼа бона ньхамтьне һатийә дайине.</verse>
			<verse number="16">Ле һәгәр йәк бьхԝазә ве йәкерʼа бькʼәвә дәʼԝе, әʼдәтәки мәйи дьн тʼӧнә у нә жи йе щьвинед Хԝәде.</verse>
			<verse number="17">Ле ве тʼәмийеда әз пʼәйе ԝә надьм, чьмки гава һун дьщьвьн, әԝ набә кʼара ԝә, ле зийана ԝә.</verse>
			<verse number="18">Бәри һәр тьшти, әз дьбьһем, гава кӧ һун дьщьвьнә щьвине, нава ԝәда дьбә дӧтирәти у кем-зедә әз баԝәр дькьм.</verse>
			<verse number="19">Бәле, әʼсәйи дӧтирәти ԝе бькʼәвә нава ԝә, ԝәки йед нава ԝәдайә жьбарә кʼьфш бьн.</verse>
			<verse number="20">Аԝа һун кӧ дьщьвьнә щики, әва набә шива Хӧдан кӧ һун дьхԝьн,</verse>
			<verse number="21">чьмки гава һәр йәк жь ԝә дьхԝә, һʼәщә-һʼәща ԝи йә сәр шиве дькʼәвә. Йәк бьрʼчи дьминә у йе дьн кʼефхԝәш дьбә.</verse>
			<verse number="22">Чьма малед ԝә тʼӧнәнә, кӧ һун ԝанда бьхԝьн у вәхԝьн? Йан чьма щьвина Хԝәде беһӧрмәт дькьн у дәсттәнга дьдьнә шәрме? Әз чь ԝәрʼа бежьм? Пʼәйе ԝә бьдьм бона ве йәке? Әз ве йәке нькарьм!</verse>
			<verse number="23">Мьн әв йәк жь Хӧдан станд у да ԝә, кӧ Хӧдан Иса ԝе шәва кӧ һатә нәмамкьрьне, нан һьлда</verse>
			<verse number="24">шькьри да, кәркьр у гот: «Әва бәдәна Мьн ә бона ԝә. Ве йәке бона биранина Мьн бькьн».</verse>
			<verse number="25">Ӧса жи кʼас пәй шиверʼа һьлда у гот: «Әва кʼаса пәймана ну йә, пе хуна Мьн гьредайи. Ве йәке бона биранина Мьн бькьн, чь щар гава һун же вәхԝьн».</verse>
			<verse number="26">Һәр щар, гава һун ви нани бьхԝьн у жь ве кʼасе вәхԝьн, мьрьна Хӧдан бькьнә дәнги, һʼәта һатьна Ԝи.</verse>
			<verse number="27">Аԝа кʼи бь нәлайиԛи нане Хӧдан бьхԝә йан кʼаса Ԝи вәхԝә, ԝе дәйндаре бәдән у хуна Ԝи бә.</verse>
			<verse number="28">Ләма бьра мәрьв пешийе дьле хԝә бьньһерʼә у паше жь ԝи нани бьхԝә у жь ԝе кʼасе вәхԝә.</verse>
			<verse number="29">Чьмки кʼи бьхԝә у вәхԝә у фәʼмина бәдәна Хӧдан ньзаньбә, әԝ диԝана хԝә дьхԝә у вәдьхԝә.</verse>
			<verse number="30">Ләма жи нава ԝәда гәләк нәхԝәш у хԝәйизәдә һәнә у һьнәк жи мьрьнә.</verse>
			<verse number="31">Ле һәгәр мә диԝана хԝә бькьра, диԝана мәйе нәһата кьрьне,</verse>
			<verse number="32">ле гава диԝана мә бьбә, әм жь Хӧдан тенә ширәткьрьне, ԝәки диԝана мә тʼәви дьнйайе нәбә.</verse>
			<verse number="33">Аԝа хушк-бьрайед мьн, гава бона шива Хӧдан бьщьвьн, һивийа һәвдӧ бьсәкьньн.</verse>
			<verse number="34">Ле һәгәр йәк бьрʼчи йә, бьра мала хԝәда бьхԝә, кӧ нәбә, гава һун бьщьвьн, диԝане сәр хԝәда биньн. Бона пьрсед майин, гава бем әзе һьнге сафи кьм.</verse>
		</chapter>
		<chapter number="12">
			<verse number="1">Ле ньһа чь жь пʼешкʼешед Рʼӧһʼани дькʼәвә хушк-бьрано, әз нахԝазьм кӧ һун нәзан бьн.</verse>
			<verse number="2">Ԝәва әʼйан ә гава һун пʼутпʼарьст бун, һун ӧса пәй пʼутед кәрʼә лал кʼәтьбун, һәр алийава кʼәтьбунә бьн ԛолед ԝан.</verse>
			<verse number="3">Бона ве йәке жи әз ԝәрʼа дьбежьм, тʼӧ кәс тʼӧнә кӧ бь рʼебәрийа Рʼӧһʼе Хԝәде хәбәр дә у бежә: «Бьра ньфьрʼ ль Иса бә». У кәсәк жи нькарә бежә: «Иса Хӧдан ә», һәгәр нә бь рʼебәрийа Рʼӧһʼе Пироз.</verse>
			<verse number="4">Аԝа щурʼә-щурʼә пʼешкʼешед Рʼӧһʼани һәнә, ле хут дайина ԝи Рʼӧһʼи нә,</verse>
			<verse number="5">щурʼә-щурʼә ԛӧльх жи һәнә, ле һәма ԝи Хӧданирʼа ԛӧльх дькьн,</verse>
			<verse number="6">ӧса жи щурʼә-щурʼә карин һәнә, ле хут әԝ Хԝәде йә, кӧ ван дайинада карине дьдә һәр кәси.</verse>
			<verse number="7">Ле һәр кәсирʼа Рʼӧһʼ бона кʼара һʼәмуйа хӧйа дьбә.</verse>
			<verse number="8">Йәкирʼа жь Рʼӧһʼ хәбәра сәрԝахтийе те дайине, йәкирʼа хәбәра занәбуне хут жь ԝи Рʼӧһʼи,</verse>
			<verse number="9">йәки дьнрʼа баԝәри хут жь ԝи Рʼӧһʼи, йәки дьнрʼа пʼешкʼешед нәхԝәшԛәнщкьрьне хут жь ԝи Рʼӧһʼи,</verse>
			<verse number="10">йәки дьнрʼа ԛәԝат, ԝәки кʼәрәмәта бькә, йәки дьнрʼа пʼехәмбәрти, йәки дьнрʼа фәʼмина кӧ рʼӧһʼа жь һәв дәрхә, йәки дьнрʼа зьманед хәриб, йәкирʼа жи шьровәкьрьна ԝан зьмана.</verse>
			<verse number="11">Әв һʼәму жи хут Хԝәха әԝ Рʼӧһʼ дькә у һәр кәсирʼа башԛә-башԛә пʼарәвәдькә, чаԝа кӧ дьхԝазә.</verse>
			<verse number="12">Чаԝа бәдән йәк ә у гәләк әндәмед ԝе һәнә, ле диса әԝ һʼәму һәврʼа бәдәнәк ьн, ӧса жи Мәсиһ ә.</verse>
			<verse number="13">Рʼаст ӧса жи йәктийа Рʼӧһʼәкида әм һʼәму һатьнә ньхӧмандьне, кӧ бьбьнә бәдәнәк, һьн щьһу һьн нәщьһу, һьн хӧлам һьн аза у әм һʼәму жи жь ԝи Рʼӧһʼи данә вәхԝарьне.</verse>
			<verse number="14">Бәле бәдән нә тʼәне әндәмәк ә, ле жь гәләка йә.</verse>
			<verse number="15">Һәгәр ньг бежә: «Әз нә жь бәдәне мә, чьмки әз нә дәст ьм», гәло әва мәʼни йә, кӧ әԝ нә жь бәдәне йә?</verse>
			<verse number="16">У һәгәр гӧһ бежә: «Әз нә жь бәдәне мә, чьмки әз нә чʼәʼв ьм», гәло әва мәʼни йә, кӧ әԝ нә жь бәдәне йә?</verse>
			<verse number="17">Һәгәр тʼәмамийа бәдәне чʼәʼв буйа, ле бьһистьне ль кʼӧ буйа? Һәгәр һʼәму бәдән гӧһ буйа, бинһьлдане ль кӧ буйа?</verse>
			<verse number="18">Ле рʼаст Хԝәде әԝ әндәм йәко-йәко бәдәнәкеда щи кьрьн, чаԝа Ԝи хԝәст.</verse>
			<verse number="19">Һәгәр һʼәму әндәмәк буна, бәдәне ль кӧ буйа?</verse>
			<verse number="20">Ле рʼаст ньһа әндәм гәләк ьн, ле бәдән йәк ә.</verse>
			<verse number="21">Чʼәʼв нькарә бежә дәст: «Тӧ кери мьн найейи!» У нә жи сәри ньгарʼа дькарә бежә: «Һун кери мьн найен!»</verse>
			<verse number="22">Ле сәрда әԝ әндәмед бәдәнейә кӧ сьст кʼьфш дьбьн, әԝ һе фәрз ьн</verse>
			<verse number="23">у әԝ әндәмед бәдәнейә беԛәдьр тенә һʼәсабе, әм һе ԛәдьре ԝан заньн у йед әʼйбә нава ԝеда, әм һе бь тʼәрбәт дьньхемьн,</verse>
			<verse number="24">ле әндәмед мәйә беәʼйб нә һʼәԝще ԝе йәке нә. Ле Хԝәде бәдән һәвва кьр, кӧ йе беԛәдьр һе ԛәдьр бьстинә,</verse>
			<verse number="25">ԝәки дӧтирәти нәкʼәвә нава бәдәне, ле һʼәму әндәм жь һәвдӧрʼа шәԝат бьн.</verse>
			<verse number="26">Ләма, гава әндәмәк еше дькʼьшинә, һʼәму әндәм һәврʼа дешьн, ле гава әндәмәк те пәсьндайине, һʼәму әндәм тʼәви ԝе ша дьбьн.</verse>
			<verse number="27">Аԝа һун бәдәна Мәсиһ ьн у һәр йәк жь ԝә әндәмәки бәдәна Ԝи йә.</verse>
			<verse number="28">У Хԝәде пешийе һьнәк щьвинеда кьрьнә шанди, йа дӧда пʼехәмбәр, йа сьсийа дәрсдар, паше йед кʼәрәмәткьр, пәйрʼа йед хԝәйийе пʼешкʼешед нәхԝәшԛәнщкьрьне, кʼомәкдарийе, сәʼвитийе у йед зьманед хәриб.</verse>
			<verse number="29">Чьма һʼәму шанди нә? Чьма һʼәму пʼехәмбәр ьн? Чьма һʼәму дәрсдар ьн? Чьма һʼәму кʼәрәмәта дькьн?</verse>
			<verse number="30">Чьма һʼәму хԝәйийе пʼешкʼешед нәхԝәшԛәнщкьрьне нә? Чьма һʼәму бь зьманед хәриб хәбәр дьдьн? Чьма һʼәму зьмана шьровәдькьн?</verse>
			<verse number="31">Дә һун һʼәйра пʼешкʼешед һе мәзьнда бьн. Ле әзе рʼекә һәрә ԛәнщ жи нишани ԝә кьм.</verse>
		</chapter>
		<chapter number="13">
			<verse number="1">Һәгәр әз бь зьманед мәрьва йан мьлйакʼәта хәбәр дьм, ле дьле мьнда һʼьзкьрьн тʼӧнәбә, әзе бьбьмә мина ԝи зәнгьле кӧ дькә зьнгин йан жи болмед сьфрә кӧ дькьнә шьнгин.</verse>
			<verse number="2">Һәгәр пʼешкʼеша пʼехәмбәртийе мьнрʼа һәбә у сәр һʼәму сӧрʼа вәбьм, һʼәму занәбуне фәʼм бькьм у һәгәр баԝәрийа мьн жи һаԛас һәбә, һʼәта чʼийа жи жь щи бьгӧһезьм, ле һʼьзкьрьн дьле мьнда тʼӧнәбә, әз нә тʼӧ тьшт ьм.</verse>
			<verse number="3">У һәгәр һәбука хԝә пева бәлайи бәләнгаза кьм у бәдәна хԝә жи бьдьмә дәр бона шәԝьтандьне, ле һʼьзкьрьн дьле мьнда тʼӧнәбә, тʼӧ кʼар нагьһижә мьн.</verse>
			<verse number="4">Һʼьзкьрьн думькдьреж у ширьн ә, һʼьзкьрьн һʼәвсудийе накә, һʼьзкьрьн кʼӧбар набә, пʼьшька хԝәда наԝәрьмә,</verse>
			<verse number="5">бепʼәргал нинә, йа хԝә нагәрʼә, зу һерс накʼәвә, кʼине нажо,</verse>
			<verse number="6">дьле хԝә ль нәһәԛийе ша накә, ле рʼастийерʼа ша дьбә.</verse>
			<verse number="7">Һʼьзкьрьн һәр гав дадьхә, һәр гав баԝәр дькә, һәр гав хԝәйигӧман ә, һәр гав сәбьр дькә.</verse>
			<verse number="8">Һʼьзкьрьн тʼӧ щар кʼӧта набә. Һәгәр пʼехәмбәрти һәбьн, ԝе бәтал бьн, һәгәр зьманед хәриб һәбьн, ԝе дәнгед ԝан бенә бьрʼине, һәгәр занәбун һәбә, ԝе дәрбаз бә һәрʼә.</verse>
			<verse number="9">Бәле әм жь пʼьрʼи-һьндьки заньн у жь пʼьрʼи-һьндьки пʼехәмбәртийе дькьн.</verse>
			<verse number="10">Ле гава кʼамьлти бе, һьнге нәкʼамьлти ԝе дәрбаз бә һәрʼә.</verse>
			<verse number="11">Гава әз зарʼ бум, мьн мина зарʼа хәбәр дьда, мина зарʼа дьфькьрим, мина зарʼа дьда бәр һʼәсеб. Гава әз мәзьн бум, әԝ тьштед зарʼотийе мьн жь хԝә дур хьстьн.</verse>
			<verse number="12">Ньһа әм чаԝа ԛәрәтʼуки нәйнькеда дьбиньн, ле һьнге әме рʼу бь рʼу бьбиньн. Ньһа әз жь пʼьрʼи-һьндьки заньм, ле һьнге әзе тʼам нас бькьм, чаԝа әз һатьмә наскьрьне.</verse>
			<verse number="13">Аԝа ньһа әв һәрсек дьминьн: Баԝәри, гӧман у һʼьзкьрьн. Ле һʼьзкьрьн сәр ԝанрʼа йә.</verse>
		</chapter>
		<chapter number="14">
			<verse number="1">Дәмана һʼьзкьрьнеда бьн у һʼәйра пʼешкʼешед рʼӧһʼанида бьн, илаһи пʼехәмбәртикьрьне.</verse>
			<verse number="2">Әԝе кӧ бь зьмане хәриб хәбәр дьдә, әԝ нә кӧ мерьврʼа хәбәр дьдә, ле Хԝәдерʼа, чьмки кәсәк Ԝи фәʼм накә. Әԝ бь ԛәԝата Рʼӧһʼ сӧрʼа дьбежә.</verse>
			<verse number="3">Ле бәле йе кӧ пʼехәмбәртийе дькә, әԝ мерьврʼа хәбәр дьдә, баԝәрийа ԝан ава дькә, дьл дьдә бәр ԝан у бәр дьле ԝанда те.</verse>
			<verse number="4">Әԝе кӧ бь зьманед хәриб хәбәр дьдә, тʼәне баԝәрийа хԝә ава дькә, ле әԝе кӧ пʼехәмбәртийе дькә, щьвине пева ава дькә.</verse>
			<verse number="5">Әз дьхԝазьм кӧ һун һʼәму жи бь зьманед хәриб хәбәр дьн, ле әз һе дьхԝазьм кӧ һун пʼехәмбәртийе бькьн, чьмки йе пʼехәмбәртийе дькә, жь йед бь зьманед хәриб хәбәр дьдә четьр ә, пештьри ԝи ԝәхте кӧ те шьровәкьрьне, ԝәки щьвин бе авакьрьне.</verse>
			<verse number="6">Аԝа хушк-бьрано, һәгәр әз бемә щәм ԝә бь зьманед хәриб хәбәр дьм, әзе чь кʼаре бьдьмә ԝә? Тʼӧ кʼаре надьм һәгәр әз әʼйантийе, йан занәбуне, йан пʼехәмбәртийе, йан һинкьрьне ԝәрʼа нәйньм?</verse>
			<verse number="7">Һащәтед нәбинбәрә кӧ дәнг дәрдьхьн, әм бежьн бьлур бә, йан чәнг, һәгәр дәнге ԝан нәзәлал бә, ԝе чаԝа заньбьн чь мьԛам те лехьстьне?</verse>
			<verse number="8">Йан жи, һәгәр борʼи дәнгәки нәнас дәрхә, кʼе ԝе кʼаре хԝә ль шерʼ бькә?</verse>
			<verse number="9">Ӧса жи һун, һәгәр бь зьмен хәбәрәкә фәʼмдари нәбежьн, ԝе чаԝа бьзаньбьн һун чь дьбежьн? Хәбәрдана ԝәйе мина байе сар бә.</verse>
			<verse number="10">Кʼьфш ә кӧ дьнйайеда чьԛас щурʼә-щурʼә зьман һәнә, ле жь ԝан йәк жи бе фәʼмин нинә.</verse>
			<verse number="11">Ле, һәгәр әз зьманәки фәʼм накьм, әз бона йе ԝи зьмани хәбәр дьдә хәриб ьм у йе хәбәр дьдә жи бона мьн хәриб ә.</verse>
			<verse number="12">Ӧса жи һун кӧ һʼәйра пʼешкʼешед рʼӧһʼанида нә, нава ԝан пʼешкʼешада һе пешда һәрʼьн, кʼижан щьвине ава дькьн.</verse>
			<verse number="13">Бона ве йәке әԝе кӧ бь зьманед хәриб хәбәр дьдә, бьра дӧа бькә кӧ шьровәкә жи.</verse>
			<verse number="14">Чьмки гава әз бь зьманед хәриб дӧа дькьм, әԝ рʼӧһʼе мьн дӧа дькә, ле һʼьше мьнда тьшт рʼунани.</verse>
			<verse number="15">Әз чь бькьм? Әзе һьн бь рʼӧһʼе хԝә дӧа бькьм, һьн жи бь һʼьше хԝә, һьн бь рʼӧһʼе хԝә бьстьрем, һьн жи бь һʼьше хԝә.</verse>
			<verse number="16">Һәгәр тӧ бь рʼӧһʼе хԝә шькьрийе бьди, әԝе кӧ мина нәзана сәкьни йә, ԝе чаԝа рʼазидарийа тәрʼа ԛайл бә бежә: «Амин»? Әԝ ԛәт фәʼм накә жи, тӧ чь дьбежи.</verse>
			<verse number="17">Бәле тӧ рʼьнд рʼазибуне дьди, ле баԝәрийа йе дьн найе авакьрьне.</verse>
			<verse number="18">Әз жь Хԝәдейе хԝә рʼази мә, кӧ жь ԝә һʼәмуйа зәʼфтьр бь зьманед хәриб хәбәр дьдьм.</verse>
			<verse number="19">Ле бәле щьвинеда әз һе дьхԝазьм пенщ хәбәред фәʼмдари бежьм, ԝәки һьнәкед дьн жи һин бькьм, нә кӧ бь һʼәзара хәбәред хәриб.</verse>
			<verse number="20">Хушк-бьрано, һʼьше хԝәда зарʼ нибьн! Һьндава хьрабийеда мина зарʼа бьн, ле һʼьше хԝәда гьһишти бьн.</verse>
			<verse number="21">Ԛанунеда ньвисар ә: «Әзе бь мәрьвед хԝәйе зьманед хәриб у заред хәриба ве щьмәʼтерʼа хәбәр дьм, ле бәле ԝе һьнге жи гӧһдарийа Мьн нәкьн, Хӧдан дьбежә».</verse>
			<verse number="22">Аԝа пʼешкʼеша зьманед хәриб нишанәк ә, нә кӧ бона баԝәрмәнда, ле бона нәбаԝәра у пʼехәмбәрти жи нә кӧ бона нәбаԝәра йә, ле бона баԝәрмәнда.</verse>
			<verse number="23">Һәгәр тʼәмамийа щьвине пева бьщьвә у һʼәму жи зьманед хәриб хәбәр дьн, һьнге һьнәкә нәзан йан нәбаԝәр бькʼәвьнә һьндӧрʼ, ԝе нәбежьн: «Әвана дин бунә»?</verse>
			<verse number="24">Ле һәгәр һʼәму жи пʼехәмбәртийе бькьн, һьнге йәки нәбаԝәр йан нәзан бькʼәвә һьндӧрʼ, ԝе жь һʼәму готьнед ԝан хԝә мӧкӧрʼ бе у бе гӧнәкʼаркьрьне,</verse>
			<verse number="25">сӧрʼед дьле ԝида жи ԝе бенә әʼйанкьрьне у дәвәрʼу ль бәр Хԝәде бькʼәвә, ԝи бьһʼәбинә у дәнг һьлдә бежә: «Рʼасти жи Хԝәде нав ԝәда йә!»</verse>
			<verse number="26">Әм иди чаԝа бькьн гәли хушк-бьра? Гава һун дьщьвьнә щики, һәр кәсе жь ԝә чи ԝи һәбә, һәгәр кʼӧлам бә, һинкьрьн бә, әʼйанти бә, хәбәрдана зьманед хәриб бә, шьровәкьрьна зьманед хәриб бә, бьра һʼәму жи бона авабуна щьвине бьн.</verse>
			<verse number="27">Һәгәр йәк бь зьмане хәриб хәбәр дьдә, бьра дӧдӧ бьн, йан йа лапә зәʼф сьсе, ле бьра йәк пәй йәкирʼа хәбәр дә у йәк жи шьровәкә.</verse>
			<verse number="28">Ле һәгәр кәсәк тʼӧнә кӧ шьровәкә, бьра әԝ щьвинеда дәнге хԝә нәкә, тʼәне бәр хԝәда Хԝәдерʼа хәбәр дә.</verse>
			<verse number="29">У жь пʼехәмбәра жи бьра дӧдӧ бьн, йан йа лапә зәʼф сьсе хәбәр дьн у йед дьн бьра әʼнәнә кьн.</verse>
			<verse number="30">Ле һәгәр ль бәр йәки жь нава рʼуньштийа жи тьштәк вәбә, иди бьра йе пешьн дәнге хԝә бьбьрʼә.</verse>
			<verse number="31">Чьмки һун һʼәму жи, йәк пәй йәкирʼа дькарьн пʼехәмбәртийе бькьн, ԝәки һʼәму жи һин бьн у һʼәму жи дьл бьстиньн.</verse>
			<verse number="32">У рʼӧһʼед пʼехәмбәра бьн сәʼвитийа пʼехәмбәрада нә,</verse>
			<verse number="33">чьмки Хԝәде нә Хԝәдейе бепʼәргалийе йә, ле Йе әʼдьлайийе йә. Чаԝа нава һʼәму щьвинед щьмәʼта Хԝәдеда,</verse>
			<verse number="34">бьра жьнед ԝә щьвинеда хԝә кәрʼ кьн, чьмки изьна ԝан тʼӧнә хәбәр дьн, ле бьра гӧһдар бьн, чаԝа Ԛанун жи дьбежә.</verse>
			<verse number="35">Ле һәгәр әԝ тьштәки дьхԝазьн бьзаньбьн, бьра ль мале жь меред хԝә бьпьрсьн, чьмки нә щайиз ә кӧ жьн щьвинеда хәбәр дә.</verse>
			<verse number="36">Тʼӧ хәбәра Хԝәде жь ԝә дәркʼәт? Йан тʼәне гьһиштә ԝә?</verse>
			<verse number="37">Һәгәр йәк дьфькьрә, кӧ хԝәха пʼехәмбәр ә йан рʼӧһʼани йә, бьра заньбә чь кӧ мьн ԝәрʼа ньвисин, тʼәмийа Хӧдан ә.</verse>
			<verse number="38">Ле һәгәр йәк гӧһ надә ван тьшта, һун жи гӧһ нәдьнә ԝи.</verse>
			<verse number="39">Аԝа хушк-бьрано, һʼәйра пʼехәмбәртикьрьнеда бьн у дәнге йед бь зьманед хәриб хәбәр дьдьн нәдьнә бьрʼине.</verse>
			<verse number="40">Тʼәне һәр тьшт бьра бь тʼәрбәт, щи бь щи у маԛули бә.</verse>
		</chapter>
		<chapter number="15">
			<verse number="1">Әз ԝе Мьзгинийе дьхԝазьм биньмә бира ԝә хушк-бьрано, йа кӧ мьн ԝәрʼа даннасин кьр у ԝә ԛәбул кьр, сәр ԝе жи сәкьнинә.</verse>
			<verse number="2">Бь ԝе жи һун хьлаз дьбьн, һәгәр ԝе хәбәре, йа кӧ мьн ԝәрʼа даннасин кьр, ԛәԝин бьгьрьн. Һәгәр на, баԝәрийа ԝәйе бадиһәԝа бә.</verse>
			<verse number="3">Мьн әв йәка сәр һәр тьштирʼа, чаԝа станд, ӧса жи да ԝә, кӧ Мәсиһ бона гӧнед мә мьр, ль гора ньвисара</verse>
			<verse number="4">у һатә дәфьнкьрьне, рʼожа сьсийа Әԝ Хԝәдеда жь мьрьне рʼабу ль гора ньвисара,</verse>
			<verse number="5">Пәтрусва хӧйа бу, пәйрʼа һәр донздәһ шандийава.</verse>
			<verse number="6">Паше щарәкерʼа пенсьд хушк-бьрайи зедәтьрва хӧйа бу, жь ԝан гәләк һʼәта ньһа сах ьн, ле һьнәк жи мьрьнә.</verse>
			<verse number="7">Паше Аԛубва хӧйа бу, пәйрʼа һʼәму шандийава.</verse>
			<verse number="8">Ахьрийе, пәй һʼәмуйарʼа мьнва хӧйа бу, чаԝа йәки нә сәре хԝә жь дийа хԝә буйи.</verse>
			<verse number="9">Чьмки әз жь шандийа йе һәри паш ьм, кӧ нә лайиԛ ьм шанди жи бемә готьне, чьмки мьн щьвина Хԝәде зеранд.</verse>
			<verse number="10">Ле әз бь кʼәрәма Хԝәде мә чь жи һәмә у кʼәрәма Ԝи кӧ бь мьнрʼа йә, бош-бәтал нибу. Ле сәрда әз жь ԝан һʼәму шандийа зәʼфтьр хәбьтим у нә кӧ әз бум, ле кʼәрәма Хԝәдейә кӧ бь мьнрʼа йә.</verse>
			<verse number="11">Аԝа һәгәр әз бьм, йан әԝ бьн, әм һʼәму жи аһа даннасин дькьн у ԝә аһа жи баԝәр кьрийә.</verse>
			<verse number="12">Аԝа һәгәр әм даннасин дькьн, кӧ Мәсиһ жь мьрьне рʼабуйә, чаԝа жь ԝә һьнәк дьбежьн, кӧ рʼабуна мьрийа тʼӧнә?</verse>
			<verse number="13">Һәгәр рʼабуна мьрийа тʼӧнә, кӧ ӧса йә Мәсиһ жи жь мьрьне рʼанәбуйә.</verse>
			<verse number="14">У һәгәр Мәсиһ жь мьрьне рʼанәбуйә, кӧ ӧса йә даннасинийа мә жи бош-бәтал ә у баԝәрийа ԝә жи бош-бәтал ә.</verse>
			<verse number="15">У әме жи бьбьнә шәʼдед Хԝәдейә дәрәԝ, чьмки мә бона Хԝәде шәʼдәти да, кӧ Әԝи Мәсиһ жь мьрьне рʼакьр, ле һәгәр мьрийе рʼанәбьн, кӧ ӧса йә Әԝ жи жь мьрьне рʼанәкьрийә.</verse>
			<verse number="16">Чьмки һәгәр мьрийе рʼанәбьн, кӧ ӧса йә Мәсиһ жи жь мьрьне рʼанәбуйә.</verse>
			<verse number="17">У һәгәр Мәсиһ жь мьрьне рʼанәбуйә, ԝәки ӧса йә баԝәрийа ԝә бадиһәԝа йә, һәла һе һунә нава гӧнед хԝәда нә</verse>
			<verse number="18">у әԝед баԝәрийа Мәсиһда жи мьрьнә ӧнда бунә.</verse>
			<verse number="19">Һәгәр тʼәне әм бона ве жийине гӧмана хԝә Мәсиһ тиньн, кӧ ӧса йә әм жь һʼәму мәрьва мәʼрьмтьр ьн.</verse>
			<verse number="20">Ле рʼаст Мәсиһ жь мьрьне рʼабуйә, чаԝа бәре дәрәмәта пешьн жь нава мьрийа рʼабуйи.</verse>
			<verse number="21">Мьрьн рʼуйе мәрьвәкида бу, бь мәрьвәки жи ԝе рʼабуна мьрийа бьбә.</verse>
			<verse number="22">Чаԝа һʼәмуйед жь Адәм буйи дьмьрьн, ӧса жи һʼәмуйед жь Мәсиһ буйи ԝе сах бьн.</verse>
			<verse number="23">Ле һәр кәс дора хԝәда: Пешийе Мәсиһ чаԝа бәре дәрәмәта пешьн, паше йед пʼара Мәсиһ, ԝәхте һатьна Ԝида.</verse>
			<verse number="24">Һьнге ахьри ԝе бе, гава кʼока һәр сәрԝертийе, һʼӧкӧмәтийе у ԛәԝате бинә у пʼадшатийе бьдә дәсте Бав Хԝәде.</verse>
			<verse number="25">Чьмки Әԝ гәрәке пʼадшатийе бькә, һʼәта кӧ Хԝәде һʼәму дьжмьна бькә бьне пʼийед Ԝи.</verse>
			<verse number="26">Дьжмьне хьлазийе кӧ ԝе кʼоке ле бинә, мьрьн хԝәха йә,</verse>
			<verse number="27">чьмки ньвисар дьбежә: «Хԝәде һәр тьшт бьне пʼийада ельми Ԝи кьр». Ле гава те готьне «һәр тьшт» ельми Ԝи кьр, фәʼмдари йә, пештьри Ԝи Хԝәдейи, Йе кӧ һәр тьшт ельми Ԝи кьр.</verse>
			<verse number="28">У гава һәр тьшт ельми Ԝи бьн, һьнге Кӧрʼ Хԝәха жи ԝе ельми Ԝи Хԝәдейи бә, Йе кӧ һәр тьшт ельми Ԝи кьр, ԝәки һәр тьштида Әԝ бьбә Хԝәдейе һәр тьшти.</verse>
			<verse number="29">Ԝәки дьн готи, әԝед кӧ бона мьрийа тенә ньхӧмандьне ԝе чь бькьн? Һәгәр мьрийе тʼӧ щар рʼанәбьн, иди чьма бона мьрийа тенә ньхӧмандьне?</verse>
			<verse number="30">Чьма әм жи һәр гав хԝә давежьнә сәр села сор?</verse>
			<verse number="31">Әԝ фьрʼнаԛбуна мьн шәʼдә йә, хушк-бьрано, йа кӧ әз пе ԝә фьрʼнаԛ дьбьм йәктийа Мәсиһ Исайе Хӧдане мәда, әз һәр рʼож дәст жь әʼмьре хԝә дькʼьшиньм.</verse>
			<verse number="32">Һәгәр мьн Әфәседа шәрʼе хԝә дәрәща мәрьвайеда тʼәви «сәʼва» кьр, чь кʼәтә кʼисе мьн? Һәгәр рʼабуна мьрийа ԝе тʼӧнәбә, дә иди «әм бьхԝьн-вәхԝьн, чьмки әме сьбе бьмьрьн», чаԝа һьнәк дьбежьн.</verse>
			<verse number="33">Нәхапьн! «Һәвалтийа хьраб мәрьве хԝәйипʼәргал хьраб дькә».</verse>
			<verse number="34">Рʼаст бьфькьрьн, сәр һʼьше хԝәда ԝәрьн, иди гӧна нәкьн, чьмки һьнәк жь ԝә һе Хԝәде нас накьн, әз ве йәке дьбежьм, кӧ һун шәрм бькьн.</verse>
			<verse number="35">Ле бәле йәке бежә: «Мьри чаԝа дькарьн рʼабьн у ԛальбе ԝане чаԝа бә?»</verse>
			<verse number="36">Сәре аԛьл! Әԝ тʼохьме кӧ тӧ дьчини, һʼәта «нәмьрә» жийинерʼа шин набә.</verse>
			<verse number="37">У әԝ тьште кӧ тӧ дьчини, нә кӧ ԝи ԛальби дьчини, кʼижан кӧ ԝе бьгьһижә, ле һʼәбәкә садә йә, мәсәлә гәньм, йан жи жь тʼохьмед майин.</verse>
			<verse number="38">У Хԝәде ԛальб дьдә ԝи тʼохьми, чаԝа кӧ дьхԝазә у һәр тʼохьмәк ԛальбе хԝә дьстинә.</verse>
			<verse number="39">Һʼәму ԛальб хун-гоштәк ниньн, ԛальбе мерьв башԛә йә у ԛальбе һʼәйԝен башԛә, йе тәйрәда башԛә йә, йе мәʼсийа жи башԛә.</verse>
			<verse number="40">Ԛальбед ль әʼзмен жи һәнә, ԛальбед ль дьне жи һәнә, ле рʼәԝша йед әʼзмен башԛә йә у йед дьне башԛә.</verse>
			<verse number="41">Рʼәԝша тәʼве башԛә йә, рʼәԝша һиве башԛә у рʼәԝша стәйрка жи башԛә йә у һәр стәйркәк бь рʼәԝша хԝә жь һәв тенә фьрԛикьрьне.</verse>
			<verse number="42">Бь ви аԝайи жи рʼабуна мьрийа йә: Ԛальбе дерьс те чандьне, йе нәдерьс ԝе рʼабә.</verse>
			<verse number="43">Әԝ берʼәԝш те чандьне, бь рʼәԝше ԝе рʼабә, әԝ бетʼаԛәтийе те чандьне, бь ԛәԝате ԝе рʼабә.</verse>
			<verse number="44">Ԛальбе бинбәр те чандьне у ԛальбе рʼӧһʼани ԝе рʼабә. Чаԝа кӧ ԛальбе бинбәр һәйә, ӧса жи ԛальбе рʼӧһʼани һәйә.</verse>
			<verse number="45">Аһа жи ньвисар ә: «Мәрьве пешьн Адәм, бу бинбәрәки сах», ле Адәме пашьн бу рʼӧһʼәки жийиндайине.</verse>
			<verse number="46">Ле бәле пешийе йе рʼӧһʼани нәбу, ле йе бинбәр, паше йе рʼӧһʼани.</verse>
			<verse number="47">Мәрьве пешьн жь хԝәлийа әʼрде бу, мәрьве дӧда жь әʼзмен бу.</verse>
			<verse number="48">Чаԝа йе жь хԝәлийе бу, ӧса жи йед жь хԝәлийе нә, чаԝа йе жь әʼзмен ә, ӧса жи йед жь әʼзмен ьн.</verse>
			<verse number="49">У мә чаԝа кьрасе йе жь хԝәлийе ль хԝә кьрийә, әме ӧса жи кьрасе йе жь әʼзмен ль хԝә кьн.</verse>
			<verse number="50">Готьна мьн әв ә хушк-бьрано, ԝәки хун у гошт ль Пʼадшатийа Хԝәде нькарьн ԝар бьн, нә жи дерьсбун ԝе ль нәдерьсбуне ԝар бә.</verse>
			<verse number="51">Кʼа бьбьһен, әз сӧрʼәке ԝәрʼа бежьм: Әм һʼәмуйе нәмьрьн, ле әм һʼәмуйе жи бенә гӧһастьне,</verse>
			<verse number="52">ньшкева, чаԝа чʼәʼве хԝә бьгьри-вәки, дәма борʼийа ахьрийе бе ледане. Чьмки гава борʼи бе ледане, мьри ԝе нәдерьсбуйи рʼабьн, әме жи бенә гӧһастьне.</verse>
			<verse number="53">Чьмки гәрәке әви дерьс нәдерьсийе ль хԝә ԝәргьрә у әви мьри нәмьрийе ль хԝә ԝәргьрә.</verse>
			<verse number="54">Ле гава әви дерьс нәдерьсийе ль хԝә ԝәргьрә у әви мьри нәмьрийе ль хԝә ԝәргьрә, һьнге әԝ готьне бе сери, кӧ ньвисар ә: «Сәркʼәтьне мьрьн һʼуфи хԝә кьр».</verse>
			<verse number="55">«Мьрьн, кʼане ԛиле жәʼра тә? Мьрьн, кʼане сәркʼәтьна тә?»</verse>
			<verse number="56">Ԛиле мьрьне гӧнә йә у ԛәԝата гӧна жь Ԛануне йә.</verse>
			<verse number="57">Ле шькьр жь Хԝәде, кӧ әм бь дәсте Хӧдане мә Иса Мәсиһ сәр хьстьн.</verse>
			<verse number="58">Аԝа хушк-бьрайед мьнә дәлал, ԛәԝин бьминьн, жь щийе хԝә нәһʼәжьн, һәр гав шьхӧле Хӧданда пешда һәрʼьн, бьзаньбьн хәбата ԝә бош-бәтал нинә ль бәр Хӧдан.</verse>
		</chapter>
		<chapter number="16">
			<verse number="1">Ле ньһа дәрһәԛа кʼомәктʼопкьрьна бона щьмәʼта Хԝәде, мьн чаԝа тʼәми да щьвинед Галатйайе, һун жи ӧса бькьн:</verse>
			<verse number="2">Һәр йәкшәм, дәсте жь ԝә һәр кәсива чьԛас те, бьра тьштәки дәсте хԝәрʼа паш хә, нәбә кӧ гава әз бем, һьнге бе тʼопкьрьне.</verse>
			<verse number="3">У гава әз бем, һун жи рʼе кʼижанарʼа дьбиньн, әзе пе дәсте ԝан, бь ньвисар пʼешкʼешед ԝә бьшиньмә Оршәлиме.</verse>
			<verse number="4">У һәгәр мьнрʼа жи бькʼәвә, кӧ әз һәрʼьм, иди әԝе тʼәви мьн бен.</verse>
			<verse number="5">Пәй чуйина ԛәза Мәкәдонйайерʼа, әзе сәрики ль ԝә хьм, чьмки әзе Мәкәдонйайерʼа дәрбаз бьм.</verse>
			<verse number="6">Дьбә кӧ ль щәм ԝә бьминьм, йан жи зьвьстана хԝә ԝьр дәрбаз кьм у һьнге һун дькарьн мьн вәрʼекьн, әз кʼӧда кӧ һәрʼьм.</verse>
			<verse number="7">Чьмки әз ньһа нахԝазьм кӧ ԝә сәр рʼийа хԝә бьбиньм һәрʼьм, ле әз гӧман ьм кӧ хеләке щәм ԝә бьминьм, һәгәр Хӧдан һʼьз бькә.</verse>
			<verse number="8">Ле ньһа әзе һʼәта Рʼожа Пенщийә һʼәсаб, ль Әфәсе бьминьм,</verse>
			<verse number="9">чьмки дәргәһәки херейи мәзьн ль бәр мьн вәбуйә у пәйкʼәтийед мьн гәләк ьн.</verse>
			<verse number="10">Һәгәр Тимотʼейо бе щәм ԝә, ӧса бькьн кӧ әԝ жь ԝә вәнәкʼьшә, чьмки әԝ жи бона Хӧдан дьхәбьтә, чаԝа әз.</verse>
			<verse number="11">Ӧса бьра тӧ кәс ԝи беԛәдьр нәкә. Ԝи бь хер-сьламәт вәрʼекьн, ԝәки бе щәм мьн, чьмки әз һивийа ԝи у бьрайед тʼәви ԝи мә.</verse>
			<verse number="12">Ле дәрһәԛа Аполойе бьрада, мьн гәләки лава же кьр, кӧ тʼәви бьра сәр ԝәда бьһата, ле нета ԝи һатьне ньһа ԛәт тʼӧнәбу, ле ԝе бе, гава мәщал бькʼәве.</verse>
			<verse number="13">Һʼьшйар бьминьн, баԝәрийеда һʼимгьрти бьн, әʼгит бьн, бьшьдьн,</verse>
			<verse number="14">бьра һәр кьрьнед ԝә бь һʼьзкьрьне бьн.</verse>
			<verse number="15">Ньһа һун заньн кӧ Стефанас мала хԝәва баԝәрмәндед ԛәза Ахайайейә пешьн ә у ԝан хԝә данә хьзмәткʼарийа щьмәʼта Хԝәде. Иди әз һиви жь ԝә дькьм хушк-бьрано,</verse>
			<verse number="16">кӧ һун гӧрʼа йед ӧсада бьн, ӧса жи гӧрʼа ԝан һʼәмуйада, йед кӧ тʼәви шьхӧле ве хәбате дьбьн.</verse>
			<verse number="17">Әз бона һатьна Стефанас, Фортунато у Ахайико ша мә, баре дьле мьнда ԝана дәԝса ԝә гьрт,</verse>
			<verse number="18">бь ԝе йәке дьле мьн у ԝә жи рʼьһʼәт кьрьн. Ԛәдьре йед ӧса бьгьрьн.</verse>
			<verse number="19">Щьвинед ԛәза Асйайеда ль ԝә сьлав дькьн. Акила у Прьскила тʼәви щьвина мала хԝәда гәләки йәктийа Хӧданда ль ԝә сьлав дькьн.</verse>
			<verse number="20">Һʼәму хушк-бьрайед вьр ль ԝә сьлав дькьн. Бь рʼамусана шире һʼәлал ль һәвдӧ сьлав кьн.</verse>
			<verse number="21">Әв сьлав, бь дәстньвисара мьн Паԝлос ә.</verse>
			<verse number="22">Һәгәр йәк Хӧдан һʼьз накә, бьра ньфьрʼ ль ԝи бә. «Маранатʼа ».</verse>
			<verse number="23">Кʼәрәма Хӧдан Иса ль ԝә бә.</verse>
			<verse number="24">Әз ԝә пʼара Мәсиһ Иса кʼәтийа һʼьз дькьм.</verse>
		</chapter>
	</book>
	<book number="47">
		<chapter number="1">
			<verse number="1">Жь Паԝлосе бь әʼмьре Хԝәде шандийе Мәсиһ Иса у Тимотʼейойе бьрайе мә, щьвина Хԝәдейә Корьнтʼерʼа у ԝе тʼәмамийа щьмәʼта Хԝәдерʼа, йа кӧ тʼәвайийа ԛәза Ахайайеда йә:</verse>
			<verse number="2">Дә бьра кʼәрәм у әʼдьлайийа Баве мә Хԝәде у Хӧдан Иса Мәсиһ ль ԝә бә.</verse>
			<verse number="3">Шькьр Хԝәдейе Баве Хӧдане мә Иса Мәсиһрʼа, Баве дьлшәԝатийе у Хԝәдейе һʼәму бәрдьлийе.</verse>
			<verse number="4">Әԝ нава һʼәму тәʼли-тәнгийада дьл дьдә бәр мә, ԝәки әм жи бькарьбьн дьл бьдьнә бәр ԝан, йед кӧ нава һәр щурʼә тәʼли-тәнгийада нә, бь ԝе бәрдьлийе, пе кʼижане әм хԝәха жь Хԝәде тенә бәрдьликьрьне.</verse>
			<verse number="5">Бәле чаԝа әм тʼәви ԝан щәфайед Мәсиһә гәләк дьбьн, ӧса жи гәләки бь дәсте Мәсиһ бәр дьле мәда те һатьне.</verse>
			<verse number="6">Һәгәр әм тәʼли-тәнгийада нә, әԝ бона бәрдьли у хьлазбуна ԝә йә у һәгәр әм бәрдьликьри нә, әԝ бона ԝе бәрдьлийа ԝә йә, кӧ һун бькарьбьн бь сәбьре ԝан тәʼли-тәнгийа бькʼьшиньн, кʼижана әм жи дькʼьшиньн.</verse>
			<verse number="7">У әм ԝәда әʼсәйи гӧман ьн, чьмки әм заньн кӧ һун чаԝа тʼәви щәфайед мә нә, ӧса жи тʼәви бәрдьлийа мә нә.</verse>
			<verse number="8">Әм нахԝазьн кӧ һун һаш жь ԝан тәʼли-тәнгийа тʼӧнәбьн хушк-бьрано, йед кӧ мә ԛәза Асйайеда кʼьшандьн. Әм жь ԛәԝата хԝә дәр һаԛаси кʼәтьнә бьн баред гьран, һʼәта кӧ мә дәсте хԝә жь әʼмьре хԝә жи кʼьшанд.</verse>
			<verse number="9">Бәле мә хԝәрʼа ԛьрара мьрьне һʼәсаб кьр, ле әв йәк бу ԝәки әм гӧмана хԝә нәдьнә сәр хԝә, ле сәр Хԝәде, Йе кӧ мьрийа жь горʼа рʼадькә.</verse>
			<verse number="10">Жь дәсте ԝе мьрьна тьрс у хоф Әԝи әм хьлаз кьрьн у ԝе хьлаз кә жи. У гӧмана мә һәйә кӧ ԝе диса мә хьлаз кә,</verse>
			<verse number="11">бь аликʼарийа ԝан дӧайед кӧ һун бона мә дькьн. Бь ви аԝайи бь сайа дӧайед гәләка кʼәрәм ԝе мәрʼа бе дайине у гәләке бона мә шькьрийе бьдьнә Хԝәде.</verse>
			<verse number="12">Рʼуспитийа мә әв ә: Исафа мә шәʼдәтийе дьдә, ԝәки мә бь дьле сах у вәкьри жь Хԝәдеда ль ве дьне әʼмьре хԝә дәрбаз кьр, илаһи һьндава ԝәда, нә кӧ бь сәрԝахтийа мәрьвайийе, ле бь кʼәрәма Хԝәде.</verse>
			<verse number="13">Әм тьштәки дьн ԝәрʼа наньвисьн, пештьри ԝан тьштед кӧ һун дькарьн бьхуньн у фәʼм бькьн у әз гӧман ьм кӧ һуне тʼам фәʼм бькьн,</verse>
			<verse number="14">чаԝа жь пʼьрʼи-һьндьки ԝә әм фәʼм кьрьнә, ԝәки һун бьгьһижьнә ԝе фәʼмине кӧ әм рʼуспитийа ԝә нә, чаԝа һун жи йа мә нә, Рʼожа һатьна Хӧдан Иса.</verse>
			<verse number="15">Мьн бь ве гӧмане шеԝьра хԝә кьр, пешийе бьһатама щәм ԝә, кӧ ԝә дӧ щара кʼәрәм бьстанда,</verse>
			<verse number="16">аԝа готи сәрик бьда ԝә, жь щәм ԝә бьчума Мәкәдонйайе у жь Мәкәдонйайе жи диса сәр ԝәда вәгәрʼийама, кӧ ԝә жи әз ль алийе Щьһустанеда вәрʼекьрама.</verse>
			<verse number="17">Гава әз аһа дьшеԝьрим, гәло мьн сьвькайи кьр? Йан шеԝьра хԝәда мина бәнде ве дьнйайе шеԝьрим, кӧ «Бәле» у «На»-йа мьн сьбәһ-евар нәбә йәк?</verse>
			<verse number="18">Ле Хԝәде шәʼдә йә, кӧ созе мә ԝәрʼа нәбуйә «Бәле» у паше «На».</verse>
			<verse number="19">Чьмки Кӧрʼе Хԝәде, Иса Мәсиһ кӧ пе мә ԝәрʼа һатә даннасинкьрьне, (бь мьн, Силас у Тимотʼейо), «Бәле» у «На» нәбу, ле нава Ԝида тʼьме «Бәле» йә.</verse>
			<verse number="20">Чьмки һʼәму созед Хԝәде бь Иса Мәсиһ «Бәле» нә, ләма жи әм бь Ԝи «Амин» дьбежьн, бона рʼумәта Хԝәде.</verse>
			<verse number="21">У Хԝәде йә, йе кӧ әм ԝәва тʼәвайи йәктийа Мәсиһда һʼимгьрти кьрьн. Хут Ԝи әм кʼьфш кьрьн</verse>
			<verse number="22">у мора Хԝә дани сәр мә, Рʼӧһʼе Пироз кьрә дьле мә чаԝа бьһе жь бәр созе Хԝәва.</verse>
			<verse number="23">Ле сәр мьнрʼа Хԝәде шәʼдә йә, кӧ мьн ԛемиши ԝә нәкьр, кӧ нәһатьмә Корьнтʼе.</verse>
			<verse number="24">Әм һʼӧкӧми сәр баԝәрийа ԝә накьн, чьмки һун баԝәрийеда шьдийайи нә, ле әм тʼәви ԝә дьхәбьтьн бона шабуна ԝә.</verse>
		</chapter>
		<chapter number="2">
			<verse number="1">Аԝа мьн хԝәха хԝәрʼа ԛьрар кьр кӧ диса нәйем дьле ԝә бешиньм.</verse>
			<verse number="2">Чьмки һәгәр әз дьле ԝә бешиньм, иди кʼе ԝе дьле мьн ша кә, пештьри әԝед кӧ мьн дьле ԝан ешандьнә?</verse>
			<verse number="3">Мьн әԝ йәк нәʼма хԝәда ньвисибу, кӧ нәбә гава әз бем, йед кӧ гәрәке мьн ша кьн, әԝ дьле мьн бешиньн. Чьмки әз ԝә һʼәмуйада гӧман ьм, кӧ шабуна мьн шабуна ԝә һʼәмуйа йә.</verse>
			<verse number="4">Мьн бь гәләк һесьра, бь гәләк кʼәдәр у кʼәсәра дьле хԝә ԝәрʼа ньвиси, ԝәки һун нә кӧ ль бәр хԝә кʼәвьн, ле ԝәки ԝе кʼурайийа һʼьзкьрьна мьнә һьндава хԝәда фәʼм бькьн.</verse>
			<verse number="5">Аԝа һәгәр йәки дьлеши кьр, нә кӧ тʼәне дьле мьн ешанд, ле йе һьнәка жи, ԝәки гәләки зедә нәкьм, нәбежьм йе ԝә һʼәмуйа жи.</verse>
			<verse number="6">Әԝ щәза бәси ԝи мәрьви йә, кӧ жь ԝә гәләка ԝирʼа һатийә дайине.</verse>
			<verse number="7">Ле ньһа һун гәрәке бьбахшиньнә ԝи у ль бәр дьле ԝида бен, ԝәки кʼәрби бәрхԝәкʼәтьне хԝә ӧнда нәкә.</verse>
			<verse number="8">Аԝа әз һиви жь ԝә дькьм, һʼьзкьрьна хԝә һьндава ԝида мак кьн.</verse>
			<verse number="9">Һәма бона ԝе йәке жи мьн ньвисийә, ԝәки ԝә бьщерʼьбиньм бьзаньбьм кʼа һун һәр тьштида гӧһдар ьн.</verse>
			<verse number="10">Һәгәр һун тьштәки дьбахшиньнә йәки, әз жи тʼәви ԝә мә. У һәгәр тьштәки бахшандьне һәбә, бона ԝә ль бәр диндара Мәсиһ дьбахшиньм,</verse>
			<verse number="11">ԝәки мирещьн пьште ль мә нәшкенә, чьмки әм һаш жь һʼӧнӧред ԝи һәнә.</verse>
			<verse number="12">Гава әз бона Мьзгинидайина Мәсиһ гьһиштьмә Тройайе, мьн дит кӧ Хӧдан дәрик ль бәр мьн вәкьрийә.</verse>
			<verse number="13">Ле дьле мьн нә рʼьһʼәт бу, чьмки мьн бьре хԝә Тито ль ԝьр нәдит. Һьнге мьн хатьре хԝә жь ԝан хԝәст, чумә ԛәза Мәкәдонйайе.</verse>
			<verse number="14">Ле шькьр жь Хԝәде, кӧ тʼьме мә пʼега кʼома Мәсиһә сәркʼәтьнеда пешда дьбә у бина наскьрьна хԝә бь мә һәр дәра бәла дькә.</verse>
			<verse number="15">Чьмки әм бина Мәсиһә хԝәш ьн ль бәр Хԝәде, һьн нава хьлазбуйийада, һьн нава ӧндабуйийада.</verse>
			<verse number="16">Бона һьнәка әм бина мьрьне нә, кӧ ԝан бәрбь мьрьне дьбә у бона һьнәка жи бина жийине, кӧ ԝан бәрбь жийине дьбә. У кʼи дькарә ви бари һьлдә?</verse>
			<verse number="17">Әм нә мина һьнәка нә, йед кӧ хәбәра Хԝәде кʼара хԝәва гьредьдьн, ле бәле әм чаԝа мәрьвнә жь Хԝәдеда шанди, ль бәр Хԝәде бь һәләԛәтийа Мәсиһ пе сьтԛе дьле рʼаст хәбәр дьдьн.</verse>
		</chapter>
		<chapter number="3">
			<verse number="1">Гәло әм диса вәдьгәрʼьн, хԝәха пәсьне хԝә бьдьн? Йан мина һьнәка мәрʼа лазьм ә әм шәʼдәнәʼма сәр ԝәда бьшиньн, йан жь ԝә бьстиньн?</verse>
			<verse number="2">Нә һун ьн шәʼдәнәʼмед мә дьле мәда ньвисар, алийе һәр мәрьвида наскьри у хԝәнди?</verse>
			<verse number="3">Кʼьфш ә кӧ һун нәʼма Мәсиһ ьн бь хьзмәткʼарийа мә ньвисар, нә кӧ бь һʼӧбьре, ле бь Рʼӧһʼе Хԝәдейе сах, нә кӧ сәр сәлед кәвьри, ле сәр тʼәхтед дьле хун у гошт.</verse>
			<verse number="4">Әм ве йәке Хԝәдеда гӧман ьн бь сайа Мәсиһ.</verse>
			<verse number="5">Нә кӧ әм жь хԝә һʼәсаб дькьн кӧ әм лайиԛи ве кьрьне нә, ле карина мә жь Хԝәде йә.</verse>
			<verse number="6">Әԝи әԝ карин да мә, ԝәки әм бьбьнә ԛӧльхкʼаред пәймана ну, нә кӧ йе ньвисаре, ле йе Рʼӧһʼ, чьмки ԛануна ньвисар дькӧжә, ле Рʼӧһʼ дьдә жийине.</verse>
			<verse number="7">Аԝа һәгәр әԝ ԛӧльхе кӧ сәр кәвьра бь һʼәрфа кʼолайи бу у ахьрийе мьрьне пешда тинә һаԛас хԝәйирʼумәт бу, ԝәки зарʼед Исраел нькарьбун рʼуйе Муса бьньһерʼийана, жь дәст ԝе шәԝԛа рʼуйе ԝийи кӧ диса ԝе дәрбаз буйа бьчуйа,</verse>
			<verse number="8">ле бәле ԛӧльхе Рʼӧһʼ ԝе һе чьԛас хԝәйирʼумәт бә?</verse>
			<verse number="9">Чьмки һәгәр әԝ ԛӧльхе кӧ ахьрийе диԝан сәр мәрьвада дани, һаԛас хԝәйирʼумәт бу, һе чьԛас зедә ԝе хԝәйирʼумәт бә әԝ ԛӧльхе кӧ мәрьв пе бесущ дьбьн.</verse>
			<verse number="10">Бәле йе кӧ хԝәйирʼумәт бу, әԝ берʼумәт дәркʼәт жь бәр ԝе рʼумәта кӧ сәр ԝерʼа бу.</verse>
			<verse number="11">Һәгәр ԛӧльхе кӧ ԝе дәрбаз бьбуйа бьчуйа хԝәйирʼумәт бу, иди йе кӧ ԝе бьминә, һе чьԛас хԝәйирʼумәт ә!</verse>
			<verse number="12">Аԝа әм хԝәйе ве гӧмане нә, ләма хәбәрдана хԝәда меркʼими нә.</verse>
			<verse number="13">Әм нә мина Муса нә, чаԝа ԝи хели авитьбу сәр рʼуйе хԝә, ԝәки зарʼед Исраел һʼәта хьлазийе әԝ рʼумәта ԝе дәрбаз буйа нәдитана.</verse>
			<verse number="14">Бәле әԝ сәԝдайе хԝәда фәʼмәкори бун у һʼәта иро жи гава пәймана кәвьн дьхуньн, хут әԝ хели сәр фәʼме ԝан дьминә. Әԝ һьнге те һьлдане, гава әԝ дьбьнә пʼара Мәсиһ.</verse>
			<verse number="15">Бәле һʼәта иро жи, гава Ԛануна Муса дьхуньн, хели сәр фәʼме ԝан дьминә,</verse>
			<verse number="16">ле гава йәк ль Хӧдан вәгәрʼә, һьнге «әԝ хели те һьлдане».</verse>
			<verse number="17">У әԝ Хӧдан Рʼӧһʼ ә у Рʼӧһʼе Хӧдан ль кʼӧ дәре бә, ль ԝе дәре жи азайи һәйә.</verse>
			<verse number="18">Аԝа әм һʼәму жи рʼуки бехеликьри мина нәйньке шәԝԛа рʼумәта Хӧдан вәдьгәрʼиньн у әм бь дәрәщед рʼумәт бь рʼумәте тенә гӧһастьне, дьбьнә хут әԝ сурәте Ԝи, әв йәк бь аликʼарийа Хӧдан ә, кӧ хԝәха Рʼӧһʼ ә.</verse>
		</chapter>
		<chapter number="4">
			<verse number="1">Бона ве йәке әм жь ви ԛӧльхи вәнакʼьшьн, йа кӧ мә бь рʼәʼма Хԝәде стандийә.</verse>
			<verse number="2">Ле бәле әм жь тьштед әʼйбә дьзива дур ьн у фелбазийа накьн, хәбәра Хԝәдеда ԛәлпийе накьн. Ле сәрда әм рʼастийе әʼйан дькьн у бь ви аԝайи хԝә дийари исафа һәр мәрьви дькьн ль бәр Хԝәде.</verse>
			<verse number="3">Ле һәгәр әв Мьзгинийа кӧ әм дьдьн вәшарти йә жи, әԝ ль бәр ӧндабуйийа вәшарти йә.</verse>
			<verse number="4">Мире ве дьнйайейи нәһәԛ шәвәрʼәша кора анийә сәр фәʼме нәбаԝәра, ԝәки рʼонайа Мьзгинийа рʼумәта Мәсиһ нәдә сәр ԝан, Йе кӧ сурәте Хԝәде йә.</verse>
			<verse number="5">Әм нә кӧ хԝә даннасин дькьн, ле Иса Мәсиһ чаԝа Хӧдан у хԝә жи чаԝа хӧламед ԝә, бона Иса.</verse>
			<verse number="6">Ԝи Хԝәдейе кӧ гот: «Бьра жь тәʼрийе рʼонайи дәре», Ԝи хԝәха дьле мәда шәԝԛ да, ԝәки әм рʼумәта Хԝәде нас кьн, бь ԝе шәԝԛа кӧ жь рʼуйе Мәсиһ дәрте.</verse>
			<verse number="7">Ле әв хьзнә нава мә дәрданед һʼәрʼида һәйә, ԝәки бе кʼьфше кӧ зорайийа ԛәԝате жь Хԝәде йә, нә кӧ жь мә.</verse>
			<verse number="8">Әм һәр алийава тәʼли-тәнгийада нә, ле нав дәст-пʼийе тәнгасийада начьн, дәрәще бегӧманда нә, ле бегӧман ниньн,</verse>
			<verse number="9">хԝәйинәйар ьн, ле нә бейар ьн, ледайи-кʼәти нә, ле нә ӧндабуйи нә.</verse>
			<verse number="10">Һәр гав әм мьрьна Иса бәдәнед хԝәда дьбьн, ԝәки жийина Иса жи бәдәна мәда кʼьфш бә.</verse>
			<verse number="11">Чьмки әмә кӧ сах ьн, бона Иса мьрьнерʼа тенә дайине, ԝәки жийина Иса жи ԛальбе мәйи мьрида кʼьфш бә.</verse>
			<verse number="12">Аԝа мьрьн нава мәда йа хԝә дькә, ле жийин нава ԝәда.</verse>
			<verse number="13">Чаԝа ньвисар ә: «Мьн баԝәр кьр, ләма хәбәр да». Хут бь ԝи рʼӧһʼе баԝәрийе әм жи баԝәр дькьн у ләма хәбәр дьдьн.</verse>
			<verse number="14">Әм заньн Әԝе кӧ Хӧдан Иса жь мьрьне рʼакьр, ԝе мә жи тʼәви Иса жь мьрьне рʼакә у мә тʼәви ԝә бәр хԝә бьдә сәкьнандьне.</verse>
			<verse number="15">Бәле әв һʼәму бона ԝә йә, кӧ гава кʼәрәм һе сәр гәләкада бьрʼьжә, шькьрдарийа рʼумәта Хԝәде жи һе зедә бә.</verse>
			<verse number="16">Ләма әм жь ве йәке вәнакʼьшьн. Бәле әм жь дәрвава дерьс дьбьн дьчьн, ле дьлда рʼож бь рʼож нуйәжийин дьбьн.</verse>
			<verse number="17">Чьмки щәфед мәйә дәм-дәмә сьвьк мә дькьнә хԝәйийе рʼумәта гьранә һʼәта-һʼәтайейә бе һьмбәр.</verse>
			<verse number="18">Аԝа әм дина хԝә надьнә тьштед хӧйа дьбьн, ле йед нәхӧйа, чьмки тьштед хӧйа бона ԝәхтәки нә, ле йед нәхӧйа һʼәта-һʼәтайи нә.</verse>
		</chapter>
		<chapter number="5">
			<verse number="1">Чьмки әм заньн, һәгәр ԛальбе мәйи ахин мина коне фьрари хьраб бә, маләкә мәйә һʼәта-һʼәтайе ль әʼзмана һәйә, йа кӧ бе дәст жь Хԝәдеда чекьри йә.</verse>
			<verse number="2">У бәле әм ви конида дьнәʼльн, һʼәйра ԝе йәкеда нә, кӧ мала хԝәйә әʼзмани ль хԝә ԝәргьрьн,</verse>
			<verse number="3">ԝәки, гава әм ԝе хԝә ԝәргьрьн, бе сьтʼар кʼьфш нәбьн.</verse>
			<verse number="4">Бәле һʼәта кӧ әм ви конида дьминьн, бьн баре гьранда дьнәʼльн, нә кӧ әм дьхԝазьн ви жь хԝә бехьн, ле йа әʼзмани сәр хԝә ԝәргьрьн, ԝәки йе хԝәйимьрьн ԝе жийинеда бәтавәбә һәрә.</verse>
			<verse number="5">Хԝәде Хԝәха әм ве йәкерʼа һазьр кьрьнә у Рʼӧһʼе Хԝә чаԝа бьһе жь бәр созе Хԝәва да мә.</verse>
			<verse number="6">Аԝа әм һәр гав ве йәкеда әʼсәйи гӧман ьн. Әм заньн һʼәта әм ви ԛальбида дьминьн жь Хӧдан дур ьн,</verse>
			<verse number="7">чьмки әм бь баԝәрийе дьжин, нә кӧ бь дитьна чʼәʼва.</verse>
			<verse number="8">У гӧмана мәйә әʼсәйи һәйә у һе дьхԝазьн жь ви ԛальби дәрен ль щәм Хӧдан бьһеԝьрьн.</verse>
			<verse number="9">Бона ве йәке әм дьщәʼдиньн, кӧ һәгәр әм бьминьн йан дәрен, тʼәне ль Ԝи хԝәш бен.</verse>
			<verse number="10">Чьмки гәрәке әм һʼәму жи ль бәр диԝана Мәсиһ бьсәкьньн, ԝәки һәр кәс ԝәкә ԝан әʼмәлед ԛальбе хԝәда кьри бьстинә, чь кӧ кьрьбә, ԛәнщи йан хьраби.</verse>
			<verse number="11">Аԝа әм кӧ һаш жь хофа Хӧдан һәнә, дькьн кӧ мәрьва биньнә рʼайе. У әм Хԝәдева жи әʼйан ьн, гӧман һәйә, кӧ әм исафа ԝәва жи әʼйан ьн.</verse>
			<verse number="12">Нә кӧ әм бәр ԝә диса пәсьне хԝә дьдьн, ле мәщале дьдьнә ԝә, кӧ һун бь мә бьфьрʼьн, ԝәки тьштәки ԝәйи готьне ԝанрʼа һәбә, йед кӧ бь дитьна чʼәʼва дьфьрʼьн, нә кӧ бь йа дьлада.</verse>
			<verse number="13">Һәгәр мә һʼьше хԝә ӧнда кьрийә, әԝ бона Хԝәде йә, ле һәгәр әм сәр һʼьше хԝә нә, әԝ бона ԝә йә.</verse>
			<verse number="14">Һʼьзкьрьна Мәсиһә һьндава мәда пʼейи сәр мә дькә, чьмки әм фәʼм дькьн, кӧ йәк бона һʼәмуйа мьрийә, кӧ ӧса йә һʼәму жи мьрьнә.</verse>
			<verse number="15">Мәсиһ бона һʼәмуйа мьр, ԝәки әԝед сах бона хԝә сах нибьн, ле бона Ԝи, Йе кӧ бона ԝан мьр у жь мьрьне рʼабу.</verse>
			<verse number="16">Чь ль мә дькʼәвә, әм иди ньһа кәсәки бь тьһәре мәрьвайи наньһерʼьн. Рʼаст ә ԝәхтәке мә бь тьһәре мәрьвайи Мәсиһ ньһерʼи, ле ньһа иди әм ӧса наньһерʼьн.</verse>
			<verse number="17">Аԝа һәгәр йәк йәктийа Мәсиһда йә, әԝ әʼфьринәки ну йә, тьштед кәвьн дәрбаз бун чун у ва йед ну һатьн.</verse>
			<verse number="18">Әв һәр тьшт жь Хԝәдеда нә, кӧ әм бь Мәсиһ тʼәви Хԝә ль һәв анин у ԛӧльхе льһәванине да мә.</verse>
			<verse number="19">Аԝа готи Хԝәде бь Мәсиһ дьнйа тʼәви Хԝә ль һәв ани, нәһәԛийед ԝан ԝанрʼа нәһәԛи һʼәсаб нәкьрьн у готьна льһәванине спартә мә.</verse>
			<verse number="20">Аԝа әм жь алийе Мәсиһда ԛасьдийе дькьн, чаԝа кӧ Хԝәде бь мә һиви жь ԝә дькә: Әм алийе Мәсиһда рʼәща жь ԝә дькьн, тʼәви Хԝәде ль һәв ԝәрьн!</verse>
			<verse number="21">Әԝи кӧ һәләԛәтийа Ԝи тʼәви гӧна тʼӧнәбу, Хԝәде Әԝ бона мә кьрә һәвал-пʼаре гӧна, ԝәки әм йәктийа Ԝида бьбьнә һәвал-пʼаред рʼастийа Хԝәде.</verse>
		</chapter>
		<chapter number="6">
			<verse number="1">Әм жи чаԝа һәвал-хәбатед Хԝәде иди һиви жь ԝә дькьн, йед кӧ кʼәрәма Хԝәде стандьнә, нәһельн кӧ әԝ кʼәрәм бефәйдә бә.</verse>
			<verse number="2">Чьмки Хԝәде дьбежә: «Дәма рʼәʼм-кʼәрәме Мьн дәнге тә бьһист у рʼожа хьлазбунеда һатьмә һәԝара тә». Ва ньһа йә дәма рʼәʼм-кʼәрәме! Ва ньһа йә рʼожа хьлазбуне!</verse>
			<verse number="3">Әм дькьн тʼӧ тьштида нәбьнә байисе кʼәтьна тʼӧ кәси, ԝәки ԛӧльхе мә нәйе ломәкʼаркьрьне.</verse>
			<verse number="4">Ле һәр тьштида әм хԝә бь сәбьра хԝәйә мәзьн дьдьнә кʼьфше, чаԝа ԛӧльхкʼаред Хԝәде: Тәʼли-тәнгийада, һесири-бәләнгазийа у дәрд-кӧлада,</verse>
			<verse number="5">леданада, кәлада у һәр алийава һʼьщумкьри, кʼәсьри, бехәԝ, бьрʼчи,</verse>
			<verse number="6">бь ньхта һʼәлал, бь занәбуне, бь дьле фьрә, бь ширьнайийе, бь Рʼӧһʼе Пироз у бь һʼьзкьрьна беһʼьләкʼари,</verse>
			<verse number="7">бь готьна рʼастийе у ԛәԝата Хԝәде. Әм бь дәсте чʼәп у рʼасте жи рʼастһʼәсабунева сильһʼкьри нә,</verse>
			<verse number="8">һӧрмәте у беһӧрмәтийеда, ԛәдьр у рʼәзилийеда. Мә һʼәсаб дькьн чаԝа йед дәрәԝин, ле әм сәр рʼастийе нә,</verse>
			<verse number="9">мә һʼәсаб дькьн чаԝа йед нәнас, ле йед бь нав у дәнг ьн, чаԝа йед мьри, ле ва йә әмә сах ьн, чаԝа щәза станди, ле нәкӧшти нә,</verse>
			<verse number="10">әм чаԝа йед зәлулийеда нә, ле әм һәр тʼьм ша нә, чаԝа йед бәләнгаз, ле әм гәләка дәԝләти дькьн, чаԝа кʼьфш дьбә йане тьштәки мә тʼӧнә, ле һәр тьштед мә һәнә.</verse>
			<verse number="11">Мә вәкьри ԝәрʼа хәбәр дайә гәли корьнтʼийа, дьле мә жи һьндава ԝәда фьрә йә.</verse>
			<verse number="12">Һун жь алийе мәда бинтәнг набьн, ле һун бина хԝә ль хԝә тәнг дькьн.</verse>
			<verse number="13">Әз чаԝа тʼәви зарʼед хԝә хәбәр дьдьм, һун жи ԝәкә ԝе йәке ль мә вәгәрʼиньн у дьле хԝә мәрʼа вәкьн.</verse>
			<verse number="14">Тʼәви нәбаԝәра нәкʼәвьнә бьне нирәки. Чь кʼаре һәԛийе тʼәви нәһәԛийе һәйә? Йан чь һәләԛәтийа рʼонайе тʼәви тәʼрийе?</verse>
			<verse number="15">У чь тʼьфаԛийа Мәсиһ тʼәви щьн һәйә? Йан чь пʼар нава баԝәрмәнда у нәбаԝәрада һәйә?</verse>
			<verse number="16">Йан жи чь һәвалтийа пʼарьстгәһа Хԝәде тʼәви йа пʼута һәйә? Чьмки әм пʼарьстгәһа Хԝәдейе сах ьн! Чаԝа Хԝәде гот: «Әзе нава ԝанда бьминьм, нава ԝанда бьмәшьм, Хԝәдейе ԝан бьм у әԝе жи щьмәʼта Мьн бьн».</verse>
			<verse number="17">Бона ве йәке «Хӧдан дьбежә: Дә рʼабьн жь нава ԝан дәрен, щӧдә бьн. Ль тьштед һʼәрам нәкʼәвьн, у Әзе ԝә ԛәбул кьм,</verse>
			<verse number="18">Баве ԝә бьм, һуне жи кӧрʼ у ԛизед Мьн бьн, Хӧдане Һʼәму Зорайийе дьбежә ».</verse>
		</chapter>
		<chapter number="7">
			<verse number="1">Әм кӧ хԝәйе ван соза нә дәлално, дә әм хԝә жь һʼәму кʼьретийа ԛальб у рʼӧһʼе хԝә паԛьж кьн у бь хофа Хԝәде лап бӧһӧрти-жьбарә бьн.</verse>
			<verse number="2">Мә дьле хԝәда щи кьн! Мә нәһәԛи тʼӧ кәси нәкьрийә, зийан нәдайә тʼӧ кәси у кәсәк кʼара хԝәрʼа нәдайә хәбате.</verse>
			<verse number="3">Әз ве йәке набежьм кӧ ԝә нәһәԛ кьм, ле чаԝа мьн пешда готийә, һун дьле мәда нә, һәгәр әм бьмьрьн йан бьжин әм тʼәви ԝә нә.</verse>
			<verse number="4">Әз гәләки ԝәда гӧман ьм, гәләки пе ԝә фьрʼнаԛ дьбьм! Нава һʼәму тәʼли-тәнгийед мәда бәрдьлийа ԝә жь сәре мьн зедәтьр ә у шабунеда кʼьм-кʼьми мә.</verse>
			<verse number="5">Бәле гава әм гьһиштьнә Мәкәдонйайе, мә ԛәт рʼьһʼәти нәдит, ле мә һʼәму алийава тәʼли-тәнги кʼьшандьн, дор-бәра шәрʼ-дәʼԝ бун, дьлада жи хәм у дәрд бун.</verse>
			<verse number="6">Ле Хԝәдейе кӧ бәр дьле шкәстийада те, бь һатьна Тито дьл да бәр мә</verse>
			<verse number="7">у нә кӧ тʼәне пе һатьна ԝи, ле бь ԝе йәке жи, кӧ чаԝа ԝә дьл дабу бәр ԝи. Әԝи мәрʼа гьли кьр, кӧ һун чьԛаси дәмана мьнда нә, шин у гьри нә у хирәта мьн дькʼьшиньн. Бь ве йәке дьле мьн һе шабун кʼәте.</verse>
			<verse number="8">Бәле һәгәр мьн пе ԝе нәʼме дьле ԝә ешанд, әз нә пʼошман ьм. Рʼаст ә әз пʼошман бум, гава мьн дит кӧ ԝе нәʼме һьнәк ԝәхт дьле ԝә ешанд.</verse>
			<verse number="9">Ле ньһа әз ша мә, нә кӧ бона ԝе йәке кӧ һун бәр хԝә кʼәтьнә, ле чьмки һун бона тʼобәкьрьне бәр хԝә кʼәтьн. Һун ль гора хԝәстьна Хԝәде бәр хԝә кʼәтьн, ӧса кӧ ԝә тʼӧ зийан жь мә нәдит.</verse>
			<verse number="10">Бәрхԝәкʼәтьна ль гора хԝәстьна Хԝәде мерьв бәрбь тʼобәйийе дьбә кӧ хьлаз кә у пʼошмани теда тʼӧнә, ле бәрхԝәкʼәтьна жь ве дьнйайе бәрбь мьрьне дьбә.</verse>
			<verse number="11">Дә дина хԝә бьдьнә ԝе бәрхԝәкʼәтьна ль гора хԝәстьна Хԝәде кӧ чьԛас кʼар да ԝә: Ԝә чаԝа щәʼданд бь рʼуспити щаба хԝә да! Чь һерс, чь хоф, чь һʼьзрәт, чь хирәт, чь щәзадайина бона нәһәԛийе! Ԝә һʼәму алийава хԝә да кʼьфше, кӧ һун ван йәкада сәр ньхта һʼәлал ьн.</verse>
			<verse number="12">Аԝа әԝ нәʼма кӧ мьн ԝәрʼа ньвиси, нә бона ԝи бу, йе кӧ нәһәԛи кьр у нә бона йе һатә нәһәԛкьрьне, ле бәле ԝәки әԝ дәмана ԝәйә һьндава мәда ль бәр Хԝәде әʼйан бә.</verse>
			<verse number="13">Бона ве йәке дьл һатә бәр мә. Пештьри ԝе бәрдьлһатьнеда, һе гәләки дьл һатә бәр мә бона шабуна Тито, чьмки ԝә һʼәмуйа дьле ԝи рʼьһʼәт кьрьбу.</verse>
			<verse number="14">Ль бәр ԝи әз пе ԝә фьрʼнаԛ бум у әз рʼурʼәш дәрнәкʼәтьм. Ле чаԝа һәр тьште кӧ мә ԝәрʼа гот рʼаст бу, ӧса жи әԝ фьрʼнаԛийа мәйә бәр Тито рʼаст дәркʼәт.</verse>
			<verse number="15">У дьле ԝи һе сәр ԝә гәрм буйә, гава бона гӧһдарийа ԝә һʼәмуйа бир тинә, кӧ ԝә чаԝа бь хоф у тьрс әԝ ԛәбул кьрийә.</verse>
			<verse number="16">Әз ша мә, кӧ һәр тьштида ԝәда гӧман ьм.</verse>
		</chapter>
		<chapter number="8">
			<verse number="1">Ижар хушк-бьрано, әм ԝе кʼәрәма Хԝәде ԝәва дьдьнә һʼәсандьне, йа кӧ щьвинед Мәкәдонйайерʼа һатийә дайине.</verse>
			<verse number="2">Нава ԝе һесири-бәләнгазийа кӧ пе һатьнә щерʼьбандьне у нава кʼәсибийа хԝәйә гьранда жи, шабуна ԝан һе зедә бу у һе хԝә данә мәрʼданийе.</verse>
			<verse number="3">Әз шәʼдә мә, кӧ ԝана ԝәкә ԛәԝата хԝә у жь ԛәԝата хԝә зедәтьр жи бь рʼәзәдьли дьдан,</verse>
			<verse number="4">гәләки һиви жи дькьрьн, кӧ әм ԛәдьре ԝан бьгьрьн, бьһельн кӧ әԝ тʼәви ве кʼомәкдайина бона щьмәʼта Хԝәде бьн.</verse>
			<verse number="5">У нә һаԛас чьԛас кӧ гӧмана мә һәбу, ле щанийа хԝә пева пешийе данә Хӧдан у паше мә, бь әʼмьре Хԝәде.</verse>
			<verse number="6">Иди һьнге мә жь Тито һиви кьр, кӧ әԝ ԝи шьхӧле ԛәнщи кӧ нава ԝәда дәстпекьр, хьлаз кә жи.</verse>
			<verse number="7">Чаԝа һун һәр тьштида тʼерә-тʼьжи нә, баԝәрийе, хәбәрдане, занәбуне, тʼәмамийа хирәтеда у ԝе һʼьзкьрьна хԝәйә һьндава мәда, ӧса жи ви шьхӧле ԛәнщда тʼер-тʼьжи бьн.</verse>
			<verse number="8">Әз ве хәбәрданеда әʼмьри сәр ԝә накьм, ле ԝәки һун чʼәʼв бьдьнә хирәта һьнәкед дьн бона кʼомәкдайине, дьхԝазьм ԝә бьщерʼьбиньм, кʼа һун һʼьзкьрьнеда чьԛас ширһʼәлал ьн.</verse>
			<verse number="9">Чьмки һун кʼәрәма Хӧдане мә Иса Мәсиһ заньн: Рʼаст ә Әԝ йәки дәԝләти бу, ле бона ԝә кʼәсиб бу, ԝәки һун бь кʼәсиббуна Ԝи дәԝләти бьн.</verse>
			<verse number="10">Әз ве йәкеда фькьра хԝә ԝәрʼа дьбежьм: Әв йәк бона кʼара ԝә йә, чьмки һе сала парва нә кӧ тʼәне ԝә пешийе дәстпекьр ԝе йәке бькьн, ле ӧса жи һун пешийе ԝе йәкерʼа рʼази бун.</verse>
			<verse number="11">Дә ижар ве кьрьна хԝә биньнә сери, ԝәки рʼәзәдьлийа хԝәда чьԛас хирәт дькьн, һаԛас жи биньнә сери, ԝәкә ԛәԝата хԝә.</verse>
			<verse number="12">Чьмки һәгәр һун бь рʼәзәдьли кʼомәке бьдьн, әԝ ԝәкә ԝе йәке ԛәбул ә, чьԛас дәсте кʼева те, ле нә ԝәкә ԝе йәке, кӧ дестда тʼӧнә.</verse>
			<verse number="13">Әз нә кӧ фьреԛәтийа һьнәка дьхԝазьм у тәнгасийа ԝә, ле ԝәки һәр тьшт ԝәкә һәв бә.</verse>
			<verse number="14">Ньһа зедәйа ԝә дькарә кемасийа ԝан тʼьжи кә у рʼожәке жи зедәйа ԝане кемасийа ԝә тʼьжи кә. Бь ви аԝайи ԝе ԝәкә һәв дәре,</verse>
			<verse number="15">чаԝа ньвисар ә: «Кʼе гәләк тʼоп кьр, зедә нәбу у кʼе һьндьк тʼоп кьр, кем нәбу».</verse>
			<verse number="16">Шькьр жь Хԝәде кӧ әԝ хирәт да Тито жи, кӧ али ԝә бькә.</verse>
			<verse number="17">Әԝ нә кӧ тʼәне һивикьрьна мәрʼа рʼази бу, ле хирәта ԝи жи ԛәбул нәкьр, хԝәст бь рʼәзәдьли бе щәм ԝә.</verse>
			<verse number="18">Тʼәви ԝи әм ԝи бьрайи дьшиньн, йе кӧ һʼәму щьвинада бона Мьзгинидайине пәсьне ԝи дьдьн</verse>
			<verse number="19">у нә кӧ тʼәне һаԛас, ле ӧса жи жь алийе щьвинада һатә бьжартьне, кӧ бьбә һәвале ԝе рʼеԝитийа кӧ әм кʼомәкдайинерʼа ԛӧльх дькьн, бона рʼумәта Хӧдан у ԝәки әм дьлхԝәстьна хԝә жи ве йәкеда бьдьнә кʼьфше.</verse>
			<verse number="20">Әм һʼәвза хԝә жь ве йәке жи дькьн, кӧ нәбә йәк ви ԛӧльхе мәйи мәрʼддайинеда мә ломәкʼар кә.</verse>
			<verse number="21">Чьмки әм дькьн рʼаст дәрен, нә кӧ тʼәне ль бәр Хӧдан, ле ль бәр мәрьва жи.</verse>
			<verse number="22">Әм тʼәви ԝан һәр дӧ бьра, бьраки хԝәйи дьн жи дьшиньн, йе кӧ мә гәләк тьштида әԝ щерʼьбандийә у тʼьме жи хирәткʼеш дитийә у ньһа жи һе хирәткʼеш ә һьндава ԝәда, чьмки әԝ гәләки ԝәда гӧман ә.</verse>
			<verse number="23">Һәгәр пьрс бе сәр Тито, әԝ һәвал у хәбаткʼаре тʼәви мьн ә бона ԝә. Ле һәгәр бе сәр ԝан һәр дӧ бьрайед мә, әԝана жь алийе щьвинеда шанди нә, бона рʼумәта Мәсиһ дьхәбьтьн.</verse>
			<verse number="24">Аԝа һʼьзкьрьна хԝә у әԝ пәсьне кӧ мә бона ԝә дайә, ԝанрʼа бьдьнә избаткьрьне, ԝәки һʼәму щьвин ԝе йәке бьбиньн.</verse>
		</chapter>
		<chapter number="9">
			<verse number="1">Дәрһәԛа кʼомәкдайина щьмәʼта Хԝәдеда әв тьштәки зедә йә, кӧ әз ԝәрʼа бьньвисьм.</verse>
			<verse number="2">Чьмки әз ԝе рʼәзәдьлийа ԝә заньм у нава мәкәдонийада пе ԝә фьрʼнаԛ дьбьм дьбежьм, кӧ ԝә баԝәрмәндед ԛәза Ахайайе һе сала парва кʼаре хԝә кʼомәкдайине кьрийә у әв хирәткʼешийа ԝә, гәләк жь нав ԝанда ләԛандьнә.</verse>
			<verse number="3">У әз жи ԝан бьрайед хԝә дьшиньм, ԝәки фьрʼнаԛийа мьнә һьндава ԝәда, ԝе йәкеда бәтал дәрнәйе, ле һун ӧса һазьр бьн, чаԝа мьн ԝанрʼа готийә,</verse>
			<verse number="4">кӧ нәбә һәгәр мәкәдони тʼәви мьн бен у бьбиньн һун нә һазьр ьн, әм шәрми бьн (нахԝазьм бежьм һун жи) ԝе гӧманеда, йа кӧ әм ԝәда гӧман бун.</verse>
			<verse number="5">Ләма жи мьн рʼе терʼа дит, һиви жь бьра кьр, кӧ бәри мьн бенә щәм ԝә у тʼьвдарәке ԝе пʼешкʼеша гӧмрә, йа кӧ ԝә соз дабу бьбиньн. Һьнге әԝе бь рʼәзәдьлийе һазьр бә, нә кӧ бь дәсте зоре.</verse>
			<verse number="6">Ве йәке бир нәкьн: Йе дәст дьдә бәр чандьне, ԝе һьндьки жи бьдьру, ле йе дәст надә бәр чандьне, ԝе гӧмрә жи бьдьру.</verse>
			<verse number="7">Дьле һәр кәсирʼа чьԛас дәрбаз дьбә, бьра һаԛаси жи бьдә, нә кӧ бьдә ле дьле ԝи пәй бә йан бь борщдарийе бә, чьмки Хԝәде йе бь дьл у әшԛ дьдә һʼьз дькә.</verse>
			<verse number="8">Хԝәде дькарә һʼәму алийава сәр ԝәда бьбаринә, ԝәки һәр алийада һәр гав һʼәму тьштед ԝәйә керһати һәбьн у зедә бә жи бона һәр кьрьнед ԛәнщ.</verse>
			<verse number="9">Чаԝа ньвисар ә: «Ԝи гӧмрә да бәләнгаза, ԛәнщикьрьна Ԝи һʼәта-һʼәтайе дьминә».</verse>
			<verse number="10">Әԝе кӧ тʼохьм дьдә тʼохьмрʼәш у нан жи бона хԝарьне, ԝе тʼохьм пʼешкʼеши ԝә кә у зедә кә, бәред ԛәнщикьрьна ԝә жи бьгьһинә.</verse>
			<verse number="11">Һуне һәр тьштива дәԝләти бьн, ԝәки һәр алийава мәрʼд бьн у әԝ ԛәнщийед һун бь дәсте мә дькьн, бьбьнә мәʼни кӧ шькьрийе бьдьнә Хԝәде.</verse>
			<verse number="12">У гава һун ви ԛӧльхи дькьн, нә кӧ тʼәне кемасийа щьмәʼта Хԝәде тʼьжи дькьн, ле әв йәк дькә кӧ Хԝәдерʼа һе шькьрдайин зедә бә.</verse>
			<verse number="13">Әв кьрьна ԝә рʼастийа баԝәрийа ԝә избат дькә, бь ви аԝайи шькьрийа хԝә Хԝәде тиньн бона гӧһдарикьрьна Мьзгинийа Мәсиһә кӧ һун иԛрар дькьн у бона ԝе мәрʼданийа ԝә, кӧ һун аликʼарийа ԝан у һʼәмуйа дькьн.</verse>
			<verse number="14">У әԝе бона ԝә дӧа бькьн, һʼәйра ԝәда бьн, бона ԝе кʼәрәма Хԝәдейә сәр кʼәрәма, йа кӧ ԝәрʼа һатийә дайине.</verse>
			<verse number="15">Шькьр жь Хԝәде бона ԝе дайина ԝийә кӧ найе готьн!</verse>
		</chapter>
		<chapter number="10">
			<verse number="1">Әз, Паԝлос хԝәха һиви жь ԝә дькьм, бь мьлукти у ширьнайийа Мәсиһ, чаԝа те готьне кӧ әз рʼу бь рʼу нава ԝәда мина бәрхәки мә, ле дурва һьндава ԝәда мина шерәки мә.</verse>
			<verse number="2">Әз рʼәща дькьм, ӧса нәкьн кӧ гава бем жи бьбьмә шер, чьмки әз әʼсәйи заньм кӧ әз дькарьм тӧрӧш кьм һьндава ԝанда жи һʼьшк бьм, йед кӧ бона мә ӧса дьфькьрьн, йанчийә әм бь мәрьвайи дькьн.</verse>
			<verse number="3">Бәле рʼаст ә әм мәрьв ьн, ле бь мәрьвайи әскәрийе накьн.</verse>
			<verse number="4">Чʼәкед әскәрийа мә, нә йе мәрьвайи нә, ле йед ԛәԝатә жь Хԝәде нә, бона ԝеранкьрьна тʼәʼбийа.</verse>
			<verse number="5">Әм ԝан шеԝьра у һʼәму бьльндщийед кʼӧбарийейә мьԛабьли занәбуна Хԝәде бәтал дькьн у һʼәму фькьра дькьнә һесир, ельми Мәсиһ дькьн.</verse>
			<verse number="6">Әм һазьр ьн щәза бьдьнә һʼәму нәгӧһдара, гава гӧһдарийа ԝә тʼам бә.</verse>
			<verse number="7">Һун рʼәнг-рʼуйа дьньһерʼьн. Кʼи хԝәда гӧман ә, кӧ әԝ пʼара Мәсиһ ә? Бьра ве жи бьфькьрә, кӧ чаԝа әԝ пʼара Мәсиһ ә, ӧса жи әм ьн.</verse>
			<verse number="8">Чьмки һәгәр әз һьнәки жи зедә дьфьрʼьм, бона ԝе һʼӧкӧмдарийа кӧ Хӧдан да мә, тьштәки шәрмийе теда тʼӧнә, әԝ бона авабуна баԝәрийа ԝә йә, нә кӧ хьраббуне.</verse>
			<verse number="9">Аԝа әз дькьм кӧ ӧса кʼьфш нәбә, йане әз бь нәʼмәйед хԝә ԝә дьтьрсиньм.</verse>
			<verse number="10">Чаԝа һьнәк дьбежьн: «Нәʼмәйед ԝи һʼьшк ьн у бь ԛәԝат ьн, ле әԝ диндара хԝәва бәләнгазәк ә у хәбәрданеда жи йәки пенәбуйи йә».</verse>
			<verse number="11">Йед ӧса бьра фәʼм бькьн, әм дурва бь хәбәр у нәʼмәйед хԝәва чаԝа нә, незик кьред хԝәда жи ӧса нә.</verse>
			<verse number="12">Рʼаст әм нәԝерьн, хԝә сәр мезине бькʼьшиньн у һьмбәри ԝан кьн, йед кӧ хԝәха пәсьне хԝә дьдьн. Әԝана надьнә бәр һʼьше хԝә, гава нава хԝәда хԝә пе һәв чап дькьн у хԝә дьдьнә бәр һәв.</verse>
			<verse number="13">Ле чь жь пʼәйдайина мә дькʼәвә, әм ньге хԝә жь бәрʼа хԝә дьрежтьр накьн, ле ԝәкә ԝи синоре дайи, чьԛас Хԝәде кьрә пʼара мә, кӧ дьгьһижә һʼәта щәм ԝә.</verse>
			<verse number="14">Әм жь синор дәр гавәкә хԝә навежьн, чаԝа һе нәгьһиштьбьнә щәм ԝә, чьмки гава рʼастийе кʼәвә әм бь Мьзгинидайина Мәсиһ иди гьһиштьнә һʼәта щәм ԝә.</verse>
			<verse number="15">Әм жь синор дәрнайен у пе хәбата һьнәкед дьн нафьрʼьн. Ле әм ԝе гӧмане нә, кӧ баԝәрийа ԝә бьгьһижә, ԝәкә ԝе дайина кӧ мә стандийә, хәбата мә жи нава ԝәда һе зедә бәрфьрә бә.</verse>
			<verse number="16">Әм дьхԝазьн кӧ жь ԝә ԝедатьр дәрбаз бьн, Мьзгинийе щийед дьн жи даннасин кьн, нә кӧ әм бь кьре йәки дьн бьфьрʼьн, йе кӧ синоре хԝәда кьрийә.</verse>
			<verse number="17">Ле чаԝа ньвисар ә: «Йе кӧ дьфьрʼә, бьра пе Хӧдан бьфьрʼә».</verse>
			<verse number="18">Чьмки нә кӧ әԝе пʼәйе хԝә дьдә, ль Хӧдан ԛәбул ә, ле йе кӧ Хӧдан пʼәйе ԝи дьдә.</verse>
		</chapter>
		<chapter number="11">
			<verse number="1">Әз дьхԝазьм кӧ һун бькарьбьн һьнәки беһʼьшийа мьн бьбьһерьн! Ле бькьн кӧ бьбьһерьн жи!</verse>
			<verse number="2">Әз кʼӧмрʼәшийе ԝә дькьм, бь ԝе кʼӧмрʼәшийа Хԝәде. Чьмки мьн һун йәкирʼа, аԝа готи Мәсиһрʼа нишан кьрьн, ԝәки ԝә мина ԛизәкә бькʼьр ль бәр Ԝи бьдьмә сәкьнандьне.</verse>
			<verse number="3">Ле тʼәне әз дьтьрсьм, тӧԝәрә чаԝа мәʼр бь фелбазийа хԝә Һеԝа хапанд, ӧса жи әԝ һʼьше ԝә бьчәлԛинә у һун дәсте хԝә жь ширһʼәлали у дьлсахийа хԝәйә һьндава Мәсиһда бькьн.</verse>
			<verse number="4">Гава йәк те у Исаки дьн даннасин дькә, кʼижан мә даннасин нәкьрийә, йан рʼӧһʼәки дьн һун дьстиньн, кʼижан ԝә жь мә нәстандийә, йан мьзгиникә дьн дьдә, кӧ мә нәдайә ԝә, һун ван тьшта рʼьнд дьбьн.</verse>
			<verse number="5">Ле бь тʼәхмина мьн әз тʼӧ тьштива жь ԝан шандийед әʼйанә һа кемтьр ниньм!</verse>
			<verse number="6">Дьбә әз хәбәрданеда нә сәр хԝә мә, ле нә алийе занәбунеда. Мә әв йәк һʼәму алийава һәр тьштида нишани ԝә дайә.</verse>
			<verse number="7">Гәло мьн гӧнә кьр, кӧ Мьзгинийа Хԝәде бе һәԛ да ԝә, хԝә жи бәр ԝә шкенанд, кӧ һун бьльнд бьн?</verse>
			<verse number="8">Мьн щьвинед майин тʼалан кьрьн жь бәр һәԛе хԝәва, ԝәки хьзмәткʼарийе ԝәрʼа бькьм.</verse>
			<verse number="9">У гава әз ль щәм ԝә бумә һʼәԝще тьштәки, мьн гьрани нәда жь ԝә тʼӧ кәси, чьмки әԝ баԝәрмәндед кӧ жь Мәкәдонйайе һатьбун, чь кемасийед мьн һәбун, ԝана дәсте хԝә дьрежи мьн кьр. Бәле мьн һәр алийава кьрийә кӧ гьранийе нәдьмә ԝә у дькьм кӧ нәдьм жи.</verse>
			<verse number="10">Бь ԝе рʼастийа Мәсиһ, йа кӧ нава мьнда йә, рʼуспитийа мьн ԝе дор-бәред ԛәза Ахайайеда жи бәтал дәрнәйе.</verse>
			<verse number="11">Чьма әз аһа дькьм? Әз ԝә һʼьз накьм? Ԝе йәке Хԝәде занә!</verse>
			<verse number="12">У әз чаԝа дькьм, әзе ӧса жи бькьм, ԝәки рʼе нәкʼәвә ԝан, йед кӧ мәʼнийа дьгәрʼьн, ԝәки пʼәйе хԝә бьдьн, йанчийә әԝ жи мина мә дьхәбьтьн.</verse>
			<verse number="13">Ле на, йед ӧса шандийед дәрәԝ ьн, пʼалед ԛәлп ьн, хԝә дькьнә дьлԛе шандийед Мәсиһә рʼаст.</verse>
			<verse number="14">У әв йәк нә тьштәки әʼщебмайине йә! Мирещьн хԝәха жи хԝә дькә дьлԛе мьлйакʼәте рʼонайийе.</verse>
			<verse number="15">Һьлбәт нә тьштәки мәзьн ә, кӧ хьзмәткʼаред ԝи жи бькʼәвьнә дьлԛе хьзмәткʼаред һәԛийе. Ахьрийа ԝане ԝәкә әʼмәлед ԝан бә.</verse>
			<verse number="16">Диса дьбежьм, бьра тʼӧ кәс мьн беһʼьш һʼәсаб нәкә. Ле һәгәр һун дькьн жи, иди бьра мьн мина йәки беһʼьш ԛәбул кьн, кӧ әз жи һьнәки пʼәйа бемә хԝә.</verse>
			<verse number="17">Чь кӧ дьбежьм, рʼаст ә ль Хӧдан хԝәш найе, ле чаԝа йәки бе һʼәмди хԝә, бәр байе наве хԝә кʼәти.</verse>
			<verse number="18">Гәләк бь мәрьвайи пʼәйе хԝә дьдьн, әзе жи пʼәйа бемә хԝә.</verse>
			<verse number="19">Һун мәрьвнә сәрԝахт ьн, ләма бь дьләки ша ль беһʼьша сәбьр дькьн!</verse>
			<verse number="20">Бәле, һун сәбьр дькьн, гава йәк ԝә дькә хӧлам, йан һәбука ԝә дьхԝә, йан ԝә кʼара хԝәрʼа дьдә хәбате, йан сәр ԝәрʼа кʼӧбар дьбә, йан рʼуйе ԝә дьхә.</verse>
			<verse number="21">Әз бь шәрмийе дьбежьм, кӧ әм ԝе йәкеда пенәбуйи бун! Һәгәр йәк рʼуйе ԝи дьгьрә бь тьштәки бьфьрʼә, рʼуйе мьн жи дьгьрә, (әз ве йәке жь бефәʼмийа хԝә дьбежьм).</verse>
			<verse number="22">Әԝана ибрани нә? Әз жи. Исраели нә? Әз жи. Жь рʼькʼьнйата Бьраһим ьн? Әз жи.</verse>
			<verse number="23">Ԛӧльхкʼаред Мәсиһ ьн? (Беһʼьши хәбәр дьдьм), әз һе жь ԝан зедәтьр ьм! Жь ԝан зәʼфтьр хәбьтимә, жь ԝан зәʼфтьр кʼәтьмә кәла, жь ԝан зәʼфтьр ледан хԝарийә, гәләк щара һʼәта бәр дәре мьрьне жи чумә.</verse>
			<verse number="24">Бь дәсте щьһуйа пенщ щара, жь чьли йәк кем, бь ԛамчийа һатьмә ледане,</verse>
			<verse number="25">се щара бь дәсте рʼомийа бь шьва һатьмә ледане, щарәке әз дамә бәр кәвьра, се щара рʼасти гәмиԝәлгәрʼандьне һатьмә, шәв у рʼожәке бәʼреда мамә.</verse>
			<verse number="26">Гәләк рʼеԝитийед хԝәда нава щурʼә-щурʼә ԛәдә-бәлада бумә: Жь чʼәма, жь рʼебьрʼа, жь мьләте хԝә, жь нәщьһуйа, бажерда, чол-бәстада, сәр бәʼре, жь бьрайед дәрәԝ.</verse>
			<verse number="27">Дьхәбьтим, дьчәрчьрим, гәләк щара хәԝе шәва нәдькьр, тʼи-бьрʼчи, гәләк щара бе нан, сәрме у бесьтʼарийеда бум.</verse>
			<verse number="28">Пештьри тьштед майин, хәмед һʼәму щьвинайә һәр рʼож жи сәр мьн тʼоп дьбьн.</verse>
			<verse number="29">Гава йәк сәр һʼале хԝәда дьгьри, әз жи тʼәви ԝи дьгьрим! Гава йәк жь рʼе те дәрхьстьне, дьле мьн жи дьԛьлԛьлә!</verse>
			<verse number="30">Һәгәр лазьм бә әз пʼәйе хԝә бьдьм, әзе сәр һʼалед хԝәйә сьст пʼәйа бемә хԝә.</verse>
			<verse number="31">Хԝәдейе Баве Хӧдан Иса, кӧ һʼәта-һʼәтайе һежайи шькьрийе йә, занә кӧ әз дәрәԝа накьм.</verse>
			<verse number="32">Бажаре Шамеда ԝәлийе бәрдәстийе Аретас пʼадша, бона кӧ мьн бьгьрә, нобәдар дабунә бәр дәргәһед бажер,</verse>
			<verse number="33">әз пе сәпәте пʼәнщәрәкерʼа сурева дахьстьмә хԝаре у жь дәсте ԝи рʼәвим.</verse>
		</chapter>
		<chapter number="12">
			<verse number="1">Мьн дькʼәвә әз пʼәйа бьдьмә хԝә, ле рʼасти кʼара ԝе тʼӧнә. Ле бәле әзе ньһа дәрбази сәр ԝан дитьн у әʼйантийа бьм, йед кӧ Хӧдан нишани мьн данә.</verse>
			<verse number="2">Әз баԝәрмәндәки Мәсиһ нас дькьм, чардәһ сал пешда, (ньзаньм ԛальбда бу, ньзаньм бе ԛальб бу, әԝ Хԝәде занә), һʼәта әʼзмане сьсийа һатә һьлатьне.</verse>
			<verse number="3">У әз заньм кӧ әв мәрьва, (ԛальбда бу, бе ԛальб бу, әз ньзаньм, ԝе йәке Хԝәде занә),</verse>
			<verse number="4">һʼәта бӧһьште һатә һьлатьне у тьштед найенә готьне бьһистьн кӧ жь мерьв накʼәвә бона ԝан тьшта хәбәр дә жи.</verse>
			<verse number="5">Әзе бона йе һа пʼәйа бемә хԝә, ле бона хԝә пʼәйа надьмә хԝә, пештьри сәр һʼале сьстийед хԝә.</verse>
			<verse number="6">Ле һәгәр әз бьхԝазьм жи пʼәйе хԝә бьдьм, әв нә беһʼьши йә, чьмки әз рʼастийе дьбежьм. Ле әз хԝә дьгьрьм, кӧ нәбә йәк сәр мьн тьштәки зедә бьфькьрә, пештьри тьште кӧ жь мьн дьбьһе йан дьбинә.</verse>
			<verse number="7">У ԝәки нәбә әз бона гәләк әʼйантийед нәбәрһʼьша кʼӧбар бьм, бәлакә мина дәрзике ԛальбе мьнда мьнрʼа һатә дайине, мьлйакʼәтәки жь мирещьн, кӧ тʼәпа бе мьн, ԝәки әз кʼӧбар нәбьм.</verse>
			<verse number="8">Бона ве йәке мьн се щара һиви жь Хӧдан кьр, кӧ ве йәке жь мьн дур хә,</verse>
			<verse number="9">ле Әԝи мьнрʼа гот: «Кʼәрәма Мьн бәси тә йә, чьмки ԛәԝата Мьн сьстийада мийасәр дьбә». Аԝа әзе бь дьләки ша һʼале сьстийед хԝәда бьфьрʼьм, ԝәки ԛәԝата Мәсиһ нава мьнда бә.</verse>
			<verse number="10">Ләма жи әз бона наве Мәсиһ сьстийа, ԛара, һесири-бәләнгазийа, зерандьна у тәʼли-тәнгийа бәгәм дькьм, чьмки гава әз сьст дьбьм, һьнге ԛәԝат дьбьм.</verse>
			<verse number="11">Рʼасти мьн беһʼьши кьр кӧ пʼәйе хԝә да, ле ԝә пʼейи сәр мьн кьр! Гәрәке ԝә пʼәйе мьн бьда. Әз тʼӧ тьштива жь ԝан шандийед ԝәйә әʼйан кемтьр нимә, ле әз хԝәха жи нә тʼӧ тьшт ьм.</verse>
			<verse number="12">Нишанед шандитийа рʼаст, аԝа готи нишан, кʼәрәмәт у кьред ԛәԝат, нава ԝәда бь тʼәмамийа сәбьре һатьнә кьрьне.</verse>
			<verse number="13">Мьн чь тьштива ԛәдьре ԝә жь ԛәдьре щьвинед майин кемтьр гьртийә, пештьри ԝе йәке кӧ мьн гьрани нәда ԝә? Бьбахшиньнә мьн ве нәһәԛийе!</verse>
			<verse number="14">Әва се щар ә әз кʼаре хԝә дькьм, кӧ сәр ԝәда бем. У әз гьранийе надьмә ԝә. Чʼәʼве мьн нә ль һәбука ԝә йә, ле ль ԝә йә! Чьмки нә кӧ гәрәке зарʼ бона де-бава бькьн, ле де-бав бона зарʼа.</verse>
			<verse number="15">Әзе бь дьләки ша, хԝә жи у мал-һʼале хԝә жи бона ԝә бьдьм. Һәгәр әз һе гәләки ԝә һʼьз бькьм, гәло һуне мьн һьндьки һʼьз бькьн?</verse>
			<verse number="16">Әм һа һьлдьн, кӧ мьн гьрани нәдайә ԝә, ле бь йа һьнәка әзи һʼьләкʼар бумә у бь фелбазийа хԝә һун авитьнә тʼәләка хԝә.</verse>
			<verse number="17">Гәло мьн бь дәсте әԝед кӧ мьн сәр ԝәда шандьн, һун кʼара хԝәрʼа данә хәбате?</verse>
			<verse number="18">Мьн һиви жь Тито кьр у әԝ бьра тʼәви ԝи шанд. Гәло Тито һун кʼара хԝәрʼа данә хәбате? Мә бь рʼӧһʼәки нәдькьр? Әм рʼекеда нәдьчун?</verse>
			<verse number="19">Дьбә кӧ һун тʼәмамийа ви ԝәхтида дьфькьрьн, кӧ әм дьхԝазьн хԝә ль бәр ԝә рʼуспи кьн? На! Ле ль бәр Хԝәде әм йәктийа Мәсиһда хәбәр дьдьн у һәр тьшти дәлално, бона кʼара ԝә дьбежьн.</verse>
			<verse number="20">Әз дьтьрсьм, гава әз бем, тӧԝәрә ԝә ӧса нәбиньм, чаԝа әз дьхԝазьм у һун жи мьн ӧса нәбиньн, чаԝа һун дьхԝазьн. Дьтьрсьм кӧ һе нава ԝәда шәрʼ-дәʼԝ һәбьн, һʼәвсуди, һерскʼәтьн, һәврʼькʼи, хәйб, бӧхдан, кʼӧбар-бабахи у бетʼәрбәти.</verse>
			<verse number="21">Дьтьрсьм, кӧ гава әз диса сәр ԝәда бем, Хԝәдейе мьн сәре мьн ль бәр ԝә бәржер кә у бона гәләка шине бькьм, кʼижана пешда гӧнә кьрьнә у жь кьред һʼәрамийе, бенамусийе у толтийе тʼобә нәкьрьбьн.</verse>
		</chapter>
		<chapter number="13">
			<verse number="1">Әва щара сьсийа йә әзе сәр ԝәда бем. Чаԝа ньвисар ә: «Гәрәке бь дәве дӧ йан се шәʼда һәр тьшт бе әʼсәйикьрьне».</verse>
			<verse number="2">Мьн бәре готийә у ньһа жи дьбежьм, чаԝа щара дӧда нава ԝәда һазьр бум, ньһа жи диса дурва ԝанрʼа дьньвисьм, йед кӧ пешда гӧнә кьрьнә у ӧса жи һʼәмуйарʼа: Гава диса бем, иди әз надьмә хатьре тʼӧ кәси,</verse>
			<verse number="3">чьмки һун кʼәтьнә бьн әʼнәна, кӧ бьзаньбьн, гәло Мәсиһ пе мьн хәбәр дьдә. Әԝ һьндава ԝәда нә сьст ә, ле нава ԝәда ԛәԝат ә.</verse>
			<verse number="4">Рʼаст ә Әԝ бь сьстийе һатә хачкьрьне, ле бь ԛәԝата Хԝәде сах ә. Әм йәктийа Ԝида сьст дьбьн, ле бь ԛәԝата Хԝәде һьндава ԝәда әме бьжин тʼәви Ԝи.</verse>
			<verse number="5">Һун дьле хԝә бьщерʼьбиньн, кʼа һун нава баԝәрийеда нә? Хԝә әʼнәнә кьн. Һун фәʼм накьн, кӧ Иса Мәсиһ нава ԝәда йә, тʼәне щерʼьбандьнеда һун пенәбуйи нибьн?</verse>
			<verse number="6">Ле гӧман һәйә, кӧ һуне фәʼм бькьн, кӧ әм нә пенәбуйи нә.</verse>
			<verse number="7">Ле әм дӧа жь Хԝәде дькьн, кӧ һун хьрабийе нәкьн, нә кӧ ԝәки әм щерʼьбандьнеда ԛәнщ кʼьфш бьн, ле ԝәки һун ԛәнщийе бькьн, һәгәр әм пенәбуйи жи кʼьфш бьн.</verse>
			<verse number="8">Чьмки әм нькарьн тьштәки ль рʼастийе бькьн, ле тʼәне бона кʼара ԝе.</verse>
			<verse number="9">Әм ша дьбьн, гава әм сьст дьбьн у һун ԛәԝат дьбьн. У әм жи бона ԝә дӧа дькьн, ԝәки һун тʼам бьгьһижьн.</verse>
			<verse number="10">Бона ван йәка әз дурва ԝәрʼа дьньвисьм, кӧ нәбә гава әз бем, һьндава ԝәда һʼьшкийе бькьм бь ԝи һʼӧкӧме кӧ Хӧдан дайә мьн, йа кӧ бона авакьрьне йә, нә бона хьрабкьрьне.</verse>
			<verse number="11">Һәйнәсәр хушк-бьрано, хԝәш бьн! Сәр хԝәда ԝәрьн, дьл бьдьнә һәвдӧ, сәр нетәке бьн, ль пәй әʼдьлайийе бьн у Хԝәдейе һʼьзкьрьне у әʼдьлайийе ԝе тʼәви ԝә бә.</verse>
			<verse number="12">Сьлаве бьдьнә һәв бь рʼамусана шире һʼәлал. Тʼәмамийа щьмәʼта Хԝәде ль ԝә сьлав дькә.</verse>
			<verse number="13">Кʼәрәма Хӧдан Иса Мәсиһ, һʼьзкьрьна Хԝәде у һәләԛәтийа Рʼӧһʼе Пироз тʼәви ԝә һʼәмуйа бә.</verse>
		</chapter>
	</book>
	<book number="48">
		<chapter number="1">
			<verse number="1">Әз Паԝлосе шанди, нә кӧ жь алийе мәрьвада йан бь дәсте мәрьва кʼьфшбуйи мә, ле бь дәсте Иса Мәсиһ у Бав Хԝәде, Йе кӧ Әԝ жь мьрьне рʼакьр,</verse>
			<verse number="2">әз бь һʼәму баԝәрмәндава тʼәвайи бәрбьрʼи ԝә щьвинед Галатйайеда дьбьм.</verse>
			<verse number="3">Дә бьра кʼәрәм у әʼдьлайийа Хԝәде Баве мә у Хӧдан Иса Мәсиһ ль ԝә бә,</verse>
			<verse number="4">Йе кӧ щанийа Хԝә анәгори әʼмьре Баве мә Хԝәде жь бәр гӧнед мәва да, ԝәки мә жь ви зәмане ньһайи хьраб хьлаз кә.</verse>
			<verse number="5">Шькьр жь Хԝәдерʼа һʼәта-һʼәтайе! Амин.</verse>
			<verse number="6">Әз әʼщебмайи дьминьм, кӧ һун ӧса зу пьшта хԝә дьдьнә Хԝәдейе кӧ бь сайа кʼәрәма Мәсиһ гази ԝә кьр у бәре хԝә дьдьнә мьзгиникә дьн.</verse>
			<verse number="7">Рʼаст мьзгиникә дьн тʼӧнә, ле һьнәк һәнә ԝә тʼәви һәв дькьн у дьхԝазьн Мьзгинийа Мәсиһ бьгӧһезьн.</verse>
			<verse number="8">Ле һәгәр әм йан мьлйакʼәтәк жи жь әʼзмен бе, мьзгиникә ӧса бьдә ԝә, кʼижан кӧ нә мина ԝе Мьзгинийе йә, йа кӧ мә дайә ԝә, бьра ньфьрʼ ль ԝи бә!</verse>
			<verse number="9">Чаԝа мә пешда гот, ньһа жи диса дьбежьм: Һәгәр йәк мьзгиникә нә мина ԝе Мьзгинийа кӧ ԝә ԛәбул кьр дьдә ԝә, бьра ньфьрʼ ль ԝи бә!</verse>
			<verse number="10">Чьма әз ньһа дькьм мәрьв жь мьн рʼази бьн, йан Хԝәде? Йан гәло әз дькьм кӧ ль мәрьва хԝәш бем? Һәгәр мьн һе бьхԝәста әз ль мәрьва хԝәш бьһатама, мьн нькарьбу әз бьбума хӧламе Мәсиһ.</verse>
			<verse number="11">Әз ве йәке ль ԝә дьдьмә һʼәсандьне хушк-бьрано, кӧ әԝ Мьзгинийа мьн даннасин кьр, нә йа мәрьвайи йә.</verse>
			<verse number="12">Мьн әԝ жь мәрьва нәстанд, нә жи жь кәсәки һин бум, ле Иса Мәсиһ мьнва әʼйан кьр.</verse>
			<verse number="13">Ԝә бона бепʼәргалийа мьнә бәрейә нава щьһутийеда бьһистийә. Мьн беһʼәсаб щьвина Хԝәде дьзеранд у дькьр кӧ ԝе хьраб кьм.</verse>
			<verse number="14">Әз нава щьһутийеда жь гәләк һәвалед хԝәйә щьһу пешдатьр чубум, алийе рʼаԝ-рʼьзьма кал-бавада жи гәләки хԝәйихирәт бум.</verse>
			<verse number="15">Ле гава Хԝәде хԝәст, (Йе кӧ әз бьжартьм, чахе әз һе зьке дийа хԝәда бум у бь кʼәрәма Хԝә әз кʼьфш кьрьм),</verse>
			<verse number="16">Кӧрʼе Хԝә мьнва әʼйан кьр, кӧ нава нәщьһуйада Ԝи даннасин кьм, һьнге мьн шеԝьра хԝә тʼӧ кәси нәкьр,</verse>
			<verse number="17">нә жи рʼабумә Оршәлиме, щәм әԝед кӧ бәри мьн бьбунә шанди, ле әз перʼа-перʼа чумә Әʼрәбьстане у диса вәгәрʼийамә Шаме.</verse>
			<verse number="18">Паше се сала шунда рʼабумә Оршәлиме, кӧ Пәтрус бьбиньм у панздәһ рʼожа щәм ԝи мам.</verse>
			<verse number="19">Ле бәле жь шандийед майин мьн тʼӧ кәс нәдит, пештьри Аԛубе бьре Хӧдан.</verse>
			<verse number="20">Чь кӧ ԝәрʼа дьньвисьм, әз бәр Хԝәде бехельф дьбежьм.</verse>
			<verse number="21">Паше чумә алийед Сурйайе у Киликйайе.</verse>
			<verse number="22">Ле щьвинед Мәсиһә Щьһустанеда әз рʼу бь рʼу нас нәдькьрьм.</verse>
			<verse number="23">Ԝана тʼәне бьһистьбу кӧ: «Әԝе ԝәхтәке әм дьзерандьн, ньһа хԝәха ԝе баԝәрийе даннасин дькә, кʼижан ԝи ԝәхтәке дькьр кӧ хьраб кә».</verse>
			<verse number="24">У бона мьн шькьри дьданә Хԝәде.</verse>
		</chapter>
		<chapter number="2">
			<verse number="1">Паше чардәһ сала шунда тʼәви Барнабас диса рʼабумә Оршәлиме, Тито жи мьн тʼәви хԝә бьр.</verse>
			<verse number="2">Әз чум, чьмки Хԝәде бәр мьн вәкьр, кӧ һәрʼьм. У мьн әԝ Мьзгини ль ԝан да һʼәсандьне, йа кӧ әз нава нәщьһуйада даннасин дькьм, ле әв йәк мьн йед сәрәкәрʼа башԛә дьгот. Мьн нәхԝәст кӧ әз бадиһәԝа бьбәзьм йан бәзибьм.</verse>
			<verse number="3">Ле һʼәта Титойе тʼәви мьн кӧ йунан бу, пʼейи сәр ԝи жи нәкьрьнә, кӧ бе сьнәткьрьне. Әв пьрс пешда һат,</verse>
			<verse number="4">чьмки чәнд бьрайед дәрәԝ шулькинә нава мә, ԝәки щәʼсусийе азайийа мә бькьн, йа кӧ бь сайа Мәсиһ Иса мә дәст анийә. Ԝана дьхԝәст әм бькьрана бьндәст.</verse>
			<verse number="5">Ле мә ԛәт дәԛәке жи гӧрʼа ԝан нәкьр, кӧ рʼастийа Мьзгинийе нава ԝәда һʼимгьрти бьминә.</verse>
			<verse number="6">Ле бона ԝан жи, йед кӧ сәрәкә кʼьфш дьбун, (ԛәт хәма мьн нинә, кӧ әԝ бәре чь бунә, Хԝәде фьрԛийе накә нава мәрьва), ԝан сәрәка жи тʼӧ тьште ну мьнрʼа нәготьн.</verse>
			<verse number="7">Ле сәрбара-сәрда дитьн кӧ ль мьн һатийә спартьне, ԝәки әз Мьзгинийе бьдьмә нәщьһуйа, чаԝа кӧ ль Пәтрус жи һатийә спартьне, ԝәки Мьзгинийе бьдә щьһуйа.</verse>
			<verse number="8">Чьмки Хԝәдейе кӧ Пәтрус кьрә шандийе щьһуйа, һәма Ԝи жи әз кьрьмә шандийе нәщьһуйа.</verse>
			<verse number="9">Гава Аԛуб, Пәтрус у Йуһʼәннайе кӧ «Стун» дьһатьнә һʼәсабе, бона ԝе кʼәрәма кӧ мьнрʼа һатьбу дайине пе һʼәсийан, дәстед хԝәйә рʼасте чаԝа нишана тʼьфаԛийе данә мьн у Барнабас. Әԝ ԛайл бун, кӧ әм һәрʼьнә нава нәщьһуйа у әԝ жи һәрʼьнә нава щьһуйа.</verse>
			<verse number="10">Тʼәне ԝан һиви кьр, кӧ әм бәләнгаза бир нәкьн, йа кӧ әз хԝәха жи дәмана ԝе йәкеда мә.</verse>
			<verse number="11">Ле гава Пәтрус һатә Әнтакйайе, әз ашкәрә мьԛабьли ԝи рʼабум, чьмки әԝи шаш бу.</verse>
			<verse number="12">Бәри һатьна чәнд мәрьвед кӧ Аԛуб шандьбун, әԝи тʼәви нәщьһуйед баԝәрмәнд нан дьхԝар. Ле гава әԝана һатьн, әԝи хԝә дьда алики у вәдькʼьшийа, жь тьрса әԝед кӧ дьготьн, гәрәке нәщьһу бенә сьнәткьрьне.</verse>
			<verse number="13">У щьһуйед баԝәрмәндә майин жи тʼәви ԝи дӧрʼути кьрьн, һʼәта кӧ Барнабас жи хальфи, кʼәтә нава ԝе дӧрʼутийа ԝан.</verse>
			<verse number="14">Ле гава мьн дит кӧ әԝана нава рʼастийа Мьзгинийеда наминьн, һьнге ль бәр һʼәмуйа мьн готә Пәтрус: «Һәгәр тӧ щьһу йи, мина йәки нәщьһу дьжийи у нә мина щьһуйа, тӧ чаԝа дьки сәр нәщьһуйа, кӧ бьбьнә мина щьһуйа?»</verse>
			<verse number="15">Әмә кӧ әʼсьле хԝәда щьһу нә у нә жь «нәщьһуйед гӧнәкʼар» ьн,</verse>
			<verse number="16">заньн кӧ мәрьв бь кьред Ԛануне нькарә рʼаст бе һʼәсабе, ле тʼәне бь Иса Мәсиһ баԝәркьрьне. Мә жи Мәсиһ Иса баԝәр кьр, ԝәки бь Мәсиһ баԝәркьрьне әм рʼаст бенә һʼәсабе, нә кӧ бь кьред Ԛануне, чьмки тʼӧ ԛул-бәндә бь кьред Ԛануне нькарә рʼаст бе һʼәсабе.</verse>
			<verse number="17">Аԝа һәгәр әм дькьн бь Мәсиһ рʼаст бенә һʼәсабе у ԝе гаве хӧйа бә, кӧ әм хԝәха жи мина ԝан гӧнәкʼар ьн, һьнге Мәсиһ бу ԝәкʼиле гӧна? Тʼӧ щар!</verse>
			<verse number="18">Һәгәр әԝ тьштед мьн хьраб кьрьнә, диса дәстпедькьм чедькьм, әз нәһәԛийа хԝә дьдьмә избаткьрьне.</verse>
			<verse number="19">Чьмки әз бь Ԛануни бона Ԛануне мьрьм, ԝәки бона Хԝәде бьжим. Әз тʼәви Мәсиһ хач бум,</verse>
			<verse number="20">жь вьр шунда нә кӧ әз дьжим, ле Мәсиһ ә кӧ нава мьнда дьжи. У ньһа кӧ әз ви ԛальбида дьжим, бь Кӧрʼе Хԝәде баԝәркьрьне дьжим, Йе кӧ әз һʼьз кьрьм у щанийа Хԝә бона мьн да дәр.</verse>
			<verse number="21">Әз кʼәрәма Хԝәде тʼәхсир накьм, чьмки һәгәр рʼастһʼәсаббун бь Ԛануне буйа, кӧ ӧса йә Мәсиһ бадиһәԝа мьр.</verse>
		</chapter>
		<chapter number="3">
			<verse number="1">Гәли галатийед беһʼьш! Кʼе сәре ԝә тʼьжи кьр? Нә ахьр Иса Мәсиһ ль бәр чʼәʼве ԝә хачбуйи һатә дийаркьрьне?</verse>
			<verse number="2">Әз тʼәне ве йәке дьхԝазьм жь ԝә бьзаньбьм: Ԝә Рʼӧһʼе Хԝәде бь Ԛанун ԛәдандьне станд, йан бь Мьзгини бьһистьне у баԝәрийа хԝә же анине?</verse>
			<verse number="3">Чьма һун һаԛас беһʼьш ьн, кӧ ԝә бь Рʼӧһʼе Хԝәде дәстпекьр у ньһа бь мәрьвайи хьлаз дькьн?</verse>
			<verse number="4">Һаԛас тьшт бадиһәԝа һатьнә сәре ԝә? Наԛәԝьмә кӧ бадиһәԝа бьн!</verse>
			<verse number="5">Чьма әԝ Хԝәдейе кӧ Рʼӧһʼе Хԝә пʼешкʼеши ԝә дькә у нава ԝәда кʼәрәмәта дькә, бона Ԛанун ԛәдандьна ԝә дькә, йан бона кӧ ԝә Мьзгини бьһист у баԝәрийа хԝә же ани?</verse>
			<verse number="6">Мәсәлә, бона Бьраһим аһа ньвисар ә: «Бьраһим Хԝәде баԝәр кьр у әԝ йәк жерʼа рʼасти һатә һʼәсабе».</verse>
			<verse number="7">Аԝа заньбьн, йед кӧ баԝәр дькьн әԝ ьн зарʼед Бьраһим.</verse>
			<verse number="8">Ньвисаре һе пешда дабу кʼьфше, кӧ Хԝәде нәщьһу бь баԝәрийе ԝе рʼаст һʼәсаб бькьрана у зува Мьзгини дабу Бьраһим кӧ: «Бь тә дӧайе һʼәму мьләта бьбә».</verse>
			<verse number="9">Аԝа әԝед кӧ баԝәр дькьн, тʼәви Бьраһиме баԝәрмәнд дӧа ль ԝан те кьрьне.</verse>
			<verse number="10">Әԝед кӧ хԝә спартьнә кьред Ԛануне, әԝ бьне ньфьрʼеда нә, чьмки ньвисар ә: «Ньфьрʼ ль һәр кәси йә, йе кӧ нава һʼәму ньвисаред кʼьтеба Ԛанунеда наминә у наԛәдинә».</verse>
			<verse number="11">Әʼйан ә тʼӧ кәс бь Ԛануне нькарә ль бәр Хԝәде рʼаст бе һʼәсабе, чьмки ньвисар ә: «Йе рʼаст ԝе бьжи, чьмки баԝәр дькә».</verse>
			<verse number="12">Ле Ԛанун бь баԝәрийе нинә, ле бәле чаԝа ньвисар дьбежә: «Кʼи кӧ тʼәмийед Ԛануне бьԛәдинә бь ԝан ԝе бьжи».</verse>
			<verse number="13">Мәсиһ әм жь ԝе ньфьрʼа Ԛануне кʼьрʼин, әԝ дәԝса мә кʼәтә бьн ԝе ньфьрʼе, чьмки ньвисар ә: «Ньфьрʼ сәр йе дарва дардакьри йә».</verse>
			<verse number="14">Әв йәк бу, ԝәки бь Мәсиһ Иса дӧайе Бьраһим бе сәр нәщьһуйа, кӧ бь баԝәрийе әм Рʼӧһʼе создайи бьстиньн.</verse>
			<verse number="15">Хушк-бьрано! Әз тиньмә сәр әʼдәте дьне. Һәгәр йәки ԝәсийәтәк тʼәстиԛ кьрьбә, тʼӧ кәс нькарә ԝе бәтал кә, йан жи тьштәки дьн сәрда зедә кә.</verse>
			<verse number="16">Аԝа әԝ соз Бьраһим у зӧрʼәта ԝирʼа һатьнә дайине. Ньвисареда найе готьне: «Зӧрʼәтед тә» чаԝа бона гәләка, ле бона йәки: «Зӧрʼәта тә» у әԝ зӧрʼәт Мәсиһ ә.</verse>
			<verse number="17">Аԝа готи әз ве йәке дьбежьм, әԝ ԝәсийәта кӧ пешда жь Хԝәдеда һатьбу тʼәстиԛкьрьне, Ԛануна кӧ чарсьд си сали шунда дәркʼәт, нькарә ӧса бькә, ԝәки ԝәсийәта создайи ԛәԝата хԝә ӧнда кә.</verse>
			<verse number="18">Чьмки һәгәр ԝарти Ԛанунева гьредайи буйа, ԝе создайинева гьредайи нибуйа, ле Хԝәде бь соз пʼешкʼеши Бьраһим кьр.</verse>
			<verse number="19">Иди мәрәме Ԛануне чь бу? Ԛанун сәрда зедә бу кӧ нәһәԛи бе наскьрьне у гәрәке әԝ бьма һʼәта һатьна Зӧрʼәта ԝи, кʼижанирʼа соз дабу. Ԛанун жь алийе мьлйакʼәтада, бь дәсте навчетийа йәки һатә дайине.</verse>
			<verse number="20">Бона ԝәсийәткьрьне навчети нә лазьм ә гава ԝәсийәт бь дәсте йәки те кьрьне у ль вьр әԝ йәк тʼәне Хԝәде йә.</verse>
			<verse number="21">Аԝа Ԛанун мьԛабьли созед Хԝәде йә? Тʼӧ щар! Бәле һәгәр ԛанунәк һәбуйа, кӧ бькарьбуйа жийин бьда, һьнге әʼсәйи рʼастһʼәсаббун ԝе бь ԛануне бьбуйа.</verse>
			<verse number="22">Ле ньвисар һʼәмуйа бьн һесиртийа гӧнәда дьдә кʼьфше, ԝәки чь кӧ бь Иса Мәсиһ баԝәркьрьне һатьбунә создайине, баԝәрмәндарʼа бенә дайине.</verse>
			<verse number="23">Бәри һатьна баԝәрийе, әм бьн дәсте Ԛанунеда чаԝа гьрти дьһатьнә хԝәйикьрьне, һʼәта хӧйабуна ԝе баԝәрийе кӧ ԝе бьһата.</verse>
			<verse number="24">Бь ви аԝайи Ԛанун бу тʼәрбәтдаре мә у әм бәрбьрʼи Мәсиһ анин, кӧ әм бь баԝәрийе рʼаст бенә һʼәсабе.</verse>
			<verse number="25">Ле ньһа кӧ баԝәри һат, әм иди нә бьн дәсте тʼәрбәтдаре Ԛанунеда нә.</verse>
			<verse number="26">Бь баԝәрийе һун һʼәму йәктийа Мәсиһ Исада лаԝед Хԝәде нә.</verse>
			<verse number="27">Һун һʼәму кӧ йәктийа Мәсиһда һатьнә ньхӧмандьне, ԝә Мәсиһ сәр хԝә ԝәргьртийә.</verse>
			<verse number="28">Иди фьрԛи нә нава щьһу у нәщьһуйада һәйә, нә нава хӧлам у азайада, нә жи нава мера у жьнада, чьмки һун һʼәму жи йәк ьн йәктийа Мәсиһ Исада.</verse>
			<verse number="29">У һәгәр һун пʼара Мәсиһ ьн, ԝәки ӧса йә зӧрʼәта Бьраһим ьн у ԝаред ԝи сози нә.</verse>
		</chapter>
		<chapter number="4">
			<verse number="1">Аԝа әз дьбежьм, ԝаре кӧ хԝәйе һәр тьшти йә, ле һʼәта кӧ хьшим ә жь хӧлем найе фьрԛикьрьне.</verse>
			<verse number="2">Әԝ бьн дәсте хԝәйкьрийа у хәмкʼешада йә, һʼәта ԝи ԝәхте кӧ баве кʼьфш кьрийә.</verse>
			<verse number="3">Ӧса жи әм гава һе рʼӧһʼанида «хьшим» бун, мә хӧламти сьхьред ве дьнйайерʼа дькьрьн.</verse>
			<verse number="4">Ле гава ԝәхт перʼа гьһишт, Хԝәде Кӧрʼе Хԝә шанд, кӧ жь кʼӧлфәте бу у кʼәтә бьн Ԛануне,</verse>
			<verse number="5">ԝәки йед бьн Ԛануне аза кә у әм жи һәԛе лаԝтийа Хԝәде бьстиньн.</verse>
			<verse number="6">Аԝа һун кӧ лаԝед Ԝи нә, Хԝәде Рʼӧһʼе Кӧрʼе Хԝә шандә нава дьле мә, кӧ гази Хԝәде дькә: «Абба!» аԝа готи «Баво!»</verse>
			<verse number="7">Бь ви аԝайи иди тӧ нә хӧлам и, ле лаԝ и у һәгәр лаԝ и, ӧса жи Хԝәде тӧ кьри ԝаре Хԝә.</verse>
			<verse number="8">Бәре, гава ԝә Хԝәде нас нәдькьр, ԝә хӧламти йед ӧсарʼа дькьрьн, кӧ рʼаст нә хԝәде бун.</verse>
			<verse number="9">Ле ньһа кӧ ԝә Хԝәде нас кьрийә, ле бәле Хԝәде жи һун нас кьрьнә, һун чаԝа диса вәдьгәрʼьнә сәр ԝан сьхьред ве дьнейә беԛәԝатә нә тʼӧ тьшт у диса дьхԝазьн хӧламтийе ԝанрʼа бькьн?</verse>
			<verse number="10">Һун гӧһ дьдьнә рʼожед һʼәсаб, мәһа, рʼожгар у сала.</verse>
			<verse number="11">Әз бона ԝә дьтьрсьм, кӧ әԝ шьхӧле мьн бона ԝә кьрийә дәйа һәрʼә.</verse>
			<verse number="12">Әз һиви жь ԝә дькьм хушк-бьрано, бьбьнә мина мьн, чьмки әз жи мина ԝә бумә. Ԝә тʼӧ зийан нәдайә мьн.</verse>
			<verse number="13">Һун заньн кӧ щара пешьн бесьһʼәтийа ԛальбе мьн бу мәʼни, мьн Мьзгини да ԝә.</verse>
			<verse number="14">У чь кӧ һатә сәре ԛальбе мьн, әԝ йәк бу щерʼьбандьнәк бона ԝә, ле диса ԝә әз беһӧрмәт нәкьрьм йан пьшта хԝә нәда мьн, ле ԝәкә мьлйакʼәтәки Хԝәде әз ԛәбул кьрьм у ԝәкә Мәсиһ Иса.</verse>
			<verse number="15">Әԝ шабуна ԝә чаԝа бу? Әз ԝәкә шире хԝә, һәгәр жь дәст ԝәва бьһата, ԝәйе чʼәʼве хԝә жи дәрхьста бьда мьн.</verse>
			<verse number="16">Иди әз бумә дьжмьне ԝә, ԝәки мьн ԝәрʼа рʼаст хәбәр дайә?</verse>
			<verse number="17">Әԝед майинә кӧ кʼәтьнә дәмана ԝә, әԝ хера ԝә нахԝазьн, ле бәле әԝана дьхԝазьн ԝә жь мьн бьԛәтиньн, ԝәки һун бькʼәвьнә дәмана ԝан.</verse>
			<verse number="18">Ԛәнщ ә кӧ мәри дәмана ԛәнщийеда бә у нә кӧ тʼәне гава әз нава ԝәда бьм, ле һәр гав.</verse>
			<verse number="19">Лаԝед мьн, әз ньһа диса бона ԝә мина еша кʼӧлфәта дькʼьшиньм, һʼәта кӧ Мәсиһ нава ԝәда бьгьһижә.</verse>
			<verse number="20">Хԝәзи әз ньһа ль щәм ԝә бума у мьн тьһәре хәбәрдана хԝә бьгӧһаста, чьмки әз бона ԝә нава мьталада мә!</verse>
			<verse number="21">Жь мьнрʼа бежьн, һун кӧ дьхԝазьн бьн Ԛанунеда бьн, ԝә нәбьһистийә Ԛанун чь дьбежә?</verse>
			<verse number="22">Ньвисар ә кӧ: «Дӧ кӧрʼед Бьраһим һәбун, йәк жь щарийе бу, йәк жи жь жьна аза».</verse>
			<verse number="23">Әԝе жь щарийе бу, әԝ бь бьнйатʼа мәрьвайе бьбу, ле әԝе жь жьна аза бу, әԝ ль гора созе Хԝәде бу.</verse>
			<verse number="24">Әва йәка щурʼәки майин те фәʼмкьрьне, әв һәр дӧ жьн дӧ пәйман ьн: Йәк жь чʼийайе Синайе, бона хӧламтийе тинә, әԝ Һащәр бу.</verse>
			<verse number="25">Һащәр Әʼрәбьстанеда те һʼәсабе чʼийайе Синайе у һьмбәри Оршәлима ньһа дьбә, кӧ зарʼед хԝәва хӧламтийе дькә.</verse>
			<verse number="26">Ле йа аза, әԝ Оршәлима жорьн те һʼәсабе, кӧ әԝ дийа мә һʼәмуйа йә.</verse>
			<verse number="27">Чьмки ньвисар ә: «Ша бә, безӧрʼәта кӧ тә зарʼ нәданин. Бь әшԛ бьстьре, дәнг бьльнд кә, кӧ еша зарʼанине тә нәкʼьшанд. Чьмки зарʼед тә мербәрʼдайийе ԝе жь зарʼед йа хԝәйимер гәләктьр бьн».</verse>
			<verse number="28">Аԝа һун хушк-бьрано, мина Исһаԛ зарʼед ԝи сози нә.</verse>
			<verse number="29">Ле чаԝа һьнге әԝе жь мәрьвайе бьбу, йе жь алийе Рʼӧһʼда дьзеранд, ӧса жи ньһа.</verse>
			<verse number="30">Ле ньвисар чь дьбежә? «Әԝе щарийе кӧрʼе ԝева бәрде дәрхә, чьмки кӧрʼе щарийе гәрәке тʼәви кӧрʼе жьна аза ԝар нәбә».</verse>
			<verse number="31">Аԝа хушк-бьрано, әм нә зарʼед щарийе нә, ле зарʼед йа аза нә.</verse>
		</chapter>
		<chapter number="5">
			<verse number="1">Бона азайийе Мәсиһ әм аза кьрьнә! Ԝе азайийе ԛәԝин бьгьрьн у диса нәкʼәвьнә бьн ԝи нире хӧламтийе.</verse>
			<verse number="2">Бьбьһен, әз Паԝлос ԝәрʼа дьбежьм: Һәгәр һун бьһельн кӧ һун бенә сьнәткьрьне, Мәсиһ тʼӧ кʼаре надә ԝә.</verse>
			<verse number="3">Әз һәр мәрьвәкирʼа диса меркʼими дьбежьм, йе кӧ изьне дьдә хԝә кӧ әԝ бе сьнәткьрьне, әԝ дәйндар ә кӧ тʼәмамийа Ԛануне бьԛәдинә.</verse>
			<verse number="4">У һәгәр һун бь Ԛанун ԛәдандьне дьхԝазьн рʼаст һʼәсаб бьн, ԝәки ӧса йә һун жь Мәсиһ ԛәтийайи нә у жь кʼәрәме кʼәти нә.</verse>
			<verse number="5">Ле чь жь мә дькʼәвә, әм бь сайа Рʼӧһʼе Пироз у пе баԝәрийе һʼәйра ԝе рʼастһʼәсаббунеда нә, йа кӧ әм теда гӧман ьн.</verse>
			<verse number="6">Чьмки йәктийа Мәсиһ Исада, нә сьнәткьрьн тьштәк ә, нә жи нәсьнәткьрьн, ле сәри баԝәри йә кӧ бь һʼьзкьрьне йа хԝә дькә.</verse>
			<verse number="7">Һун рʼьнд пешда дьчун! Кʼе һун данә сәкьнандьне, кӧ ельми рʼастийе нәбьн?</verse>
			<verse number="8">Әва һелана нә жь Ԝи йә, Йе кӧ гази ԝә кьрийә.</verse>
			<verse number="9">«Һьнәк һәвиртьрʼшк тʼәмамийа һәвир һьлтинә».</verse>
			<verse number="10">Ле әз бь йәктийа мәйә Хӧданда ԝәда гӧман ьм, кӧ һуне тьштәки майин нәфькьрьн, ле әԝе фькьред ԝә тʼәви һәв дькә ԝе сәр бәла хԝә вәбә, кʼи жи һәбә.</verse>
			<verse number="11">Ле әз хушк-бьрано, һәгәр һәла һе сьнәткьрьне даннасин дькьм, иди чьма темә зерандьне? Ԝәки ӧса йә гәрәке тʼӧ кәсе жь хаче Мәсиһ пʼьшк нәбуйа.</verse>
			<verse number="12">Хԝәзи йед кӧ фькьред ԝә тʼәви һәв дькьн, хԝәха хԝә кʼокеда жи бьбьрʼийана!</verse>
			<verse number="13">Һун азайийерʼа һатьнә газикьрьне хушк-бьрано, ле тʼәне әԝ азайийа ԝә бьра нәбә мәщала хԝәстьна бьнйатʼа инсен. Дәԝса ԝе бь һʼьзкьрьне һәвдӧрʼа хӧламтийе бькьн.</verse>
			<verse number="14">Чьмки тʼәмамийа Ԛануне бь ве готьне те сери: «Һәвале хԝә ԝәкә хԝә һʼьз бькә».</verse>
			<verse number="15">Ле һәгәр һун дәв бавежьнә һәвдӧ, һәвдӧ бьхԝьн, мьԛати хԝә бьн, кӧ кʼока һәвдӧ нәйньн.</verse>
			<verse number="16">Аԝа әз дьбежьм, бь сайа Рʼӧһʼе Пироз бьмәшьн у һуне хԝәстьнед бьнйатʼа инсен нәкьн.</verse>
			<verse number="17">Чьмки хԝәстьна бьнйатʼа инсен мьԛабьли Рʼӧһʼ ә, Рʼӧһʼ мьԛабьли бьнйатʼа инсен ә. Әв һәр дӧ ль һәв накьн, ләма һун нькарьн хԝәстьнед хԝә бькьн.</verse>
			<verse number="18">Ле һәгәр һун бь Рʼӧһʼ тенә рʼебәрикьрьне, һун накʼәвьнә бьн дәсте Ԛануне.</verse>
			<verse number="19">Аԝа кьред бьнйатʼа инсен әʼйан ьн: Бенамуси, һʼәрами, толти,</verse>
			<verse number="20">пʼутпʼарьсти, пирәсерти, нәйарти, шәрʼ-дәʼԝ, һʼәвсуди, һерскʼәтьн, һәврʼькʼи, дӧтирәти, щӧдәти,</verse>
			<verse number="21">чʼәʼве хьраб, меркӧжи, сәрхԝәш, кучʼьксанти у чь кӧ мина ван ьн. Әз ньһа ԝәрʼа дьбежьм, чаԝа кӧ мьн пешда жи ԝәрʼа готьбу, кӧ йед ван тьшта дькьн, Пʼадшатийа Хԝәде ԝар набьн.</verse>
			<verse number="22">Ле бәред Рʼӧһʼ әв ьн: Һʼьзкьрьн, шабун, әʼдьлайи, сәбьркьрьн, ширьнайи, ԛәнщи, амьни,</verse>
			<verse number="23">мьлукти, хԝәгьртьн. Һьндава ван тьштада ԛанун тʼӧнә.</verse>
			<verse number="24">У әԝед кӧ пʼара Мәсиһ Иса нә, бьнйатʼа хԝә бь тʼәви тәмед хьраб у һавьжийава сәр хач кӧштьнә.</verse>
			<verse number="25">Әм кӧ бь сайа Рʼӧһʼ дьжин, бь рʼебәрийа Рʼӧһʼ бьмәшьн.</verse>
			<verse number="26">Әм кʼӧбар нәбьн, агьре һәв гӧрʼ нәкьн у һʼәвсудийе ль һәвдӧ нәкьн.</verse>
		</chapter>
		<chapter number="6">
			<verse number="1">Хушк-бьрано, һәгәр йәк нәһәԛикеда бе гьртьне, һун кӧ рʼӧһʼани нә, ԝи биньнә сәр рʼийа рʼастийе, ле бь рʼӧһʼе мьлуктийе. Ле һаш жь хԝә жи һәбьн, кӧ һун нәкʼәвьнә щерʼьбандьне.</verse>
			<verse number="2">Баред һәвдӧ һьлдьн у бь ви аԝайи һуне ԛануна Мәсиһ бьԛәдиньн.</verse>
			<verse number="3">Һәгәр йәк хԝә дәԝса тьштәки датинә у хԝәха нә тʼӧ тьшт ә, әԝ хԝәха хԝә дьхапинә.</verse>
			<verse number="4">Бьра һәр кәс кьрьнед хԝә бьдә сәр мезине у паши һьнге жь хԝә рʼази бә, нә кӧ хԝә һьмбәри һәвале хԝә кә.</verse>
			<verse number="5">Чьмки һәр кәсе хӧрща хԝә һьлгьрә.</verse>
			<verse number="6">Әԝе һини хәбәра Хԝәде дьбә, гәрәке һәр тьштед ԛәнщ тʼәви дәрсдаре хԝә пʼар кә.</verse>
			<verse number="7">Нәхапьн, Хԝәде набә пекʼәни. Чьмки мәрьв чь дьчинә, ԝе жи дьчьнә.</verse>
			<verse number="8">Кʼи кӧ бона бьнйатʼа хԝә дьчинә, әԝе жь ԝе бьнйатʼе мьрьне бьчьнә, ле кʼи кӧ бона Рʼӧһʼ бьчинә, ԝе жь Рʼӧһʼ жийина һʼәта-һʼәтайе бьчьнә.</verse>
			<verse number="9">Жь ԛәнщикьрьне жи ащьз нәбьн, чьмки әме ԝәхтда бьчьньн һәгәр әм нәдьнә дәр.</verse>
			<verse number="10">Аԝа һʼәта кӧ ԝәхт дәстед мәда йә, һʼәмуйарʼа ԛәнщийе бькьн, илаһи нәфәред мала Хԝәдерʼа.</verse>
			<verse number="11">Дина хԝә бьдьне, әз бь чь һʼәрфед гьр ньһа ԝәрʼа дьньвисьм.</verse>
			<verse number="12">Әԝед кӧ дьхԝазьн жь дәрвава хԝә бьдьнә кʼьфше, әԝ пʼейи сәр ԝә дькьн, кӧ һун бенә сьнәткьрьне. Ле әвана ве йәке дькьн, кӧ тʼәне бона хаче Мәсиһ әԝ нәйенә зерандьне.</verse>
			<verse number="13">Әԝед хԝәйисьнәт хԝәха Ԛануне хԝәй накьн, ле дьхԝазьн кӧ һун бенә сьнәткьрьне, ԝәки әԝ бь нишана ԛальбе ԝәйи мәрьвайи бьфьрʼьн.</verse>
			<verse number="14">Ле жь мьн накʼәвә кӧ әз бь тьштәки дьн бьфьрʼьм, пештьри бь хаче Хӧдане мә Иса Мәсиһ, бь кʼижани дьнйа бона мьн хачбуйи йә, әз жи бона дьнйайе.</verse>
			<verse number="15">Бәле нә сьнәткьрьн тьштәк ә, нә жи нәсьнәткьрьн, ле сәри әԝ ә, кӧ бьбьн әʼфьринәки ну.</verse>
			<verse number="16">Дә бьра әʼдьлайи у рʼәʼм сәр ԝан һʼәмуйа бә, кʼижанед кӧ анәгори ве йәке дьжин у ӧса жи сәр Исраела Хԝәде бә.</verse>
			<verse number="17">Жь вьр шунда бьра тʼӧ кәс зәʼмәте нәдә мьн, чьмки мьн даха бьринед Иса һьлдайә сәр бәдәна хԝә.</verse>
			<verse number="18">Дә бьра кʼәрәма Хӧдане мә Иса Мәсиһ тʼәви рʼӧһʼе ԝә бә хушк-бьрано. Амин.</verse>
		</chapter>
	</book>
	<book number="49">
		<chapter number="1">
			<verse number="1">Жь Паԝлосе бь әʼмьре Хԝәде шандийе Мәсиһ Иса, ԝан мәрьвед Хԝәдерʼа, йед кӧ Әфәседа дьминьн у йәктийа Мәсиһ Исада амьн ьн:</verse>
			<verse number="2">Дә бьра кʼәрәм у әʼдьлайийа Хԝәдейе Баве мә у Хӧдан Иса Мәсиһ ль ԝә бә.</verse>
			<verse number="3">Шькьр жь Хԝәдерʼа, Баве Хӧдане мә Иса Мәсиһ, кӧ пе һʼәму дӧа-дьрозгед рʼӧһʼанийә ль дийаре әʼзмана йәктийа Мәсиһда дӧа ль мә кьрьн.</verse>
			<verse number="4">Бәри әʼфьрандьна дьнйайе Хԝәде йәктийа Ԝида әм бьжартьн, ԝәки әм пироз у беԛӧсур бьн, ль бәр Ԝи һʼьзкьрьнеда бьжин.</verse>
			<verse number="5">Әԝи әм пешда кʼьфш кьрьбун, чаԝа ль ԛьрара Ԝи хԝәш һат, кӧ мә бь дәсте Иса Мәсиһ бькә лаԝед Хԝә.</verse>
			<verse number="6">Дә ԝәрьн әм пәсьне Ԝи бьдьн, бона ԝе кʼәрәма Ԝийә хԝәйирʼумәт, пе кʼижане йәктийа Һʼьзкьрийе Хԝәда ԛәнщи ль мә кьр.</verse>
			<verse number="7">Йәктийа Ԝида әм аза бунә бь хуна Ԝи, аԝа готи афубуна гӧна стандийә. Әва йәка жь дәԝләмәндтийа кʼәрәма Ԝи йә,</verse>
			<verse number="8">йа кӧ Ԝи бь мәрʼдани сәр мәда баранд, пе һʼәму сәрԝахти у фәʼмдарийе.</verse>
			<verse number="9">Әԝи сӧрʼа хԝәстьна Хԝә мәва әʼйан кьр, чаԝа ль Ԝи хԝәш һат, йа кӧ һе пешда ԛьрар кьрьбу, ԝәки йәктийа Мәсиһда бинә сери,</verse>
			<verse number="10">кӧ гава ԝәхт перʼа бьгьһижә, әԝ тʼьвдир мийасәр бә, һʼәму тьшт бьн сәрԝертийа Мәсиһда гьредайи бьн, һьн һәр тьштед ль әʼрде, һьн жи ль әʼзмана.</verse>
			<verse number="11">Чаԝа Хԝәде ԛьрара Хԝәда пешда кʼьфш кьрьбу, кӧ һәр тьшт ль гора хԝәстьн у әʼмьре Ԝи бә, әм щьһу йәктийа Мәсиһда пʼара Хԝәде кʼәтьнә,</verse>
			<verse number="12">ԝәки әм пәсьне рʼумәта Ԝи бьдьн кӧ мә пешда гӧмана хԝә данийә сәр Мәсиһ.</verse>
			<verse number="13">Йәктийа Ԝида һун нәщьһу жи бунә пʼара Хԝәде, гава ԝә хәбәра рʼастийе, аԝа готи Мьзгинийа хьлазбуна хԝә бьһист. Ԝә баԝәрийа хԝә Ԝи ани у бь Рʼӧһʼе Пирози создайи һатьнә моркьрьне.</verse>
			<verse number="14">Рʼӧһʼе Пироз чаԝа бьһе һатийә дайине һʼәта әм созе Хԝәде ԝар бьн, чахе Хԝәде щьмәʼта Хԝә лап аза кә, бона пәсьндайина рʼумәта Хԝә.</verse>
			<verse number="15">Бона ве йәке мьн жь һьнгева кӧ бона баԝәрийа ԝәйә сәр Хӧдан Иса у әԝ һʼьзкьрьна ԝәйә һьндава тʼәмамийа щьмәʼта Хԝәдеда бьһистийә,</verse>
			<verse number="16">бона ԝә мьн дәст жь шькьрдайине нәкʼьшандийә. Әз тʼьме нава дӧайед хԝәда ԝә бир тиньм,</verse>
			<verse number="17">ԝәки Хԝәдейе Хӧдане мә Иса Мәсиһ, Баве хԝәйирʼумәт, Рʼӧһʼе сәрԝахтийе у әʼйантийе бьдә ԝә, кӧ һун Ԝи тʼам нас бькьн.</verse>
			<verse number="18">Бьра чʼәʼвед рʼӧһʼе ԝә вәбьн, ԝәки һун фәʼм бькьн, чь йә әԝ гӧмана кӧ Ԝи гази ԝә кьрийә у чь йә әԝ дәԝләмәндтийа рʼумәта Ԝи, йа кӧ щьмәʼта Ԝи ԝе ԝар бә</verse>
			<verse number="19">у чь йә әԝ ԛәԝата Ԝийә мәзьнә беһьмбәр, йа кӧ нав мә баԝәрмәндада дьхәбьтә. Әв ә әԝ ԛәԝата Ԝийә зор,</verse>
			<verse number="20">йа кӧ Хԝәде сәр Мәсиһ да хәбате, гава Әԝ жь нава мьрийа рʼакьр у ль дийаре әʼзмана кʼеләка Хԝәйә рʼасте да рʼуньштандьне,</verse>
			<verse number="21">Әԝ дани сәр һʼәму сәрԝертийа, һʼӧкӧмәтийа, ԛәԝата, хӧдантийа у ӧса жи сәр һʼәму навед кӧ тенә һьлдане, нә кӧ тʼәне ль ве дьне, ле ԝе дьне жи.</verse>
			<verse number="22">У Хԝәде һәр тьшт кьрә бьн пʼийед Ԝи у Әԝ бона щьвине кʼьфш кьр чаԝа сәрԝере һәр тьшти.</verse>
			<verse number="23">Щьвин жи бәдәна Мәсиһ ә, тʼәмамбуна Ԝи йә, кӧ Хԝәха һәр тьшт ә, һәр тьшти тʼәмам дькә.</verse>
		</chapter>
		<chapter number="2">
			<verse number="1">Һун жь дәст нәһәԛи у гӧнед хԝә мьри бун,</verse>
			<verse number="2">гава һун пәй әʼдәтед ве дьне дьчун, ль гора хԝәстьна мире сәрԝертийа ве һәԝе, ԝи рʼӧһʼе кӧ ньһа жи нава ԝан мәрьвада йа хԝә дькә, йед кӧ нә гӧрʼа Хԝәдеда нә.</verse>
			<verse number="3">Әм һʼәму жи ԝәхтәке пәй ԝан тьшта дьчун, бь дьлһавьжийед бьнйатʼа мәрьвайе дьжит у дьл у фькьред мәрʼа чь дәрбаз дьбун мә әԝ дькьрьн у бьнйатʼа хԝәда жи һежайи хәзәба Хԝәде бун, чаԝа йед майин.</verse>
			<verse number="4">Ле Хԝәдейе кӧ хԝәйе рʼәʼма дәԝләмәнд ә, бь һʼьзкьрьна Хԝәйә мәзьн, бь кʼижане әм һʼьзкьрьн,</verse>
			<verse number="5">гава әм һе жь дәст нәһәԛийед хԝә мьри бун, Әԝи тʼәви Мәсиһ әм сах кьрьн. Бь кʼәрәме һун хьлазбуйи нә!</verse>
			<verse number="6">Йәктийа Ԝида әм жь мьрьне рʼакьрьн у тʼәви Ԝи әм ль дийаре әʼзмана данә рʼуньштандьне, бь сайа Мәсиһ Иса.</verse>
			<verse number="7">Ԝи әв йәк кьр, ԝәки ль нава ԝан зәманед кӧ ԝе бен, дәԝләмәндтийа кʼәрәма Хԝәйә беһьмбәр, һьндава мәда бь сайа Мәсиһ Иса, бь ширьнайи бьдә кʼьфше.</verse>
			<verse number="8">Чьмки бь кʼәрәме һун хьлазбуйи нә, пе баԝәрийе у әв йәк нә жь ԝә йә, ле дайина Хԝәде йә.</verse>
			<verse number="9">Әв йәк нә жь кьрьна йә, ԝәки йәк пʼәйе хԝә бьдә.</verse>
			<verse number="10">Бәле әм чекьрийед Ԝи нә, йәктийа Мәсиһ Исада хӧльԛи, бона кьрьнед ԛәнщ, йа кӧ Хԝәде пешда һазьр кьр, кӧ әм ԝанда бьминьн.</verse>
			<verse number="11">Һун кӧ әʼсьле хԝәда нәщьһу нә у жь алийе щьһуйада «бе сьнәт» дьһатьнә һʼәсабе, йед кӧ хԝәха хԝә «сьнәткьри» һʼәсаб дькьрьн, бь сьнәтийа ԛальбә бь дәста кьри, аԝа бир биньн кӧ һун һьнге чь бун.</verse>
			<verse number="12">Һьнге һун бе Мәсиһ у хәриб бун һьндава бажарвантийа Исраелда у жь пәймана у созед ԝан дур бун у ве дьнеда жи бе гӧман у бе Хԝәде бун.</verse>
			<verse number="13">Ле һун кӧ ԝәхтәке дури ван йәка бун, ньһа тʼәви Мәсиһ Иса бунә, бь хуна Мәсиһ һун незик бунә.</verse>
			<verse number="14">Чьмки Әԝ ә әʼдьлайийа мә, кӧ һәр дӧ, щьһу у нәщьһу кьрьнә йәк. Әԝи диԝаре навбьрʼийе, аԝа готи дьжмьнати бь бәдәна Хԝә хьраб кьр</verse>
			<verse number="15">у тʼәми у әʼмьред Ԛануна Мусада бәтал кьрьн, ԝәки йәктийа Хԝәда, жь һәр дӧйа щьһу у нәщьһу мәрьвәки ну бьхӧльԛинә у бь ви аԝайи бькә әʼдьлайи.</verse>
			<verse number="16">У Мәсиһ бәдәнәкеда һәр дӧ тʼәви Хԝәде бь хаче Хԝә ль һәв анин, чьмки бь ԝе кьрьне дьжмьнати кʼокева рʼакьр.</verse>
			<verse number="17">У һат Мьзгинийа әʼдьлайийе да ԝә нәщьһуйед дури Хԝәде у щьһуйед незики Ԝи.</verse>
			<verse number="18">Чьмки бь сайа Ԝи, изьна мә һәр дӧйа жи һәйә, бь Рʼӧһʼәки незики Баве бьн.</verse>
			<verse number="19">Аԝа һун иди нә хәлԛ у хәриб ьн, ле бажарвантийа ԝә тʼәви щьмәʼта Хԝәде йә у нәфәред мала Хԝәде нә.</verse>
			<verse number="20">Һун сәр ԝи рʼькʼьне шандийа у пʼехәмбәра авакьри нә, кәвьре әʼнишка кʼижани Мәсиһ Иса Хԝәха йә.</verse>
			<verse number="21">Бь Ԝи тʼәмамийа авайи пева щи бь щи бона Хӧдан пʼарьстгәһәкә пироз бьльнд дьбә.</verse>
			<verse number="22">Бь Ԝи һун жи бь һәврʼа тенә авакьрьне, чаԝа хана Хԝәде бь Рʼӧһʼе Пироз.</verse>
		</chapter>
		<chapter number="3">
			<verse number="1">Бона ве йәке әз Паԝлос бона Мәсиһ Иса гьрти мә, бона ԝә нәщьһуйа…</verse>
			<verse number="2">Гәрәке ԝә бьһистьбә, кӧ әв ԝәкʼилтийа кʼәрәма Хԝәде бона ԝә мьнрʼа һатийә дайине.</verse>
			<verse number="3">Әв сӧрʼа бь дайинәке ль бәр мьн һатә вәкьрьне. Мьн ль жоре кьн ԝәрʼа ньвиси</verse>
			<verse number="4">у гава һун бьхуньн, һуне бькарьбьн бьзаньбьн кӧ әз чаԝа сӧрʼа Мәсиһ фәʼм дькьм.</verse>
			<verse number="5">Әва сӧрʼа дәԝред бьһӧрида ль бәр бәндед дьне вәнәбуйә, чаԝа ньһа бь Рʼӧһʼе Пироз ль бәр шанди у пʼехәмбәред Ԝийә пироз вәбуйә.</verse>
			<verse number="6">Әва сӧрʼа вәбу, ԝәки нәщьһу пе Мьзгинийе тʼәви Исраеле ԝар бьн, бьбьнә бәдәнәк у хԝәйипʼаред созе Ԝи бьн, бь сайа Мәсиһ Иса.</verse>
			<verse number="7">Әз бумә бәрдәстийе ве Мьзгинийе, анәгори дайина жь кʼәрәма Хԝәде, йа кӧ бь кьрьна ԛәԝата Ԝи мьнрʼа һатийә дайине.</verse>
			<verse number="8">Бәле әз кӧ жь нава щьмәʼта Хԝәдеда жь йе һәри бьчʼук кемтьр ьм, ле әв кʼәрәм мьнрʼа һатийә дайине, кӧ нава нәщьһуйада дәԝләмәндтийа Мәсиһә нә ль бәр һʼьша даннасин кьм</verse>
			<verse number="9">у ль бәр һʼәмуйа вәкьм, кӧ чаԝа тʼьвдира сӧрʼа Хԝәде те хәбате, йа кӧ һе дәԝред бәреда щәм Хԝәдейе кӧ һәр тьшт әʼфьрандийә, вәшарти мабу.</verse>
			<verse number="10">Мәрәме Хԝәде әв бу, ԝәки ньһа сәрԝахтийа Хԝәйә щурʼә-щурʼә, бь дәсте щьвине ль сәрԝерти у һʼӧкӧмәтед дийаред әʼзманава әʼйан бькә,</verse>
			<verse number="11">анәгори ԛьрара Ԝийә һе дәԝред бәреда, йа кӧ Ԝи бь дәсте Мәсиһ Иса, Хӧдане мә кьр.</verse>
			<verse number="12">Йәктийа Мәсиһда у пе ԝе баԝәрийа мәйә сәр Ԝи әм дькарьн бь меркʼими у рʼувәкьри незики Хԝәде бьн.</verse>
			<verse number="13">Аԝа әз жь ԝә һиви дькьм, кӧ һун бәр хԝә нәкʼәвьн, бона ԝан щәфайед кӧ әз бона ԝә дькʼьшиньм. Әвана бона рʼумәта ԝә нә.</verse>
			<verse number="14">Бона ве йәке әз ль бәр Бав чок дьдьм,</verse>
			<verse number="15">жь кʼижани һәр ԛәбиләкә әʼрд у әʼзмана наве хԝә дьстинә.</verse>
			<verse number="16">Дә бьра Әԝ ԝәкә дәԝләмәндтийа рʼумәта Хԝә ԛәԝате бь сайа Рʼӧһʼе Хԝә бьдә ԝә, кӧ һун кʼурайийа дьле хԝәда бьшьдьн,</verse>
			<verse number="17">бь баԝәрийе Мәсиһ дьле ԝәда бьжи у һун һʼьзкьрьнеда рʼаԝ у рʼькʼьне хԝә бавежьн,</verse>
			<verse number="18">кӧ тʼәви тʼәмамийа щьмәʼта Хԝәде бькарьбьн фәʼм бькьн, кӧ бәрайи, дьрежайи, бьльндайи у кʼурайийа һʼьзкьрьна Мәсиһ чь йә.</verse>
			<verse number="19">Бәле бьра һун һʼьзкьрьна Мәсиһ нас кьн, йа кӧ жь һәр һʼьш-аԛьли зедәтьр ә, ԝәки һун тʼәмамийа Хԝәдева тʼьжи бьн.</verse>
			<verse number="20">Аԝа шькьр жь Ԝирʼа бә, Йе кӧ дькарә һәр тьшти һе зедә кә, нә чаԝа әм дьхԝазьн йан дьфькьрьн, бь ԝе ԛәԝата кӧ нава мәда дьхәбьтә,</verse>
			<verse number="21">шькьр жь Ԝирʼа нава щьвинеда, бь сайа Мәсиһ Иса, һʼәму зәманида, һʼәта-һʼәтайе! Амин.</verse>
		</chapter>
		<chapter number="4">
			<verse number="1">Аԝа әзи гьртийе бона наве Хӧдан, һиви жь ԝә дькьм, кӧ һун ӧса бьжин, чаԝа лайиԛи ԝе газийе йә, кʼижанерʼа һун һатьнә газикьрьне.</verse>
			<verse number="2">Һун бь тʼәмамийа мьлуктийе у шкәсти, бь сәбьре һʼьзкьрьнеда ль бәр һәв дахьн.</verse>
			<verse number="3">Бьщәʼдиньн, кӧ йәктийа Рʼӧһʼ пе һәвгьредана әʼдьлайийе хԝәй кьн.</verse>
			<verse number="4">Чаԝа бәдән йәк ә у Рʼӧһʼ йәк ә, һун жи гӧманәкерʼа һатьнә газикьрьне.</verse>
			<verse number="5">Хӧдан йәк ә, баԝәри йәк ә, ньхӧмандьн йәк ә,</verse>
			<verse number="6">Хԝәде йәк ә, Әԝ Баве һʼәмуйа йә, кӧ сәр һʼәмуйарʼа йә, бь һʼәмуйа йа Хԝә дькә у нава һʼәмуйада йә.</verse>
			<verse number="7">Бәле жь мә һәр кәсирʼа жи кʼәрәм һатийә дайине, чаԝа Мәсиһ пʼарәвәкьр.</verse>
			<verse number="8">Бона ве йәке те готьне: «Гава һьлкʼьшийа чу жоре, һесир тʼәви Хԝә бьрьн у пʼешкʼеш данә мәрьва».</verse>
			<verse number="9">Әв «һьлкʼьшийа» чь те һʼәсабе? Дьхԝазә бежә, кӧ Әԝ пешда бәржери ԝе дьнйа жерьн бу.</verse>
			<verse number="10">Әԝе кӧ бәржер бу, һәма Әԝ ә, Йе кӧ Хԝә да феза һʼәму әʼзмана, ԝәки һәр тьшти һʼьзурийа Хԝәва тʼьжи кә.</verse>
			<verse number="11">Әва Әԝ бу, Йе кӧ пʼешкʼеш данә мәрьва, кӧ һьнәк бьбьнә шанди, һьнәк пʼехәмбәр, һьнәк мьзгиндар, һьнәк жи сәʼви у дәрсдар.</verse>
			<verse number="12">Әԝи әв йәк кьр, ԝәки щьмәʼта Хԝәде шьхӧлед хьзмәткʼарийерʼа һазьр бә, бона авабуна бәдәна Мәсиһ,</verse>
			<verse number="13">һʼәта кӧ әм һʼәму жи бьгьһижьнә ԝе йәке, кӧ баԝәрийе у Кӧрʼе Хԝәде наскьрьнеда тʼьфаԛ бьн, бьбьнә мәрьвед гьһишти, тʼам ԝәкә бәжьн-бала Мәсиһ.</verse>
			<verse number="14">Ԝәки ӧса йә жь вьр шунда әм нәбьнә мина зарʼока кӧ жь пела вьрда-ԝеда дькʼәвьн у бь дәрәԝед мәрьва бәр байе һәр һинкьрьнәке дькʼәвьн, йед кӧ бь фелбазийа дьхапиньн у дьхальфиньн.</verse>
			<verse number="15">Ле рʼастийе пе һʼьзкьрьне бежьн, һәр алийада бьгьһижьнә сери, кӧ Мәсиһ ә.</verse>
			<verse number="16">Жь Ԝи тʼәмамийа бәдәне һәвва нә у һʼәму жи бь аликʼарийа һәр севькәке һәвва гьредайи йә. У гава һәр пʼарәкә бәдәне шьхӧле хԝә дькә, һʼьзкьрьнеда хԝәха дьгьһижә у мәзьн дьбә.</verse>
			<verse number="17">Аԝа әз ве йәке меркʼими дьбежьм у бь наве Хӧдан тʼәми ль ԝә дькьм, кӧ һун иди тʼӧ щара ԝе рʼеда нәчьн, чаԝа пʼутпʼарьст бь фькьред хԝәйә пʼучʼ дьчьн.</verse>
			<verse number="18">Әԝана фәʼмед хԝәда шуна рʼәшва чун у жь жийина Хԝәде дур кʼәтьнә, жь дәст нәзанийа нава хԝә у сәрһʼьшкийа хԝә.</verse>
			<verse number="19">Шәрма рʼуйе хԝә ӧнда кьрьнә у ӧса хԝә данә дохине, һʼәта кӧ һәр щурʼә кьрьнед һʼәрам дькьн у тʼер набьн.</verse>
			<verse number="20">Ле ԝә Мәсиһ ӧса нас нәкьр!</verse>
			<verse number="21">Бәле ԝә бона Ԝи бьһистийә жи у чаԝа йед пʼара Иса, һун ԝе рʼастийа нава Ԝида һин бунә.</verse>
			<verse number="22">Дә һун хәйсәте хԝәйи бәре жь хԝә дур хьн, ԝи мәрьве кәвьни кӧ бь һавьжийед һʼьләкʼарва дерьсбуйи йә</verse>
			<verse number="23">у бь рʼӧһʼ у фькьред хԝәда нуйәжийин бьн,</verse>
			<verse number="24">мәрьве ну ль сәр хԝә ԝәргьрьн, кӧ кьрасе Хԝәдеда бь һәԛи у һʼәлалийа бе ԛәлпи хӧльԛи йә.</verse>
			<verse number="25">Аԝа дәрәԝа жь хԝә дур хьн, жь ԝә һәр йәк һәвале хԝәрʼа рʼаст хәбәр дә, чьмки әм бь һәврʼа әндәмед Бәдәна Мәсиһ нә.</verse>
			<verse number="26">Һәгәр һун һерс кʼәвьн, гӧна нәкьн, бьра рʼо сәр һерса ԝәрʼа нәчә ава</verse>
			<verse number="27">у щи нәдьнә мирещьн.</verse>
			<verse number="28">Әԝе кӧ дьзийе дькә, бьра иди нәдьзә, ле бь худана хԝәйә һʼәлал бь дәстед хԝә бьхәбьтә, кӧ бькарьбә дәст бавежә кʼәтийа жи.</verse>
			<verse number="29">Бьра жь дәве ԝә ԛәт хәбәрәкә хьраб дәрнәйе, пештьри тьштед кӧ кери гӧһдара тен у кʼаре дьдьнә ԝан.</verse>
			<verse number="30">У Рʼӧһʼе Хԝәдейи Пироз нәешиньн, бь Кʼижани һун бона Рʼожа Азайийе һатьнә моркьрьне.</verse>
			<verse number="31">Дә бьра һәр тәʼлайи, һерс, бәрзәԛи, ԛарʼә-ԛарʼ у готьнед нәрʼеда жь ԝә дур бьн тʼәви һәр щурʼә кʼин-бохийева.</verse>
			<verse number="32">У һәврʼа ширьн у дьлшәԝат бьн, ль һәв бьбахшиньн, чаԝа Хԝәде бь Мәсиһ бахшандә ԝә.</verse>
		</chapter>
		<chapter number="5">
			<verse number="1">Аԝа чʼәʼв бьдьнә Хԝәде, чаԝа зарʼед һʼьзкьри</verse>
			<verse number="2">у хԝә ль һʼьзкьрьне бьгьрьн, чаԝа Мәсиһ жи әм һʼьз кьрьн у жийина Хԝә бона мә да, Хԝәдерʼа бу һʼәди у ԛӧрбана бинхԝәш.</verse>
			<verse number="3">Ле һʼәта наве ԛавийе у һәр һʼәрамийе, йан тьмайе жи гәрәке нава ԝәда нәйе һьлдане, чаԝа ль щьмәʼта Хԝәде накʼәвә.</verse>
			<verse number="4">Ӧса жи готьнед бемәʼрифәти, йан бефәʼми, йан һʼәнәкед ԛәлпе хьраб, кӧ ль ԝә накʼәвьн, бьра жь дәве ԝә дәрнәйен, ле дәԝсе шькьрдари.</verse>
			<verse number="5">Һун ве йәке заньбьн кӧ тʼӧ ԛав, йан һʼәрам, йан тьмакʼар (кӧ пʼутпʼарьст ә) Пʼадшатийа Мәсиһ у Хԝәдеда ԝар набә.</verse>
			<verse number="6">Бьра тʼӧ кәс бь хәбәред пʼучʼ ԝә нәхапинә, чьмки бона ван тьшта һерса Хԝәде ль ԝан мәрьвед нәгӧһдар рʼадьбә.</verse>
			<verse number="7">Аԝа һун тʼәви йед ӧса нәбьн!</verse>
			<verse number="8">Һун жи ԝәхтәке тәʼри бун, ле ньһа һун кӧ пʼара Хӧдан ьн, рʼонайи нә. Аԝа мина зарʼед рʼонайе бьжин,</verse>
			<verse number="9">(чьмки бәре рʼонайийе жь һәр ԛәнщийе, һәԛийе у рʼастийе дьбә)</verse>
			<verse number="10">у бьзаньбьн кӧ чь ль Хӧдан хԝәш те.</verse>
			<verse number="11">Тʼәви ԝан кьред бебәрә тәʼрийе нәбьн, ле ԝан сәр аве хьн,</verse>
			<verse number="12">чьмки бона ԝан тьштед кӧ әԝана бь дьзива дькьн шәрм ә жи кӧ бе хәбәрдане.</verse>
			<verse number="13">Ле гава һәр тьшт те бәр рʼонайе, ашкәрә дьбә,</verse>
			<verse number="14">чьмки һәр тьште кӧ ашкәрә дьбә, дьбә рʼонайи. Бона ве йәке һатийә готьне: «Хәԝьхийо, һʼьшйар бә! Жь нав мьрийа рʼабә у Мәсиһ ԝе тә рʼонайи кә».</verse>
			<verse number="15">Аԝа бьньһерʼьн кӧ һун ньге хԝә фәсал бавежьн, нәбьнә мина бефәʼма, ле мина сәрԝахта.</verse>
			<verse number="16">Дәст бьдьнә бәр ԝәхт, чьмки зәмани хьраб ә.</verse>
			<verse number="17">Бона ве йәке бефәʼм нибьн, ле бәле бьзаньбьн чь йә ԛьрара Хӧдан.</verse>
			<verse number="18">У бь шәраве сәрхԝәш нәбьн, кӧ әʼмьре мерьв пʼучʼ дькә, ле бь Рʼӧһʼе Пирозва тʼьжи бьн.</verse>
			<verse number="19">Зәбур у дьрозга, стьранед рʼӧһʼани һәвдӧрʼа бежьн, бьстьрен у дьле хԝәда Хӧданрʼа бьловиньн.</verse>
			<verse number="20">Һәр гав бона һәр тьшти рʼазибуне бьдьнә Бав Хԝәде, бь наве Хӧдане мә Иса Мәсиһ.</verse>
			<verse number="21">Бь хофа Мәсиһә нава хԝәда ль бәр һәвдӧ хԝә бьшкеньн.</verse>
			<verse number="22">Кʼӧлфәтно, ӧса хԝә ль бәр меред хԝә бьшкеньн, чаԝа ль бәр Хӧдан,</verse>
			<verse number="23">чьмки мер сәре жьне йә, чаԝа Мәсиһ жи сәре щьвине йә у Хԝәха Хьлазкьре бәдәна Хԝә йә.</verse>
			<verse number="24">У чаԝа щьвин ль бәр Мәсиһ хԝә дьшкенә, бьра ӧса жи жьн һәр тьштида бәр мере хԝә шкәсти бә.</verse>
			<verse number="25">Мерно, жьнед хԝә һʼьз бькьн, чаԝа кӧ Мәсиһ щьвин һʼьз кьр у жийина Хԝә бәр ԝева да,</verse>
			<verse number="26">ԝәки ԝе бь хәбәре бӧһӧрти-жьбарә кә, пе аве бьшо,</verse>
			<verse number="27">кӧ щьвине ль бәр Хԝә ԛәшәнг бьдә сәкьнандьне, кӧ тʼӧ ләкʼә йан ԛәрчʼьмок, йан тьштәки мина ван сәр тʼӧнәбә, ле паԛьж у беԛӧсур бә.</verse>
			<verse number="28">Ӧса жи гәрәке мер жьна хԝә һʼьз бькә, чаԝа бәдәна хԝә. Йе кӧ жьна хԝә һʼьз дькә, әԝ хԝә һʼьз дькә.</verse>
			<verse number="29">Чьмки бәдәна тʼӧ кәси бәр чʼәʼве ԝи нә рʼәш ә, ле ԝе тʼер дькә у хԝәй дькә, чаԝа Мәсиһ жи щьвине,</verse>
			<verse number="30">чьмки әм әндәмед бәдәна Ԝи нә.</verse>
			<verse number="31">Чаԝа ньвисар ә: «Бона ве йәке мер ԝе де у баве хԝә бьһелә, хԝә ль жьне бьгьрә у һәр дӧ ԝе бьбьнә бәдәнәк».</verse>
			<verse number="32">Әва сӧрʼа кʼур ә, ле әз готьна хԝә тиньмә сәр Мәсиһ у щьвине.</verse>
			<verse number="33">Бәле жь ԝә һәр кәс жи бьра жьна хԝә һʼьз бькә чаԝа хԝә у жьн жь мере хԝә хоф бькә.</verse>
		</chapter>
		<chapter number="6">
			<verse number="1">Зарʼно, чаԝа баԝәрмәндед Хӧдан гӧрʼа де у баве хԝәда бьн, чьмки әв йәк рʼаст ә.</verse>
			<verse number="2">«Ԛәдьре де у баве хԝә бьгьрә» кӧ әв ә тʼәмийа пешьн тʼәви создайине,</verse>
			<verse number="3">«ԝәки чәрха тә рʼаст бә у сәр әʼрде әʼмьре тә дьреж бә».</verse>
			<verse number="4">У һун бавно, зарʼед хԝә һерс нәехьн, ле ԝан бь ширәт у һинкьрьна Хӧдан мәзьн кьн.</verse>
			<verse number="5">Хӧламно, бь хоф у тьрс, дьле сах гӧрʼа хԝәйийед хԝәйә ве дьнеда бьн, чаԝа гӧрʼа Мәсиһда,</verse>
			<verse number="6">нә кӧ бь хӧламтийа ль бәр чʼәʼва, кӧ ль мәрьва хԝәш бен, ле чаԝа хӧламед Мәсиһ бь дьл ԛьрара Хԝәде бьԛәдиньн.</verse>
			<verse number="7">Бь рʼәзәдьли хӧламтийе бькьн, чаԝа Хӧданрʼа, нә кӧ мәрьварʼа.</verse>
			<verse number="8">Һун заньн кӧ һәр кәс, һәгәр хӧлам бә, һәгәр аза, чь ԛәнщийе кӧ бькә, ԝәкә ԝе жи ԝе жь Хӧдан бьстинә.</verse>
			<verse number="9">Һун жи хԝәйино, һьндава ԝанда ӧса бьн. Дәст жь гәф-гӧрʼийе бькьн. Һун заньн кӧ Хԝәйе ԝан жи, Йе ԝә жи ль әʼзмана йә у щәм Ԝи тʼӧ фьрԛи тʼӧнә.</verse>
			<verse number="10">Һәйнәсәр, йәктийа Хӧданда ԛәԝат бьн, бь зорайийа ԛәԝата Ԝи.</verse>
			<verse number="11">Һәр чʼәке Хԝәде ль хԝә кьн, кӧ һун бькарьбьн мьԛабьли һʼӧнӧред мирещьн бьсәкьньн.</verse>
			<verse number="12">Чьмки шәрʼе мә нә мьԛабьли хун у гошт ә, ле мьԛабьли сәрԝерти у һʼӧкӧмәтийа йә, мьԛабьли миред ве дьнйа тәʼри йә у мьԛабьли ордийед рʼӧһʼанийә хьрабә ль дийаре әʼзмана нә.</verse>
			<verse number="13">Бона ве йәке чʼәкед Хԝәде һьлдьн, кӧ һун бькарьбьн ль бәр рʼожа охьрме гьран бьсәкьньн у пьшти кьрьна һәр тьштирʼа, щийе хԝәда ԛәԝин бьсәкьньн.</verse>
			<verse number="14">Аԝа щийе хԝәда бьсәкьньн, рʼастийе мина кʼәмбәре ль пьшта хԝә бьшьдиньн, һәԛийе мина зьрьһʼе ль синге хԝә ԝәргьрьн</verse>
			<verse number="15">у сол ньгед ԝәда, бона Мьзгинийа әʼдьлайийе һазьр сәкьни бьн.</verse>
			<verse number="16">Ль сәр һәр тьштирʼа жи баԝәрийе мина мәртʼале бьгьрьнә хԝә, бь кʼижане һуне бькарьбьн һʼәму тиред агьрийә кӧ йе Хьраб давежә, бьтәмьриньн.</verse>
			<verse number="17">У хьлазбуне мина кʼӧмзьрьһʼе һьлдьн, мина шур жи хәбәра Хԝәде, кӧ жь Рʼӧһʼе Пироз ә.</verse>
			<verse number="18">Бь һʼәму дӧа у рʼәща һәр гав дӧа бькьн пе Рʼӧһʼе Пироз. Сәр ве йәке һʼьшйар бьминьн у бона тʼәмамийа щьмәʼта Хԝәде тʼьме дӧа бькьн.</verse>
			<verse number="19">У бона мьн жи дӧа бькьн, кӧ гава әз хәбәр дьм, готьнәк мьнрʼа бе дайине, ԝәки меркʼими сӧрʼа Мьзгинийе әʼйан кьм,</verse>
			<verse number="20">бона Кʼижане әз бь ван ԛәйде хԝә ԛасьдийе дькьм. Дӧа бькьн, ԝәки әз бона Ԝе тӧрӧш кьм хәбәр дьм, чаԝа лазьм ә.</verse>
			<verse number="21">Ԝәки һун жи бона мьн бьзаньбьн, һаш жь һʼал-һʼәԝале мьн һәбьн, Тьхикойе бьрайе дәлал у ԛӧльхкʼаре амьн йәктийа Хӧданда ԝе һәр тьшти ԝәрʼа бежә.</verse>
			<verse number="22">Әз бона ԝе йәке ԝи сәр ԝәда дьшиньм, ԝәки һун һаш жь мә һәбьн у әԝ бь ве йәке дьл бьдә ԝә.</verse>
			<verse number="23">Дә бьра әʼдьлайи у һʼьзкьрьн баԝәрийева тʼәвайи жь Бав Хԝәде у Хӧдан Иса Мәсиһ ль хушк-бьра бә.</verse>
			<verse number="24">Бьра кʼәрәм тʼәви ԝан һʼәмуйа бә, йед кӧ бь һʼьзкьрьна бе хьлази Хӧдане мә Иса Мәсиһ һʼьз дькьн.</verse>
		</chapter>
	</book>
	<book number="50">
		<chapter number="1">
			<verse number="1">Жь Паԝлос у Тимотʼейойе хӧламед Мәсиһ Иса, тʼәмамийа щьмәʼта Хԝәдерʼа, йед кӧ пʼара Мәсиһ Иса нә у ль алийед Филипйайе дьминьн, тʼәвайийа бәрпьрсийар у бәрдәстийед щьвинева:</verse>
			<verse number="2">Дә бьра кʼәрәм у әʼдьлайийа Хԝәдейе Баве мә у Хӧдан Иса Мәсиһ ль ԝә бә.</verse>
			<verse number="3">Әз шькьрийа хԝә Хԝәдейе хԝә тиньм гава һәр гав ԝә бир тиньм,</verse>
			<verse number="4">тʼьме нава һʼәму дӧайед хԝәда, бона ԝә һʼәмуйа бь дьле ша дӧа дькьм,</verse>
			<verse number="5">чьмки һун рʼожа пешьнда һʼәта иро тʼәви шьхӧле Мьзгинидайине бунә.</verse>
			<verse number="6">У әз ве йәкеда гӧман ьм, Әԝе кӧ дьле ԝәда дәст бь шьхӧле Хԝәйи ԛәнщ кьрийә, ԝе һʼәта Рʼожа һатьна Мәсиһ Иса жи бьгьһинә сери.</verse>
			<verse number="7">Һун дьле мьнда нә у һәԛ ә жи кӧ әз бона ԝә һʼәмуйа аһа бьфькьрьм. Чьмки һун һʼәму жи тʼәви ԝе кʼәрәме бунә, йа кӧ жь Хԝәдеда мьнрʼа һатийә дайине, чаԝа әз ньһа ԛәйдада мә, ӧса жи бона Мьзгинийе сәкьни бум у мьн әԝ дьда маккьрьне.</verse>
			<verse number="8">Хԝәде шәʼде мьн ә, кӧ әз бь һʼӧба Мәсиһ Иса чьԛаси һʼәйра ԝә һʼәмуйада мә.</verse>
			<verse number="9">У әз ве дӧайе дькьм, кӧ һʼьзкьрьна ԝә һе-һе бь занәбун у сәрԝахтийа гьһиштива зедә бә,</verse>
			<verse number="10">ԝәки кʼижан һәрә ԛәнщ ә, һун ԝе бьбьжерьн. Һьнге һуне Рʼожа һатьна Мәсиһда ширһʼәлал у беләкʼә бьн</verse>
			<verse number="11">у бь сайа Иса Мәсиһ бь бәред һәԛийева тʼьжибуйи бьн, бона рʼумәт у пәсьне Хԝәде.</verse>
			<verse number="12">Әз дьхԝазьм кӧ һун бьзаньбьн хушк-бьрано, ԝәки чь кӧ һатә сәре мьн, әԝе һе кʼар да пешдачуйина Мьзгинийе.</verse>
			<verse number="13">Аԝа тʼәвайийа кʼома кʼочʼьксәрева, ӧса жи һʼәмуйед майинва әʼйан ә кӧ әз бона наве Мәсиһ нава ван ԛәйдада мә.</verse>
			<verse number="14">У дьле пʼьрʼанийа баԝәрмәнда жи бь ван ԛәйдед мьн йәктийа Хӧданда шьдийан, кӧ һе бь меркʼими хәбәра Хԝәде бе хоф у тьрс бежьн.</verse>
			<verse number="15">Рʼаст ә һьнәк жь һʼәвсудийе у мьхәнәтийе Мәсиһ даннасин дькьн, ле һьнәк жи жь нета ԛәнщийе.</verse>
			<verse number="16">Әвана жь һʼьзкьрьне даннасин дькьн, чьмки әԝ заньн кӧ әз сәр ви ԛӧльхи һатьмә данине, кӧ пьштгьрийе Мьзгинийе бькьм.</verse>
			<verse number="17">Ле йед майин бона һәврʼькʼийе Мәсиһ даннасин дькьн, нә бь дьле рʼаст. Әԝ дьфькьрьн, кӧ тәнгасийе сәр ԛәйдед мьнда зедә кьн.</verse>
			<verse number="18">Ле фьрԛи тʼӧнә! Чаԝа жи бьбә, һәгәр әԝана бь ԛәлпийе йан бь рʼастийе Мәсиһ даннасин дькьн, әз бь ве йәке ша мә. Бәле әзе ша бьм жи,</verse>
			<verse number="19">чьмки әз заньм кӧ әв йәк ԝе ахьрийе ль бәр азабуна мьн кʼәвә, бь дӧайед ԝә у аликʼарийа Рʼӧһʼе Иса Мәсиһ.</verse>
			<verse number="20">Әз гӧман у чʼәʼвньһерʼийа ве йәке мә, кӧ тʼӧ тьштива әзе шәрми нәминьм, ле бәле һе меркʼими бьм, чаԝа һәр гав ӧса жи ньһа пәсьне Мәсиһ бь ԛальбе мьн бе дайине, һәгәр бь мьрьна мьн бә, йан жи бь жийина мьн бә.</verse>
			<verse number="21">Чьмки бона мьн жийин Мәсиһ ә у мьрьн жи кʼар ә.</verse>
			<verse number="22">Һәгәр жийина ви ԛальбида һе кʼаре дьдә шьхӧле мьн, әз ньзаньм кʼижани бьбьжерьм.</verse>
			<verse number="23">Кʼәтьмә нава дӧ кәвьра: Әз һʼьзрәт ьм кӧ жь ви ԛальби дәрем, һәрʼьмә щәм Мәсиһ, мьнрʼа әва һе гәләки ԛәнщ ә,</verse>
			<verse number="24">ле майина мьнә ви ԛальбида һе бона кʼара ԝә йә.</verse>
			<verse number="25">Әз ве йәке кӧ бе шьк баԝәр дькьм, ләма жи заньм кӧ әзе бьминьм, тʼәви ԝә һʼәмуйа бьм, ԝәки һун һе пешда һәрʼьн у баԝәрийеда ша бьн.</verse>
			<verse number="26">Аԝа гава әз диса бемә щәм ԝә, һун пе мьн бь сайа Мәсиһ Иса һе фьрʼнаԛ бьн.</verse>
			<verse number="27">Ле тʼәне чаԝа лайиԛи Мьзгинийа Мәсиһ ә, һун хԝә ӧса хԝәй кьн, кӧ һәгәр сәр ԝәда бем у ԝә бьбиньм йан дурва бьбьһем бьзаньбьм кӧ ԝә бь рʼӧһʼ у дьләки пьшт дайә пьшта һәв, бона шәрʼкʼарийа баԝәрийа Мьзгинийе сәкьни нә.</verse>
			<verse number="28">Тʼӧ алийава жь пәйкʼәтийед хԝә вәнәкʼьшьн. Әв йәк нишанәкә ӧндабуна ԝан у хьлазбуна ԝә йә у әв жи жь Хԝәде йә.</verse>
			<verse number="29">Әва кʼәрәма Хԝәде бона хатьре Мәсиһ дайә ԝә, ԝәки нә кӧ тʼәне һун баԝәрийа хԝә Ԝи биньн, ле бона Ԝи щәфе жи бькʼьшиньн.</verse>
			<verse number="30">Ньһа жи һун нава ԝи шәрʼида нә, кʼижан кӧ ԝә сәр мьн дит у ньһа бона мьн дьбьһен.</verse>
		</chapter>
		<chapter number="2">
			<verse number="1">Аԝа һәгәр тʼәвбуна ԝәйә тʼәви Мәсиһ бина бәр ԝә йә, һәгәр һʼьзкьрьна Ԝи дьл дьдә бәр ԝә, һәгәр Рʼӧһʼе Пироз ԝә дькә йәк, һәгәр дьлшәԝати у рʼәʼма ԝә һәйә,</verse>
			<verse number="2">әшԛа дьле мьн бь тʼьфаԛа хԝә һун бьгьһиньнә сери: Бьра әԝ һʼьзкьрьна нава ԝәда бә у сәр нет у фькьрәке бьн.</verse>
			<verse number="3">Тьштәки бь һәврʼькʼийе нәкьн у ль наве хԝә нәгәрʼьн, ле жь ԝә һәр йәк бь мьлуктийе һәвале хԝә сәр хԝәрʼа бьгьрә.</verse>
			<verse number="4">Тʼәне ль кʼара хԝә нәгәрʼьн, ле бьра һәр кәс ль кʼара һәвале хԝә жи бьгәрʼә.</verse>
			<verse number="5">Мәсиһ Иса сәр чь нет-фькьре бу, жь ԝә һәр кәс жи ӧса бьфькьрә:</verse>
			<verse number="6">Әԝ кӧ бьнйатʼа Хԝәда Хԝәде бу, пәй ԝе йәке нәкʼәт, кӧ бьма ԝәкә Хԝәде,</verse>
			<verse number="7">ле Хԝәха Хԝә шкенанд, кʼәтә бьнйатʼа хӧламәки у бу мина мәрьва, кʼәтә дьлԛе инсен.</verse>
			<verse number="8">Әԝи Хԝә ньмьз кьр, һʼәта мьрьнерʼа жи ԛайл бу, әԝ жи мьрьна сәр хаче.</verse>
			<verse number="9">Бона ве йәке Хԝәде Әԝ һе бьльнд кьр у навәки ӧса пʼешкʼеши Ԝи кьр, кӧ жь һʼәму нава бьльндтьр ә,</verse>
			<verse number="10">ԝәки һәр чок ль бәр наве Иса бьтәԝә, һәгәр ль әʼзмен бә, һәгәр сәр дьне бә, һәгәр ль дийаре мьрийа бә</verse>
			<verse number="11">у һәр зар-зьман иԛрар кә, кӧ Иса Мәсиһ Хӧдан ә, бона рʼумәта Бав Хԝәде.</verse>
			<verse number="12">Аԝа дәлалийед мьнно, чаԝа әз нава ԝәда бум һун тʼьме гӧһдар бун, ньһа һе гәләки гӧһдар бьн, гава нә нава ԝәда мә. Бона хьлазбуна хԝә бь хоф у тьрс бьхәбьтьн, кӧ ԝе йәке бьгьһиньнә сери,</verse>
			<verse number="13">чьмки Хԝәде Хԝәха ве йәке дькә дьле ԝә, кӧ һун дьхԝазьн у дькьн, чаԝа ль Ԝи хԝәш те.</verse>
			<verse number="14">Һәр тьшти бе бинтәнги у бе шәрʼ у дәʼԝ бькьн,</verse>
			<verse number="15">ԝәки һун нава ви ньсьле нәһәԛ у хальфида беләкʼә у беԛӧсур, зарʼед Хԝәдейә бесущ бьн. Нава ванда шәԝԛ бьдьн мина рʼонайед әʼзмана,</verse>
			<verse number="16">чаԝа йед хәбәра жийине һьлгьрти. Әзе һьнге Рʼожа һатьна Мәсиһ рʼуспи бьм, кӧ бадиһәԝа нәбәзимә у бадиһәԝа нәхәбьтимә.</verse>
			<verse number="17">Бәле һәгәр щи бе кӧ хуна мьн сәр ԝе баԝәрийа ԝәда бе рʼетьне, йа кӧ хьзмәткʼарийа ԝәда чаԝа ԛӧрбан Хԝәдерʼа те дайине, әзе ша бьм у тʼәви әшԛа ԝә бьм.</verse>
			<verse number="18">Ӧса жи һун ша бьн, тʼәви әшԛа мьн бьн.</verse>
			<verse number="19">Гӧмана мьн сәр Иса Хӧдан һәйә, кӧ әзе зутьрәке Тимотʼейо сәр ԝәда бьшиньм, кӧ дьле мьн рʼьһʼәт бә, гава әз һʼале ԝә пе бьһʼәсьм.</verse>
			<verse number="20">Әз дьле хԝәрʼа йәки мина ԝи набиньм, кӧ бона һʼале ԝә мина пешәԝьтики хәм бьхԝә.</verse>
			<verse number="21">Чьмки йед майин һәр кәс ль пәй кʼара хԝә кʼәтийә, нә кӧ йа Иса Мәсиһ.</verse>
			<verse number="22">Ле һун хԝәха заньн кӧ әԝ йәки чаԝайи щерʼьбанди йә у хԝәха тʼәви мьн Мьзгинидайинерʼа ӧса хьзмәти кьр, чаԝа кӧрʼ баверʼа.</verse>
			<verse number="23">Аԝа нета мьн һәйә, кӧ әз әԝи зу бьшиньмә щәм ԝә, гава әз һаш жь һʼал-һʼәԝале хԝә һәбьм.</verse>
			<verse number="24">У әз Хӧданда гӧман ьм, кӧ әзе хԝәха жи зутьрәке сәр ԝәда бем.</verse>
			<verse number="25">Ле мьн ӧса рʼе терʼа дит, ԝәки әз ԝи бьрайе мә Епафродито бьшиньмә щәм ԝә, йе кӧ тʼәви мьн хәбьти у шәрʼе хԝә кьр, кʼижан ԝә шандьбу кӧ кʼомәк бьда мьн.</verse>
			<verse number="26">Әԝи жи гәләки бира ԝә кьрийә у бәр хԝә дькʼәвә, ԝәки ԝә бона нәхԝәшийа ԝи бьһистийә.</verse>
			<verse number="27">Рʼасти жи әԝ нәхԝәш кʼәт, чу бәр дәре мьрьне. Ле Хԝәде ль ԝи һатә рʼәʼме, нә кӧ тʼәне ль ԝи, ле ӧса жи ль мьн, ԝәки сәр кʼәдәре кʼәдәр сәр мьнда нәйе.</verse>
			<verse number="28">Бона ве йәке әз ԝи бь дьл дьшиньм, ԝәки һун ԝи бьбиньн, диса ша бьн у әз бәр хԝә нәкʼәвьм.</verse>
			<verse number="29">Аԝа бона хатьре наве Хӧдан әԝи бь тʼәмамийа әшԛа дьле хԝә ԛәбул кьн. Ԛәдьре йед мина ԝи гьран бьгьрьн,</verse>
			<verse number="30">чьмки әԝ бона шьхӧле Мәсиһ һʼәта бәр дәре мьрьне жи чу у дәсте хԝә жь әʼмьре хԝә жи кʼьшанд, ԝәки дәԝса ԝе хьзмәткʼарийа кӧ ԝәйе мьнрʼа бькьра әԝи хԝәха бькьра.</verse>
		</chapter>
		<chapter number="3">
			<verse number="1">Һәйнәсәр хушк-бьрайед мьн, бь Хӧдан ша бьн! Әз ащьз набьм кӧ диса ԝан тьшта ԝәрʼа дьньвисьм, ле әԝ бона бехофийа ԝә йә.</verse>
			<verse number="2">Һʼәвза хԝә жь «сә-кучʼька» бькьн, һʼәвза хԝә жь пʼалед хьраб бькьн, һʼәвза хԝә жь ԝан бькьн, йед кӧ ԛальб дьбьрʼьн, сьнәт дькьн.</verse>
			<verse number="3">Чьмки сьнәтийа рʼаст йа мә йә, кӧ бь Рʼӧһʼе Хԝәде әм дьһʼәбиньн у бь Мәсиһ Иса дьфьрʼьн. Гӧмана мә нә сәр нав-нишанед ԛальб ә,</verse>
			<verse number="4">ле рʼаст бежьм әз дькарьм гӧмана хԝә бьдьмә сәр ԝан нав-нишанед ԛальб. Һәгәр йәк дьфькьрә, кӧ гӧмана ԝи сәр ԛальб һәйә, йа мьн һе зедә һәйә.</verse>
			<verse number="5">Рʼожа һʼәйшта сьнәт бумә, жь рʼькʼьнйата Исраел ьм, жь ԛәбила Бьнйамин, ибрани мә у кӧрʼе ибранийа, алийе Ԛанунеда ферьси,</verse>
			<verse number="6">мьн кʼәрби хирәте щьвина Хԝәде дьзеранд, һьндава ԝе рʼастбуна кӧ жь Ԛануне те әз беләкʼә бум.</verse>
			<verse number="7">Ле чь кӧ кʼара мьн бу, мьн бона Мәсиһ зийан һʼәсаб кьрийә.</verse>
			<verse number="8">У сәрда жи әз һәр тьшти зийан һʼәсаб дькьм у һьмбәри ве йәке накьм, кӧ Хӧдане хԝә Мәсиһ Иса нас бькьм, кӧ кʼара сәр кʼара йә! Бона хатьре Ԝи әз жь һәр тьшти ԛәтийам у чаԝа гәмар һʼәсаб дькьм, ԝәки Мәсиһ ԛазьнщ кьм</verse>
			<verse number="9">у тʼәви Ԝи бьбьмә йәк. Иди әв рʼастийа мьн, нә кӧ жь ԛанунԛәдандьна мьн те, ле жь Хԝәде йә, йа кӧ һʼиме ԝе жь баԝәрийа сәр Мәсиһ ә.</verse>
			<verse number="10">Әз дьхԝазьм Ԝи у ԛәԝата рʼабуна Ԝийә жь мьрьне нас кьм у тʼәви щәфайед Ԝи бьм, бькʼәвьмә һʼале мьрьна Ԝи,</verse>
			<verse number="11">кӧ бь аԝайики бькарьбьм бьгьһижьмә рʼабуна мьрийа.</verse>
			<verse number="12">Әз набежьм кӧ әз иди гьһиштьмә мәрәме хԝә йан жи иди кʼамьл бумә, ле әз пәй кʼәтьмә, кӧ ԝе хәлате ԛазьнщ кьм, бона кʼижане Мәсиһ Иса әз ԛазьнщ кьрьмә.</verse>
			<verse number="13">Хушк-бьрано, әз хԝә һʼәсаб накьм, кӧ мьн әԝ йәк ԛазьнщ кьрийә, ле сәри әԝ ә, кӧ әз тьштед пьшт хԝәва һьшти бир бькьм, хԝә бавежьмә йед пешийа хԝә,</verse>
			<verse number="14">дьщәʼдиньм бьгьһижьмә мәрәме хԝә, ԝе ләщхәлата жорчуйине, аԝа готи газийа Хԝәдейә бь сайа Мәсиһ Иса бьстиньм.</verse>
			<verse number="15">Аԝа жь мә һʼәмуйа, иди кʼи «гьһишти» йә, гәрәке аһа бьфькьрә. Ле һәгәр тьштәки дьн жи дьле ԝәда һәбә, әԝе йәке жи Хԝәде ԝе бәр ԝә вәкә.</verse>
			<verse number="16">Ле тʼәне әм гьһиштьнә чь дәрәще, анәгори ԝе йәке бьжин.</verse>
			<verse number="17">Чʼәʼв бьдьнә мьн хушк-бьрано у дина хԝә бьдьнә ԝан, йед кӧ ӧса хԝә хԝәй дькьн, чаԝа кӧ мә бь рʼабун-рʼуньштьна хԝә нишани ԝә кьрийә.</verse>
			<verse number="18">Чьмки гәләк жийина хԝәда дьжмьнед хаче Мәсиһ ьн, бона кʼижана мьн гәләк щара ԝәрʼа готийә, ньһа жи бь гьри дьбежьм.</verse>
			<verse number="19">Ахьрийа ԝан ӧндабун ә, хԝәдейе ԝан зьке ԝан ә у кьред ԝанә шәрми жи рʼумәта ԝан ә. Әԝана тʼәне сәр тьштед ве дьне дьфькьрьн.</verse>
			<verse number="20">Ле ԝәлате мә ль әʼзмана йә, жь кʼӧ әм чʼәʼвньһерʼийа Хьлазкьр, Хӧдан Иса Мәсиһ ьн.</verse>
			<verse number="21">Әԝе ԛальбе мәйә тʼәнгәзар бьгӧһезә у бькә мина ԛальбе Хԝәйи хԝәйирʼумәт, бь ԝе ԛәԝата кӧ дькарә һәр тьшти бькә бьндәсте Хԝә.</verse>
		</chapter>
		<chapter number="4">
			<verse number="1">Ньһа хушк-бьрайед мьнә ширьн у һʼәйран, һун ьн шабун у кʼофийа сәре мьн дәлално, йәктийа Хӧданда аһа ԛәԝин бьминьн.</verse>
			<verse number="2">Әз һиви жь Әйодийайе дькьм у һиви жь Сьнтихайе дькьм, чаԝа тʼәви Хӧдан йәкбуйи бьра ль һәв бен.</verse>
			<verse number="3">Бәле әз һиви жь тә жи дькьм һәвалбаре мьни амьн, тӧ жи али ԝан кʼӧлфәта бькә. Әвана тʼәви мьн хәбата Мьзгинидайинеда худан рʼетьнә, ӧса жи тʼәви Клемес у һәвал-хәбатед мьнә майин, кӧ навед кʼижана кʼьтеба жийинеда ньвисар ьн.</verse>
			<verse number="4">Тʼьме пе Хӧдан ша бьн, диса дьбежьм тʼьме ша бьн!</verse>
			<verse number="5">Бьра бәрбьһерийа ԝә һʼәму мәрьвава әʼйан бә. Хӧдан незик ә.</verse>
			<verse number="6">Бона тʼӧ тьшти хәм нәкьн, ле хԝәстьна ԝә бьра бь дӧа-дьрозга, рʼазибунева тʼәвайи, Хԝәдева әʼйан бә.</verse>
			<verse number="7">У әʼдьлайийа Хԝәде кӧ жь һәр һʼьш-аԛьли дәрбазтьр ә, ԝе дьл у фькьред ԝә йәктийа Мәсиһ Исада хԝәй кә.</verse>
			<verse number="8">Һәйнәсәр хушк-бьрано, чь кӧ бь рʼастийе йә, чь кӧ бь маԛултийе йә, чь кӧ бь һәԛийе йә, чь кӧ бь һʼәлалийе йә, чь кӧ бь хԝәшийе йә, чь кӧ бь фьрасәтийе йә у һәр тьштед кӧ әʼсьли у лайиԛи ԛәнщготьне нә, сәр ван тьшта бьфькьрьн.</verse>
			<verse number="9">Һун жь мьн чь һин бун, ԝә чь станд, чь бьһист у чь дит ԝе йәке бькьн у Хԝәдейе әʼдьлайийе ԝе тʼәви ԝә бә.</verse>
			<verse number="10">Әз бь сайа Хӧдан гәләки ша мә, кӧ ԝә пәй һаԛас ԝәхтрʼа әз бир аним, бона мьн хәм хԝар. Бәле ԝә дькьр жи, ле мәщал нәдькʼәтә ԝә.</verse>
			<verse number="11">Нә кӧ әз һʼәԝще тьштәки мә кӧ ве йәке ԝәрʼа дьбежьм. Әз һин бумә, кӧ һʼәму һʼалида рʼази бьм.</verse>
			<verse number="12">Тʼӧнәбуне заньм, һәбуне заньм, әз һәр алийида у һәр һʼалида сәр ве сӧрʼе вәбумә у һин бумә кӧ рʼази бьм, һәгәр тʼер бьм, һәгәр бьрʼчи, йан һәбунеда бьм йан жи тʼӧнәбунеда.</verse>
			<verse number="13">Әз һәр тьшти бь сайа Ԝи дькарьм, Йе кӧ ԛәԝате дьдә мьн.</verse>
			<verse number="14">Ле ԝә ԛәнщ кьр, кӧ тәнгасийа мьнда кʼомәк да мьн.</verse>
			<verse number="15">У бәле һун жи заньн гәли филипийа, кӧ жь сәре даннасинийа Мьзгинийеда гава әз жь Мәкәдонйайе дәркʼәтьм, тʼӧ щьвине тʼәвкʼарийеда дәсте хԝә дьрежи мьн нәкьр, пештьри ԝә.</verse>
			<verse number="16">Чьмки щарәке-дӧда әԝ тьштед мьнрʼа керһати ԝә һʼәта Тʼесалоникийе жи шандьн.</verse>
			<verse number="17">Әз нә кӧ тьштәки пʼешкʼеш дьхԝазьм, ле дьхԝазьм кӧ кʼар сәр һʼәсабе ԝәда зедә бә.</verse>
			<verse number="18">Мьн һәр тьшт стандийә у нава һәбунеда мә. Әԝ тьштед кӧ ԝә бь дәсте Епафродито мьнрʼа шандьнә әԝ бәси мьн ьн. Әԝ дайина ԝә бинәкә хԝәш ә, һʼәдийа ԛәбул у ль Хԝәде хԝәш ә.</verse>
			<verse number="19">У Хԝәдейе мьн ԝе һʼәму кемасийед ԝә пе ԝе хьзна Хԝәйә рʼумәтә жь Мәсиһ Иса тʼьжи кә.</verse>
			<verse number="20">Аԝа шькьр жь Хԝәде у Баве мә, һʼәта-һʼәтайе! Амин.</verse>
			<verse number="21">Тʼәмамийа щьмәʼта Хԝәдейә пʼара Мәсиһ Иса сьлав кьн. Әԝ бьрайед кӧ тʼәви мьн ьн ль ԝә сьлав дькьн.</verse>
			<verse number="22">Тʼәмамийа щьмәʼта Хԝәде ль ԝә сьлав дькә, илаһи әԝед кӧ жь мала Ԛәйсәр ьн.</verse>
			<verse number="23">Кʼәрәма Хӧдан Иса Мәсиһ тʼәви рʼӧһʼе ԝә бә.</verse>
		</chapter>
	</book>
	<book number="51">
		<chapter number="1">
			<verse number="1">Жь Паԝлосе бь әʼмьре Хԝәде шандийе Мәсиһ Иса у жь Тимотʼейойе бьра,</verse>
			<verse number="2">щьмәʼта Хԝәдерʼа, ԝан хушк-бьрайед амьнә йәктийа Мәсиһда кӧ Колосйайеда дьминьн: Дә бьра кʼәрәм у әʼдьлайийа Хԝәдейе Баве мә ль ԝә бә.</verse>
			<verse number="3">Әм тʼьме гава бона ԝә дӧа дькьн, шькьрийа хԝә ль Хԝәдейе Баве Хӧдане хԝә Иса Мәсиһ тиньн,</verse>
			<verse number="4">чьмки мә бона ԝе баԝәрийа ԝәйә сәр Мәсиһ Иса у ԝе һʼьзкьрьна ԝәйә һьндава тʼәмамийа щьмәʼта Хԝәдеда бьһистийә.</verse>
			<verse number="5">Әв йәк жь ве гӧмане те, йа кӧ әʼзманада ԝәрʼа те хԝәйикьрьне, бона кʼижане ԝә бьһистийә, гава пешда хәбәра Мьзгинийейә рʼаст</verse>
			<verse number="6">гьһиштә ԝә. У әԝ Мьзгини тʼәмамийа дьнйайеда дьгьһижә у бәр дьдә, чаԝа нава ԝәда жи жь ԝе рʼожеда, гава ԝә бьһист у кʼәрәма Хԝәде тʼәмамийа рʼастийа ԝева нас кьр.</verse>
			<verse number="7">Һун ве йәке жь һәвалхӧламе мәйи һʼьзкьри Епафрас һин бунә, кӧ һьндава мәда бәрдәстики Мәсиһи амьн ә.</verse>
			<verse number="8">Әԝи бона ԝе һʼьзкьрьна кӧ Рʼӧһʼ дайә ԝә мәрʼа гот.</verse>
			<verse number="9">Бона ԝе йәке жи жь ԝе рʼожеда гьрти, гава мә бона ԝә бьһист, мә дәст жь дӧа у һивикьрьне нәкʼьшандийә, ԝәки һун занәбуна әʼмьре Хԝәдеда гьһишти бьн, бь һʼәму сәрԝахти у занәбуна рʼӧһʼанива тʼьжи бьн,</verse>
			<verse number="10">ԝәки һун бькарьбьн хԝә ӧса хԝәй кьн, чаԝа лайиԛи Хӧдан ә, һәр алийава ль Ԝи хԝәш бен, һәр ԛәнщикьрьнеда хԝәйибәр бьн, бь занәбуна Хԝәде бьгьһижьн.</verse>
			<verse number="11">Бьра һун анәгори тʼәмамийа ԝе ԛәԝата Ԝийә кӧ жь зорайийа Ԝийә хԝәйирʼумәт те ԛәԝат бьн, кӧ һун һәр тьштида бь думька дьреж сәбьр бькьн. Бь әшԛ</verse>
			<verse number="12">шькьрийа хԝә бьдьнә Баве, кӧ һун лайиԛи ве йәке кьрьнә, ԝәки һун Пʼадшатийа рʼонайеда тʼәви щьмәʼта Ԝи бьбьнә хԝәйипʼар.</verse>
			<verse number="13">Әԝи әм жь һʼӧкӧмәтийа тәʼристанийе хьлаз кьрьн у щи-гӧһасти Пʼадшатийа Кӧрʼе Хԝәйи һʼьзкьри кьрьн,</verse>
			<verse number="14">пе кʼижани әм аза бун, аԝа готи мә бахшандьна гӧна станд.</verse>
			<verse number="15">Әԝ ә сурәте Хԝәдейе кӧ хӧйа набә, Әԝ Ньхӧрийе сәр һʼәму әʼфьринарʼа.</verse>
			<verse number="16">Чьмки бь дәсте Ԝи һәр тьштед ль әʼрд у әʼзмана әʼфьринә, чь кӧ хӧйа дьбьн, чь кӧ хӧйа набьн, һәгәр кʼӧрси йан хӧданти бьн, һәгәр сәрԝерти йан һʼӧкӧмәти бьн, һәр тьшт бь дәсте Ԝи у бона Ԝи әʼфьринә.</verse>
			<verse number="17">Әԝ бәри һәр тьшти һәбу у һәр тьшт бь сайа сәре Ԝи щийе хԝәда дьминьн.</verse>
			<verse number="18">Әԝ ә сәре Бәдәне, аԝа готи сәре щьвине, дәстпебуна ԝе у ньхӧрийе жь нава мьрийа, ԝәки һәр тьштида Әԝ бьбә Йе пеш.</verse>
			<verse number="19">Чьмки ль Хԝәде хԝәш һат, кӧ тʼәмамийа бьнйатʼа хԝәдетийе нава Ԝида бә</verse>
			<verse number="20">у бь Ԝи һәр тьшти тʼәви Хԝә ль һәв бинә, һәгәр ль сәр әʼрде бә, йан жи ль әʼзмана бә, бь ԝе хуна Ԝийә сәр хаче рʼьжийайи әʼдьлайийе бькә.</verse>
			<verse number="21">Һун жи кӧ ԝәхтәке жь дәст фькьр у кьрьнед хԝәйә хьраб, хәриб у нәйаред Хԝәде бун,</verse>
			<verse number="22">ле ньһа Әԝи бь мьрьна Мәсиһә бәдәни һун тʼәви Хԝә ль һәв анин, ԝәки ԝә ль бәр Хԝә пироз, беләкʼә у бесущ бьдә сәкьнандьне.</verse>
			<verse number="23">Ле тʼәне гәрәке һун баԝәрийеда һʼимгьрти ԛәԝин бьминьн у жь ԝе гӧмана Мьзгинийе нәкʼәвьн, йа кӧ ԝә бьһист у ԝан һʼәмуйарʼа, йед кӧ бьн пʼәрʼе әʼзменда дьминьн һатә даннасинкьрьне. У әз, Паԝлос бумә бәрдәстийе ԝе.</verse>
			<verse number="24">Әз ньһа ван щәфайед хԝәда, кʼижана кӧ бона ԝә дькʼьшиньм, ша мә у ԝан тәнгасийед Мәсиһә майин бь щанийа хԝә бона Бәдәна Ԝи, йа кӧ щьвин ә, тʼәмам дькьм.</verse>
			<verse number="25">Әз ԝе щьвинерʼа бумә бәрдәсти, әв йәк алийе Хԝәдеда чаԝа дәйн кʼәтә стуйе мьн, ԝәки готьна Хԝәде тʼәмамийе пева бьгьһиньмә ԝә,</verse>
			<verse number="26">әԝ сӧрʼа кӧ жь дәԝр у ԛӧрʼнада вәшарти бу, ле ньһа щьмәʼта Ԝива әʼйан бу.</verse>
			<verse number="27">Хԝәде хԝәст ль бәр щьмәʼта Хԝә вәкә, кӧ чь дәԝләмәндтикә хԝәйирʼумәт ве сӧрʼеда бона һʼәму мьләта һәйә. У әԝ сӧрʼ әв ә, кӧ Мәсиһ нава ԝәда йә, аԝа готи һун гӧмана ԝе йәке нә, кӧ пʼара рʼумәте бьн.</verse>
			<verse number="28">Әм Ԝи даннасин дькьн, һәр кәси ширәт дькьн, һәр кәси бь һʼәму сәрԝахтийе һин дькьн, ԝәки һәр кәси йәктийа Мәсиһда гьһишти ль бәр Хԝәде бьдьнә сәкьнандьне.</verse>
			<verse number="29">Бона ԝе йәке жи әз дьхәбьтьм у анәгори ԝе ԛәԝата Ԝи шәрʼе хԝә дькьм, Йа кӧ нава мьнда бь зорайи йа Хԝә дькә.</verse>
		</chapter>
		<chapter number="2">
			<verse number="1">Әз дьхԝазьм һун заньбьн кӧ әз чь шәрʼи дькьм бона ԝә, йед Лаԝдькйайе у һʼәмуйед кӧ рʼу бь рʼу әз нәдитьмә.</verse>
			<verse number="2">Әз аһа дькьм, ԝәки дьлшьдийайи бьн, һʼьзкьрьнеда бьбьн йәк у бьгьһижьнә тʼәмамийа дәԝләмәндтийа фәʼмдарийе. Һьнге әԝе сӧрʼа Хԝәде нас кьн, кӧ Мәсиһ ә.</verse>
			<verse number="3">Әԝ ә кʼьлита һʼәму хьзна занәбуне у сәрԝахтийа вәшарти.</verse>
			<verse number="4">Әз ве йәке дьбежьм, ԝәки тʼӧ кәс ԝә бь заре ширьн нәхальфинә.</verse>
			<verse number="5">Рʼаст ә әз бәдәна хԝәда жь ԝә дур ьм, ле рʼӧһʼе хԝәда тʼәви ԝә мә у әз ша мә кӧ пʼәргалийа ԝәйә тʼьфаԛ у әԝ баԝәрийа ԝәйә сәр Мәсиһ шьдийайи дьбиньм.</verse>
			<verse number="6">Аԝа ԝә чаԝа Хӧдан Мәсиһ Иса ԛәбул кьр, ӧса жи йәктийа Ԝида бьжин,</verse>
			<verse number="7">рʼаԝ авити, сәр Ԝи чекьри у баԝәрийеда шьдийайи һʼимгьрти бьн, чаԝа һун һатьнә һинкьрьне. У һәр гав бь дьле рʼази шькьрийе бьдьнә Ԝи.</verse>
			<verse number="8">Һаш жь хԝә һәбьн, нәбә кӧ йәк бь сәрԝахтийа дәрәԝә пʼучʼ дьле ԝә бькә һесир. Әԝ жь әʼдәтед мәрьва у сьхьред ве дьнйайе тен, нә жь Мәсиһ.</verse>
			<verse number="9">Чьмки тʼәмамийа бьнйатʼа Хԝәдетийе нава Мәсиһе бәдәнида йә</verse>
			<verse number="10">у һун жи йәктийа Ԝида гьһишти нә, кӧ сәре һʼәму сәрԝертийа у һʼӧкӧмәтийа йә.</verse>
			<verse number="11">Йәктийа Ԝида һун бь сьнәта бе дәст жь алийе Мәсиһда дьле хԝәда һатьнә сьнәткьрьне, жь бьнйатʼа хԝәйә гӧнәкʼар һатьнә бьрʼине.</verse>
			<verse number="12">Гава һун пе аве һатьнә ньхӧмандьне, тʼәви Ԝи һатьнә дәфьнкьрьне у бь ԝе ньхӧмандьне жи һун тʼәви Ԝи жь мьрьне рʼабун, чьмки ԝә баԝәрийа хԝә бь ԛәԝата Ԝи Хԝәдейи ани, Йе кӧ Мәсиһ жь мьрьне рʼакьр.</verse>
			<verse number="13">У һун ԝәхтәке бь рʼӧһʼани нава нәһәԛийа у бьнйатʼа хԝәйә гӧнәкʼарә нәсьнәткьрида мьри бун, ле Хԝәде һун тʼәви Мәсиһ сах кьрьн. Әԝи һʼәму нәһәԛийед мә бахшандьнә мә</verse>
			<verse number="14">у әԝ кʼахаза дәйнед мәйә кӧ бь ԛәйдә-ԛануни мьԛабьли мә һатьбу ньвисаре рʼәсит кьр, жь наве һьлда хачва мьх кьр.</verse>
			<verse number="15">Бь ԝи хачи Мәсиһ чʼәкед сәрԝер у һʼӧкӧмәтед тәʼристанийе да данине, әԝ чаԝа һесир пәй Хԝә бьрьн, нава кʼома Хԝәйә сәркʼәтида кьрьнә сосрәт.</verse>
			<verse number="16">Аԝа гӧһ нәдьнә тʼӧ кәси, йед кӧ бона пьрса хԝарьн, вәхԝарьне йан жи бона пьрса щәжьна у щәжьнед һива ну ӧса жи рʼожед шәмийа, ԝә ломәкʼар дькьн.</verse>
			<verse number="17">Әв һʼәму сийа ԝан тьшта нә, йед кӧ ԝе бен, ле рʼасти Мәсиһ ә.</verse>
			<verse number="18">Нәбә кӧ йәк дәсте ԝә жь ләщхәлате бькә, йе кӧ бь хԝәньмьзкьрьна һʼьләкʼари, мьлйакʼәт-һʼәбандьне у бь гиробуна дитьнед бәр чʼәʼва мьжул ә. Йед ӧса бь фькьред пʼучʼә мәрьвайи пʼьшька хԝәда дьԝәрьмьн</verse>
			<verse number="19">у хԝә иди ль Сери нагьрьн, кӧ Мәсиһ ә. Бь Ԝи тʼәмамийа бәдәне бь пʼәвгьрек у севькава һәвва гьредайи те хԝәйикьрьне у бь гиһандьна Хԝәде дьгьһижә, ль гора хԝәстьна Ԝи.</verse>
			<verse number="20">Аԝа һәгәр һун тʼәви Мәсиһ мьрьнә у жь сьхьред ве дьнйайе аза бунә, иди һун чьма мина бәре пәй әʼрф-әʼдәтед ве дьнйайе дьчьн? Һун чьма гӧһ дьдьнә тʼәмийед аһа? Мәсәлә:</verse>
			<verse number="21">«Незик нәбә, тәʼм нәкә, ле нәкʼәвә».</verse>
			<verse number="22">Әв һʼәму мьжули жи ԝе пʼучʼ бьн һәрʼьн, әвана жь тʼәми у һинкьрьнед мәрьва нә.</verse>
			<verse number="23">Фәʼмдари йә кӧ әв әʼрф-әʼдәт чаԝа сәрԝахти хӧйа дьбьн, гава дькьнә стуйе хԝә кӧ мьлйакʼәта бьһʼәбиньн, хԝә ньмьз кьн у бәдәна хԝә бьдьнә щәфе, ле әв һʼәму мьԛабьли бьнйатʼа гӧнәкʼар тʼӧ тьшти накьн.</verse>
		</chapter>
		<chapter number="3">
			<verse number="1">Аԝа кӧ һун тʼәви Мәсиһ жь мьрьне рʼабунә, кӧ ӧса йә ль тьштед жорьн бьгәрʼьн, ԝе дәра кʼӧ Мәсиһ ль мьле Хԝәдейи рʼасте рʼуньшти йә.</verse>
			<verse number="2">Сәр тьштед жорьн бьфькьрьн, нә кӧ сәр тьштед ве дьнйайе.</verse>
			<verse number="3">Чьмки һун мьрьнә у әʼмьре ԝә тʼәви Мәсиһ щәм Хԝәде вәшарти йә.</verse>
			<verse number="4">Гава Мәсиһ, кӧ әʼмьре ԝә йә хӧйа бә, һуне жи һьнге тʼәви Ԝи бь рʼумәта Ԝи хӧйа бьн.</verse>
			<verse number="5">Аԝа хԝәстьнед дьле хԝәйә ве дьне бькӧжьн: Бенамусийе, һʼәрамийе, тәме хьраб, дьлһавьжийа хьраб у тьмайе, кӧ пʼутпʼарьсти йә.</verse>
			<verse number="6">Әв ьн сәбәб кӧ хәзәба Хԝәде ԝе сәр ԝан мәрьвед кӧ нә гӧрʼа Ԝида нә бе.</verse>
			<verse number="7">Ԝә жи ԝәхтәке әԝ тьшт дькьрьн, гава ԝә нава ԝан кьред хьрабда дьжит.</verse>
			<verse number="8">Ле ньһа һун ван һʼәмуйа жь хԝә дур хьн: Һерсе, бәрзәԛийе, хьрабийе, тьштед нәбуйи у хәбәред нәщайиз жь дәве хԝә.</verse>
			<verse number="9">Һәвдӧрʼа дәрәԝа нәкьн, чьмки ԝә мәрьве кәвьн кьред ԝива жь сәр хԝә ехьстийә</verse>
			<verse number="10">у әԝи ну ль хԝә кьрийә. Әԝ мәрьве ну рʼож бь рʼож анәгори сурәте Әʼфьрандаре хԝә те нукьрьне, ԝәки Хԝәде тʼам нас кә.</verse>
			<verse number="11">Иди фьрԛи нә нава щьһу у нәщьһуйада һәйә, нә нава сьнәткьри у нәсьнәткьрийада, нә барбар у бәйанийада у нә жи хӧлам у азайада, ле сәри Мәсиһ ә у Мәсиһ ә нава һәр баԝәрмәндида.</verse>
			<verse number="12">Аԝа чаԝа щьмәʼта Хԝәдейә бьжартийә пироз у һʼьзкьри, дьлшәԝатийе, ԛәнщийе, мьлуктийе, бәрбьһерийе у сәбьре ль хԝә ԝәргьрьн.</verse>
			<verse number="13">Ль һәв сәбьр кьн у ль һәв бьбахшиньн, һәгәр газьне йәки ль һьндава йәкида һәбә. Чаԝа Хӧдан бахшандә ԝә, һун жи ӧса бьбахшиньнә һәв.</verse>
			<verse number="14">У сәр ван һʼәмуйада һʼьзкьрьне ль хԝә кьн, йа кӧ ван һʼәмуйа бь йәктийа тʼам һәвва гьредьдә.</verse>
			<verse number="15">Бьра әʼдьлайийа Мәсиһ сәрԝертийе нет-фькьред ԝә бькә. Бона ԝе әʼдьлайийе һун һатьнә газикьрьне, кӧ бьбьнә мина бәдәнәке. У шекьрдар бьн.</verse>
			<verse number="16">Бьра хәбәра Мәсиһ бь дәԝләмәндтийа хԝәва нава ԝәда бьминә. Бь һʼәму сәрԝахтийе ль һәв һин кьн у ширәт кьн, зәбура у һәр щурʼә стьранед рʼӧһʼани бь шькьрдари дьле хԝәда бона Хԝәде бьстьрен.</verse>
			<verse number="17">У чь жи кӧ һун бь хәбәра йан кьра бькьн, һәр тьшти бь сайа наве Хӧдан Иса бькьн, бь дәсте Ԝи шькьрийе бьдьнә Бав Хԝәде.</verse>
			<verse number="18">Кʼӧлфәтно, гӧрʼа меред хԝәда бьн, чаԝа кӧ ль йәктийа Хӧдан дькʼәвә.</verse>
			<verse number="19">Мерно, кʼӧлфәтед хԝә һʼьз бькьн, дьле ԝан нәешиньн.</verse>
			<verse number="20">Зарʼно, һәр тьштида гӧрʼа де у баве хԝәда бьн, чьмки әԝ йәк ль Хӧдан хԝәш те.</verse>
			<verse number="21">Бавно, һерса зарʼед хԝә рʼанәкьн, ԝәки әԝ бәр хԝә нәкʼәвьн.</verse>
			<verse number="22">Хӧламно, һәр тьштида гӧрʼа хԝәйийед хԝәйә ве дьнеда бьн, нә кӧ бь һʼьләкʼарийе хԝә бькьнә дьле мәрьва кӧ бенә кʼьфше, ле бь дьле сах у хофа Хӧдан хӧламтийе бькьн.</verse>
			<verse number="23">У чь жи бькьн, бь дьл у щан бькьн, чаԝа бона Хӧдан, нә кӧ бона мәрьва.</verse>
			<verse number="24">Заньбьн кӧ һуне жь Хӧдан бенә хәлаткьрьне, ԝаре жорьн бьстиньн. Чьмки Хӧдан Мәсиһрʼа һун хӧламтийе дькьн.</verse>
			<verse number="25">Ле йе нәһәԛ ԝе ԝәкә нәһәԛийа хԝә бьстинә, чьмки ль щәм Хԝәде тʼӧ фьрԛи тʼӧнә.</verse>
		</chapter>
		<chapter number="4">
			<verse number="1">Хԝәйино, хӧламед хԝәрʼа һәԛийе у рʼастийе бькьн. Бьзаньбьн кӧ Хԝәйе ԝә жи ль әʼзмен һәйә.</verse>
			<verse number="2">Һәр гав хԝә бьдьнә дӧа, дӧакьрьнеда һʼьшйар бьминьн, шькьрийа хԝә ль Хԝәде биньн.</verse>
			<verse number="3">Бона мә жи дӧа бькьн, ԝәки Хԝәде дәри бона хәбәрдане ль бәр мә вәкә, кӧ әм сӧрʼа Мәсиһ әʼлам кьн, бона кʼижане жи әз ван ԛәйдада мә.</verse>
			<verse number="4">Дӧа бькьн, кӧ әз ԝе ӧса зәлал бьдьмә әʼйанкьрьне, чаԝа борще мьн әԝ гәрәке бе готьне.</verse>
			<verse number="5">Һьндава нәбаԝәрада сәрԝахт бьн у дәст бьдьнә бәр ԝәхт.</verse>
			<verse number="6">Бьра хәбәрдана ԝә тʼьме мәʼрифәти у хԝекьри бә у бьзаньбьн кӧ чаԝа щайиз ә щаба һәр кәси бьдьн.</verse>
			<verse number="7">Бона мьн Тьхико ԝе һәр тьшти ԝәрʼа бежә. Әԝ бьраки дәлал ә, бәрдәстики амьн у һәвал-хӧламәки йәктийа Хӧданда йә.</verse>
			<verse number="8">Әз бона ԝе йәке ԝи сәр ԝәда дьшиньм, ԝәки һун һаш жь мә һәбьн у әԝ бь ве йәке дьл бьдә ԝә.</verse>
			<verse number="9">Әз ԝи тʼәви бьрайе мәйи амьни дәлал Онисимо дьшиньм, кӧ әԝ жь ԝә йә жи. Әԝана ԝәрʼа ԝе бона һәр тьштед кӧ ль вьр дьԛәԝьмьн бежьн.</verse>
			<verse number="10">Әристархойе һәвале мьни кәледа ль ԝә сьлав дькә, ӧса жи Марԛосе пьсмаме Барнабас. (Бона ԝи ԝә тʼәми стандийә. Гава бе щәм ԝә, ԝи ԛәбул кьн.)</verse>
			<verse number="11">У Исайе кӧ жерʼа Йусто жи дьбежьн ль ԝә сьлав дькә. Әвана тʼәне жь алийе баԝәрмәндед щьһуйада бона Пʼадшатийа Хԝәде тʼәви шьхӧле мьн ьн у бина мьн бь ԝан дәркʼәтийә.</verse>
			<verse number="12">Сьлаве Епафрасе хӧламе Мәсиһ Иса жи ль ԝә һәнә, кӧ әԝ йәк жь ԝә йә. Әԝ һәр гав бь дьл у щан бона ԝә дӧа дькә, ԝәки һун гьһишти мьԛәрʼм сәкьни бьн, тʼәмамийа әʼмьре Хԝәдеда баԝәр бьн.</verse>
			<verse number="13">Әз шәʼдә мә, кӧ әԝ гәләки бона ԝә, ӧса жи бона йед Лаԝдькйайе у Һираполиседа хирәт дькә.</verse>
			<verse number="14">Луԛайе дохторе дәлал ль ԝә сьлав дькә, ӧса жи Димас.</verse>
			<verse number="15">Сьлаве бьдьнә хушк-бьрайед Лаԝдькйайе, Нимфаса хушк у щьвина мала ԝеда.</verse>
			<verse number="16">Гава әва нәʼма нава ԝәда бе хԝәндьне, ӧса бькьн кӧ щьвина Лаԝдькйайеда жи бе хԝәндьне у нәʼма лаԝдькийарʼа шанди жи һун бьхуньн.</verse>
			<verse number="17">У бежьнә Архипо: «Бона ԝи ԛӧльхе кӧ тә жь Хӧдан стандийә, мьԛати хԝә би, кӧ бини сери».</verse>
			<verse number="18">Әва сьлава мьн Паԝлос ә, мьн бь дәсте хԝә ньвиси. Ԛәйдед мьн бир нәкьн! Кʼәрәма Хԝәде ԝәрʼа бә.</verse>
		</chapter>
	</book>
	<book number="52">
		<chapter number="1">
			<verse number="1">Жь Паԝлос, Силас у Тимотʼейо, щьвина Тʼесалоникийарʼа, йа кӧ пʼара Бав Хԝәде у Хӧдан Иса Мәсиһ ә: Дә бьра кʼәрәм у әʼдьлайи ль ԝә бә.</verse>
			<verse number="2">Әм һәр гав бона ԝә һʼәмуйа рʼазибуна хԝә дьдьнә Хԝәде, нава дӧайед хԝәда тʼьме ԝә бир тиньн.</verse>
			<verse number="3">Әм кьред баԝәрийа ԝә, хәбата ԝәйә жь һʼьзкьрьне у сәбьра ԝе гӧмана ԝәйә сәр Хӧдане мә Иса Мәсиһ тиньнә бира хԝә ль бәр Хԝәде, Баве мә.</verse>
			<verse number="4">Әм заньн хушк-бьрано, кӧ һун Хԝәдеда һʼьзкьри у бьжарти нә,</verse>
			<verse number="5">чьмки Мьзгинидайина мә нә кӧ тʼәне бь хәбәре ԝәрʼа һатә дайине, ле ӧса жи бь ԛәԝате, бь Рʼӧһʼе Пироз у бе шькийе. Һун заньн әм бона ԝә нава ԝәда чаԝа бунә.</verse>
			<verse number="6">У ԝә жи чʼәʼв да мә у Хӧдан, нава гәләк тәнгасийада хәбәр ԛәбул кьр, бь әшԛа Рʼӧһʼе Пироз ша бун.</verse>
			<verse number="7">Бь ви аԝайи һун бона һʼәму баԝәрмәндед Мәкәдонйайе у Ахайайе бунә нәхшәк.</verse>
			<verse number="8">Чьмки әԝ хәбәра дәрһәԛа Хӧданда жь ԝә дәркʼәт бәла бу, нә кӧ тʼәне нава Мәкәдонйайе у Ахайайеда, ле бәле бона ԝе баԝәрийа ԝәйә сәр Хԝәде, һәр дәра бәла буйә, ӧса кӧ иди нә һʼәԝщә йә кӧ әм тьштәки сәрда зедә кьн.</verse>
			<verse number="9">Чьмки әԝана бона мә дьбежьн, кӧ ԝә чаԝа әм ԛәбул кьрьнә у чаԝа һун жь пʼута ль Хԝәде вәгәрʼийанә, кӧ хӧламтийе Хԝәдейе сах у рʼастрʼа бькьн</verse>
			<verse number="10">у жь әʼзмана һивийа һатьна Кӧрʼе Ԝи бьн, кʼижан кӧ Ԝи жь нава мьрийа рʼакьр, Исайе кӧ мә жь хәзәба те хьлаз дькә.</verse>
		</chapter>
		<chapter number="2">
			<verse number="1">Һун хԝәха жи заньн хушк-бьрано, кӧ әм бадиһәԝа нәһатьнә щәм ԝә.</verse>
			<verse number="2">Мә пешийе Филипйайеда щәфа кʼьшандьбу у һатьбунә рʼәзилкьрьне, чаԝа һун заньн, паше мә бь ԛәԝата Хԝәдейе хԝә диса тӧрӧш кьр, нава ԝе мьԛабьлийа гьранда Мьзгинийа Хԝәде ԝәрʼа бежьн.</verse>
			<verse number="3">Ве һивикьрьна мәда нә тьштәки хельф һәйә, нә һʼәрами у нә жи фелбази.</verse>
			<verse number="4">Ле чаԝа Хԝәде әм лайиԛи ве йәке кьрьн у Мьзгинидайин спартә мә, әм ӧса хәбәр дьдьн. Әм ӧса накьн кӧ ль мәрьва хԝәш бен, ле ль Хԝәде, Йе кӧ дьле мә әʼнәнә дькә.</verse>
			<verse number="5">Мә готьнед хԝәда һʼьләкʼари нәкьрьн, чаԝа һун заньн, нә жи пәй тьмайа тʼәркәльпаскьри кʼәтьн. Хԝәде шәʼдә йә!</verse>
			<verse number="6">Нә жи әм наве хԝә гәрʼийан, нә нава ԝәда, нә нава йед майинда,</verse>
			<verse number="7">бәле мә дькарьбу чаԝа шандийед Мәсиһ сәр ԝә бьбуна баргьрани. Ле бәле әм нава ԝәда рʼунәрм бунә, чаԝа кәваник кӧ зарʼед хԝәрʼа дьрʼьщьфә.</verse>
			<verse number="8">Ӧса жи дьле мә сәр ԝә дьшәԝьти, һʼәта кӧ мә дьхԝәст нә кӧ тʼәне Мьзгинийа Хԝәде бьда ԝә, ле әʼмьре хԝә жи, чьмки һун бьбунә дәлалийед мә.</verse>
			<verse number="9">Әԝ хәбат у щәфе мә те бира ԝә хушк-бьрано? Әм шәв у рʼож дьхәбьтин, кӧ сәр ԝә тʼӧ кәси нәбьнә баргьрани, гава мә Мьзгинийа Хԝәде ԝәрʼа даннасин кьр.</verse>
			<verse number="10">Һун хԝәха шәʼдә нә, ӧса жи Хԝәде, кӧ әм тʼәви ԝә баԝәрмәнда чаԝа һʼәлал, рʼаст у беԛӧсур рʼабун-рʼуньштьн.</verse>
			<verse number="11">Һун пʼак заньн әм һьндава ԝә һәр кәсида ӧса бунә, чаԝа бав һьндава зарʼед хԝәда.</verse>
			<verse number="12">Мә дьл дьда ԝә, ль бәр дьле ԝәда дьһатьн у лава жь ԝә дькьр, кӧ һун лайиԛи Ԝи Хԝәдейи бьмәшьн, Йе кӧ һун гази Пʼадшати у рʼумәта Хԝә кьрьнә.</verse>
			<verse number="13">У бона ве йәке жи әм һәр гав рʼазибуне дьдьнә Хԝәде: Гава ԝә жь мә хәбәра Хԝәде бьһист, ԝә нә кӧ чаԝа хәбәра мәрьвайе, ле чаԝа хәбәра Хԝәде ԛәбул кьр, рʼаст жи ӧса йә, кӧ нава ԝә баԝәрмәндада Йа хԝә дькә.</verse>
			<verse number="14">Чьмки һун жи хушк-бьрано, кʼәтьнә һʼале ԝан щьвинед Хԝәдейә пʼара Мәсиһ Иса, кӧ ль Щьһустане нә, ԝә жи хут әԝ щәфа дәсте мьләте хԝәда кʼьшандьн, чаԝа ԝан жи дәсте ԝан щьһуйада,</verse>
			<verse number="15">йед кӧ һьн Хӧдан Иса, һьн жи пʼехәмбәр кӧштьн у әм жи зерандьн. Әвана ль Хԝәде хԝәш найен у мьԛабьли дьне-әʼламе нә!</verse>
			<verse number="16">Вана дькьр, ԝәки әм нәщьһуйарʼа хәбәр нәдьн, кӧ әԝ хьлаз бьн. Бь ве йәке һәр гав кʼаса хԝәйә гӧна дадьгьртьн у һәйнәсәр хәзәб анинә сәре хԝә.</verse>
			<verse number="17">Ле әм хушк-бьрано, рʼаст ә дәмәкә кьн рʼу бь рʼу жь һәв хәриб кʼәтьн, (ле нә бь дьла), әм һе кʼәтьнә дәмана дитьна рʼуйе ԝә.</verse>
			<verse number="18">Мә хԝәст әм бьһатана щәм ԝә, мьн Паԝлос хԝәха жи хԝәст чәнд щара бем, ле мирещьн рʼе нәда мә.</verse>
			<verse number="19">Бәле кʼи йә гӧмана мә, йан жи шабун, йан әԝ кʼофийа әм пе дьфьрʼьн, бәр Хӧдане мә Иса, ԝи зәмане һатьна Ԝида, һәгәр нә һун?</verse>
			<verse number="20">Рʼаст һун ьн әԝ рʼуспити у шабуна мә.</verse>
		</chapter>
		<chapter number="3">
			<verse number="1">Һәйнәсәр, мә иди нькарьбу сәбьр бькьра. Әм шеԝьрин, кӧ әм тʼәне бьминьнә Атʼинайе</verse>
			<verse number="2">у Тимотʼейойе бьрайе мә, йе кӧ тʼәви мә бона Хԝәде, Мьзгинийа Мәсиһда дьхәбьтә, сәр ԝәда бьшиньн, кӧ баԝәрийа ԝә ԛәԝин кә у дьл бьдә ԝә,</verse>
			<verse number="3">ԝәки ван тәнгасийада тʼӧ кәс жь ԝә нәлькʼӧмә. Чьмки һун хԝәха заньн кӧ әв йәкана бона мә нә.</verse>
			<verse number="4">Бәле гава әм щәм ԝә бун, мә һе һьнгеда ԝәрʼа дьгот, кӧ әме рʼасти тәнгасийа бен у ӧса жи бу, чаԝа һун заньн.</verse>
			<verse number="5">Бона ве йәке мьн иди сәбьр нәкьр, Тимотʼейо шанд, ԝәки әз һаш жь баԝәрийа ԝә һәбьм, кӧ нәбә Щерʼьбандкьр һун щерʼьбандьбьн у щәфе мә дәйа һәрʼә.</verse>
			<verse number="6">Ле ньһа Тимотʼейо жь щәм ԝә сәр мәда вәгәрʼийа у мьзгинийа баԝәри у һʼьзкьрьна ԝә да мә. Ԝи гот, кӧ ԝә әм хԝәш бира хԝәда хԝәй кьрьнә у һʼәйра мәда нә, чаԝа әм жи йа ԝәда.</verse>
			<verse number="7">Аԝа хушк-бьрано, нава һʼәму тәʼли у тәнгийед мәда бь әшԛи ԝе баԝәрийа ԝә бин һатә бәр мә,</verse>
			<verse number="8">чьмки гава һун рʼийа Хӧданда мьԛәрʼм дьминьн, бин жи те бәр мә.</verse>
			<verse number="9">Әм чь рʼазибуне дькарьн бьдьнә Хԝәде бона ԝә у ԝан һʼәму шабуна, кӧ әм бона ԝә ль бәр Хԝәдейе хԝә ша дьбьн?</verse>
			<verse number="10">Әм шәв у рʼож бь дьл у щан рʼәща дькьн, кӧ рʼуйе ԝә бьбиньн у кемасийа баԝәрийа ԝә тʼьжи кьн.</verse>
			<verse number="11">Дә бьра Хԝәде, Баве мә хԝәха у Хӧдане мә Иса рʼийа мә рʼаст кә, әм бенә щәм ԝә.</verse>
			<verse number="12">Бьра Хӧдан һʼьзкьрьна ԝә һьндава һәв у һʼәмуйед майинда бьгьһинә у зедә кә, чаԝа йа мә жи һьндава ԝәда һәйә.</verse>
			<verse number="13">Дә бьра Әԝ дьле ԝә бьшьдинә, ԝәки һун пирозийеда беԛӧсур бьн, ль бәр Хԝәде Баве мә, ԝәхте һатьна Хӧдане мә Иса, һʼәму пирозед Хԝәва тʼәвайи.</verse>
		</chapter>
		<chapter number="4">
			<verse number="1">Һәйнәсәр хушк-бьрано, әм бь наве Хӧдан Иса һиви у рʼәща жь ԝә дькьн, кӧ һун чаԝа жь мә һин бун ӧса бьмәшьн, кӧ ль Хԝәде хԝәш бен, чаԝа дьчьн жи у ԝе йәкеда һе пешда һәрʼьн.</verse>
			<verse number="2">Чьмки һун заньн мә бь сайа Хӧдан Иса чь тʼәми данә ԝә.</verse>
			<verse number="3">Хԝәстьна Хԝәде әԝ ә, кӧ һун һʼәлал бьн, жь ԛавийе дур бьн.</verse>
			<verse number="4">Бьра жь ԝә һәр кәс жи заньбә ԛальбе хԝә һʼәлал у бь намуси хԝәй кә,</verse>
			<verse number="5">нә бь хԝәстьна тәме хьраб, мина пʼутпʼарьста, йед кӧ Хԝәде нас накьн.</verse>
			<verse number="6">Бьра нәбә кӧ йәк ԝе йәкеда жь әʼсьлтийе дәре у намуса хушк-бьрарʼа бьлизә. Хӧдане бона ван һʼәму тьшта һʼәйфе жь мәрьва һьлдә, чаԝа мә әв йәк пешда ԝәрʼа гот у бь мәʼрифәти тʼәми ль ԝә кьр.</verse>
			<verse number="7">Чьмки Хԝәде гази мә ль һʼәрамийе нәкьрийә, ле ль һʼәлалийе.</verse>
			<verse number="8">Аԝа кʼи ве тʼәмийа һʼәлалийе тʼәхсир дькә әԝ мерьв тʼәхсир накә, ле Хԝәде, Йе кӧ Рʼӧһʼе Хԝәйи Пироз жи дьдә ԝә.</verse>
			<verse number="9">Ле бона һʼьзкьрьна һьндава хушк-бьрада, тьштәки мә тʼӧнә ԝәрʼа бьньвисьн, чьмки һун хԝәха жь Хԝәде һин бунә, кӧ һәв һʼьз бькьн.</verse>
			<verse number="10">У һун иди ԝе һʼьзкьрьне һьндава һʼәму хушк-бьрайед тʼәмамийа Мәкәдонйайеда дьдьнә кʼьфше. Ле әм һиви жь ԝә дькьн хушк-бьрано, кӧ һун ԝе йәкеда һе пешда һәрʼьн.</verse>
			<verse number="11">Бькьн кӧ һун гьран-сәԛьрʼи бьжин у жь ԝә һәр кәс шьхӧле хԝәва мьжул бә у бь дәсте хԝә бьхәбьтә, чаԝа мә тʼәми ль ԝә кьр,</verse>
			<verse number="12">ԝәки пʼәргалийа ԝә тʼәви йед дәрва мәʼрифәти бә у һун һʼәԝще тьштәки нәбьн.</verse>
			<verse number="13">Хушк-бьрано, әм дьхԝазьн кӧ һун дәрһәԛа мьрийада заньбьн, ԝәки бәр хԝә нәкʼәвьн, мина әԝед бе гӧман.</verse>
			<verse number="14">Аԝа һәгәр әм баԝәр дькьн, кӧ Иса мьр у жь мьрьне рʼабу, ӧса жи Хԝәде ԝе мьрийед сәр баԝәрийа Иса тʼәви Ԝи вәгәрʼинә.</verse>
			<verse number="15">Әм ве йәке бь готьна Хӧдан ԝәрʼа дьбежьн: Әм кӧ һʼәта һатьна Хӧдан бьжин сах бьминьн, тʼӧ щар пешийа мьрийа накʼәвьн.</verse>
			<verse number="16">Хӧдане хԝәха бь әʼламәтикә фәрмани, бь дәнге сәрәкмьлйакʼәт у лехьстьна борʼийа Хԝәде жь әʼзмен бе хԝаре у әԝ мьрийед кӧ баԝәрийа хԝә Мәсиһ анибун, ԝе пешийе жь мьрьне рʼабьн,</verse>
			<verse number="17">паше, әм кӧ сах манә, тʼәви ԝан әʼԝрава бенә рʼаһьштьне, һәԝеда рʼасти Хӧдан бен у бь ви аԝайи әме һʼәта-һʼәтайе тʼәви Хӧдан бьн.</verse>
			<verse number="18">Аԝа бь ван хәбәра бәр дьле һәвда ԝәрьн.</verse>
		</chapter>
		<chapter number="5">
			<verse number="1">Ле бона ԝәхт у зәмана хушк-бьрано, нә һʼәԝщә йә әм тьштәки ԝәрʼа бьньвисьн,</verse>
			<verse number="2">чьмки һун хԝәха пʼак заньн кӧ Рʼожа Хӧдан ԝе мина дьзе шәве бе.</verse>
			<verse number="3">Гава бежьн: «Дьне сәԛьрʼи у бехофи йә», һьнге хәзәбе ньшкева сәр ԝанда бе, мина еша кʼӧлфәта һʼәмлә у ԝе нькарьбьн ԛәт же хьлаз бьн.</verse>
			<verse number="4">Ле һун хушк-бьрано, тәʼрийеда ниньн кӧ әԝ Рʼож мина дьзәки сәр ԝәда бьгьрә.</verse>
			<verse number="5">Һун һʼәму жи зарʼед рʼонайийе нә у зарʼед рʼоже нә. Әм нә йед шәве нә, нә жи йед тәʼрийе нә.</verse>
			<verse number="6">Аԝа әм хәԝеда нәминьн мина йед майин, ле һʼьшйар у сәрхԝә бьн.</verse>
			<verse number="7">Чьмки әԝед кӧ рʼадьзен, шәве рʼадьзен у әԝед кӧ сәрхԝәш дьбьн, шәве сәрхԝәш дьбьн.</verse>
			<verse number="8">Ле әм кӧ йед рʼоже нә, гәрәке сәрхԝә бьн: Зьрьһʼа баԝәрийе у һʼьзкьрьне ль хԝә ԝәргьрьн, кʼӧмзьрьһʼе гӧмана хьлазбуне жи бьдьнә сәре хԝә.</verse>
			<verse number="9">Хԝәде әм бона хәзәбе кʼьфш нәкьрьнә, ле ԝәки хьлазбуне бьстиньн, бь дәсте Хӧдане мә Иса Мәсиһ.</verse>
			<verse number="10">Әԝ бона мә мьр, ԝәки әм һәгәр сах бьн йан мьри бьн, тʼәви Ԝи бьжин.</verse>
			<verse number="11">Бона ве йәке дьл бьдьнә һәв у аликʼарийа һәвдӧ бькьн, чаԝа һун дькьн жи.</verse>
			<verse number="12">Әм һиви жь ԝә дькьн хушк-бьрано, ԛәдьре ԝан бьгьрьн, йед кӧ нава ԝәда дьхәбьтьн, жийина хԝәденасийеда сәʼвитийе ль ԝә дькьн у ԝә ширәт дькьн.</verse>
			<verse number="13">Ԛәдьре ԝана бь һʼьзкьрьне һе бьльнд бьгьрьн бона шьхӧле ԝан. Һәврʼа тʼьфаԛ бьн.</verse>
			<verse number="14">Әм һиви жь ԝә дькьн хушк-бьрано, йед бепʼәргалә бехирәт ширәт кьн, дьл бьдьнә бәр тьрсонәка, кери кʼәтийа ԝәрьн, һьндава һʼәмуйада сәбьра ԝә һәбә.</verse>
			<verse number="15">Һаш жь хԝә һәбьн, нәбә кӧ йәк жь бәр хьрабийева хьрабийе бькә, ле һәр гав сәр нета ԛәнщийе бьн, һьн бона һәв, һьн жи бона һʼәмуйа.</verse>
			<verse number="16">Һәр тʼьм ша бьн,</verse>
			<verse number="17">һәр гав дӧа бькьн,</verse>
			<verse number="18">һәр тьштида рʼазибуне бьдьн, чьмки әв ә хԝәстьна Хԝәде бь сайа Мәсиһ Иса бона ԝә.</verse>
			<verse number="19">Рʼӧһʼе Пироз нәтәмьриньн.</verse>
			<verse number="20">Пʼехәмбәртийа берʼумәт нәкьн.</verse>
			<verse number="21">Һәр тьшти бьщерʼьбиньн, тьштед ԛәнщ ԛәԝин бьгьрьн.</verse>
			<verse number="22">Жь һәр щурʼә хьрабийе дур кʼәвьн.</verse>
			<verse number="23">Дә бьра Хԝәдейе кӧ әʼдьлайийе дьдә, Хԝәха ԝә лап бӧһӧрти-жьбарә кә, тʼәмамийа рʼӧһʼ, ньфус у ԛальбе ԝә беԛӧсур хԝәй кә, һʼәта һатьна Хӧдане мә Иса Мәсиһ.</verse>
			<verse number="24">Амьн ә Әԝи кӧ гази ԝә дькә, ԝе мийасәр кә жи.</verse>
			<verse number="25">Хушк-бьрано, бона мә жи дӧа бькьн.</verse>
			<verse number="26">Сьлаве бьдьнә һʼәму хушк-бьра, бь рʼамусана шире һʼәлал.</verse>
			<verse number="27">Әз ль бәр Хӧдан дькьмә дәйне стуйе ԝә, кӧ һун ве нәʼме бәр һʼәму хушк-бьра бьхуньн.</verse>
			<verse number="28">Кʼәрәма Хӧдане мә Иса Мәсиһ ԝәрʼа бә.</verse>
		</chapter>
	</book>
	<book number="53">
		<chapter number="1">
			<verse number="1">Жь Паԝлос, Силас у Тимотʼейо, щьвина Тʼесалоникийарʼа, йа кӧ пʼара Баве мә Хԝәде у Хӧдан Иса Мәсиһ ә:</verse>
			<verse number="2">Дә бьра кʼәрәм у әʼдьлайийа Хԝәде, Баве мә у Хӧдан Иса Мәсиһ ль ԝә бә.</verse>
			<verse number="3">Әм дәйндар ьн, кӧ һәр гав бона ԝә рʼазибуне бьдьнә Хԝәде хушк-бьрано у әв йәк һәԛ ә жи, чьмки баԝәрийа ԝә рʼьнд дьгьһижә у һʼьзкьрьна ԝә һьндава һәвда зедә дьбә.</verse>
			<verse number="4">Ләма әм хԝәха жи нава щьвинед Хԝәдеда пе ԝә дьфьрʼьн, бона сәбьр у баԝәрийа ԝә, чьмки һун ԝан һʼәму зерандьн у тәнгасийа дькʼьшиньн, йед кӧ тенә сәре ԝә.</verse>
			<verse number="5">Әв йәк избат дькә, кӧ диԝана Хԝәде рʼаст ә. У бь ви аԝайи һуне һежайи Пʼадшатийа Хԝәде бьн, бона кʼижане жи һун ԝан тәʼли-тәнгийа дьбиньн.</verse>
			<verse number="6">Бәле әв ә һәԛийа Хԝәде: Йед тәнгасийе дьдьнә ԝә, Хԝәде жи ԝе ԝан бьдә тәнгасийе</verse>
			<verse number="7">у йед жь ԝә тәнгасийеда нә, тʼәви мә бьдә һесакьрьне. Әве аһа бә, гава Хӧдан Иса тʼәви мьлйакʼәтед Хԝәйә зор жь әʼзменва бь кʼура егьр хӧйа бә,</verse>
			<verse number="8">ԝәки һʼәйфе жь ԝан һьлдә, йед кӧ нахԝазьн Хԝәде нас кьн у гӧрʼа Мьзгинийа Хӧдане мә Иса накьн.</verse>
			<verse number="9">Әԝе бәла хԝә жь ԝеранбуна һʼәта-һʼәтайе бьбиньн, жь һʼьзура Хӧдан у рʼумәта ԛәԝата Ԝи бенә авитьне,</verse>
			<verse number="10">гава ԝе Рʼоже Әԝ бе, ԝәки нава щьмәʼта Хԝәда бе пәсьндайине у һʼәму баԝәрмәнд ԝе һʼәйр-һʼӧжмәкʼар бьн. Һуне жи нава ԝанда бьн, чьмки ԝә баԝәрийа хԝә шәʼдәтийа мә ани.</verse>
			<verse number="11">Бона ве йәке әм һәр гав бона ԝә дӧа дькьн, кӧ Хԝәдейе мә, ԝә һежайи ԝе газийе кә у һʼәму нет-мәрәмед ԝәйә ԛәнщ у кьрьнед ԝәйә жь баԝәрийе бь ԛәԝате бинә сери.</verse>
			<verse number="12">Бь ви аԝайи ԝе пәсьне наве Хӧдане мә Иса ль нава ԝәда бе дайине у һуне жи нава Ԝида бенә пәсьндайине, ль гора кʼәрәма Хԝәдейе мә у Хӧдан Иса Мәсиһ.</verse>
		</chapter>
		<chapter number="2">
			<verse number="1">Әм һиви жь ԝә дькьн хушк-бьрано, бона һатьна Хӧдане мә Иса Мәсиһ у тʼопбуна мәйә щәм Ԝи,</verse>
			<verse number="2">һун фькьре хԝәда зу шаш нәбьн у хԝә ӧнда нәкьн, нә пе пʼехәмбәртийе, нә пе готьне, нә жи пе нәʼма йанчийә мә ньвисибә: «Ва йә Рʼожа Хӧдан иди һатийә».</verse>
			<verse number="3">Бьра тʼӧ кәс ԝә тʼӧ тьштива нәхапинә, чьмки әԝ Рʼож найе, һʼәта кӧ рʼабәрибун пешда нәйе у әԝ Мәрьве Нәһәԛийейи пʼара щәʼньме кʼьфш нәбә.</verse>
			<verse number="4">Әԝе мьԛабьли һәр тьштед кӧ хԝәде тенә һʼәсабе йан тенә һʼәбандьне бьсәкьнә у хԝә сәр һәр тьштирʼа бьгьрә, һʼәта кӧ пʼарьстгәһа Хԝәдеда жи ԝе рʼуне у әʼлам кә, кӧ хԝәха Хԝәде йә.</verse>
			<verse number="5">Гәло найе бира ԝә, гава әзи һе щәм ԝә бум, мьн әв тьштана ԝәрʼа дьготьн?</verse>
			<verse number="6">У һун заньн кӧ ньһа чь наһелә әԝ хӧйа бә, ԝәки әԝ ԝәхте кʼьфшкьрида хӧйа бә.</verse>
			<verse number="7">Чьмки Сӧрʼа Нәһәԛийе иди йа хԝә дькә, ле әԝе кӧ ньһа наһелә, ԝе нәһелә һʼәта кӧ хԝәха жь наве бе һьлдане.</verse>
			<verse number="8">У паше Әԝе Нәһәԛийе ԝе кʼьфш бә, кӧ Хӧдан Исайе бь һӧлма дәве Хԝә ԝи ӧнда кә у бь хӧйабуна шәԝԛа Хԝәва ԝи кʼӧта кә.</verse>
			<verse number="9">Һатьна Йе Нәһәԛийе ԝе бь ԛәԝата мирещьн бә, һʼәта һʼӧнӧре ԝи һәбә ԝе нишан у кʼәрәмәтед дәрәԝ бькә</verse>
			<verse number="10">у йед кӧ ӧнда дьбьн бь һәр щурʼә нәһәԛийа бьхапинә. Әԝана ӧнда дьбьн, чьмки ԝана рʼасти һʼьз нәкьр у ԛәбул нәкьр кӧ хьлаз бьн.</verse>
			<verse number="11">Ләма жи Хԝәде хальфандьнәкә зор сәр ԝанда дьшинә, кӧ әԝ дәрәԝийе баԝәр бькьн,</verse>
			<verse number="12">ԝәки диԝана ԝан һәр кәси бьбә, йед кӧ рʼасти баԝәр нәкьрьнә, ле кʼефа ԝан нәһәԛийерʼа һат.</verse>
			<verse number="13">Ле әм гәрәке һәр тʼьм бона ԝә жь Хԝәде рʼази бьн, хушк-бьрайед жь алийе Хӧданда һʼьзкьри. Чьмки Хԝәде сәре-серида һун бьжартьн, ԝәки бь Рʼӧһʼ бенә бӧһӧрти-жьбарәкьрьне, рʼастийе баԝәр бькьн у хьлаз бьн.</verse>
			<verse number="14">Ԝе йәкерʼа Әԝи бь Мьзгинидайина мә гази ԝә кьр, кӧ бь ви аԝайи һун рʼумәта Хӧдане мә Иса Мәсиһ бьстиньн.</verse>
			<verse number="15">Аԝа хушк-бьрано, ньг бьдьн әʼрде у ԝан рʼаԝ-рʼьзьма ԛәԝин бьгьрьн, йед кӧ һун һин бунә, һәгәр бь готьнед мә бә, йан бь нәʼмед мә бә.</verse>
			<verse number="16">Дә Хӧдане мә Иса Мәсиһ Хԝәха у Баве мә Хԝәде, Йе кӧ әм һʼьз кьрьн у бь кʼәрәме дьлдайинәкә һʼәта-һʼәтайе у гӧманәкә ԛәнщ да мә,</verse>
			<verse number="17">бьра дьл бьдә ԝә у ԝә нава һʼәму кьра у готьнед ԛәнщда бьшьдинә.</verse>
		</chapter>
		<chapter number="3">
			<verse number="1">Һәйнәсәр хушк-бьрано, бона мә дӧа бькьн, ԝәки хәбәра Хӧдан зу пешда һәрʼә у бе пәсьндайине, чаԝа нава ԝәда бу.</verse>
			<verse number="2">Дӧа бькьн, ԝәки әм жь мәрьвед нәһәԛ у хьраб хьлаз бьн, чьмки һәр кәс Мьзгинийеда амьн нинә.</verse>
			<verse number="3">Ле Хӧдан Хԝәха амьн ә, ԝе ԝә бьшьдинә у жь йе Хьраб хԝәй кә.</verse>
			<verse number="4">Әм бь сайа Хӧдан ԝәда гӧман ьн, кӧ мә чь тʼәми данә ԝә, һун дьԛәдиньн у һуне бьԛәдиньн жи.</verse>
			<verse number="5">Дә бьра Хӧдан мела ԝә бьдә сәр һʼьзкьрьна Хԝәде у сәбьра Мәсиһ.</verse>
			<verse number="6">Әм тʼәми ль ԝә дькьн хушк-бьрано, бь наве Хӧдане хԝә Иса Мәсиһ, кӧ һун хԝә жь һәр хушк-бьрайе бепʼәргалә бехирәт дур бьгьрьн, йед кӧ ԝан рʼаԝ-рʼьзьмед мә данә ԝә наԛәдиньн.</verse>
			<verse number="7">Һун хԝәха заньн кӧ гәрәке һун чʼәʼв бьдьнә мә, чьмки әм нава ԝәда бепʼәргал-бехирәт нибунә,</verse>
			<verse number="8">нә жи нане тʼӧ кәси бе һәԛ хԝарийә, ле бь худана әʼнийа хԝә шәв у рʼож дьхәбьтин, дьчәрчьрин, ԝәки сәр ԝә тʼӧ кәси нәбьнә баргьрани.</verse>
			<verse number="9">Нә кӧ изьна мә тʼӧнәбу, ле мә нәхше хԝә нишани ԝә кьр, кӧ һун чʼәʼв бьдьнә мә.</verse>
			<verse number="10">Чьмки гава әм һе щәм ԝә бун жи, мә әв йәк ԝәрʼа дьгот: «Кʼи нахԝазә бьхәбьтә, бьра нәхԝә жи».</verse>
			<verse number="11">Бәле әм дьбьһен кӧ нава ԝәда һьнәк бепʼәргал-бехирәт дьжин, нә шьхӧлкʼаре хԝә нә, ле тʼәви шьхӧле хәлԛе дьбьн.</verse>
			<verse number="12">Әм бь наве Хӧдан Иса Мәсиһ тʼәми у һиви жь йед ӧса дькьн, кӧ бь мәʼрифәти бьхәбьтьн у нане хԝә бьхԝьн.</verse>
			<verse number="13">Ле һун хушк-бьрано, жь ԛәнщикьрьне нәԝәстьн.</verse>
			<verse number="14">Һәгәр йәк гӧһдарийа готьнед мәйә ве нәʼмеда нәкә, ԝи рʼачʼәʼв кьн у һәвалтийе ԝирʼа нәкьн, кӧ шәрм бькә.</verse>
			<verse number="15">Ле нәбә кӧ бь чʼәʼве хьраб ль ԝи бьньһерʼьн, ле мина бьра ширәт кьн.</verse>
			<verse number="16">Дә бьра Хӧдане әʼдьлайийе хԝәха, һәр гав, һәр алийива әʼдьлайийе бьдә ԝә. Хӧдан тʼәви ԝә һʼәмуйа бә.</verse>
			<verse number="17">Әва сьлава бь дәсте мьн Паԝлос ә, чаԝа нишана һʼәму нәʼмед мьн. Әз аһа дьньвисьм.</verse>
			<verse number="18">Кʼәрәма Хӧдане мә Иса Мәсиһ тʼәви ԝә һʼәмуйа бә.</verse>
		</chapter>
	</book>
	<book number="54">
		<chapter number="1">
			<verse number="1">Жь Паԝлос, шандийе Мәсиһ Иса, бь әʼмьре Хԝәдейе Хьлазкьре мә у Мәсиһ Исайе гӧмана мә,</verse>
			<verse number="2">Тимотʼейойе лаԝе хԝәйи баԝәрийедайи һәԛ-һʼәлалрʼа: Дә бьра рʼәʼм, кʼәрәм у әʼдьлайи жь Бав Хԝәде у Мәсиһ Исайе Хӧдане мә ль тә бә.</verse>
			<verse number="3">Гава әз дьчумә Мәкәдонйайе, мьн һиви жь тә кьр, кӧ ль Әфәсе бьмини, ԝәки тʼәмийе бьди чәнд кәса, кӧ һинкьрьна нәрʼаст һин нәкьн</verse>
			<verse number="4">у гӧһ нәдьнә чʼьловискийа у рʼәԛәма сьлсьләта кӧ хьлазийа ԝан тʼӧнә. Әв йәк һе шәрʼ-дәʼԝа тʼәврʼадькә, нә кӧ тʼьвдира Хԝәдейә кӧ бь баԝәрийе те наскьрьне мийасәр дькә.</verse>
			<verse number="5">Сәре тʼәмийе һʼьзкьрьн ә, кӧ жь дьле сах, бь исафа рʼьһʼәт у жь баԝәрийа бедӧрʼути йә.</verse>
			<verse number="6">Һьнәк же дагәрʼийан у пәй готьнед пʼучʼ кʼәтьн.</verse>
			<verse number="7">Дьхԝазьн бьбьнә дәрсдаред Ԛануне, ле әԝ хԝәха жи ньзаньн чь дьбежьн, нә жи ԝан тьштед кӧ дьдьнә зора хԝә фәʼм дькьн.</verse>
			<verse number="8">Әм заньн кӧ Ԛанун ԛәнщ ә, һәгәр йәк бь ԛануни ԝе бьԛәдинә.</verse>
			<verse number="9">Бәле фәʼмдари йә, кӧ ԛанун бона рʼаста найе дайине, ле бона нәһәԛ у сәрһʼьшка, бона нәпʼак у гӧнәкʼара, бона мьрʼдарʼ у һʼәрама, бона бавкӧж у декӧжа, бона меркӧжа,</verse>
			<verse number="10">бенамуса, кʼона, дьзед мәрийа, дәрәԝин у шәʼдәдәрәԝа йә у бона һәр кәсед дьнә кӧ тьштед мьԛабьли һинкьрьна сахләм дькьн.</verse>
			<verse number="11">Әв һинкьрьн ль Мьзгинийа хԝәйирʼумәтә Хԝәдейе һежайи шькьрийе дьгьрә, кʼижан ль мьн һатийә спартьне.</verse>
			<verse number="12">Әз жь Мәсиһ Исайе Хӧдане мә рʼази мә, Йе кӧ ԛәԝат да мьн, әз амьн һʼәсаб кьрьм, данимә сәр ве хьзмәткʼарийе.</verse>
			<verse number="13">Мьн жи бәре Әԝ беһӧрмәт дькьр, дьзеранд у нәйарти ль Ԝи дькьр, ле рʼәʼм ль мьн бу, чьмки мьн нәбаԝәрийеда бь нәзанийа хԝә кьрьн.</verse>
			<verse number="14">Кʼәрәма Хӧдане мә пʼьрʼ сәр мьнда рʼьжийа, тʼәви баԝәри у һʼьзкьрьна Мәсиһ Иса.</verse>
			<verse number="15">Ве готьнеда хельф тʼӧнә у лап һежайи ԛәбулкьрьне йә, кӧ: «Мәсиһ Иса һатә дьне, гӧнәкʼара хьлаз бькә», сәре кʼижана әз ьм.</verse>
			<verse number="16">Ле бона ԝе йәке рʼәʼм ль мьн бу, ԝәки Мәсиһ Иса сәр мьн, чаԝа сәре гӧнәкʼара тʼәмамийа сәбьра Хԝә бьдә кʼьфше, чаԝа нәхшәк бона ԝан, йед кӧ ԝе баԝәрийа хԝә Ԝи биньн, жийина һʼәта-һʼәтайе бьстиньн.</verse>
			<verse number="17">Аԝа бьра ԝи Пʼадшайе һʼәта-һʼәтайейи нәмьри у нәхӧйа, Хԝәдейе бешьрики-беһәвалрʼа һӧрмәт у рʼумәт бә һʼәта-һʼәтайе! Амин.</verse>
			<verse number="18">Ве тʼәмийе әз дьдьмә тә, лаԝе мьн Тимотʼейо, ль гора ԝан пʼехәмбәртийед кӧ пешда бона тә бун, ԝәки тӧ бь ԝан шәрʼе хԝәйи ԛәнщ бьки,</verse>
			<verse number="19">дәст жь баԝәрийе нәкә у исафа хԝә рʼьһʼәт хԝәй кә. Һьнәка әв йәк жь хԝә дур хьстьнә, дәԝра баԝәрийа хԝә ԝәлгәрʼандьн.</verse>
			<verse number="20">Жь ԝан бун, Һумәнайо у Скәндәр, йед кӧ мьн данә дәсте мирещьн, ԝәки әԝ һин бьн рʼастийа Хԝәде беһӧрмәт нәкьн.</verse>
		</chapter>
		<chapter number="2">
			<verse number="1">Аԝа әз һиви дькьм, бәри һәр тьшти бона һʼәму мәрьва дӧа бькьн, рʼәща кьн, лава кьн, рʼазибуне бьдьн,</verse>
			<verse number="2">ӧса жи бона пʼадша у һʼәму сәрԝера, ԝәки әм жийинәкә әʼдьл у сәԛьрʼи дәрбаз кьн, бь тʼәмамийа хԝәденасийе у маԛулийе.</verse>
			<verse number="3">Ль бәр Хԝәдейе Хьлазкьре мә әв ә ԛәнщ у ль Ԝи хԝәш,</verse>
			<verse number="4">кӧ дьхԝазә һʼәму мәрьв хьлаз бьн у рʼастийе нас кьн.</verse>
			<verse number="5">Чьмки Хԝәдек һәйә у нава Хԝәде у мәрьвада жи навчетик, Мәсиһ Исайе Мәрьв,</verse>
			<verse number="6">кӧ Хԝә жь бәр кʼьрʼина гьшкава да. Әв йәк рʼаст ԝәхтда бу избати, кӧ Хԝәде дьхԝазә һʼәму хьлаз бьн.</verse>
			<verse number="7">У бона ве йәке әз даннасинкьр у шанди һатьмә кʼьфшкьрьне, (әз рʼаст дьбежьм, дәрәԝа накьм), нәщьһуйарʼа бумә дәрсдаре баԝәрийе у рʼастийе.</verse>
			<verse number="8">Аԝа әз дьхԝазьм кӧ мер һәр дәра дәстед хԝәйә һʼәлал бьльнд кьн, бе һерс у бе шәрʼ-дәʼԝ дӧа бькьн.</verse>
			<verse number="9">Ӧса жи бьра кʼӧлфәт бь кʼьнщед лайиԛ, шәрме у бәрбьһерийе хԝә бьхәмьлиньн, нә кӧ бь гӧли-гӧжанга, йан зерʼ, йан бь дӧрʼа, йан жи бь кʼьнщед бьһа,</verse>
			<verse number="10">ле бь кьред ԛәнщ, чаԝа ль ԝан кʼӧлфәта дькʼәвә, йед кӧ наве хԝәденасийе һьлданә сәр хԝә.</verse>
			<verse number="11">Бьра кʼӧлфәт кәрʼ һин бә, бь тʼәмамийа гӧһдарийе.</verse>
			<verse number="12">Әз изьне надьмә кʼӧлфәт, кӧ һин бькә, нә жи һʼӧкӧми сәр мер бькә, ле бьра дәнг нәкә.</verse>
			<verse number="13">Чьмки пешийе Адәм хӧльԛи, паше Һеԝа</verse>
			<verse number="14">у Адәм нәхапийа, ле жьн хапийа у нәһәԛи кьр.</verse>
			<verse number="15">Ле жьн һʼале зарʼанинеда жи ԝе хьлаз бә, һәгәр бь бәрбьһерийе нава баԝәрийе, һʼьзкьрьне у паԛьжайийеда бьминьн.</verse>
		</chapter>
		<chapter number="3">
			<verse number="1">Ве готьнеда хельф тʼӧнә: Һәгәр тәме йәки ль сәрԝертийе һәйә, әԝ шьхӧләки ԛәнщ дьхԝазә.</verse>
			<verse number="2">Аԝа сәрԝер гәрәке беԛӧсур бә, мере жьнәке бә, хԝәгьрти, аԛьлда гьран, маԛул, меванһʼьз, һинкьрьнеда сәрхԝә бә,</verse>
			<verse number="3">нә сәрхԝәш, нә сьрʼтук, ле бәрбьһер, нә шәрʼуд, нә пʼәрәһʼьз.</verse>
			<verse number="4">Бьра малхетийе рʼьнд ль мала хԝә бькә, зарʼед хԝә гӧрʼа хԝәда һәр алийава маԛулийеда мәзьн кә.</verse>
			<verse number="5">(Чьмки һәгәр йәк ньзанә малхетийе ль мала хԝә бькә, ԝе чаԝа бькарьбә щьвина Хԝәде хԝәй кә?)</verse>
			<verse number="6">Бьра нә жи баԝәрмәнде ну бә, кӧ нәбә кʼӧбар бә, диԝана ԝи жи мина йа мирещьн бе кьрьне.</verse>
			<verse number="7">Ԝәки дьн жи гәрәке ԛәдьре ԝи щәм йед жь щьвине дәр жи һәбә, кӧ нәбә бе рʼәзилкьрьне у бькʼәвә тʼәләка мирещьн.</verse>
			<verse number="8">Ӧса жи бьра бәрдәсти гьран бьн, хәбәрданеда дӧрʼутийе нәкьн, хԝә нәдьнә шәраве, пәй кʼәда һʼәрам нәкʼәвьн.</verse>
			<verse number="9">Рʼастийа баԝәрийейә әʼйанбуйи бь исафа рʼьһʼәт хԝәй кьн.</verse>
			<verse number="10">У әвана жи бьра пешда бенә щерʼьбандьне, һәгәр тьштәк сәр ԝан тʼӧнәбә, һьнге бьра бәрдәстийе бькьн.</verse>
			<verse number="11">Ӧса жи бьра жьнед ԝан гьран, нә бӧхданбеж, ле хԝәгьрти, һәр тьштида амьн бьн.</verse>
			<verse number="12">Бәрдәсти гәрәке мере жьнәке бә, ԛәнщ малхетийе ль зарʼ у мала хԝә бькә.</verse>
			<verse number="13">Әԝед кӧ рʼьнд бәрдәстийе дькьн, хԝәрʼа дәрәщәкә бьльнд ԛазьнщ дькьн у сәрбәстикә мәзьн дәст тиньн бона баԝәрийа Мәсиһ Иса.</verse>
			<verse number="14">Әз кӧ ван тьшта тәрʼа дьньвисьм, гӧман һәйә әзе зутьрәке сәр тәда бем.</verse>
			<verse number="15">Ле һәгәр әз дәрәнги жи бькʼәвьм, те заньби гәрәке чаԝа мала Хԝәдеда рʼабьн-рʼунен, йа кӧ щьвина Хԝәдейе сах ә, стун у һʼиме рʼастийе йә.</verse>
			<verse number="16">Бе хәбәрдан, гәләки кʼур ә сӧрʼа хԝәдепʼарьстийа мә: Әԝ бь бәдәни хӧйа бу, бь Рʼӧһʼ рʼастийа Ԝи һатә избаткьрьне, мьлйакʼәтава һатә дитьне, нав мьләта һатә даннасинкьрьне, дьнйайеда һатә баԝәркьрьне у рʼумәтерʼа һатә һьлатьне.</verse>
		</chapter>
		<chapter number="4">
			<verse number="1">Рʼӧһʼ ашкәрә дьбежә, кӧ рʼожед ахьрийеда һьнәк ԝе жь баԝәрийе бькʼәвьн, гӧһ бьдьнә рʼӧһʼед дәрәԝин у һинкьрьнед щьна.</verse>
			<verse number="2">Әԝ һинкьрьн бь дӧрʼутийа дәрәԝина дьбьн, исафа кʼижана кʼьзьри йә.</verse>
			<verse number="3">Әԝ мәрьв һʼал-зәԝаще дьдьнә һьлдане, жь ԝан хԝарьна пашда дьдьнә гьртьне, кʼижан Хԝәде әԝ бона баԝәрмәнд у рʼастинаскьрийа әʼфьрандьнә, кӧ бь рʼазибуне бьхԝьн.</verse>
			<verse number="4">Һәр тьште кӧ Хԝәде әʼфьрандийә ԛәнщ ә у тьштәки һʼәрам теда тʼӧнә, һәгәр бь рʼазибун те ԛәбулкьрьне,</verse>
			<verse number="5">чьмки бь хәбәра Хԝәде у дӧа ԛәбул дьбә.</verse>
			<verse number="6">Һәгәр тӧ ван ширәта бьди хушк-бьра, те бьби ԛӧльхкʼаре Мәсиһ Исайи ԛәнщ, чаԝа тӧ хԝәха жи бь ԝан готьнед баԝәрийе у һинбуна ԛәнщә кӧ тӧ пәй чуйи, ԛьнйат дьби.</verse>
			<verse number="7">Хԝә жь чʼьловискийед пирайә һʼәрам дур хԝәй кә. Хԝә хԝәденасийеда һиндар кә.</verse>
			<verse number="8">Һиндарийа ԛальб кери һьндьк тьшти те, ле йа хԝәденасийе кери һәр тьшти те, созе ԝе һьн ль ве дьне һәйә, һьн жи ль ԝе дьне.</verse>
			<verse number="9">Ве готьнеда хельф тʼӧнә у лап һежайи ԛәбулкьрьне йә.</verse>
			<verse number="10">Бона ве йәке әм дьхәбьтьн у дьчәрчьрьн, чьмки әм гӧмана хԝә ль Хԝәдейе сах тиньн, кӧ Хьлазкьре һʼәму мәрьва йә, илаһи Йе баԝәрмәнда.</verse>
			<verse number="11">Тʼәмийа ван тьшта бьдә у һин кә.</verse>
			<verse number="12">Нәбә кӧ йәк щаһьлтийа тә беһӧрмәт кә, ле тӧ баԝәрмәндарʼа бьбә нәхшәк, хәбәрданеда, рʼабун-рʼуньштьнеда, һʼьзкьрьнеда, баԝәрийе у һʼәлалийеда.</verse>
			<verse number="13">Һʼәта һатьна мьн хԝә бьдә ԝе йәке, кӧ щьмәʼтерʼа ньвисаред пироз бьхуни, ширәт ки, һин ки.</verse>
			<verse number="14">Һьндава ԝе пʼешкʼеша хԝәйә рʼӧһʼанида бе хәм нибә, йа кӧ бь пʼехәмбәртийе тәрʼа һатийә дайине, гава бәрпьрсийара дәсте хԝә данинә сәр тә.</verse>
			<verse number="15">Гӧһе тә сәр ԝан тьшта бә у нава ԝанда бьминә, ԝәки пешдачуйина тә һʼәмуйава әʼйан бә.</verse>
			<verse number="16">Һаш жь хԝә у һинкьрьна хԝә һәбә. Һәр гав нава ԝанда бьминә, чьмки бь ви тьһәри те хԝә жи хьлаз ки у ԝан жи, кʼижанед гӧһдарийа тә дькьн.</verse>
		</chapter>
		<chapter number="5">
			<verse number="1">Дьле каләмера нәешинә, ле дьл бьдә ԝан, чаԝа баве хԝә. Щаһьла чаԝа бьрайед хԝә һʼәсаб кә,</verse>
			<verse number="2">пира чаԝа дийа хԝә, кʼӧлфәтед щаһьл чаԝа хушкед хԝә, ԝәкә шире һʼәлал.</verse>
			<verse number="3">Ԛәдьре жьнәбийа бьгьрә, йед кӧ бь әʼдәти жьнәби нә.</verse>
			<verse number="4">Ле һәгәр зарʼ йан нәвийед жьнәбике һәбьн, бьра әԝ зарʼ пешийе мала хԝәда һин бьн чаԝа хԝәденасийа хԝә бьдьнә кʼьфше у бь ви тьһәри дәйне де у баве хԝә вәгәрʼиньн, чьмки әв йәк ль Хԝәде хԝәш те.</verse>
			<verse number="5">Жьнәбийа әʼдәти әԝ ә, йа кӧ тʼәне майә у гӧмана хԝә данийә сәр Хԝәде, шәв у рʼожед хԝә бь дӧа у рʼәща дәрбаз дькә.</verse>
			<verse number="6">Ле йа кӧ кʼефа дьле хԝәрʼа йә, мьрийа нәчʼәʼлкьри йә.</verse>
			<verse number="7">Ван тьшта тʼәми кә, ԝәки беләкʼә бьн.</verse>
			<verse number="8">Ле һәгәр мәрьвәк бона хԝәхатийа хԝә, илаһи бона мала хԝә хәм накә, әԝи баԝәри инкʼар кьрийә у жь нәбаԝәра жи хьрабтьр ә.</verse>
			<verse number="9">Бьра наве ԝе дәфтʼәра жьнәбийада бе ньвисаре, кʼижан жь шест сали кемтьр нинә, щарәке жи меркьри буйә,</verse>
			<verse number="10">бь кьрьнед ԛәнщва жи бәрбьчʼәʼв ә: Мәсәлә, зарʼ мәзьн кьрьбьн, меван ԛәбул кьрьбьн, ньгед баԝәрмәнда шуштьбьн, дәст авитьбә кʼәтийа у бона һәр шьхӧле ԛәнщ жи һазьр сәкьни йә.</verse>
			<verse number="11">Ле жьнәбийед щаһьл ԛәбул нәкә, чьмки гава әвана тәме хԝә хьраб дькьн, бәре хԝә жь Мәсиһ дьгӧһезьн, дьхԝазьн мер кьн</verse>
			<verse number="12">у бь ви аԝайи әви сущи һьлтиньнә сәр хԝә, чьмки созе бәре данә алики.</verse>
			<verse number="13">Сәрда жи мал бь мал дьгәрʼьн, хԝәрʼанәдити һин дьбьн, нә тʼәне хԝәрʼанәдити нә, ӧса жи гьлигәрʼо, тʼәви шьхӧле хәлԛе дьбьн у тьштед нәщайиз хәбәр дьдьн.</verse>
			<verse number="14">Аԝа әз дьхԝазьм кӧ жьнәбийед щаһьл мер кьн, зарʼа биньн у малкьр бьн, ԝәки зьмен нәкьнә дәве нәйара.</verse>
			<verse number="15">Чьмки иди һьнәк жьнәбийед щаһьл хальфин, пәй мирещьн чун.</verse>
			<verse number="16">Һәгәр жьнәбийед баԝәрмәндәке һәбьн, бьра әԝ аликʼарийа ԝан бькә у щьвине баргьран нәкә, ԝәки щьвин бькарьбә аликʼарийа жьнәбийед әʼдәти бькә.</verse>
			<verse number="17">Әԝ бәрпьрсийаред кӧ сәрԝертийе рʼьнд дькьн, бьра дӧбарә һежайи ԛәдьр бьн, илаһи әԝед кӧ хәбәрдан у һинкьрьнеда дьхәбьтьн.</verse>
			<verse number="18">Чьмки ньвисар дьбежә: «Дәве гайе бедәреда дьхәбьтә гьренәдә» у «Пʼалә һежайи һәԛе хԝә йә».</verse>
			<verse number="19">Хәйба һьндава бәрпьрсийарда баԝәр нәкә, һәгәр дӧ йан се шәʼдә тʼӧнәбьн.</verse>
			<verse number="20">Бәрпьрсийаред кӧ нава гӧнада дьминьн, ль бәр һʼәмуйа ле һьле, ԝәки йед майин жи бьтьрсьн.</verse>
			<verse number="21">Әз ль бәр Хԝәде, Мәсиһ Иса у мьлйакʼәтед бьжарти дькьмә дәйне стуйе тә, кӧ тӧ ван ширәта бе тʼагери хԝәй ки, тьштәки бь фьрԛийе нәки.</verse>
			<verse number="22">Дәсте хԝә зу данәйнә сәр йәки бона хьзмәткʼарийа Хӧдан, нә жи тʼәви гӧнед йед майин би. Хԝә паԛьж хԝәй кә.</verse>
			<verse number="23">Жь вьр шунда тʼәне аве вәнәхԝә, ле һьнәки жи шәраве тʼәв кә, бона щийе мәһʼандьна хԝарьне, кӧ зу-зу нәхԝәш дькʼәви.</verse>
			<verse number="24">Һьнәк һәнә, кӧ гӧнед ԝан кʼьфш ьн у рʼаст ԝан дьбьнә бәр диԝане, ле гӧнед һьнәка жи паше ԝе кʼьфш бьн.</verse>
			<verse number="25">Ӧса жи кьрьнед ԛәнщ кʼьфш ьн у әԝ кьрьнед кӧ нә кʼьфш ьн, әԝ жи вәшарти наминьн.</verse>
		</chapter>
		<chapter number="6">
			<verse number="1">Әԝед кӧ бьн нире хӧламтийеда нә, бьра ахайед хԝә һʼәсаб кьн чаԝа һежайи ԛәдьре бьльнд, ԝәки наве Хԝәде у һинкьрьна мә нәйе беһӧрмәткьрьне.</verse>
			<verse number="2">Ахайед кʼейә баԝәрмәнд һәнә, бьра ԝан беһӧрмәт нәкьн, чьмки әԝ бьрайед һәв ьн. Ле бьра хӧлам һе рʼьнд хӧламтийе бькьн, чьмки йед кӧ кʼаре жь хьзмәткʼарийа хӧлама дьстиньн, баԝәрмәнд ьн у дәлал ьн. Ван тьшта һин кә у ширәт кә.</verse>
			<verse number="3">Һәгәр йәк тьштәки дьн һин бькә у готьнед Хӧдане мә Иса Мәсиһә сахләм у һинкьрьна хԝәдепʼарьстийа мә нә ԛайл ә,</verse>
			<verse number="4">әԝ йәки кʼӧбар ә у тьштәки ньзанә. Әԝ нәхԝәшийа шәрʼ у дәʼԝава гьрти йә, жь ԝе жи пешда тен: Һʼәвсуди, нәйарти, готьнед нәрʼеда, шькед хьраб</verse>
			<verse number="5">у шәрʼуди. Әв һʼәму тьшт жь нава мәрьвед ԛафсәԛәт у жь рʼастийе шуна рʼәшва чуйи пешда тен. Әвана хԝәденасийе һʼәсаб дькьн, чаԝа канийа кʼаре.</verse>
			<verse number="6">Бәле хԝәденаси кʼара сәр кʼаре йә, һәгәр бь рʼазибуне бә.</verse>
			<verse number="7">Мә тʼӧ тьшт нәанийә дьне у әме нькарьбьн тʼӧ тьшти жи бьбьн.</verse>
			<verse number="8">Ле кʼьнщ у хӧрәке мә һәбьн, бь ԝан әм рʼази бьн.</verse>
			<verse number="9">Ле әԝед кӧ дьхԝазьн дәԝләти бьн, тенә щерʼьбандьне, дькʼәвьнә тʼәләка у гәләк тәмед ахмах у зийанкʼар, кʼижан мерьв нӧԛи миратʼийе у ԝеранбуне дькьн.</verse>
			<verse number="10">Чьмки пʼәрәһʼьзи каникә һәр щурʼә хьрабийе йә. Һьнәка хԝә данә ԝе, жь баԝәрийе хальфин у хԝә кьрьнә хԝәйе кӧл у дәрда.</verse>
			<verse number="11">Ле тӧ, мәрьве Хԝәде жь ван тьшта бьрʼәвә у пәй һәԛийе, хԝәденасийе, баԝәрийе, һʼьзкьрьне, сәбьре у мьлуктийе һәрʼә.</verse>
			<verse number="12">Ләща баԝәрийеда ԛәнщ бьрʼәвә, жийина һʼәта-һʼәтайе ԛазьнщ кә, кʼижанерʼа тӧ һати газикьрьне у ль бәр гәләк шәʼда тә әԝ иԛрара ԛәнщ иԛрар кьр.</verse>
			<verse number="13">Ль бәр Хԝәдейе кӧ әʼмьр дьдә һʼәму әʼфьрина у ль бәр Мәсиһ Исайе кӧ ль бәр Пилатойе Понтийо шәʼдәтийа иԛрара ԛәнщ да, әз тʼәмийе дьдьм тә,</verse>
			<verse number="14">кӧ тӧ ве тʼәмийе беләкʼә у беԛӧсур хԝәй ки, һʼәта хӧйабуна Хӧдане мә Иса Мәсиһ.</verse>
			<verse number="15">Хӧйабуна Ԝи ԝе ԝәхте хԝәда жь алийе Йе һежайи шькьрийе у Тʼәнейи ԛәԝат, Пʼадшайе пʼадшайа у Хӧдане хӧданада әʼйан бә.</verse>
			<verse number="16">Тʼәне Әԝи нәмьри йә, нава рʼонайийеда йә, кӧ тʼӧ кәс нькарә незик бе. Тʼӧ ԛул-бәнда Әԝ нәдитийә у нә жи дькарә бьбинә. Ԛәдьр у ԛӧдрәта һʼәта-һʼәтайе Ԝирʼа бә! Амин.</verse>
			<verse number="17">Тʼәмийе бьдә дәԝләтийед ве дьне, бьра бабах нәбьн у гӧмана хԝә нәдьнә сәр һәбука пʼучʼә дәрәԝ, ле ль сәр Хԝәдейе кӧ һәр тьшти бь мәрʼдани дьдә мә, ԝәки әм мьраз пе бькьн.</verse>
			<verse number="18">Бьра ԛәнщийа бькьн, бь кьрьнед ԛәнщ дәԝләти бьн, мәрʼд бьн у пʼарәвәкьрьнерʼа жи һазьр.</verse>
			<verse number="19">Бь ви тьһәри әԝе хԝәрʼа хьзнәке тʼоп кьн, һʼимәки ԛәнщ бона ахрәте, ԝәки ԝе жийина кӧ рʼасти жийин ә ԛазьнщ кьн.</verse>
			<verse number="20">Тимотʼейо! Чь кӧ ль тә һатә спартьне хԝәй кә. Жь готьнед пʼучʼә һʼәрам у шәрʼ-дәʼԝа дур бә, кӧ бь дәрәԝ наве «занәбун» данә сәр.</verse>
			<verse number="21">Һьнәка хԝә данә ве йәке у бь ви аԝайи жь баԝәрийе хальфин. Кʼәрәма Хԝәде ԝәрʼа бә.</verse>
		</chapter>
	</book>
	<book number="55">
		<chapter number="1">
			<verse number="1">Жь Паԝлосе бь әʼмьре Хԝәде шандийе Мәсиһ Иса бона ԝи созе жийине, йа кӧ бь сайа Мәсиһ Иса йә,</verse>
			<verse number="2">Тимотʼейойе лаԝе хԝәйи дәлалрʼа: Дә бьра рʼәʼм, кʼәрәм у әʼдьлайи жь Бав Хԝәде у Мәсиһ Исайе Хӧдане мә ль тә бә.</verse>
			<verse number="3">Әз жь Хԝәде рʼази мә, кӧ мина пешийед хԝә бь исафа рʼьһʼәт Ԝирʼа хӧламтийе дькьм, һәр гав шәв у рʼож нава дӧайед хԝәда тә бир тиньм.</verse>
			<verse number="4">Гава әз һесьред тә тиньмә бира хԝә, дькʼәвьмә дәмана дитьна тә, ԝәки шабун бькʼәвә дьле мьн.</verse>
			<verse number="5">Әз ԝе баԝәрийа тәйә дьле сах тиньмә бира хԝә, йа кӧ бәре щәм пирька тә Лойисе у дийа тә Әйньке һәбу у әз баԝәр ьм, кӧ йа тә жи һәйә.</verse>
			<verse number="6">Бона ԝе йәке әз дькьмә бира тә, кӧ тӧ агьре пʼешкʼеша Хԝәде һе гӧрʼ ки, йа кӧ бь дәстданина мьн тәрʼа һатә дайине.</verse>
			<verse number="7">Чьмки Хԝәде рʼӧһʼәки тьрсе нәда мә, ле Йе ԛәԝате, һʼьзкьрьне у хԝәгьртьне.</verse>
			<verse number="8">Аԝа шәрм нәкә, кӧ бона Хӧдане мә шәʼдәтийе бьди, нә жи бона мьн шәрм бькә, кӧ әз бона наве Ԝи гьрти мә. Ле тʼәви щәфайе Мьзгинийе бә, анәгори ԛәԝата Хԝәде.</verse>
			<verse number="9">Хԝәде әм хьлаз кьрьн, пирозийерʼа гази кьрьн, нә кӧ бона кьрьнед мә, ле ль гора ԛьрар у кʼәрәма Хԝә. Әва кʼәрәма бь сайа Мәсиһ Иса, әԝ һе дәԝред бәреда мәрʼа һатә дайине.</verse>
			<verse number="10">Ле ньһа бь хӧйабуна Хьлазкьре мә Мәсиһ Иса әʼйан бу, кӧ мьрьн бәтал кьр у жийина бе мьрьн, бь Мьзгинийе рʼонайи кьр.</verse>
			<verse number="11">Ве Мьзгинийерʼа әз даннасинкьр, шанди у дәрсдар һатьмә кʼьфшкьрьне</verse>
			<verse number="12">у ләма әз ви щәфайи дькʼьшиньм. Ле әз шәрм накьм, чьмки заньм мьн баԝәрийа хԝә Кʼе анийә у гӧман ьм жи, кӧ Әԝи чь кӧ спартийә мьн, ԝе һʼәта ԝе Рʼоже жи хԝәй кә.</verse>
			<verse number="13">Тӧ хԝә ль ԝи нәхше һинкьрьна сахләм бьгьрә, йа кӧ тә жь мьн бьһист у нава ԝе баԝәри у һʼьзкьрьнеда бьминә, кʼижан жь Мәсиһ Иса пʼара мә кʼәт.</verse>
			<verse number="14">Әԝ тьштед ԛәнщә кӧ ль тә һатьнә спартьне бь ԝи Рʼӧһʼе Пирози нава мәда хԝәй кә.</verse>
			<verse number="15">Тӧ зани әԝед кӧ ԛәза Асйайеда бун пьшта хԝә данә мьн, Фугәло у Һермохенис жи тʼәви ԝан.</verse>
			<verse number="16">Бьра Хӧдан рʼәʼма хԝә ль мала Онисифоро бькә, чьмки әԝи гәләк щара дьле мьн рʼьһʼәт кьр, жь гьртьна мьн шәрм нәдькьр,</verse>
			<verse number="17">ле гава һатә Рʼомайе, гәләки ль мьн гәрʼийа, һʼәта әз дитьм,</verse>
			<verse number="18">(дә бьра Хӧдан бьде, кӧ әԝ ԝе Рʼоже рʼәʼме жь Хӧдан бьбинә) у Әфәседа жи әԝи чьԛас мьнрʼа хьзмәткʼари кьр, тӧ рʼьнд зани.</verse>
		</chapter>
		<chapter number="2">
			<verse number="1">Аԝа лаԝе мьн, бь ԝе кʼәрәма мәйә кӧ йәктийа Мәсиһ Исада йә ԛәԝат бә.</verse>
			<verse number="2">У әԝ тьштед кӧ тә ль бәр гәләк шәʼда жь мьн бьһист, бьсперә ԝан мәрьвед амьн, йед кӧ ԝе бькарьбьн һьнәкед дьн һин кьн.</verse>
			<verse number="3">Аԝа тʼәви щәфе мә бә, мина әскәре Мәсиһ Исайи ԛәнщ.</verse>
			<verse number="4">Тʼӧ әскәр шьхӧле бьнәлитийева мьжул набә, ԝәки ль сәрәскәр хԝәш бе.</verse>
			<verse number="5">Ләщкʼарәк жи кʼофийе настинә, һәгәр ль гора ԛәйдә нәкʼәвә ләще.</verse>
			<verse number="6">У щоткʼар, кӧ щәфе дькʼьшинә, гәрәке әԝ пешьн жь бәред әʼрде тәʼм кә.</verse>
			<verse number="7">Бьзаньбә әз чь дьбежьм, чьмки Хӧдан һәр тьштида һʼьш-аԛьл ԝе бьдә тә.</verse>
			<verse number="8">Бир бинә ԝи Иса Мәсиһе жь мьрьне рʼакьри, жь зӧрʼәта Даԝьд, ль гора ԝе Мьзгинийа әз даннасин дькьм.</verse>
			<verse number="9">Бона ве Мьзгинийе әз дьчәрчьрьм, һʼәта мина зӧлмкʼарәки жи ԛәйдкьри мә, ле хәбәра Хԝәде ԛәйдкьри нинә.</verse>
			<verse number="10">Ләма әз һәр тьшти тәйах дькьм, бона хатьре бьжартийа, кӧ әԝ жи ԝе хьлазбуна кӧ бь сайа Мәсиһ Иса йә, бьстиньн, бь рʼумәта һʼәта-һʼәтайева тʼәвайи.</verse>
			<verse number="11">Ве готьнеда хельф тʼӧнә: Һәгәр әм тʼәви Ԝи мьрьн, әме тʼәви Ԝи бьжин жи.</verse>
			<verse number="12">Һәгәр әм тәйах кьн, әме пʼадшатийе жи тʼәви Ԝи бькьн. Һәгәр әм Ԝи инкʼар кьн, Әԝе жи мә инкʼар кә.</verse>
			<verse number="13">Һәгәр әм амьн нәминьн, Әԝе амьн бьминә, чьмки Әԝ нькарә Хԝә инкʼар кә.</verse>
			<verse number="14">Ван тьшта бинә бира щьмәʼте, ль бәр Хԝәде бькә дәйне стуйе ԝан, кӧ сәр хәбәра һәврʼа нәкʼәвьнә дәʼԝе. Әԝ кери тʼӧ кәси найе, тʼәне мала гӧһдара хьраб дькә.</verse>
			<verse number="15">Бькә кӧ тӧ ль Хԝәде хԝәш бейи, пʼаләки ӧса кӧ шәрм нәки, хәбәра рʼастийе рʼаст шьровәки.</verse>
			<verse number="16">Ле жь хәбәрданед һʼәрамә пʼучʼ хԝә дур бьгьрә, чьмки әвед кӧ хԝә данә ве йәке, ԝе һе нәпʼакийеда пешда һәрʼьн</verse>
			<verse number="17">у хәбәред ԝан мина хьш-хьше пʼәнщ дьдә. Һумәнайо у Фьлито жи жь ԝан ьн,</verse>
			<verse number="18">йед кӧ жь рʼастийе хальфинә у дьбежьн, кӧ рʼабуна мьрийа иди буйә у баԝәрийа һьнәка дәвәрʼу дькьн.</verse>
			<verse number="19">Ле бәле һʼиме кӧ Хԝәде дани ԛәдим дьминә у әв мор сәр ә: «Хӧдан йед пʼара Хԝә нас дькә» у «Һәр кәсед кӧ наве Хӧдан һьлданә сәр хԝә, бьра әԝ жь нәһәԛийе дур бьн».</verse>
			<verse number="20">Маләкә мәзьнда нә кӧ тʼәне дәрданед зерʼ у зив һәнә, ле йед жь дар у һʼәрʼийе жи һәнә, һьнәк бона дәрәщед бьльнд ьн, һьнәк жи бона дәрәщед ньмьз.</verse>
			<verse number="21">Аԝа һәгәр йәк хԝә жь ԝан тьштед нәщайиз паԛьж кә, әԝе бьбә дәрданәкә дәрәща бьльнд, бӧһӧрти-жьбарә, кери хԝәйе хԝә һати, бона һәр дәрәщед ԛәнщда һазьр.</verse>
			<verse number="22">Жь дьлхԝәстьнед щаһьлтийе бьрʼәвә, хԝә ль һәԛийе, баԝәрийе, һʼьзкьрьне, әʼдьлайийе бьгьрә, тʼәви ԝан бә, йед кӧ бь дьле сах гази наве Хӧдан дькьн.</verse>
			<verse number="23">Тӧ хԝә жь дәʼԝ-дозед ахмахә бефәʼм дур бьгьрә, чьмки тӧ зани кӧ шәрʼ жь ԝан пешда тен.</verse>
			<verse number="24">Ль хӧламе Хӧдан накʼәвә, кӧ шәрʼ бькә, ле һьндава һʼәмуйада бәрбьһер бә, бькарьбә һин кә у бинфьрә бә,</verse>
			<verse number="25">бь ширьнайи йед мьԛабьл ширәт кә, бәлки Хԝәде мәщале бьдә ԝан, кӧ жь гӧнәкьрьне вәгәрʼьн у рʼастийе нас кьн.</verse>
			<verse number="26">Һьнге әԝе сәр һʼьше хԝәда бен, жь тʼәләка ԝи мирещьн хьлаз бьн, кʼижани әԝ гьртьнә, кӧ әʼмьре ԝи бьԛәдиньн.</verse>
		</chapter>
		<chapter number="3">
			<verse number="1">Ле ве йәке заньбә кӧ рʼожед ахьрийеда зәманед хьраб ԝе бен.</verse>
			<verse number="2">Мәрьве бьбьнә хԝәһʼьз, пʼәрәһʼьз, кʼӧбар, бабах, бӧхданбеж, нә гӧрʼа де-бавада, бешекьр, һʼәрам,</verse>
			<verse number="3">дьлсар, берʼәʼм, бӧхданбеж, тәмсьст, зӧлмкʼар, нәйаред ԛәнщийе,</verse>
			<verse number="4">нәмам, бәрзәԛ, хԝәрʼази, рʼьһʼәтиһʼьз, нә кӧ Хԝәдеһʼьз.</verse>
			<verse number="5">Пʼьшке хԝәденасийе ԝе ль ԝан кʼәвә, ле ԝе ԛәԝата ԝе инкʼар кьн. Тӧ хԝә жь йед аһа дур бьгьрә.</verse>
			<verse number="6">Жь нава ванда йед ӧса һәнә, кӧ хԝә вәдьдьзьнә мала, кʼӧлфәтед сәрʼайә бьн баред гӧнада шәԝьти дькьнә һесир, йед кӧ бь щурʼә-щурʼә тәмед хьрабва тенә бьрьне.</verse>
			<verse number="7">Әв кʼӧлфәтана һәр гав һин дьбьн, ле тʼӧ щар нькарьн рʼастийе нас кьн.</verse>
			<verse number="8">Чаԝа Йанис у Йамбрис мьԛабьли Муса бун, ӧса жи әв мәрьвана мьԛабьли рʼастийе дьсәкьньн, мәрьвнә бь фькьред хԝәда шуна рʼәшва чуйи, баԝәрийеда жи бекер ьн.</verse>
			<verse number="9">Ле гәләки ԝе пешда нәчьн, чьмки бефәʼмийа ԝан ԝе һʼәмуйава әʼйан бә, чаԝа йа ԝан һәр дӧйа бу.</verse>
			<verse number="10">Ле тә насийа хԝә дайә һинкьрьн, рʼабун-рʼуньштьн у нет-мәрәме мьн, баԝәри, сәбьр у һʼьзкьрьна мьн, бинфьрәйи,</verse>
			<verse number="11">зерандьн у щәфайед мьн. Тӧ зани ль Әнтакйайе, Ԛонйайе, Листрайе чь һатьнә сәре мьн: Мьн чь зерандьн кʼьшандьн! Ле Хӧдан әз жь һʼәмуйа хьлаз кьрьм.</verse>
			<verse number="12">Бәле һәр кәсе кӧ дьхԝазә йәктийа Мәсиһ Исада бь хԝәденаси бьжи ԝе бе зерандьне</verse>
			<verse number="13">у мәрьвед хьрабә хԝәйифел ԝе хьрабийеда пешда һәрʼьн, бьхальфиньн у бьхальфьн.</verse>
			<verse number="14">Ле тӧ, нава ԝан тьштада бьминә, чь кӧ һин буйи у ԝе баԝәрийеда жи гӧман буйи. Тӧ зани жь кʼижана һин буйи,</verse>
			<verse number="15">ӧса жи тӧ жь зарʼотийа хԝәда ньвисаред пироз зани, йед кӧ дькарьн тә сәрԝахт кьн, ԝәки бь баԝәрийа сәр Мәсиһ Иса хьлаз би.</verse>
			<verse number="16">Тʼәмамийа ньвисаре жь бина бәр Хԝәде йә у керһати йә бона һинкьрьне, леһьлатьне, рʼасткьрьне у ширәткьрьна жийина һәԛийеда,</verse>
			<verse number="17">ԝәки мәрьве Хԝәде бекемаси бә, бона һʼәму кьрьнед ԛәнщ һазьр сәкьни бә.</verse>
		</chapter>
		<chapter number="4">
			<verse number="1">Аԝа ль бәр Хԝәде у ԝи Мәсиһ Исайе кӧ ԝе диԝана мьри у зендийа бькә, әз бь щамери дьбежьм, тӧ ль ԝе һатьн у Пʼадшатийа Ԝи ки:</verse>
			<verse number="2">Хәбәре даннасин кә, сәр ԝе нет-фькьре бә, һәгәр ԝәхтда бә, йан бе ԝәхт бә, ль шашийа һьле, пешийа нәһәԛийе бьгьрә, дьл бьдә мәрьва, бь тʼәмамийа сәбьре һин кә.</verse>
			<verse number="3">Чьмки зәмане бе, кӧ мәрьв ԝе гӧһ нәдьнә һинкьрьна сахләм, ле ԝе хԝәстьнед дьле хԝәрʼа ԝан дәрсдара сәрһәв тʼоп кьн, йед кӧ тьштед ль гӧһе ԝан хԝәш те ԝе һин бькьн.</verse>
			<verse number="4">Ԝе гӧһе хԝә жь рʼастийе дагәрʼиньн у пәй чʼьловискийа кʼәвьн.</verse>
			<verse number="5">Ле тӧ һәр тьштида сәрхԝә бьминә, ль тәнгасийа сәбьр кә, кьре мьзгиндар бькә, ԛӧльхе хԝә бьԛәдинә.</verse>
			<verse number="6">Чьмки әз хԝәха ԛӧрбанбунерʼа иди сәр рʼож-рʼожа мә у ԝәхте чуйина мьн перʼа гьһиштийә.</verse>
			<verse number="7">Ләщеда әз ԛәнщ рʼәвим, мьн рʼийа хԝә ԛәданд, баԝәри хԝәй кьр.</verse>
			<verse number="8">У ньһа мьнрʼа дьминә кʼофийа һәԛийейә сәркʼәтьне, йа кӧ Хӧдан, Һʼакьме рʼаст ԝе бьдә мьн ԝе рʼоже у нә тʼәне мьн, ле ԝан һʼәмуйа жи, йед кӧ бь һʼьзкьрьне һʼәйра хӧйабуна Ԝида нә.</verse>
			<verse number="9">Бькә кӧ зу бейи щәм мьн.</verse>
			<verse number="10">Димас кӧ дьнйа һʼьз кьр әз һьштьм у чу Тʼесалонике. Кьрәскис чу Галатйайе, Тито жи Далмәтйайе.</verse>
			<verse number="11">Тʼәне Луԛа щәм мьн майә. Марԛос һьлдә тʼәви хԝә бинә, чьмки ви ԛӧльхида әԝ кери мьн те.</verse>
			<verse number="12">Тьхико, мьн шандә Әфәсе.</verse>
			<verse number="13">Тӧ гава бейи, ԝи ԛапʼуте кӧ мьн Тройайеда щәм Карпос һьшт, тʼәви хԝә бинә, ӧса жи кʼьтебед гӧломатк, илаһи йед чʼәрм.</verse>
			<verse number="14">Скәндәре һʼәдад гәләк хьраби ль мьн кьр. Хӧдан ԝе ԝәкә кьрьнед ԝи бинә пешийа ԝи.</verse>
			<verse number="15">Тӧ жи һʼәвза хԝә жь ԝи бькә, чьмки гәләки ль бәр готьна мә рʼабу.</verse>
			<verse number="16">Щара пешьн, гава әз ль бәр диԝане сәкьним, кәсәки пьшта мьн нәгьрт, һʼәмуйа әз һьштьм чун. Бьра әв йәк ԝанрʼа гӧнә нәйе һʼәсабе!</verse>
			<verse number="17">Ле Хӧдан тʼәви мьн сәкьни у ԛәԝат да мьн, ԝәки пе мьн Мьзгинидайин мийасәр бә у һʼәму нәщьһу бьбьһен у әз жь дәве шер хьлаз бум.</verse>
			<verse number="18">Хӧдан ԝе мьн жь һәр кьред хьраб хьлаз кә у сах-сьламәт бьгьһинә Пʼадшатийа Хԝәйә әʼзмана. Шькьр жь Ԝирʼа һʼәта-һʼәтайе. Амин.</verse>
			<verse number="19">Сьлаве бьдә Прьскилайе у Акила, ӧса жи мала Онисифоро,</verse>
			<verse number="20">Ерасто ль Корьнтʼе ма, Трофимо жи, мьн ль Миләтосе нәхԝәш һьшт.</verse>
			<verse number="21">Бькә кӧ бәри зьвьстане бейи. Әйбуло, Пудес, Линос, Клаԝдийа у һʼәму хушк-бьра ль тә сьлав дькьн.</verse>
			<verse number="22">Хӧдан тʼәви рʼӧһʼе тә бә. Кʼәрәма Хԝәде ԝәрʼа бә.</verse>
		</chapter>
	</book>
	<book number="56">
		<chapter number="1">
			<verse number="1">Жь Паԝлосе хӧламе Хԝәде у шандийе Иса Мәсиһ, бона пешдачуйина баԝәрийа бьжартийед Хԝәде у занәбуна сәр рʼастийе, анәгори хԝәденасийе,</verse>
			<verse number="2">ӧса жи бона ԝе гӧмана жийина һʼәта-һʼәтайе газикьри. Бона ԝе жийине, Хԝәдейе хԝәйе готьна Хԝә, һе дәԝред бәреда соз дайә</verse>
			<verse number="3">у ԝәхте хԝәда готьна Хԝә бь даннасинийе да әʼйанкьрьне, йа кӧ ль мьн һатә спартьне, бь әʼмьре Хԝәдейе Хьлазкьре мә.</verse>
			<verse number="4">Титорʼа, лаԝе хԝәйи һәԛ-һʼәлали баԝәрийа мәйә тʼомәрида: Дә бьра кʼәрәм у әʼдьлайийа Хԝәдейе Бав у Мәсиһ Иса Хьлазкьре мә ль тә бә.</verse>
			<verse number="5">Бона ԝе йәке мьн тӧ ль Кьретайе һьшти, ԝәки чь кемаси һәбьн бини сери у һәр бажарәкида бәрпьрсийара кʼьфш ки, чаԝа мьн әв тʼәми ль тә кьр:</verse>
			<verse number="6">Гәрәке бәрпьрсийар беләкʼә бә, мере жьнәке бә, зарʼед ԝи баԝәрмәнд бьн, йед кӧ бона авитийе йан жи бона нәгӧһдарийе нәкʼәтьнә нава дәв-дьрана.</verse>
			<verse number="7">Бәле сәрԝер чаԝа малкьре Хԝәде, гәрәке беләкʼә бә: Нә сәрһʼьшк, нә һерс, нә пәй шәраве кʼәти, нә сьрʼтук, нә пәй кʼәда һʼәрам,</verse>
			<verse number="8">ле меванһʼьз, херхԝаз, аԛьлда гьран, сәр һәԛийе, Хԝәдерʼа дайи, хԝәгьрти.</verse>
			<verse number="9">Гәрәке ԝе готьна амьн ԛәԝин бьгьрә, чаԝа кӧ һин буйә, ԝәки бькарьбә бь һинкьрьна сахләм дьл бьдә йед майин у шашийед мьԛабьла бьдә рʼуйе ԝан.</verse>
			<verse number="10">Йед хԝәсәрихԝә гәләк ьн, йед хәбәрпʼучʼ у дәрәԝин, илаһи әԝед кӧ жь нава щьһуйада нә.</verse>
			<verse number="11">Гәрәке дәнге йед ӧса бьдьнә бьрʼине, чьмки әԝ мала лап хьраб дькьн, тьштед нәщайиз һин дькьн у ве йәке бона кʼара хԝәйә һʼәрам дькьн.</verse>
			<verse number="12">Жь кьретийа һәма хут занәки ԝан жи готийә: «Кьрети тʼьме дәрәԝин ьн, әԝ рʼәʼԝьред хьраб ьн, у пʼьрʼхӧред бехирәт ьн».</verse>
			<verse number="13">Әв шәʼдәтикә рʼаст ә, ләма һʼьшк ль ԝан һьле, кӧ сахләм бьн баԝәрийеда</verse>
			<verse number="14">у гӧһ нәдьнә чʼьловискийед щьһуйа у тʼәмийед ԝан мәрьвед кӧ жь рʼастийе дагәрʼийанә.</verse>
			<verse number="15">Һәр тьшт һʼәлал ә бона һʼәлала, ле һʼәрам у нәбаԝәрарʼа тьштәки һʼәлал тʼӧнә, һʼәта аԛьл у исафа ԝан жи һʼәрʼьминә.</verse>
			<verse number="16">Әԝ дьбежьн, кӧ Хԝәде нас дькьн, ле бь кьред хԝә Ԝи инкʼар дькьн, һʼәрам у хԝәсәрихԝә нә у һәр кьрьнәкә ԛәнщрʼа бекер ьн.</verse>
		</chapter>
		<chapter number="2">
			<verse number="1">Ле тӧ, чь ль һинкьрьна сахләм дькʼәвә, һин кә.</verse>
			<verse number="2">Каләмер бьра хԝәгьрти, гьран у маԛул бьн, баԝәрийе, һʼьзкьрьне у сәбьреда сәрхԝә бьн.</verse>
			<verse number="3">Пирәжьн жи бьра ӧса пʼәргал бьн, чаԝа ль мәрьвед Хԝәде дькʼәвә, нә бӧхданбеж, мела ԝан нә сәр вәхԝарьне бә. Ле бьра хԝәйед ширәтед ԛәнщ бьн,</verse>
			<verse number="4">ԝәки жьнед щаһьл һин кьн, кӧ мер у зарʼед хԝә һʼьз бькьн,</verse>
			<verse number="5">аԛьлда гьран бьн, нав-намус, малкьр, һʼәйф, гӧрʼа мере хԝәда бьн, ԝәки хәбәра Хԝәде нәйе беһӧрмәткьрьне.</verse>
			<verse number="6">Ӧса жи дьл бьдә хорта, кӧ аԛьлда гьран бьн.</verse>
			<verse number="7">Һәр тьштида жи, тӧ хԝәха бьбә тʼәрзе кьрьнед ԛәнщ, нава һинкьрьнеда бедӧрʼути у маԛул бә,</verse>
			<verse number="8">бь хәбәред сахләмә бе кемаси, ԝәки йе мьԛабьл шәрми бьминә у һьндава мәда тьштәки ԝийи готьне тʼӧнәбә.</verse>
			<verse number="9">Хӧлама ширәт кә, кӧ гӧрʼа ахайед хԝәда бьн у һәр тьштида ль ԝан хԝәш бен, щаб-сабе ԝан нәдьн,</verse>
			<verse number="10">дәстдьрежайийе нәкьн, ле амьнийа ԛәнщә тʼам нишани ԝан кьн, ԝәки һинкьрьна бона Хьлазкьре мә Хԝәде, һәр алийава бьхәмьлиньн.</verse>
			<verse number="11">Чьмки кʼәрәма Хԝәде бона хьлазбуна һʼәму мәрьва хӧйа бу,</verse>
			<verse number="12">Әԝ мә һин дькә, кӧ әм нәпʼакийе у дьлһавьжийед дьнйайе инкʼар кьн у аԛьлда гьран, бь һәԛийе у хԝәденасийе бьжин ль ве дьне,</verse>
			<verse number="13">һивийа ԝе гӧмана хԝәзьли, хӧйабуна рʼумәта Хԝәдейе мәзьн, Хьлазкьре мә Иса Мәсиһ бьн.</verse>
			<verse number="14">Әԝи Хԝә бона мә да дәр, кӧ мә жь һʼәму нәһәԛийа хьлаз кә у паԛьж кә, бькә щьмәʼта Хԝәйә хирәткʼешед кьрьнед ԛәнщ.</verse>
			<verse number="15">Ван тьшта һин кә, бь тʼәмамийа һʼӧкӧме хԝә дьл бьдә ԝан у ль ԝан һьле. Бьра тʼӧ кәс тә беһӧрмәт нәкә.</verse>
		</chapter>
		<chapter number="3">
			<verse number="1">Бькә бира щьмәʼте, кӧ гӧрʼа сәрԝер у һʼӧкӧмәта бькьн, гӧһдар бьн у бона һʼәму кьрьнед ԛәнщ һазьр сәкьни бьн.</verse>
			<verse number="2">Һьндава тʼӧ кәсәкида хьраб хәбәр нәдьн, шәрʼуд нибьн, ле мьлук бьн у ширьнайийа хԝә һьндава һʼәму мәрьвада бьдьнә кʼьфше.</verse>
			<verse number="3">Чьмки әм жи ԝәхтәке бефәʼм бун, хԝәсәрихԝә, хальфи у хӧламед щурʼә-щурʼә тәмед хьраб у кʼефа дьле хԝә бун, мә нава хьрабийе у һʼәвсудийеда дьжит, әм мина мәʼре рʼәш, ль бәр чʼәʼве һәв рʼәш бун.</verse>
			<verse number="4">Ле гава ширьнайи у һʼьзкьрьна Хԝәде, Хьлазкьре мә хӧйа бу,</verse>
			<verse number="5">Ԝи әм хьлаз кьрьн. Нә кӧ бона ԝан кьрьнед рʼастә кӧ мә кьрьн, ле ль гора рʼәʼма Хԝә әм хьлаз кьрьн, бь шуштьне әм ну дьне кʼәтьн у бь Рʼӧһʼе Пироз нуйәжийин бун.</verse>
			<verse number="6">Ԝи Хԝәдейи әԝ Рʼӧһʼ бь мәрʼдани сәр мәда баранд, бь дәсте Иса Мәсиһе Хьлазкьре мә,</verse>
			<verse number="7">ԝәки бь кʼәрәма Ԝи әм рʼаст бенә һʼәсабе у бь ԝе гӧмане жийина һʼәта-һʼәтайе ԝар бьн.</verse>
			<verse number="8">Ве готьнеда хельф тʼӧнә. У әз дьхԝазьм кӧ тӧ ван тьшта әʼсәйи ки, ԝәки йед кӧ баԝәрийа хԝә Хԝәде тиньн, хирәт кьн, тьштед ԛәнщ бькьн. Әвана мәрьварʼа ԛәнщ у кʼар ьн.</verse>
			<verse number="9">Ле тӧ хԝә жь дәʼԝ-дозед ахмахти, рʼәԛәма сьлсьләта, һәврʼькʼийе у шәрʼ-дәʼԝед ль сәр Ԛануне дур бьгьрә, чьмки әԝ бекер у бекʼар ьн.</verse>
			<verse number="10">Жь йе кӧ бетʼьфаԛийе дькә, щарәке-дӧда ширәт кә дур кʼәвә.</verse>
			<verse number="11">Тӧ зани кӧ йе ӧса хальфи у гӧнәкʼар ә, әԝ хԝәха диԝане сәр хԝәда тинә.</verse>
			<verse number="12">Гава Артәмас йан Тьхико әз бьшиньмә щәм тә, бькә кӧ бейи Никополисе, щәм мьн, чьмки мьн ԛьрар да зьвьстана хԝә ль ԝьр дәрбаз кьм.</verse>
			<verse number="13">Зенасе ԛанунзан у Аполо зу вәрʼекә, ӧса бә кӧ әԝ рʼева кемасийа тьштәки нәбиньн.</verse>
			<verse number="14">Йед жь мә жи бьра һин бьн, пәй кьрьнед ԛәнщ бьн, ԝәки кери һʼәԝщәтийа мәрьвайе бен у бе бәр нәбьн.</verse>
			<verse number="15">Һʼәмуйед тʼәви мьн ль тә сьлав дькьн. Сьлаве бьдә ԝан, йед кӧ баԝәрийеда мә һʼьз дькьн. Кʼәрәма Хԝәде ԝә һʼәмуйарʼа бә.</verse>
		</chapter>
	</book>
	<book number="57">
		<chapter number="1">
			<verse number="1">Жь Паԝлос, бона Мәсиһ Иса гьрти у Тимотʼейойе бьра, Фьлимоне һәвал-хәбат у дәлале хԝәрʼа,</verse>
			<verse number="2">Афийа хушкрʼа у Архипойе һәваләскәре хԝәрʼа у ӧса жи ԝе щьвинерʼа кӧ мала тәда дьщьвә:</verse>
			<verse number="3">Дә бьра кʼәрәм у әʼдьлайийа Хԝәдейе Баве мә у Хӧдан Иса Мәсиһ ль ԝә бә.</verse>
			<verse number="4">Әз һәр гав жь Хԝәдейе хԝә рʼази мә, гава нава дӧайед хԝәда тә бир тиньм бьрайе Фьлимон,</verse>
			<verse number="5">чьмки бона ԝе һʼьзкьрьна тәйә һьндава тʼәмамийа щьмәʼта Хԝәдеда у баԝәрийа тәйә һьндава Хӧдан Исада дьбьһем.</verse>
			<verse number="6">Әз дӧа дькьм, ԝәки һәләԛәтийа тәйә тʼәви мә, нава баԝәрийеда мә бьгьһинә ԝе занәбуна кʼур, йа кӧ һьндава һәр тьштед мәйә ԛәнщә тʼәви Мәсиһ ә.</verse>
			<verse number="7">Бона ԝе һʼьзкьрьна дьле тәда бьрайо, әз гәләки ша бум у бина мьн фьрә бу, кӧ дьле щьмәʼта Хԝәде пе тә рʼьһʼәт буйә.</verse>
			<verse number="8">Бона ве йәке бь Мәсиһ чаԝа бьра, мьн дькарьбу тӧрӧш кьра, әʼмьри сәр тә бькьра, чь кӧ щайиз бу,</verse>
			<verse number="9">ле жь дәст һʼьзкьрьне, һиви дькьм. Әз чаԝа Паԝлосәки кал у ньһа жи бона Мәсиһ Иса гьрти,</verse>
			<verse number="10">бона лаԝе хԝә Онисимо һиви жь тә дькьм, йе кӧ ԛәйде мьнда чаԝа кӧрʼәк мьнрʼа дьне кʼәт.</verse>
			<verse number="11">Әԝ ԝәхтәке кери тә нәдьһат, ле ньһа һьн кери тә те, һьн жи кери мьн.</verse>
			<verse number="12">Әз ԝи пашда дьшиньмә щәм тә, әԝ щәгәра мьн ә.</verse>
			<verse number="13">Мьн дьхԝәст әԝ щәм хԝә бьһьшта, кӧ дәԝса тә бәр дәсте мьн буйа, һʼәта кӧ әз бона Мьзгинийе ԛәйдада мә.</verse>
			<verse number="14">Ле бейи тә мьн нәхԝәст тьштәки бькьм, кӧ ԛәнщийа тә ӧса нәбә, чаԝа борщәк кьрьбьнә стуйе тә, ле бь рʼәзәдьлийа тә бә.</verse>
			<verse number="15">Бәлки бона ве йәке әԝ ԝәхтәке жь тә дур кʼәт, кӧ әԝ һәр тʼьм бьбә пʼара тә,</verse>
			<verse number="16">нә кӧ чаԝа хӧлам, ле жь хӧламәки зедәтьр ә, чаԝа бьраки дәлал! Бона мьн әԝ чьԛаси дәлал ә, ле бона тә әԝе һе зедә бә, һьн алийе хӧламтийеда, һьн жи алийе Хӧданда.</verse>
			<verse number="17">Аԝа һәгәр тӧ мьн чаԝа һәвале хԝә һʼәсаб дьки, ԝи ӧса ԛәбул кә, чаԝа мьн.</verse>
			<verse number="18">Һәгәр әԝи нәһәԛик жи ль тә кьрьбә, йан тьштәки дәйндаре тә бә, сәр мьн һʼәсаб кә.</verse>
			<verse number="19">Әз Паԝлос бь дәсте хԝә дьньвисьм: Әзе ль тә вәгәрʼиньм (ле әз бь ве йәке нахԝазьм бежьмә тә, кӧ тӧ жийина хԝәва дәйндаре мьн и.)</verse>
			<verse number="20">Ньһа, бьрайе мьни жь Хӧданда, ве ԛәнщийе бона мьн бькә, бона хатьре Мәсиһ дьле мьн рʼьһʼәт кә.</verse>
			<verse number="21">Әз гӧһдарийа тәда гӧман бум, ләма жи мьн әв йәк тәрʼа ньвиси, чьмки әз заньм те жь готьна мьн зедәтьр бьки.</verse>
			<verse number="22">Пештьри ве йәке жи, мьнрʼа щики майине һазьр кә, чьмки гӧмана мьн һәйә, кӧ Хԝәдейе щаба дӧайед ԝә бьдә, мьн пашда бьдә ԝә.</verse>
			<verse number="23">Епафрасе бона наве Мәсиһ Исайи тʼәви мьн гьрти, тә сьлав дькә,</verse>
			<verse number="24">ӧса жи Марԛос, Әристархо, Димас у Луԛа, һәвал-хәбатед мьн.</verse>
			<verse number="25">Кʼәрәма Хӧдан Иса Мәсиһ тʼәви рʼӧһʼед ԝә бә.</verse>
		</chapter>
	</book>
	<book number="58">
		<chapter number="1">
			<verse number="1">Гәләк щара у бь гәләк щурʼа Хԝәде пешда пе пʼехәмбәра кал-бавед мәрʼа хәбәр дайә,</verse>
			<verse number="2">ле ван рʼожед ахьрийеда пе Кӧрʼе Хԝә мәрʼа хәбәр да, Кʼижан кӧ кʼьфш кьр, ԝәки ахьрийе бьбә хԝәйиԝаре һәр тьшти у бь Ԝи жи әʼрд у әʼзман әʼфьранд.</verse>
			<verse number="3">Әԝ нура рʼумәта Хԝәде йә, хут мина һәйинтийа Ԝи йә, Әԝ бь ԛәԝата хәбәра Хԝә һәр тьшти хԝәй дькә. Гава Әԝи мәщала шуштьна гӧнед мәрьва һазьр кьр, ль жор һәрәма мәзьнайийа Хԝәдейә рʼасте рʼуньшт.</verse>
			<verse number="4">Кӧрʼ һаԛаси жь мьлйакʼәта жортьр кʼәт, чьԛаси әԝ наве кӧ Ԝи станд жь навед ԝан мәстьр ә.</verse>
			<verse number="5">Чьмки Хԝәде тʼӧ мьлйакʼәтирʼа аһа нәготийә: «Тӧ Кӧрʼе Мьн и, Тӧ иро Мьнрʼа буйи» у диса: «Әзе баве Ԝи бьм, Әԝе жи Кӧрʼе мьн бә».</verse>
			<verse number="6">У гава Хԝәде ньхӧрийе Хԝә дьшинә дьнйайе, аһа жи дьбежә: «Бьра һʼәму мьлйакʼәтед Хԝәде сәре хԝә бәр Ԝи дайньн».</verse>
			<verse number="7">Ле бона мьлйакʼәта аһа дьбежә: «Әԝ мьлйакʼәтед Хԝә дькә ба у бәрдәстийед Хԝә алава егьр».</verse>
			<verse number="8">Ле бәле бона Кӧрʼ Хԝәде дьбежә: «Тʼәхте Тә Хԝәдейо, тʼәхте һʼәта-һʼәтайе йә, шьва пʼадшатийа Тә шьва һәԛийе йә.</verse>
			<verse number="9">Тӧ һәԛийе һʼьз дьки у дьжәни нәһәԛийе, ләма жи Хԝәдейо, Хԝәдейе Тә Тӧ бь рʼуне шабуне рʼункьри, жь һәвалед Тә зедәтьр».</verse>
			<verse number="10">У аһа жи дьбежә: «Йа Хӧдан, Тә пешийе һʼиме дьнйайе дани у әʼзман кьред дәстед Тә нә.</verse>
			<verse number="11">Әԝе ԝеран бьн һәрʼьн, ле Те бьмини, һʼәмуйе мина щьла бьпʼьзьньн.</verse>
			<verse number="12">Те ԝан һәв бьпʼечʼи мина ԛапʼут, мина кʼьнща ԝе бенә гӧһастьне. Ле Тӧ диса Әԝ и у салед Тә ԝе кем нәбьн».</verse>
			<verse number="13">Кʼижан мьлйакʼәтирʼа Хԝәде готийә: «Кʼеләка Мьнә рʼасте рʼуне, һʼәта Әз нәйаред Тә бькьмә бьне пʼийед Тә»?</verse>
			<verse number="14">Иди мьлйакʼәт чь нә? Әԝ һʼәму жи рʼӧһʼед бәрдәсти нә, кӧ бона хьзмәткʼарийа ԝан тенә шандьне, йед кӧ хьлазбуне ԝе ԝар бьн.</verse>
		</chapter>
		<chapter number="2">
			<verse number="1">Бона ве йәке гәрәке әм һе гәләки гӧһ бьдьнә ԝан тьштед мә бьһистьнә, ԝәки әм жь ԝан нәхальфьн.</verse>
			<verse number="2">Чьмки һәгәр әԝ хәбәра пе мьлйакʼәта һатә готьне һʼимгьрти ма у һʼәму нәһәԛийе у беельмийе һәԛе хԝә рʼаст стандьн,</verse>
			<verse number="3">ле әме чаԝа хԝә хьлаз кьн һәгәр әм гӧһ нәдьнә ԝе хьлазбуна мәзьн? Бона ве хьлазбуне Хӧдан пешда даннасин кьр у йед кӧ дәнге Ԝи бьһистьн мәва әʼсәйи кьрьн.</verse>
			<verse number="4">Сәрда жи Хԝәде бь нишана, кʼәрәмәта, щурʼә-щурʼә кьред ԛәԝат у пʼешкʼешед Рʼӧһʼе Пирозә бәлакьри шәʼдәти да, чаԝа кӧ әʼмьре Ԝи бу.</verse>
			<verse number="5">Хԝәде нә кӧ мьлйакʼәт кьрьнә сәрԝеред ԝе дьнйа кӧ ԝе бе, сәр кʼижане әм хәбәр дьдьн.</verse>
			<verse number="6">Ле ньвисар щики шәʼдәтийе дьдә у дьбежә: «Йа Хԝәде, инсан чь йә кӧ ԝи бир тини, йан бәнде ве дьне кӧ бона ԝи хәм дьки?</verse>
			<verse number="7">Тә һьнәк ԝәхт әԝ жь мьлйакʼәта ньмьзтьр кьр, бь рʼумәт у һӧрмәте әԝ тʼащ кьр,</verse>
			<verse number="8">һʼәму тьшт кьрьнә бьне ньгед ԝи». Аԝа Йе кӧ һәр тьшт кьрьнә бьне ньгед ԝи, тьштәк нәһьшт кӧ нәкьрьбә бьне ньга. Ле ньһа әм һе һәр тьшти бьне ньгед инсенда набиньн.</verse>
			<verse number="9">Ле әм ньһа Иса бь рʼумәт у һӧрмәт кʼофи ль сери дьбиньн, Йе кӧ һьнәк ԝәхт бона щәфе мьрьне жь мьлйакʼәта һатьбу ньмьзкьрьне, ԝәки бь кʼәрәма Хԝәде бона һʼәмуйа мьрьн бьдита.</verse>
			<verse number="10">Бәле һежа бу кӧ Хԝәде, Йе кӧ һәр тьшт бона Хԝә әʼфьрандийә у бь дәсте Хԝә хԝәй дькә Рʼебәре хьлазбуна ԝан бь щәфа кʼамьл бькьра, ԝәки гәләк лаԝ тʼәви рʼумәта Иса бькьрана.</verse>
			<verse number="11">Әԝе кӧ пироз дькә у әԝед кӧ пироз дьбьн, әв һʼәму жи жь Бавәки нә. Ләма Әԝ ве йәкеда шәрмийе набинә, кӧ ԝан хушк-бьрайед Хԝә һʼәсаб кә</verse>
			<verse number="12">у дьбежә: «Дәрһәԛа наве Тәда Әзе хушк-бьрайед Хԝәрʼа бежьм, щьвинеда Әзе әшԛи Тә бьстрем».</verse>
			<verse number="13">У аһа жи дьбежә: «Әзе гӧмана Хԝә бьдьмә сәр Хԝәде». У аһа жи: «Ва мә Әз у әԝ зарʼед кӧ Хԝәде данә Мьн».</verse>
			<verse number="14">Чаԝа кӧ зарʼ хун у гошт ьн, Иса Хԝәха жи бу мина ԝан, кʼәтә бьнйатʼа мәрьвайе, ԝәки бь ви аԝайи пе мьрьна Хԝә, йе кӧ һʼӧкӧме ԝи сәр мьрьне һәйә ӧнда кә, аԝа готи мирещьн</verse>
			<verse number="15">у йед кӧ тʼәмамийа әʼмьре хԝәда һесиред тьрса мьрьне бунә хьлаз кә.</verse>
			<verse number="16">Бәле фәʼмдари йә, кӧ Әԝ аликʼарийа мьлйакʼәта накә, ле аликʼарийа зӧрʼәта Бьраһим дькә.</verse>
			<verse number="17">Ләма жи Иса гәрәке бь һәр алийава бьбуйа мина хушк-бьра, кӧ бьбуйа сәрәккʼаһинәки рʼәʼм у амьн ль хьзмәткʼарийа бәр Хԝәдеда, ԝәки гӧнед щьмәʼте бьда кʼәԝандьне.</verse>
			<verse number="18">Чаԝа Әԝи щәфа кʼьшанд, һатә щерʼьбандьне, ӧса жи дькарә аликʼарийа ԝан бькә, йед кӧ дькʼәвьнә нава щерʼьбандьне.</verse>
		</chapter>
		<chapter number="3">
			<verse number="1">Аԝа хушк-бьрайед пироз, һун кӧ һәвал-пʼаред ԝе газийа әʼзмен ьн, ль Иса бьньһерʼьн, Ԝи шандийи у Сәрәккʼаһине кӧ әм иԛрар дькьн.</verse>
			<verse number="2">Әԝ һьндава Хԝәдеда амьн бу, Йе кӧ Әԝ бона ве йәке кʼьфш кьр, чаԝа Муса жи тʼәмамийа мала Ԝида амьн бу.</verse>
			<verse number="3">Бәле Иса һаԛаси жь Муса зедәтьр һежайи рʼумәте бу, чьԛаси ԛәдьре йе кӧ мале чедькә, жь ԛәдьре мале зедәтьр ә.</verse>
			<verse number="4">(Фәʼмдари йә, һәр маләк бь дәсте йәки те чекьрьне, ле йе һәр тьшт әʼфьрандийә, Хԝәде йә.)</verse>
			<verse number="5">Рʼаст ә Муса тʼәмамийа мала Ԝида хӧламәки амьн бу, бона шәʼдәтийа ԝан тьштед кӧ Хԝәде ԝе бьгота.</verse>
			<verse number="6">Ле Мәсиһ чаԝа кӧрʼ һьндава мала Хԝәдеда амьн бу. У әԝ мала Ԝи әм ьн, һәгәр әм ԝе әʼгитийе у гӧмана кӧ әм пе дьфьрʼьн ԛәԝин бьгьрьн.</verse>
			<verse number="7">Бона ве йәке чаԝа Рʼӧһʼе Пироз дьбежә: «Иро һәгәр һун дәнге Ԝи бьбьһен,</verse>
			<verse number="8">мина кал-бавед хԝә сәрһʼьшк нибьн, чаԝа кӧ ԝана сәри һьлда, гава бәрʼийеда һатьнә щерʼьбандьне,</verse>
			<verse number="9">ԝе дәра кӧ кал-бавед ԝә бь ԛәлпе хьраб Әз щерʼьбандьм у тʼәмамийа чьл сали жи кьред Мьн дитьн.</verse>
			<verse number="10">Ләма жи һʼиле Мьн жь ԝи ньсьли чу у Мьн гот: ‹Дьлада тʼьме әԝ хальфи нә у рʼийа Мьн нас нәкьрьнә›.</verse>
			<verse number="11">Аԝа Мьн жи жь һерса сонд хԝар гот: ‹Тʼӧ щар әԝе нәкʼәвьнә рʼьһʼәтийа Мьн!›»</verse>
			<verse number="12">Һаш жь хԝә һәбьн хушк-бьрано, нәбә кӧ нава ԝә йәкида дьләки хьраб у нәбаԝәр һәбә, кӧ пьшта хԝә бьдә Хԝәдейе сах.</verse>
			<verse number="13">Ле һәр рʼож дьл бьдьнә һәв, һʼәта кӧ ньвисареда бона мә «иро» һәйә, ԝәки жь ԝә тʼӧ кәс бь гӧна нәхапә, нәбә сәрһʼьшк.</verse>
			<verse number="14">Чьмки әм тʼәви Мәсиһ бунә хԝәйипʼар, һәгәр тʼәне әм ԝе баԝәрийе жь сәрида һʼәта хьлазийе ԛәԝин бьгьрьн.</verse>
			<verse number="15">Аԝа чаԝа жор һатә готьне: «Иро һәгәр һун дәнге Ԝи бьбьһен, сәрһʼьшк нибьн, чаԝа ԝәхте сәрһьлданеда».</verse>
			<verse number="16">Әԝ кʼи бун, йед кӧ бьһистьн у сәри һьлдан? Әԝ һʼәму нибун, йед кӧ бь дәсте Муса жь Мьсьре дәркʼәтьбун?</verse>
			<verse number="17">Чьл сали һʼиле Хԝәде жь кʼе чу? Нә жь ԝан чу, йед кӧ гӧнә кьрьн, щьнйазед ԝан бәрʼийеда ман?</verse>
			<verse number="18">У Хԝәде бона кʼе сонд хԝар кӧ нәкʼәвьнә рʼьһʼәтийа Ԝи, һәгәр нә бона нәельма?</verse>
			<verse number="19">Иди әм дьбиньн кӧ әвана жь дәст нәбаԝәрийа хԝә нькарьбун бькʼәтанайе.</verse>
		</chapter>
		<chapter number="4">
			<verse number="1">Аԝа әԝ созе кӧ бона кʼәтьна нава рʼьһʼәтийа Ԝи һе дьминә, ләма гәрәке әм һаш жь хԝә һәбьн, кӧ жь ԝә тʼӧ кәс жь ԝе рʼьһʼәтийе нәминә.</verse>
			<verse number="2">Чьмки мәрʼа жи әԝ Мьзгини һатә дайине, чаԝа ԝанрʼа. Ле бәле әԝ Мьзгинийа кӧ ԝан бьһист кʼар нәда ԝан, чьмки әԝ йәк баԝәрийева гьре нәдан.</verse>
			<verse number="3">Ле әм кӧ баԝәр дькьн, әме бькʼәвьнә ԝе рʼьһʼәтийе. Әв йәк аһа йә, чаԝа кӧ Хԝәде гот: «Аԝа Мьн жь һерса сонд хԝар гот: ‹Тʼӧ щар әԝе нәкʼәвьнә рʼьһʼәтийа Мьн!›» Ле Әԝе кӧ әв йәк гот, шьхӧлед Ԝи жь ԝәхте әʼфьрандьна дьнйайеда хьлаз бьбун.</verse>
			<verse number="4">Щики бона рʼожа һʼәфта аһа һатийә готьне: «У Хԝәде рʼожа һʼәфта жь һʼәму шьхӧлед Хԝә рʼьһʼәт бу».</verse>
			<verse number="5">У ль вьр диса дьбежә: «Тʼӧ щар әԝе нәкʼәвьнә рʼьһʼәтийа Мьн».</verse>
			<verse number="6">Аԝа һьнәке бькʼәвьнә ԝе рʼьһʼәтийе, ле әԝе кӧ пешда мьзгини бьһистьбун жь дәст нәбаԝәрийе нәкʼәтьне.</verse>
			<verse number="7">Бона ве йәке Хԝәде рʼожәкә дьн кʼьфш дькә у дьбежә «иро», пәй гәләк ԝәхтарʼа, чаԝа бь заре Даԝьд жор һатә готьне: «Иро һәгәр һун дәнге Ԝи бьбьһен, сәрһʼьшк нибьн».</verse>
			<verse number="8">Һәгәр Йешу рʼьһʼәти дабуйа ԝан, иди Хԝәде ԝе пәй ԝе йәкерʼа бона рʼожәкә дьн хәбәр нәда.</verse>
			<verse number="9">Аԝа бона щьмәʼта Хԝәде һе рʼожәкә рʼьһʼәтийе мина рʼожа шәмийе һәйә.</verse>
			<verse number="10">Бәле әԝе кӧ дькʼәвә рʼьһʼәтийа Хԝәде, әԝ иди жь шьхӧлед хԝә рʼьһʼәт дьбә, чаԝа Хԝәде жи жь шьхӧлед Хԝә.</verse>
			<verse number="11">Аԝа әм бькьн кӧ бькʼәвьнә ԝе рʼьһʼәтийе, ԝәки тʼӧ кәс мина нәбаԝәрийа ԝан нәкʼәвә рʼожа ԝан.</verse>
			<verse number="12">Хәбәра Хԝәде сах у зор ә у жь һәр шуре дӧдәви бьрʼатьр ә, кӧ дәрбази һʼәта навбәра рʼӧһʼ у щан, һәсту у мәжу дьбә, нет у фькьред дьла жи әʼнәнә дькә.</verse>
			<verse number="13">У тʼӧ әʼфьрин жь Ԝи вәшарти нинә, ле һәр тьшт ль бәр чʼәʼве Ԝи вәкьри у ашкәрә йә, кӧ ль бәр Кʼижани әме һʼәсабе хԝә бьдьн.</verse>
			<verse number="14">Аԝа кӧ Сәрәккʼаһинәки мәйи мәзьн һәйә, кӧ әʼзманарʼа дәрбаз буйә, Исайе Кӧрʼе Хԝәде, дә ԝәрьн әм ԝе баԝәрийа кӧ иԛрар дькьн ԛәԝин бьгьрьн.</verse>
			<verse number="15">Сәрәккʼаһинәки мәйи ӧса тʼӧнә, кӧ бетʼаԛәтийед мәда дьле Ԝи сәр мә нәшәԝьтә, ле Әԝ жь һʼәму алийада щерʼьбанди йә мина мә, ле тʼәне бегӧнә.</verse>
			<verse number="16">Дә иди әм меркʼими незики тʼәхте Хԝәдейи кʼәрәме бьн, ԝәки рʼәʼме бьстиньн у кʼәрәме бьбиньн кӧ гава әм һʼәԝщә бьн, аликʼарийа мә бькә.</verse>
		</chapter>
		<chapter number="5">
			<verse number="1">Һәр сәрәккʼаһинәк жь нав мәрьва те бьжартьне у кʼьфшкьрьне, кӧ бона мәрьва ль бәр Хԝәде бьсәкьнә, ԝәки һʼәди у ԛӧрбана бәр гӧна бьдә.</verse>
			<verse number="2">Әԝ чаԝа инсан дькарә бь дьле шәԝат кʼомәка ԝанрʼа бә, йед кӧ нәзан у хальфи нә, чьмки әԝ хԝәха жи нава бетʼаԛәтийада йә.</verse>
			<verse number="3">Ләма гәрәке әԝ чаԝа бона щьмәʼте, ӧса жи бона хԝә ԛӧрбана бона гӧна бьдә.</verse>
			<verse number="4">Кәсәк хԝәсәрихԝә ви ԛәдьри настинә, ле тʼәне әԝе кӧ жь Хԝәдеда те газикьрьне, чаԝа Һарун бу.</verse>
			<verse number="5">Ӧса жи Мәсиһ, нә кӧ Хԝәха Хԝә бьльнд кьр кӧ бьбә сәрәккʼаһин, ле Хԝәде Әԝ бьльнд кьр у Ԝирʼа гот: «Тӧ Кӧрʼе Мьн и, Тӧ иро Мьнрʼа буйи».</verse>
			<verse number="6">Чаԝа щики дьн жи дьбежә: «Тӧ һʼәта-һʼәтайе Кʼаһин и, мина Мәлкʼи-Садьԛ».</verse>
			<verse number="7">Иса жийина Хԝәйә ве дьнйайеда гәләки кʼәсәр у бь һесьра лава у рʼәща жь Ԝи дькьрьн, Йе кӧ дькарьбу Әԝ жь мьрьне хьлаз бькьра у бона мьлукти у ельмийа Ԝи һатә бьһистьне.</verse>
			<verse number="8">Рʼаст ә Әԝ Кӧрʼе Хԝәде бу, ле диса бь ԝан щәфайед Хԝә гӧһдарийе һин бу.</verse>
			<verse number="9">Гава ԝе йәкеда һатә кʼамьлкьрьне, бона һʼәмуйед кӧ гӧһдарийа Ԝи дькьн, Әԝ бу канийа хьлазбуна һʼәта-һʼәтайе</verse>
			<verse number="10">у жь Хԝәде һатә навкьрьне «Сәрәккʼаһине мина Мәлкʼи-Садьԛ».</verse>
			<verse number="11">Бона ве йәке гәләк тьштед мәйә готьне һәнә, ле шьровәкьрьна ван зәʼмәт ә, чьмки гӧһада һун гьран бунә.</verse>
			<verse number="12">Рʼастийе кʼәвә һʼәта ньһа гәрәке һун дәрсдар буна, ле һун һе һʼәԝщә нә кӧ жь готьнед Хԝәде дәрсед пешьнә садә һин бьн. Һун һәла һе һʼәԝще шир ьн, нә кӧ хԝарьна гьран.</verse>
			<verse number="13">Әԝе кӧ ширхӧр ә, әԝ нькарә һинкьрьна һәԛийе бьмәһʼинә, чьмки дәргуш ә.</verse>
			<verse number="14">Ле хԝарьна гьран бона мәрьвед гьһишти йә, йед кӧ сәԝдайе хԝәда кʼәти-рʼабуйи нә, ԛәнщи у хьрабийе жь һәв дәрдьхьн.</verse>
		</chapter>
		<chapter number="6">
			<verse number="1">Аԝа әм һинбунед пешьнә сәр Мәсиһ алики бьһельн, бенә сәр һинбуна гьһишти. Әм диса һʼим нәвежьн нәйенә сәр вәгәрʼандьна жь ԝан кьрьнед кӧ дьбьнә бәрбь мьрьне, Хԝәдебаԝәркьрьне,</verse>
			<verse number="2">һинбуна сәр ньхӧмандьна, дәстданине, рʼабуна мьрийа у диԝана һʼәта-һʼәтайе.</verse>
			<verse number="3">Әме бь дәстура Хԝәде һинбуна гьһиштида пешда һәрʼьн!</verse>
			<verse number="4">Чьмки йед кӧ щарәке һатьнә рʼонайикьрьне, пʼешкʼеша әʼзмен тәʼм кьрьнә у Рʼӧһʼе Пироз пʼар стандьн,</verse>
			<verse number="5">ӧса жи хәбәра Хԝәдейә ԛәнщ у ԛәԝатед дьнйа ԝе бе тәʼм кьрьнә,</verse>
			<verse number="6">һәгәр әԝ жь ԝе баԝәрийе бькʼәвьн, иди набә кӧ әԝана диса вәгәрʼьн сәр хԝәда бен, чьмки әԝана щарәкә дьн Кӧрʼе Хԝәде нав хԝәда хач дькьн у дькьнә сосрәт.</verse>
			<verse number="7">Әԝ әʼрде кӧ гәләк щара баран сәрда дьбарә, ава хԝә дьстинә у дәрәмәта кʼар дьдә ԝан, бона кʼижана те бещәркьрьне, дӧайе Хԝәде те сәр ԝе.</verse>
			<verse number="8">Ле әԝе кӧ дьрʼи у стьрийа дьгьһинә, бекер ә у һежайи ньфьрʼе йә, ахьрийа ԝе жи шәԝат ә.</verse>
			<verse number="9">Рʼаст ә әм аһа хәбәр дьдьн дәлално, ле әм ԝәда гӧман ьн, ԝәки һун сәр рʼекә һе ԛәнщ ьн, кӧ ԝә дьбә бәрбь хьлазбуне.</verse>
			<verse number="10">Хԝәде сәр нәһәԛийе нинә, ԝәки кьред ԝә у әԝ һʼьзкьрьна кӧ ԝә бона наве Ԝи да кʼьфше бир бькә, йа кӧ ԝә щьмәʼта Хԝәдерʼа хьзмәткʼари кьр у дькьн жи.</verse>
			<verse number="11">Ле әм мӧһʼтащ ьн ԝәки жь ԝә һәр йәк һʼәта хьлазийе ԝе хирәте бьдә кʼьфше, кӧ гӧмана ԝә һʼимгьрти бьминә.</verse>
			<verse number="12">Әм нахԝазьн кӧ һун хԝәрʼанәдити бьн, ле чʼәʼв бьдьнә ԝан, йед кӧ бь баԝәрийе у сәбьре созед Хԝәде ԝар дьбун.</verse>
			<verse number="13">Гава Хԝәде соз да Бьраһим, Әԝи бь сәре Хԝә сонд хԝар, чьмки кәсәки жь Ԝи мәстьр тʼӧнәбу кӧ бь ԝи сонд бьхԝара.</verse>
			<verse number="14">Һьнге гот: «Рʼаст Әзе зӧрʼәта тә гәләки бәрәкʼәт кьм, Әзе тә пʼьрʼ зедә кьм».</verse>
			<verse number="15">У бь ви аԝайи Бьраһим бь думька дьреж гьһиштә созе Хԝәде.</verse>
			<verse number="16">Рʼаст ә мәрьв пе сәре йе жь хԝә мәстьр сонд дьхԝьн у сонд һʼәму шәрʼ-дәʼԝе нава ԝанда сафи дькә.</verse>
			<verse number="17">Бь ве йәке Хԝәде хԝәст ԝанарʼа, йед кӧ ԝе соз же бьстандана һе бьда кʼьфше, кӧ әԝ ԛьрара Хԝә нагӧһезә, иди созе Хԝә бь сондхԝарьне шьданд.</verse>
			<verse number="18">Аԝа иди дӧ тьшт һәнә, соз у сонде Хԝәдейә кӧ найенә гӧһастьне, кʼижанада набә кӧ әԝ дәрәԝ дәре. Ван һәр дӧ тьштада дьлдайинәкә мәйә әʼсәйи һәйә, кӧ әм ле сьтʼар бунә, ләма жи әм дькарьн хԝә бавежьнә ԝе гӧмана пешийа хԝә.</verse>
			<verse number="19">Әва гӧмана бона жийина мә дьбә ләнгәрәкә һʼимгьрти у амьн, кӧ пʼәрʼда пирозгәһа әʼзменрʼа дәрбази һьндӧрʼе Щийе Һәри Пироз дьбә,</verse>
			<verse number="20">ԝе дәра кӧ Иса чаԝа пешикʼеш бона мә кʼәтийе. Әԝ буйә сәрәккʼаһине һʼәта-һʼәтайе мина Мәлкʼи-Садьԛ.</verse>
		</chapter>
		<chapter number="7">
			<verse number="1">Мәлкʼи-Садьԛ пʼадшайе Шәлиме бу, кʼаһине Хԝәдейе Һәри Жорьн. Гава Бьраһим жь пʼадша ԛьрʼкьрьне вәдьгәрʼийа, Мәлкʼи-Садьԛ пешийа ԝида чу у дӧа ль ԝи кьр.</verse>
			<verse number="2">Бьраһим жи жь һʼәму тʼалане хԝә дәһәк да ԝи. (Пешийе наве Мәлкʼи-Садьԛ шьровәдьбә: «Пʼадше Һәԛийе» у алики дьнва жи әԝ «Пʼадше Шәлиме » бу, аԝа готи наве ԝи те фәʼмкьрьне «Пʼадше Әʼдьлайийе».)</verse>
			<verse number="3">Әԝ бе бав, бе де у бе рʼькʼьнйат бу, нә рʼожа буйина ԝи әʼйан бу, нә жи хьлазийа әʼмьре ԝи. Әԝ мина Кӧрʼе Хԝәде бу у тʼьме кʼаһин дьминә.</verse>
			<verse number="4">Аԝа дина хԝә бьдьне, кӧ әԝ йәки чаԝайи мәзьн бу, кӧ Бьраһиме бавәʼшир жи жь тʼален дәһәк дайе.</verse>
			<verse number="5">У зӧрʼәта Леԝийә кӧ дьбьнә кʼаһин, бона ԝан тʼәми Ԛанунеда һәйә кӧ жь щьмәʼте дәһәке бьстиньн, аԝа готи жь мьләте хԝә, һәгәр әԝ бәдәна Бьраһим ьн жи.</verse>
			<verse number="6">Ле Мәлкʼи-Садьԛ нә жь рʼькʼьнйата Леԝи бу, әԝи жь Бьраһим жи дәһәк станд у дӧа ль ԝи кьр, йе кӧ жь Хԝәде соз стандьбу.</verse>
			<verse number="7">Әва йәка фәʼмдари йә, кӧ йе бьчʼук жь йе мәзьн дӧа-дьрозга дьстинә.</verse>
			<verse number="8">Ви алийе кʼаһинтийеда, мәрьвед кӧ дьмьрьн дәһәке дьстиньн, ле алийе Мәлкʼи-Садьԛ, йе кӧ дәһәке дьстинә бона ԝи ньвисар дьбежә, кӧ әԝ сах ә.</verse>
			<verse number="9">У һʼәта әм дькарьн ве йәке жи бежьн, Леԝийе кӧ зӧрʼәта ԝи дәһәке һьлдьдә, ԝи хԝәха жи бь дәсте Бьраһим дәһәк да Мәлкʼи-Садьԛ.</verse>
			<verse number="10">Чьмки әԝ һе бәдәна баве хԝәда бу, гава Мәлкʼи-Садьԛ пешийа ԝида чу.</verse>
			<verse number="11">Аԝа һәгәр кʼамьлбун бь дәсте кʼаһинтийа леԝийа бьбуйа, (чаԝа щьмәʼта Исраеле сәр ԝи һʼими Ԛанун стандьбу), иди чь лазьм бу кӧ кʼаһинәки дьн мина Мәлкʼи-Садьԛ рʼабуйа у нә кӧ мина Һарун?</verse>
			<verse number="12">Чьмки гава кʼаһинти те гӧһастьне, гәрәке ԛанун жи бе гӧһастьне.</verse>
			<verse number="13">У бона кʼижани кӧ әв йәк те готьне, әԝ жь ԛәбиләкә дьн бу, жь кʼижане тʼӧ кәси горигәһерʼа хьзмәткʼари нәкьрийә.</verse>
			<verse number="14">У чаԝа әʼйан ә Хӧдане мә жь ԛәбила Щьһуда бу у Муса дәрһәԛа кʼаһинтийа ԝе ԛәбиледа тʼӧ тьшт нәготийә.</verse>
			<verse number="15">У әва һәла һе әʼйан ә, гава кʼаһинәки дьн мина Мәлкʼи-Садьԛ рʼадьбә,</verse>
			<verse number="16">йе кӧ нә алийе ԛәйдә-ԛануна пьрса зӧрʼәтийеда бу кʼаһин, ле алийе ԛәԝата жийина кӧ хьлазийа ԝе тʼӧнә.</verse>
			<verse number="17">Чьмки ньвисар шәʼде ве готьне йә кӧ: «Тӧ һʼәта-һʼәтайе Кʼаһин и, мина Мәлкʼи-Садьԛ».</verse>
			<verse number="18">Аԝа тʼәмийа пешьн жь дәст сьсти у бекерийа ԝе һатә бәталкьрьне,</verse>
			<verse number="19">чьмки Ԛануна Муса тʼӧ тьшт кʼамьл нәкьр, ле дәԝса ԝе гӧманәкә һе ԛәнщ кʼәтә наве, бь кʼижане әм незики Хԝәде дьбьн.</verse>
			<verse number="20">Сәрда жи Иса бе сонд нәбу кʼаһин! Әԝед дьн бе сонд бунә кʼаһин,</verse>
			<verse number="21">ле әва бь сонд, бь дәсте Хԝәде бу кʼаһин гава Ԝирʼа гот: «Хӧдан сонд хԝар у иди жь готьна Хԝә вәнагәрʼә: Тӧ һʼәта-һʼәтайе Кʼаһин и».</verse>
			<verse number="22">Дәст ве сонде жи Иса ԝәкʼилтийе пәйманәкә һе ԛәнщ дькә.</verse>
			<verse number="23">Ӧса жи гәләк кʼаһин һәбунә, чьмки мьрьне нәһьштийә кӧ әԝана тʼьме бьмана.</verse>
			<verse number="24">Ле кʼаһинтийа Әви хьлаз набә, чьмки Әԝ һʼәта-һʼәтайе дьминә.</verse>
			<verse number="25">Бона ве йәке Әԝ һәр гав дькарә ԝан хьлаз кә, йед кӧ бь дәсте Ԝи незики Хԝәде дьбьн, чьмки Әԝ тʼьме сах ә, кӧ бона ԝан лава-навчетийе бькә.</verse>
			<verse number="26">Аԝа һәма мәрʼа рʼаст сәрәккʼаһинәки аһа лазьм бу, пироз, бесущ, беԛӧсур, жь гӧнәкʼара щӧдәбуйи у жь әʼзмана жортьр чуйи.</verse>
			<verse number="27">Исарʼа нә лазьм ә кӧ Әԝ һәр рʼож мина сәрәккʼаһинед майин пешийе бона гӧнед хԝә у паше бона гӧнед щьмәʼте ԛӧрбана бьдә. Әԝи әв йәк щарәке бона һәр тʼьм кьр, чахе Хԝә кьрә ԛӧрбан.</verse>
			<verse number="28">Ԛануна Муса мәрьве бетʼаԛәт дькә сәрәккʼаһин, ле сонда Хԝәдейә кӧ пәй Ԛанунерʼа һат Кӧрʼ дькә сәрәккʼаһин, Йе кӧ һʼәта-һʼәтайе һатә кʼамьлкьрьне.</verse>
		</chapter>
		<chapter number="8">
			<verse number="1">Фькьра ԝан тьштед мә пешда готьн әв ә: Сәрәккʼаһинәки мәйи ӧса һәйә кӧ ль әʼзмана сәр тʼәхте мәзьнайийа Хԝәдейә рʼасте рʼуньштийә.</verse>
			<verse number="2">Әԝ чаԝа сәрәккʼаһин пирозгәһеда бәрдәстийе дькә, аԝа готи ԝи коне рʼастда, кʼижан кӧ Хӧдан вәгьрт, нә кӧ мәрьва.</verse>
			<verse number="3">Һәр сәрәккʼаһинәк бона ԛӧрбан у һʼәдидайине кʼьфшкьри йә, аԝа гәрәке тьштәки ви жи һәбуйа кӧ бьда.</verse>
			<verse number="4">Һәгәр әва ль сәр дьне буйа, ԝе нәбуйа кʼаһин жи, чьмки һәнә кʼаһин кӧ анәгори Ԛануне һʼәдийа дьдьн.</verse>
			<verse number="5">Әвана хьзмәткʼарийа хԝә пирозгәһеда дькьн, йа кӧ мина си у сурәте ԝан тьштед ль әʼзмен ә. Чаԝа Мусарʼа һатә әʼмьркьрьне, гава әԝи ԝе Коне Шәʼдәтийе вәгьрта, ԝирʼа һатә готьне: «Дина хԝә бьде, кӧ һәр тьшти ԝи щурʼәйи бьки, чаԝа сәре чʼийе мьн нишани тә кьр».</verse>
			<verse number="6">Ле рʼаст хьзмәткʼарикә һе бьльнд Исарʼа һатә дайине, чаԝа кӧ Әԝ навчетийе пәйманәкә һе ԛәнщ дькә, чьмки әв пәймана ль сәр созед һе ԛәнщ һʼимгьрти йә.</verse>
			<verse number="7">Һәгәр пәймана пешьн бе кемаси буйа, иди йа дӧда ԝе һʼәԝщә нибуйа.</verse>
			<verse number="8">Ле Хԝәде щьмәʼте нәһәԛ дькә у дьбежә: «Ва рʼоже бен, Хӧдан дьбежә, Әзе тʼәви мала Исраел у тʼәви мала Щьһуда пәйманәкә ну гьредьм,</verse>
			<verse number="9">ле нә мина ԝе пәймана кӧ Мьн тʼәви кал-бавед ԝан гьреда, ԝе рʼожа кӧ Мьн дәсте ԝан гьрт, ԝәки жь Мьсьре дәрхьм. Әԝана нава пәймана Мьнда нәман, Мьн жи дәсте Хԝә жь ԝан кʼьшанд, Хӧдан дьбежә.</verse>
			<verse number="10">Ле әв ә әԝ пәйман, йа кӧ Әзе тʼәви мала Исраел гьредьм, пәй ԝан рʼожарʼа, Хӧдан дьбежә: Әзе ԛанунед Хԝә бькьмә һʼьше ԝан у дьле ԝанда жи ԝан бьньвисьм у Әзе Хԝәдейе ԝан бьм, әԝе жи щьмәʼта Мьн бә.</verse>
			<verse number="11">Һьнге тʼӧ кәс ԝе һәвале хԝә йан бьрайе хԝә һин нәкә у нәбежә: ‹Хӧдан нас бькә›, чьмки һʼәму жи ԝе Мьн нас бькьн, жь бьчʼукед ԝан һʼәта мәзьна.</verse>
			<verse number="12">Әзе нәһәԛийед ԝан бьбахшиньм у гӧнед ԝан жи иди бир нәйньм».</verse>
			<verse number="13">Гава Хԝәде бона пәйманәкә «ну» гот, йа пешьн кәвьн кьр у чь кӧ кәвьн у пир дьбә, бәр ӧндабуне йә.</verse>
		</chapter>
		<chapter number="9">
			<verse number="1">Рʼаст ә ԛәйдә-ԛанунед һʼәбандьна пәймана пешьн жи һәбун у пирозгәһа ве дьнйайе жи.</verse>
			<verse number="2">Кон бь дӧ гоза вәгьрти бу: Йа дәррʼа «пирозгәһ» дьготьн, теда һәбун шәмдан, сьфрә у нане Хԝәдерʼа дайи.</verse>
			<verse number="3">Йа һьндӧрʼда пьшта пʼәрʼде, жерʼа «Щийе Һәри Пироз» дьготьн.</verse>
			<verse number="4">Теда бун горигәһа зерʼин бона шәԝьтандьна бьхуре, Сьндоԛа Пәймане, йа кӧ дәр у һьндӧрʼва зерʼкьри бу. Ԝе сьндоԛеда һәбун щерʼе зерʼин бь манава тʼьжи, шьвдара Һарунә кӧ гӧл да у сәлед кәвьрийә пәймане.</verse>
			<verse number="5">Сәр сьндоԛе, херубед рʼумәта Хӧдан һәбун у сәр щийе кӧ гӧнә дьһатьнә бахшандьне, дькьрьнә си. Ньһа нә ԝәхт ә кӧ әм бона ԝан бь һур-гьли хәбәр дьн.</verse>
			<verse number="6">Әв тьшт аһа щикьри бун. Кʼаһин һәр гав дькʼәвьнә гоза дәр, хьзмәткʼарийа хԝә дькьн.</verse>
			<verse number="7">Ле гоза һьндӧрʼ сале щарәке тʼәне сәрәккʼаһин дькʼәве, ле нә бе хун, йа кӧ жь бәр гӧнед хԝә у щьмәʼтева дьдә, кʼижан кӧ жь бефәʼмийа хԝә дькьрьн.</verse>
			<verse number="8">Бь ве йәке Рʼӧһʼе Пироз дьдә кʼьфше, кӧ рʼийа Щийе Һәри Пироз нәвәкьрийә, һʼәта кӧ гоза дәр һәйә.</verse>
			<verse number="9">Әв йәк сурәтәк ә бона зәмане ньһа. Әва дьдә кʼьфше, кӧ гава һʼәди у ԛӧрбан тенә дайине, әвана нькарьн исафа йед кӧ дьһʼәбиньн паԛьж кьн,</verse>
			<verse number="10">ле әв йәк тʼәне хԝарьн-вәхԝарьне у щурʼә-щурʼә шуштьн-вәшуштьнед ԛәйдә-ԛанунева гьредайи нә. Әв ԛәйдә-ԛанунед дәрвайи нә, кʼижан кӧ һʼәта ԝи ԝәхте кӧ ԛануна ну те данине дьминьн.</verse>
			<verse number="11">Ле гава Мәсиһ һат, чаԝа Сәрәккʼаһине тьштед ԛәнщә һати, коне һе мәзьн у кʼамьлрʼа дәрбаз бу, йе кӧ нә бь дәста һатийә чекьрьне, аԝа готи нә жь ве дьнйайе.</verse>
			<verse number="12">Әԝ нә кӧ пе хуна щанәга у нерийа, ле бь хуна Хԝә щарәке бона һәр тʼьм кʼәтә Щийе Һәри Пироз у азабуна һʼәта-һʼәтайе дәст ани.</verse>
			<verse number="13">Һәгәр хуна щанәга, нерийа у кʼозийа ногьна кӧ дьрʼәшандьн, йед кӧ ль гора әʼдәт һʼәрʼьми бун, дәрвава әԝ паԛьж дькьрьн,</verse>
			<verse number="14">ле чьԛас зедә хуна Мәсиһ, кӧ бь дәсте Рʼӧһʼе һʼәта-һʼәтайе Хԝә чаԝа ԛӧрбана беԛӧсур да Хԝәде, ԝе исафа мә жь кьред кӧ әм дьбьрьнә бәрбь мьрьне паԛьж бькә, ԝәки әм хьзмәткʼарийе Хԝәдейе Сахрʼа бькьн?</verse>
			<verse number="15">Бона ве йәке Мәсиһ навчетийа пәймана ну дькә, ԝәки йед газикьри ԝи ԝаре һʼәта-һʼәтайе бьстиньн, кʼижан кӧ Хԝәде соз дайә, чьмки мьрьна Ԝи бона азайийа жь нәһәԛийед ԝан бу, йед кӧ дәма пәймана пешьнда кьрьбун.</verse>
			<verse number="16">Аԝа кʼидәре ԝәсийат пәйманкьри йә, гәрәке ль ԝьр әʼсәйи ԝәсийатдар мьри бә.</verse>
			<verse number="17">Чьмки ԝәсийат пәй мьрьна ԝәсийатдаррʼа ԛәԝат дькә. Һʼӧкӧме ԝе тʼӧнә һʼәта кӧ ԝәсийатдар сах ә.</verse>
			<verse number="18">Ләма пәймана пешьн жи бе хун нәһатә тʼәстиԛкьрьне.</verse>
			<verse number="19">Гава Муса һʼәму тʼәмийед Ԛануне готьнә щьмәʼте, һьнге хуна щанәга у нерийа һьлда тʼәви аве кьр, рʼисе соре гәвәз чʼьԛьле зохева кьр, пе ԝе рʼәшандә сәр кʼьтеба Ԛануне у щьмәʼте,</verse>
			<verse number="20">гот: «Әв ә хуна ԝе пәймане, йа кӧ Хԝәде тʼәми да ԝә».</verse>
			<verse number="21">Ӧса жи әԝ хун рʼәшандә сәр кон у һʼәму дәрданед бона һʼәбандьне.</verse>
			<verse number="22">Бәле анәгори Ԛануне пʼьрʼанийа һәр тьшти пе хуне паԛьж дьбу у бейи хунрʼетьн бахшандьн нәдьбу.</verse>
			<verse number="23">Аԝа гәрәке сурәтед тьштед әʼзмана бь ван кьрьна паԛьж буна, ле һәма хут йед әʼзмана жи гәрәке бь ԛӧрбанед жь ван ԛәнщтьр паԛьж буна.</verse>
			<verse number="24">Чьмки Мәсиһ нә кӧ кʼәтә пирозгәһа пе дәста чекьри мина сурәте йа рʼаст, ле һәма хут кʼәтә әʼзмен, ԝәки ньһа бона мә ль бәр Хԝәде бьсәкьнә.</verse>
			<verse number="25">Нә жи бона кӧ гәләк щара Хԝә бькьра ԛӧрбан дькʼәтә пирозгәһе, чаԝа кӧ сәрәккʼаһин һәр сал нә бь хуна хԝә дькʼәве.</verse>
			<verse number="26">Һәгәр аһа буйа, Әԝи гәрәке гәләк щара пәй әʼфьрандьна дьнйайерʼа щәфа бькʼьшанда. Ле ньһа ахьрийа дәԝрада Әԝи Хԝә да кʼьфше у щарәке бона һәр тʼьм пе хԝәԛӧрбанкьрьне гӧнә һьлдан.</verse>
			<verse number="27">У чаԝа бона мәрьва ԛьраркьри йә, щарәке бьмьрьн у паше бәр диԝане бьсәкьньн,</verse>
			<verse number="28">ӧса жи Мәсиһ щарәке бона гӧнәһьлдана гәләка ԛӧрбан һатә дайине. У Әԝе щара дӧда нә кӧ бона гӧнәһьлдане кʼьфш бә, ле бона хьлазбуна ԝан, йед кӧ һивийа Ԝи нә.</verse>
		</chapter>
		<chapter number="10">
			<verse number="1">Ԛанун сийа ԝан тьштед ԛәнщ ә, кʼижанә кӧ тен, ле нә хут мина ԝан йәка йә. Бона ве йәке Ԛанун пе ԝан ԛӧрбанед кӧ һәр сал пәйһәв-пәйһәв тенә дайине нькарә ԝан кʼамьл бькә, йед кӧ бь ԛӧрбандайине незики Хԝәде дьбьн.</verse>
			<verse number="2">Һәгәр паԛьж буна, ԝана ԝе дәст жь ԛӧрбандайине бькʼьшанда, чьмки бь щарәке йед хԝәйиԛӧрбан ԝе бьһатана паԛьжкьрьне, жь ԝьр шунда бона гӧна исафа ԝан ԝе ль ԝан һьлнәһата.</verse>
			<verse number="3">Ле әԝ ԛӧрбан һәр сал гӧнед ԝан тиньнә бира ԝан.</verse>
			<verse number="4">Чьмки хуна щанәга у нерийа тʼӧ щар нькарә гӧна рʼәсит кә.</verse>
			<verse number="5">Ләма жи, гава Мәсиһ ԝе бьһата ве дьне, гот: «Тә ԛӧрбан у һʼәди нәхԝәстьн, ле Тә бона Мьн ԛальбәк һазьр кьр.</verse>
			<verse number="6">Дийарийед тʼәвайишәԝате у ԛӧрбанед жь бәр гӧнава Тә хԝәш нәһатьн.</verse>
			<verse number="7">Һьнге Мьн гот: ‹Ва мә йа Хԝәде, Әз һатьм әʼмьре Тә биньмә сери, чаԝа бона Мьн кʼьтебеда ньвисар ә›».</verse>
			<verse number="8">Пешийе дьбежә: «Ԛӧрбан у һʼәди, дийарийед тʼәвайишәԝате у ԛӧрбанед жь бәр гӧнава Тә нәхԝәстьн у әԝ ль Тә хԝәш нәһатьн» (ле әԝ анәгори Ԛануне тенә дайине).</verse>
			<verse number="9">Паше дьбежә: «Ва мә йа Хԝәде, Әз һатьм кӧ әʼмьре Тә биньмә сери». Йа пешьн, Мәсиһ ԝеда давежә, кӧ йа дӧда тʼәстиԛ кә.</verse>
			<verse number="10">Бь ви аԝайи Иса Мәсиһ әʼмьре Хԝәде ани сери, щарәке бона һәр тʼьм бәдәна Хԝә кьрә ԛӧрбан, бь ве йәке әм паԛьж кьрьн.</verse>
			<verse number="11">Һәр кʼаһинәк, һәр рʼож нава хьзмәткʼарийа хԝәда йә у гәләк щара хут ԝан ԛӧрбана дьдә, кʼижанед кӧ тʼӧ щар нькарьн гӧна рʼәсит кьн.</verse>
			<verse number="12">Ле Әви кʼаһини тʼәне щарәке бона гӧна ԛӧрбан да у пәйрʼа һʼәта-һʼәтайе кʼеләка Хԝәдейә рʼасте рʼуньшт</verse>
			<verse number="13">у жь ԝьр шунда һивийе йә, һʼәта кӧ дьжмьнед Ԝи бьн пʼийед Ԝида бенә данине.</verse>
			<verse number="14">Бь ԛӧрбанәке Әԝи йед кӧ паԛьж дьбьн һʼәта-һʼәтайе кʼамьл кьрьн.</verse>
			<verse number="15">Рʼӧһʼе Пироз жи шәʼдәтийе дьдә мә. Пешийе дьбежә:</verse>
			<verse number="16">«Әв ә әԝ пәйман, йа кӧ Әзе тʼәви ԝан гьредьм, пәй ԝан рʼожарʼа, Хӧдан дьбежә. Әзе ԛанунед Хԝә бькьмә дьле ԝан у һʼьшед ԝанда ԝан бьньвисьм».</verse>
			<verse number="17">Паше дьбежә: «Әзе гӧнә у нәһәԛийед ԝан иди бир нәйньм».</verse>
			<verse number="18">У әԝ дәра кӧ бахшандьн һәйә, иди бона гӧна һʼәди кер найе.</verse>
			<verse number="19">Аԝа хушк-бьрано, бь сайа хуна Иса әм дькарьн меркʼими бькʼәвьнә Щийе Һәри Пироз,</verse>
			<verse number="20">ԝе рʼийа нуйә сахрʼа, йа кӧ Әԝи бона мә нава ԝе пʼәрʼдерʼа вәкьр, аԝа готи бь бәдәна Хԝә.</verse>
			<verse number="21">Аԝа кӧ Кʼаһинәки мәйи мәзьн һәйә сәр мала Хԝәде,</verse>
			<verse number="22">әм дькарьн бь дьле рʼаст незики Хԝәде бьн, баԝәрийева тʼьжи, исафа хԝәда бь хунрʼәшандьне жь хьрабийе паԛьжбуйи у ԛальбе хԝә жи пе ава зәлал шушти.</verse>
			<verse number="23">Дә әм ԝе гӧмана кӧ әм иԛрар дькьн ԛәԝин бьгьрьн у жь щи нәһʼәжьн, чьмки амьн ә, Әԝе кӧ соз дайә.</verse>
			<verse number="24">У бьра әм бона һәвдӧ хәм бькьн, ԝәки һʼьзкьрьне у ԛәнщикьрьнеда һелана бьдьнә һәв.</verse>
			<verse number="25">Бьра әм дәст жь льһәвщьвине нәкʼьшиньн, чаԝа кӧ һьнәка хԝәрʼа кьрийә хәйсәт, ле әм дьл бьдьнә һәв у һе зедә, чьмки һун дьбиньн кӧ Рʼожа Ахрәте незик дьбә.</verse>
			<verse number="26">Чьмки һәгәр мә рʼасти нас кьрийә ԛәбул кьрийә у пәйрʼа бь һʼәмде хԝә нава гӧнада бьминьн, иди жь вьр шунда бона бахшандьна гӧна ԛӧрбан бәрга тʼӧ тьшти нагьрә,</verse>
			<verse number="27">ле тʼәне бь ләрьзәке дьминә һивийа диԝане у кʼура агьр, кӧ ԝе йед мьԛабьли Хԝәде һʼуфи хԝә кә.</verse>
			<verse number="28">Йәки һәгәр Ԛануна Муса бьтʼәрʼьбанда, гава дӧ йан се шәʼдә һәбуна, бе рʼәʼм дьһатә кӧштьне.</verse>
			<verse number="29">Ле тʼәхмина ԝә, әԝе һе чьԛаси һежайи щәзайе гьран бә, йе кӧ Кӧрʼе Хԝәде дайә бьн пʼийед хԝә у Хуна пәймане һʼәрам һʼәсаб кьрийә, бь Кʼижане әԝ паԛьж бу у Рʼӧһʼе кʼәрәмдайине беһӧрмәт кьрийә?</verse>
			<verse number="30">Бәле әм Ԝи нас дькьн, Йе кӧ гот: «Һʼәйфһьлдан йа Мьн ә, Әзе һьлиньм». У диса: «Хӧдан ԝе диԝана щьмәʼта Хԝә бькә».</verse>
			<verse number="31">Тьштәки тьрс у хоф ә, кӧ бькʼәвьнә дәсте Хԝәдейе сах!</verse>
			<verse number="32">Ԝан рʼожед пешьн бир биньн, гава һун һатьнә рʼонайикьрьне, ԝә шәрʼәки чаԝайи гьран бь щәфава дькʼьшанд.</verse>
			<verse number="33">Щарна бь ԛара у зерандьна һун ашкәрә дьһатьнә рʼәзилкьрьне, щарна жи тʼәви һʼале ԝан дьбун, йед кӧ әԝ тьшт дькʼьшандьн.</verse>
			<verse number="34">Һун дькʼәтьнә һʼале гьртийа жи у гава һәбука ԝә жи тʼалан кьрьн, һун бь ԝе йәке әшԛ у ша бун, чьмки ԝә хԝәха заньбу кӧ һәбука ԝәйә һе ԛәнщ у һәр тʼьм һәйә.</verse>
			<verse number="35">Аԝа ԝе гӧмана хԝә ӧнда нәкьн, йа кӧ һежайи һәԛе мәзьн ә.</verse>
			<verse number="36">Ԝәрʼа сәбьр лазьм ә кӧ һун әʼмьре Хԝәде биньнә сери у бьгьһижьнә созе Ԝи.</verse>
			<verse number="37">Чаԝа ньвисар ә: «Пәй ԝәхтәки кьнрʼа, Әԝе кӧ ԝе бе, ԝе бе у дәрәнги нәбә.</verse>
			<verse number="38">Ле йе бәр Мьн рʼаст, ԝе бь баԝәрийе бьжи у һәгәр әԝ пашда вәкʼьшә, Әз ԝи бәгәм накьм».</verse>
			<verse number="39">Ле әм нә жь ԝан ьн, кӧ пашда вәкʼьшьн у ӧнда бьн, ле әм әԝ ьн, кӧ баԝәр дькьн, ԝәки рʼӧһʼед мә хьлаз бьн.</verse>
		</chapter>
		<chapter number="11">
			<verse number="1">Баԝәри әʼсәйийа ԝан тьшта йә, кӧ әм теда гӧман ьн у избатийа ԝан тьшта йә, кӧ мәва нә хӧйа нә.</verse>
			<verse number="2">Бь баԝәрийе пешийед мә ль Хԝәде хԝәш һатьн.</verse>
			<verse number="3">Бь баԝәрийе мәва әʼйан ә кӧ дьнйа бь хәбәра Хԝәде әʼфьрийә у әԝ тьштед кӧ тенә дитьне жь ԝан тьштед кӧ найенә дитьне чебунә.</verse>
			<verse number="4">Бь баԝәрийе Һабил һʼәдикә жь һʼәдийа Ԛайин четьр да Хԝәде. Бь ԝе баԝәрийе әԝ һатә бәгәмкьрьне чаԝа йәки рʼаст, чьмки һʼәдийед ԝи ль Хԝәде хԝәш һатьн. Рʼаст ә Һабил мьр, ле бь баԝәрийа хԝә һе хәбәр дьдә.</verse>
			<verse number="5">Бь баԝәрийе Һәнох жь дьне һатә һьлатьне, кӧ мьрьне нәбинә. Әԝ тʼӧ щийи кʼьфш нәбу, чьмки Хԝәде әԝ һьлдабу. Ньвисареда һатийә готьне, кӧ бәри һьлатьна ԝи, әԝ ль Хԝәде хԝәш һатьбу.</verse>
			<verse number="6">У бе баԝәри тʼӧ щар набә кӧ инсан ль Хԝәде хԝәш бе, чьмки әԝе кӧ незики Хԝәде дьбә, гәрәке баԝәр бькә, кӧ Хԝәде һәйә у ԝе ԝан хәлат кә, кʼижан кӧ ль Ԝи дьгәрʼьн.</verse>
			<verse number="7">Бь баԝәрийе Нӧһ бона тьштед кӧ һе нәдьһатьнә кʼьфше фәрман жь Хԝәде станд у бь хофа Хԝәде рʼабу бона хьлазбуна мала хԝә гәми чекьр. Нӧһ бь ԝе баԝәрийе диԝана дьне кьр у бу хԝәйиԝаре ԝе рʼастһʼәсаббуне, йа кӧ жь баԝәрийе те.</verse>
			<verse number="8">Бь баԝәрийе, гава Бьраһим һатә газикьрьне, гӧһдари кьр, кӧ һәрʼә ԝи щийе кӧ ԝе чаԝа ԝар бьстанда. У рʼабу чу, ле ньзаньбу жи кʼӧда дьчә.</verse>
			<verse number="9">Бь баԝәрийе чаԝа фьрари ԝи ԝәлате хәрибда ма, йе кӧ Хԝәде жерʼа соз дабу. У чадьрада тʼәви Исһаԛ у Аԛуб ма, кӧ әԝ жи хԝәйийед ԝи ԝаре создайи бун.</verse>
			<verse number="10">Чьмки әԝ һивийа ԝи бажаре хԝәйирʼькʼьне мьԛәрʼм бу, әʼфьрандар у авакьре кʼижани Хԝәде йә.</verse>
			<verse number="11">Бь баԝәрийе Бьраһим, кӧ заньбу Сәрайе зарʼ нәдани, әԝе ԛәԝата бәре зька станд у ԝе мәзьнайийа ԝида зарʼәк ԝирʼа бу. Чьмки баԝәр кьр, кӧ Йе ԝирʼа соз дайә амьн ә.</verse>
			<verse number="12">У жь ԝи йәки, йе кӧ иди бәр мьрьне бу, ԝәкә стәйркед әʼзмен у ԛума дәве бәʼре беһʼәсаб мәри дьне кʼәтьн.</verse>
			<verse number="13">Әв һʼәму жи кӧ баԝәрийеда мьрьн, ле созед Хԝәде нәстандьн. Әԝана тʼәне әԝ соз дурва дитьн, ша бун у хԝә мӧкӧрʼ һатьн, кӧ әԝ мәринә хәриб у фьрари нә ль сәр дьне.</verse>
			<verse number="14">Әԝед кӧ тьштед аһа дьбежьн, дьдьнә кʼьфше кӧ әԝ ль ԝәлатәки бона хԝә дьгәрʼьн.</verse>
			<verse number="15">У һәгәр бона ԝи ԝәлати бир банина жь кʼидәре кӧ әԝ дәркʼәтьбун, мәщала ԝан ԝе һәбуйа вәгәрʼийана ԝьр.</verse>
			<verse number="16">Ле жь бәр ԝева дәмана ԝәлатәки һе ԛәнщда бун, аԝа готи йе әʼзмани. Ләма Хԝәде ве йәкеда шәрмийе набинә, кӧ әԝ жерʼа бежьн: «Хԝәдейе мә», чьмки Әԝи бона ԝан бажарәк һазьр кьрийә.</verse>
			<verse number="17">Бь баԝәрийе Бьраһим кӧ жь Хԝәде һатә щерʼьбандьне, Исһаԛ кьрә ԛӧрбан. Әԝи соз стандьбун, ле диса кӧрʼе хԝәйи тайе тʼәне дькьрә ԛӧрбан,</verse>
			<verse number="18">бона кʼижани Хԝәде готьбуйе: «Зӧрʼәта тәйе Исһаԛда бе навкьрьне».</verse>
			<verse number="19">Чьмки Бьраһим дьле хԝәда дьгот, кӧ Хԝәде дькарә Исһаԛ жь мьрьне жи рʼакә у әԝи бь сурәти чаԝа жь мьрьне рʼабуйи кӧрʼе хԝә пашда станд.</verse>
			<verse number="20">Бь баԝәрийе Исһаԛ бона ԝан тьштед кӧ ԝе бьԛәԝьмийана, дӧа ль Аԛуб у Әсаԝ кьр.</verse>
			<verse number="21">Бь баԝәрийе Аԛуб бәр мьрьне дӧа ль һәр кӧрʼәки Усьв кьр у хԝә авитә сәр шьва дәсте хԝә, сәре хԝә бәр Хԝәде дани.</verse>
			<verse number="22">Бь баԝәрийе Усьв бәр мьрьне бона дәркʼәтьна жь Мьсьре кьрә бира зарʼед Исраел у бона һәстуйед хԝә тʼәми да ԝан.</verse>
			<verse number="23">Бь баԝәрийе гава Муса жь дийа хԝә бу, бь дәстед де у баве хԝә се мәһа һатә вәшартьне. Ԝан дит кӧ кӧрʼьк бәдәԝ ә, жь фәрмана пʼадше нәтьрсийан.</verse>
			<verse number="24">Бь баԝәрийе Муса гава мәзьн бу, нәхԝәст кӧ «кӧрʼе ԛиза Фьрәԝьн» бе һʼәсабе.</verse>
			<verse number="25">Әԝ фькьри, кӧ һе ԛәнщ ә тʼәви щьмәʼта Хԝәде бьчәрчьрә, нә кӧ ԝәхтәки кьн нава кʼефа гӧнада дәрбаз кә.</verse>
			<verse number="26">Әԝи ԛара Мәсиһ һе һәбунәкә мәзьн һʼәсаб кьр, нә кӧ хьзнед Мьсьре, чьмки чʼәʼвньһерʼи бу, кӧ һәԛе хԝә бьстанда.</verse>
			<verse number="27">Бь баԝәрийе Муса Мьсьр һьшт у жь һерса пʼадше нәтьрсийа, чьмки Муса әԝе кӧ нәдьһатә кʼьфше дьдит у сәр йа хԝә ма.</verse>
			<verse number="28">Бь баԝәрийе Муса щара пешьн Щәжьна Дәрбазбуне тʼәстиԛ кьр у хун шемика да рʼәшандьне, ԝәки Мьлйакʼәте Мьрьне ль ньхӧрийед ԝан нәкʼәта.</verse>
			<verse number="29">Бь баԝәрийе щьмәʼта Исраеле бәʼра Соррʼа чаԝа бәжерʼа дәрбаз бу. Гава мьсьрийа жи кьр кӧ дәрбаз бьн, хәньԛин.</verse>
			<verse number="30">Бь баԝәрийе суред бажаре Әриһайе кʼәтьн, гава һʼәфт рʼожа дора ԝан зьвьрʼин.</verse>
			<verse number="31">Бь баԝәрийе Рʼәхаба чʼәʼвдәр кӧ щәʼсус бь әʼдьлайи ԛәбулкьрьн, тʼәви нәбаԝәра ӧнда нәбу.</verse>
			<verse number="32">Әз иди чь бежьм? Ԝәхт тʼере накә, кӧ бона Гидәйон, Бараԛ, Шьмшон, Йефта, Даԝьд, Самуел у пʼехәмбәра гьли кьм,</verse>
			<verse number="33">йед кӧ бь баԝәрийе пʼадшати бьндәст кьрьн, һәԛи кьрьн, соз стандьн, дәве шера данә гьртьне,</verse>
			<verse number="34">кʼура агьр тәмьрандьн, жь дәве шур хьлаз бун, жь бетʼаԛәтийе ԛәԝат гьртьн, нава шәрʼда бунә мерхас, бәри ордийед хәриб дан.</verse>
			<verse number="35">Кʼӧлфәта мьрийед хԝә сахбуйи стандьн. Һьнәка жи азайи нәхԝәстьн у нава щәфада мьрьн, ԝәки жь мьрьне рʼабьн бьгьһижьнә жийинәкә һе ԛәнщ.</verse>
			<verse number="36">Һьнәкед майин жи бәр ԛамчийа, нава ԛара, ӧса жи бь ԛәйд-зьнщира у кәлада һатьнә зерандьне.</verse>
			<verse number="37">Әԝ данә бәр кәвьра, бь бьрʼәка һатьнә бьрʼине, бь шура һатьнә кӧштьне, пʼостед пез у бьзьнада гәрʼийан, хәлайи-щәлайи, тәнгаси у щәфа кʼьшандьн.</verse>
			<verse number="38">Дьнйа нә лайиԛи ԝан бу! Әԝ ль бәрʼи у чʼийа дьгәрʼийан, шкәфт у нәʼлада дьман.</verse>
			<verse number="39">Әв һʼәму баԝәрийа хԝәда бәрбьчʼәʼв бун, ле созе Хԝәде нәстандьн,</verse>
			<verse number="40">чьмки Хԝәде бона мә һе тьштәки ԛәнщ һазьр кьрийә, ԝәки әԝана бейи мә нәгьһижьнә кʼамьлтийе.</verse>
		</chapter>
		<chapter number="12">
			<verse number="1">Аԝа кӧ һаԛас әʼлаләта шәʼдайә гьран дора мә гьртийә, дә ԝәрьн әм һʼәму гьранийе у ԝи гӧне кӧ рʼьһʼәт ль мә дьԝәлә жь хԝә дур хьн у бь тәйах ләщмәйдана пешийа хԝәда бьрʼәвьн.</verse>
			<verse number="2">Дә иди әм дина хԝә бьдьнә Иса, ԝи Пешикʼеши у Кʼамьлкьре баԝәрийа мә, Йе кӧ бона ԝе шабуна пешийа Хԝә хач һьлани, шәрм бәр тьштәки һʼәсаб нәкьр, паше кʼеләка Хԝәдейә рʼасте сәр тʼәхт рʼуньшт.</verse>
			<verse number="3">Аԝа сәр Ԝи бьфькьрьн, Йе кӧ ль бәр ԝан гӧнәкʼаред мьԛабьли Хԝә тәйах кьр. Һьнге һуне нәԝәстьн у жь илаще нәкʼәвьн.</verse>
			<verse number="4">Ԝә һе һʼәта хунрʼетьне мьԛабьли гӧнә шәрʼ нәкьрийә.</verse>
			<verse number="5">Гәло ԝә әԝ дьлдайина бир кьрийә, йа кӧ Хԝәде ԝәрʼа чаԝа тʼәви зарʼед Хԝә хәбәр да? «Лаԝе Мьн, ширәта Хӧдан пьшт гӧһе хԝәва нәвежә у нә жи гава әԝ ль тә һьлте, ль бәр хԝә кʼәвә.</verse>
			<verse number="6">Чьмки Хӧдан кʼе һʼьз дькә, ԝи ширәт дькә у кʼижани чаԝа лаԝ ԛәбул дькә, щәза дькә».</verse>
			<verse number="7">Һун ширәте тәйах кьн, чьмки Хԝәде тʼәви ԝә рʼадьбә-рʼудьни чаԝа тʼәви зарʼед Хԝә. Әԝ кʼижан зарʼ ә, кӧ бав ԝи ширәт накә?</verse>
			<verse number="8">Ле һәгәр һун нәйенә ширәткьрьне чаԝа һʼәму зарʼ тенә ширәткьрьне, кӧ ӧса йә һун нә зарʼед һʼәлал ьн, ле йед жь зьнекʼарийе нә.</verse>
			<verse number="9">Һәгәр әм кӧ жь бавед хԝәйә хун-гошт тенә ширәткьрьне вәдькʼьшьн, һе чьԛас зедә гәрәке әм гӧрʼа Баве рʼӧһʼе хԝәда бьн, ԝәки әм бьжин?</verse>
			<verse number="10">Бавед мәйә хун-гошт ԝәхтәки кьн ль гора дьле хԝә мә ширәт дькьн, ле Хԝәде бона кʼара мә, ԝәки әм жи мина Ԝи бьбьн пироз.</verse>
			<verse number="11">Рʼаст ә һәр ширәтәк ԝе дәме дьле мәрийа ша накә, ле дешинә, ле бәле паше йед кӧ бь ԝе һинбуйи нә, бәре әʼдьлайийе жь жийина рʼаст дьчьньн.</verse>
			<verse number="12">Аԝа ԛолане мьлед хԝәйә сьстбуйи у ԛӧдуме чокед хԝәйә бе тʼаԛәт бьшьдиньн</verse>
			<verse number="13">у ньгед хԝә рʼийа рʼастда бавежьн, кӧ йе дькӧлә һол нәбә, ле сәрда ԛәнщ бә.</verse>
			<verse number="14">Бькьн кӧ тʼәви һʼәмуйа әʼдьл бьн у жийина пироз дәрбаз кьн. Бейи пирозийе тʼӧ кәс ԝе Хӧдан нәбинә.</verse>
			<verse number="15">Һаш жь хԝә һәбьн, нәбә кӧ жь ԝә йәк дәсте хԝә жь кʼәрәма Хԝәде бькә у нәбә кӧ йәк нава ԝәда бьбә рʼаԝәки тәʼл тәнгасийе бьдә у гәләка жәʼрдадайи кә.</verse>
			<verse number="16">Һаш жь хԝә һәбьн, нәбә кӧ йәк чʼәʼвдәр йан дьнеһʼьз бә мина Әсаԝ, кӧ бона зькә нан ньхӧртийа хԝә фьрот.</verse>
			<verse number="17">Аԝа ԝәва әʼйан ә жи, паше гава әԝи бь һесьра хԝәст кӧ әԝ дӧайе ньхӧртийе ль ԝи жи бьбә, һатә тʼәхсиркьрьне. Чʼарә дест нәкʼәт, ԝәки әԝ тьште жь дәсте хԝә кьрьбу пашда бьстанда.</verse>
			<verse number="18">Һун мина щьмәʼта Исраеле незики ԝи чʼийайе бәр чʼәʼва нәбунә, йе кӧ агьр пекʼәтьбу, бь тәʼристанийе, мьж-думане у бобәлискева гьрти бу,</verse>
			<verse number="19">кӧ ль ԝьр борʼи ле дькʼәт у дәнге готьне дьһат. Гава йед кӧ әв дәнг дьбьһистьн, һиви дькьрьн, кӧ иди хәбәрәкә дьн ԝанрʼа нәйе готьне,</verse>
			<verse number="20">чьмки ль ԝе фәрмане тʼаԝ нәдькьрьн кӧ дьгот: «Һәгәр һʼәйԝанәк жи незики чʼийе бә, гәрәке бьдьнә бәр кәвьра».</verse>
			<verse number="21">Әв дитьна бәр чʼәʼва ӧса саԝ бу, һʼәта кӧ Муса жи гот: «Әз дьтьрсьм у дьләрьзьм».</verse>
			<verse number="24">у незики Исайе кӧ навчетийе пәймана ну дькә у хуна Ԝийә рʼәшанди бунә, кӧ жь хуна Һабил ԛәнщтьр хәбәр дьдә.</verse>
			<verse number="25">Иди һаш жь хԝә һәбьн, нәбә кӧ һун Әԝи ԝәрʼа хәбәр дьдә тʼәхсир кьн. Һәгәр әԝед кӧ ль сәр дьне Муса тʼәхсир кьрьн, кʼижани кӧ тʼәмийед Хԝәде дьдан хьлаз нәбун, иди әме чаԝа бькарьбьн хьлаз бьн һәгәр әм пьшта хԝә бьдьнә Йе кӧ жь әʼзмана мәрʼа хәбәр дьдә?</verse>
			<verse number="26">Дәнге Ԝи һьнге әʼрд һʼәжанд, ле ньһа соз дайә у дьбежә: «Әзе щарәкә дьн жи бьһʼәжиньм, нә кӧ тʼәне әʼрде, ле әʼзмана жи».</verse>
			<verse number="27">Хәбәра «щарәкә дьн» дьдә кʼьфше, кӧ тьштед әʼфьри ԝе бьһʼәжьн у бенә һьлдане, ԝәки йед наһʼәжьн щида бьминьн.</verse>
			<verse number="28">Аԝа әм ве йәке бьшекьриньн, кӧ әм пʼадшатикә нәһʼәжийайи дьстиньн у бь ви аԝайи бь хоф у тьрс Хԝәде бьһʼәбиньн, чаԝа кӧ ль Ԝи хԝәш те,</verse>
			<verse number="29">чьмки Хԝәдейе мә агьре пʼәрʼьтандьне йә.</verse>
		</chapter>
		<chapter number="13">
			<verse number="1">Бьра һун тʼьме чаԝа хушк-бьра һәвдӧ һʼьз бькьн.</verse>
			<verse number="2">Меванһʼьзийе бир нәкьн, чьмки һьнәка бь ԝе йәке мьлйакʼәт ԛәбул кьрьн, ле пе нәһʼәсийан.</verse>
			<verse number="3">Гьртийа бир биньн, һʼәсаб кьн кӧ чаԝа һун жи тʼәви ԝан гьрти нә, ӧса жи щәфакʼеша бир биньн, чаԝа кӧ һун жи мина ԝан хун у гошт ьн.</verse>
			<verse number="4">Һʼал-зәԝащ һʼәмуйарʼа нав-намуси бә у щи-ньвин һʼәлал бә, чьмки Хԝәде ԝе диԝана чʼәʼвдәр у зьнекʼара бькә.</verse>
			<verse number="5">Пʼәрәһʼьзи бьра нава жийина ԝәда щи нәгьрә у дәстед ԝәда чьԛас һәйә, рʼази бьн, чьмки Хԝәде гот: «Әзе тʼӧ щар жь тә нәчьм у тʼӧ щар тә бәрʼнадьм».</verse>
			<verse number="6">Ләма жи рʼуйе мә дьгьрә кӧ әм бежьн: «Хӧдан пьштоване мьн ә у әз натьрсьм. Инсане чь ль мьн бькә?»</verse>
			<verse number="7">Рʼебәред хԝә бир биньн, йед кӧ ԝәрʼа хәбәра Хԝәде готьнә. Дина хԝә бьдьнә ахьрийа әʼмьре ԝан у чʼәʼв бьдьнә баԝәрийа ԝан.</verse>
			<verse number="8">Иса Мәсиһ дӧһӧ, иро у һʼәта-һʼәтайе йәк ә.</verse>
			<verse number="9">Бәр байе щурʼә-щурʼә һинкьрьнед хәриб нәкʼәвьн. Ԛәнщ ә кӧ дьл бь кʼәрәма Хԝәде бьшьдә, нә кӧ бь ԛәйдә-ԛанунед хԝарьн-нәхԝарьне. Әԝед кӧ пәй тьштед аһа кʼәтьн, тʼӧ кәси кʼар нәстанд.</verse>
			<verse number="10">Горигәһәкә мә һәйә, кӧ изьна тʼӧ кәси жь ԝан тʼӧнә жь ԝе бьхԝьн, йед кӧ пʼарьстгәһеда хьзмәткʼарийе дькьн.</verse>
			<verse number="11">Чаԝа әԝ һʼәйԝанед кӧ хуна ԝан бь дәсте сәрәккʼаһин бона бахшандьна гӧна дьһатә пирозгәһе у щәндәкед ԝан жь зоме дәр дьһатьнә шәԝьтандьне,</verse>
			<verse number="12">ӧса жи Иса, кӧ щьмәʼт бь хуна Хԝә паԛьж бькьра, жь дәргәһе бажер дәр щәфа кʼьшанд.</verse>
			<verse number="13">Аԝа ԝәрьн, әм жь зоме дәрен һәрʼьнә щәм Ԝи у ԛара Ԝи һьлдьнә сәр хԝә,</verse>
			<verse number="14">чьмки мәрʼа ль вьр бажарәки һʼими тʼӧнә, ле әм һʼьзрәта ԝи бажари нә, йе кӧ ԝе бе.</verse>
			<verse number="15">Дә ԝәрьн әм бь сайа Ԝи тʼьме ԛӧрбана пәсьндайине бьдьнә Хԝәде, аԝа готи бәре зар-зьмане хԝә, йед кӧ наве Ԝи иԛрар дькьн.</verse>
			<verse number="16">Ӧса жи ԛәнщи у алиһәвкьрьне бир нәкьн, чьмки ԛӧрбанед ӧса ль Хԝәде хԝәш тен.</verse>
			<verse number="17">Гӧһдарийа рʼебәред хԝә бькьн у гӧрʼа ԝанда бьн. Әԝана бона рʼӧһʼе ԝә хәԝе жь чʼәʼве хԝә дькьн, чьмки ԝе бона ԝә щабдар бьн. Бьра әԝ ԝи шьхӧле хԝә әшԛ у ша бькьн, нә кӧ бь офә-офе, чьмки әԝ йәк кʼаре надә ԝә.</verse>
			<verse number="18">Бона мә дӧа бькьн. Әм әʼсәйи заньн кӧ исафа мә рʼьһʼәт ә у дьхԝазьн кӧ һәр тьшти рʼаст бькьн.</verse>
			<verse number="19">Ле илаһи әз һиви дькьм кӧ дӧа бькьн, ԝәки әз зутьрәке вәгәрʼьмә щәм ԝә.</verse>
			<verse number="20">Аԝа Хԝәдейе әʼдьлайийе, кӧ Хӧдане мә Иса жь мьрьне рʼакьр, Йе кӧ бь хуна пәймана һʼәта-һʼәтайе Сәрәкшьване пез ә,</verse>
			<verse number="21">бьра Әԝ ԝә һәр тьштед ԛәнщва һазьр кә, кӧ һун әʼмьре Ԝи бькьн у Әԝ нава мәда бь дәсте Иса Мәсиһ тьштед кӧ ль Ԝи хԝәш тен бькә. Шькьр жь Ԝирʼа бә, һʼәта-һʼәтайе! Амин.</verse>
			<verse number="22">Әз һиви жь ԝә дькьм хушк-бьрано, һун бь сәбьре гӧһ бьдьнә ван готьнед мьнә дьлдайини, чьмки мьн ԝәрʼа кьн ньвиси.</verse>
			<verse number="23">Заньбьн кӧ Тимотʼейойе бьре мә жь кәле дәркʼәтийә. Һәгәр әԝ зу бе, әзе тʼәви ԝи бем ԝә бьбиньм.</verse>
			<verse number="24">Сьлаве бьдьнә һʼәму рʼебәред хԝә у щьмәʼта Хԝәде. Әԝед кӧ жь Италйайе нә, ԝә сьлав дькьн.</verse>
			<verse number="25">Кʼәрәма Хԝәде тʼәви ԝә һʼәмуйа бә.</verse>
		</chapter>
	</book>
	<book number="59">
		<chapter number="1">
			<verse number="1">Жь Аԛубе хӧламе Хԝәде у Хӧдан Иса Мәсиһ: Сьлав ль ԝә һәр донздәһ әʼширед дьнйайеда бәлабуйи бә.</verse>
			<verse number="2">Хушк-бьрайед мьн, шабунәкә мәзьн һʼәсаб кьн, гава һун бькʼәвьнә нава щурʼә-щурʼә щерʼьбандьна.</verse>
			<verse number="3">Фәʼмдари йә, кӧ щерʼьбандьна баԝәрийа ԝә сәбьре пешда тинә.</verse>
			<verse number="4">У сәбьр жи, бьра бь думька дьреж бә, ԝәки һун кʼамьл у гьһишти бьн, тʼӧ кемасикә ԝә тʼӧнәбә.</verse>
			<verse number="5">Һәгәр сәрԝахтийа йәки жь ԝә тʼера ԝи накә, бьра һиви жь Хԝәде бькә у ԝе жь ԝирʼа бе дайине. Әԝ бь мәрʼдани дьдә һʼәмуйа у тʼӧ кәси беԛәдьр накә.</verse>
			<verse number="6">Ле тʼәне бьра бь баԝәрийе бьхԝазә у дӧдьли нәбә, чьмки йе дӧдьли мина пелед бәʼре йә кӧ жь байе бьльнд дьбьн у датиньн.</verse>
			<verse number="7">Мәрьве ӧса бьра нәфькьрә, кӧ ԝе тьштәки жь Хӧдан бьстинә.</verse>
			<verse number="8">Әԝ мәрьве кӧ сәр дӧ ньга дькӧлә, һʼәму гавед хԝәда нә сәр йа хԝә йә.</verse>
			<verse number="9">Бьрайе бәләнгаз бьра сәр бьльндбуна хԝә бьфьрʼә,</verse>
			<verse number="10">ле йе дәԝләти сәр ньмьзбуна хԝә, чьмки әԝе мина гӧлед гиһе һʼьшк бә һәрʼә.</verse>
			<verse number="11">Чаԝа тәʼв бь гәрмайийа хԝәва дәрте гиһе һʼьшк дькә, гӧл же дьԝарьн у бәдәԝәтийа диндара ԝе жи ӧнда дьбә, ӧса жи йе дәԝләти ԝе ише хԝәда бьчʼьлмьсә һәрʼә.</verse>
			<verse number="12">Хԝәзи ль ԝи мәрьви, кӧ щерʼьбандьнада тәйах дькә, чьмки гава бь щерʼьбандьне рʼуспи дәре, әԝе тʼаще жийине бьстинә, кʼижан кӧ Хԝәде ԝанрʼа соз дайә, йед кӧ Ԝи һʼьз дькьн.</verse>
			<verse number="13">Бьра тʼӧ кәс, йе кӧ нава щерʼьбандьнеда йә, нәбежә: «Хԝәде мьн бь хьрабийе дьщерʼьбинә», чьмки Хԝәде хьрабийада найе щерʼьбандьне у нә жи йәки дьщерʼьбинә.</verse>
			<verse number="14">Ле һәр кәс дьбә машоԛе дьлһавьжийед хԝә, дьхапә у те щерʼьбандьне.</verse>
			<verse number="15">Һьнге дьлһавьжи кәле хԝә дьстинә, гӧнә же дьфьрькә у гӧнә жи кӧ мәзьн дьбә, мьрьн же дьбә.</verse>
			<verse number="16">Нәхапьн хушк-бьрайед мьнә дәлал!</verse>
			<verse number="17">Һәр дайина ԛәнщ у һәр пʼешкʼеша кʼамьл жь жор ә, жь Бав, жь Әʼфьрандаре рʼонайа те хԝаре, Йе кӧ нә Хԝәха те гӧһастьне, нә жи си бәр Ԝи дадьгәрʼә.</verse>
			<verse number="18">Әԝи ль гора ԛьрара Хԝә әм бь хәбәра рʼастийе жь Хԝә дьне хьстьн, ԝәки әм бьбьнә аԝазәки бәред дәрәмәта пешьнә әʼфьринед Ԝи.</verse>
			<verse number="19">Заньбьн, хушк-бьрайед мьнә дәлал, бьра һәр мәрьв бьһистьнеда сәрхԝә бә, ле хәбәрдан у һерскʼәтьнеда гьран бә,</verse>
			<verse number="20">чьмки һерса мерьв һәԛийа Хԝәде найнә сери.</verse>
			<verse number="21">Ләма һʼәму мьрʼдарʼийе у һәр хьрабийе жь хԝә дур хьн, бь мьлуктийе ԝе хәбәра нава ԝәда чанди ԛәбул кьн, йа кӧ дькарә рʼӧһʼе ԝә хьлаз кә.</verse>
			<verse number="22">Хәбәре бьԛәдиньн, нә кӧ тʼәне бьбьһен у ӧса хԝә бьхапиньн.</verse>
			<verse number="23">Һәгәр йәк хәбәре тʼәне дьбьһе у наԛәдинә, әԝ мина ԝи мәрьви йә, йе кӧ нәйнькеда рʼәнг-рʼуйе хԝә дьньһерʼә.</verse>
			<verse number="24">Хԝә дьбинә, дәрбаз дьбә дьчә у зу бир дькә, кӧ әԝ йәки чаԝа бу.</verse>
			<verse number="25">Ле әԝе кӧ чʼәʼве хԝә жь ԛануна кʼамьлә кӧ аза дькә набьрʼә у нава ԝеда дьминә, дьбьһе бир накә, ле дьԛәдинә, әԝ ԝан кьрьнед хԝәда хԝәзьли йә.</verse>
			<verse number="26">Һәгәр йәк хԝә хԝәденас һʼәсаб дькә у зьмане хԝә нькарә, әԝ хԝәха хԝә дьхапинә, хԝәденасийа ԝи пʼучʼ ә.</verse>
			<verse number="27">Ль бәр Бав Хԝәдейе мә хԝәденасийа рʼаст у беԛӧсур әв ә: Тәʼли-тәнгийада дәст бавежьнә сеԝийа у жьнәбийа у һʼәвза хԝә жи жь ләкʼед дьне бькә.</verse>
		</chapter>
		<chapter number="2">
			<verse number="1">Хушк-бьрайед мьн! Һун кӧ баԝәрмәндед Хӧдане мә Иса Мәсиһе хԝәйирʼумәт ьн, фьрԛийе нәкьнә нава мәрьва.</verse>
			<verse number="2">Мәсәлә, гава йәки гӧстила зерʼ тʼьлийеда у кʼьнщед рʼәԝш ԝәргьрти бе щьвина ԝә, ӧса жи йәки бәләнгаз бь кʼьнщед пʼьзьнива бе</verse>
			<verse number="3">у һун дина хԝә бьдьнә йе хԝәйе кʼьнщед рʼәԝш у бежьне: «Кʼәрәм кә ве жоре рʼуне», ле йе бәләнгазрʼа бежьн: «Сәр пʼийа бьсәкьнә» йан жи «ве жере рʼуне»,</verse>
			<verse number="4">гәло һун нава хԝәда фьрԛийе данайньн у набьнә һʼакьмед фькьред хьраб?</verse>
			<verse number="5">Бьбьһен хушк-бьрайед мьнә дәлал! Нә Хԝәде бәләнгазед ве дьне бьжартьн, ԝәки бь баԝәрийе дәԝләти бьн у ԝаред ԝе Пʼадшатийе бьн, кʼижан кӧ Хԝәде ԝанрʼа соз дайә, йед кӧ Ԝи һʼьз дькьн?</verse>
			<verse number="6">Ле һун бәләнгаза беһӧрмәт дькьн! Чьма әԝ йед дәԝләти ниньн, кӧ зоре ль ԝә дькьн у ԝә кʼаши бәр диԝане дькьн?</verse>
			<verse number="7">Чьма әԝ ниньн, йед кӧ ԝи наве ԛәнщ беһӧрмәт дькьн, кʼижан сәр ԝә йә?</verse>
			<verse number="8">Һәгәр һун ԛануна Пʼадшатийе бьԛәдиньн, ль гора ньвисара кӧ дьбежә: «Һәвале хԝә ԝәкә хԝә һʼьз бькә», һун ԛәнщ дькьн.</verse>
			<verse number="9">Ле һәгәр һун фьрԛийе дькьн, гӧна дькьн у һьндава Ԛанунеда дьбьнә йәки гӧнәкʼар.</verse>
			<verse number="10">Әԝе кӧ тʼәмамийа Ԛануне хԝәй дькә, ле тьштәки же бәрʼдьдә, әԝ дьбә дәйндаре тʼәмамийа Ԛануне.</verse>
			<verse number="11">Чьмки Әԝе кӧ гот: «Зьнийе нәкә» ӧса жи гот: «Нәкӧжә». Аԝа һәгәр зьнийе нәки, ле бькӧжи, диса Ԛануне дьтʼәрʼьбини.</verse>
			<verse number="12">Хәбәрдан у кьрьнед хԝәда ӧса бьн, чаԝа йед диԝана ԝане бь ԝе ԛануне бьбә, йа кӧ азайийе дьдә.</verse>
			<verse number="13">Чьмки бе рʼәʼм ԝе диԝана берʼәʼма бьбә, ле рʼәʼм ль бәр диԝане рʼуспи дькә.</verse>
			<verse number="14">Чь фәйдә хушк-бьрайед мьн, һәгәр йәк бежә кӧ баԝәрийа ԝи һәйә, ле кьред ԝи тʼӧнәбьн? Гәло әва баԝәрийа дькарә ԝи хьлаз кә?</verse>
			<verse number="15">Мәсәлә, һәгәр бьрак йан хушкәк сьтʼар ле тʼӧнәбә йан һʼәԝще нане рʼоже бә,</verse>
			<verse number="16">жь ԝә йәк ԝанрʼа бежә: «Бь хер у сьламәт һәрʼьн, гәрм у тʼер бьн», ле тьштед кӧ әԝ һʼәԝщә бьн нәдә ԝан, чь фәйдә?</verse>
			<verse number="17">Ӧса жи баԝәри, һәгәр кьред ԝе тʼӧнәбьн, бь тʼәне мьри йә.</verse>
			<verse number="18">Ле йәке бежә: «Баԝәрийа тә һәйә, кьред мьн һәнә». Ле әзе бежьм: Кʼа баԝәрийа хԝә бе кьрьна нишани мьн кә, әзе жи баԝәрийе бь кьрьнед хԝәва нишани тә кьм.</verse>
			<verse number="19">Тӧ баԝәр дьки, кӧ Хԝәде йәк ә. Ԛәнщ ә! щьн жи баԝәр дькьн у дьбьздьн.</verse>
			<verse number="20">Ле тӧ дьхԝази әв йәк бе избаткьрьне, мәрьве беһʼьш, ԝәки баԝәри бейи кьра мьри йә?</verse>
			<verse number="21">Нә Бьраһиме баве мә бь кьра рʼаст һатә һʼәсабе, гава кӧрʼе хԝә Исһаԛ дани сәр горигәһе, кӧ бькә ԛӧрбан?</verse>
			<verse number="22">Тӧ дьбини кӧ баԝәрийе тʼәви кьред ԝи йа хԝә кьр у бь ԝан кьра баԝәри кʼамьл бу?</verse>
			<verse number="23">У готьна ньвисаре һатә сери, кӧ дьбежә: «Бьраһим Хԝәде баԝәр кьр у әԝ жерʼа рʼасти һатә һʼәсабе» у досте Хԝәде һатә готьне.</verse>
			<verse number="24">Һун дьбиньн кӧ мәрьв бь кьра рʼаст те һʼәсабе, нә кӧ тʼәне бь баԝәрийе?</verse>
			<verse number="25">Нә ӧса жи Рʼәхаба чʼәʼвдәр бь кьра рʼаст һатә һʼәсабе, гава щәʼсус ԛәбул кьрьн у әԝ рʼекә дьнва вәрʼекьрьн?</verse>
			<verse number="26">Аԝа чаԝа ԛальб бе рʼӧһʼ мьри йә, ӧса жи баԝәри бейи кьра мьри йә.</verse>
		</chapter>
		<chapter number="3">
			<verse number="1">Бьра гәләк жь ԝә, бьрайед мьн нәбьнә дәрсдар, чьмки һун заньн диԝане сәр мә дәрсдара һе гьран бә.</verse>
			<verse number="2">Бәле әм һʼәму жи гәләки шашийа дькьн. Һәгәр йәк хәбәрданеда тʼӧ шашийе накә, әԝ йәки кʼамьл ә, кӧ дькарә тʼәмамийа ԛальбе хԝә зәфт кә.</verse>
			<verse number="3">Әм гәме давежьнә дәве һәспе, ԝәки әԝ бе зәфте, кӧ әм сәрԝертийе тʼәмамийа һәспе пева бькьн.</verse>
			<verse number="4">Әм биньн сәр гәмийе жи. Әԝ чьԛаси мәзьн ьн у жь бәр байе ԛайим тенә ажотьне, ле бь чәрхәкә гәләки бьчʼук тенә сәрԝертикьрьне, дьле гәмиван кʼийалида кӧ бьхԝазә.</verse>
			<verse number="5">Ӧса жи зьман әндәмәки бьчʼук ә, ле тьштед жь хԝә мәстьр дьбежә. Дина хԝә бьдьнә пьрискә агьр, чь дарьстанәкә мәзьн дькарә бьшәԝьтинә!</verse>
			<verse number="6">Зьман жи агьрәк ә, дьнйакә зӧлмкʼар ә нава әндәмед мәда. Әԝ тʼәмамийа ԛальбе мә дьһʼәрʼьминә, агьр дәԝра жийина мерьв дьхә у әԝ хԝәха жь алава агьре доже пегьрти йә.</verse>
			<verse number="7">Һәр щурʼә рʼәʼԝьр, тәйрәдә, шульки у һʼәйԝанед бәʼре тенә зәфте у зәфти мерьв дьбьн,</verse>
			<verse number="8">ле тʼӧ ԛул-бәндә зьмен нькарә. Әԝ зӧлмкʼарәки беар ә, жәʼра мәʼрава дагьрти йә.</verse>
			<verse number="9">Әм бь ԝи шькьрийе дьдьнә Хӧдан у Бав, бь ԝи жи ньфьрʼа мерьв дькьн, йед кӧ дьлԛе Хԝәдеда һатьнә хӧльԛандьне.</verse>
			<verse number="10">Һәма жь ԝи дәви жи дӧа у ньфьрʼ дәртен. Хушк-бьрайед мьн, әв йәк нә щайиз ә кӧ аһа бә.</verse>
			<verse number="11">Гәло жь чʼәʼвканике ава хԝәш у тәʼл дьдә дәр?</verse>
			<verse number="12">Гәло дьбә хушк-бьрайед мьн, ԝәки дара һежире бәре зәйтʼуне бьдә, йан жи кʼола тьрийе һежире? Нә жи жь шорʼайийе ава хԝәш дәрте?</verse>
			<verse number="13">Нава ԝәда кʼи сәрԝахт у аԛьл ә? Бьра әԝ бь пʼәргалийа хԝәйә ԛәнщ, кьред хԝә бь мьлуктийа сәрԝахтийе бьдә кʼьфше.</verse>
			<verse number="14">Ле һәгәр дьле ԝәда һʼәвсудийа хьраб у чʼәʼвнәбари һәнә, кʼӧбар нәбьн у рʼастийе дәрәԝ дәрнәхьн.</verse>
			<verse number="15">Әва «сәрԝахтийа» нә дайина жорьн ә, ле жь дьне йә, йа мәрьвайи йә у жь щьна йә.</verse>
			<verse number="16">Чьмки ль кʼидәре һʼәвсуди у чʼәʼвнәбари һәнә, ль ԝьр бетʼәрбәти у һәр кьрьнед хьраб жи һәнә.</verse>
			<verse number="17">Ле сәрԝахтийа жорьн, бәре пешьн паԛьж ә, паше әʼдьл ә, мьлук у бәрбьһер ә, бь рʼәʼме у бәред ԛәнщийева тʼьжи йә, бе тʼагер у бе һʼьләкʼари йә.</verse>
			<verse number="18">У бәре һәԛийе жь алийе йе кӧ бь әʼдьлайийе дьчинә те чьнине.</verse>
		</chapter>
		<chapter number="4">
			<verse number="1">Жь кʼӧ нә әԝ шәрʼ у дәʼԝе нава ԝәда? Нә жь тәмед ԝә нә, кӧ нава дьле ԝәда шәрʼе хԝә дькьн?</verse>
			<verse number="2">Чʼәʼве ԝә ль тьшта йә, ле накʼәвә дәсте ԝә, дькӧжьн у чʼәʼвнәбарийе дькьн, ле нькарьн бьгьһижьнә мәрәме хԝә, һьнге һун һәврʼа дькʼәвьнә һʼӧщәте у шәрʼ дькьн. Һун дәст нахьн, чьмки һун һиви жь Хԝәде накьн.</verse>
			<verse number="3">У гава һиви дькьн, настиньн, чьмки сәр нета хьрабийе һиви дькьн, ԝәки кʼефед дьле хԝә дәрбаз кьн.</verse>
			<verse number="4">Беәʼсьлно! Һун ньзаньн кʼе ве дьне һʼьз дькә, әԝ нәйартийе ль Хԝәде дькә? Аԝа кʼи дьхԝазә бьбә йаре дьне, әԝ хԝә дькә нәйаре Хԝәде.</verse>
			<verse number="5">Йан тʼәхмина ԝә бадиһәԝа ньвисар дьбежә, кӧ Хԝәде дәмана ԝи рʼӧһʼе бәр мәда йә?</verse>
			<verse number="6">Ле бәле әԝ һе кʼәрәме дьдә мә. Ләма ньвисар дьбежә: «Хԝәде мьԛабьли кʼӧбар-бабаха йә, ле кʼәрәме дьдә шкәстийа».</verse>
			<verse number="7">Аԝа бәр Хԝәде шкәсти бьн. Мьԛабьли мирещьн бьсәкьньн у әԝе жь ԝә бьрʼәвә.</verse>
			<verse number="8">Хԝә ль Хԝәде бьгьрьн, Хԝәде жи ԝе Хԝә ль ԝә бьгьрә. Дәстед хԝә бьшон, гӧнәкʼарно, дьле хԝә паԛьж кьн, дӧдьлино.</verse>
			<verse number="9">Бьнәʼльн, шин у гьри бьн, бьра кʼәне ԝә бьбә шин у әшԛа ԝә жи кʼәдәр.</verse>
			<verse number="10">Ль бәр Хӧдан хԝә бьшкеньн у Әԝе ԝә бьльнд кә.</verse>
			<verse number="11">Хәйба һәвдӧ нәкьн хушк-бьрано. Кʼи хәйба бьре хԝә дькә, йан лома бьре хԝә дькә, әԝ хәйба Ԛануне дькә у лома Ԛануне дькә. Ле һәгәр тӧ лома Ԛануне дьки, иди тӧ Ԛануне наԛәдини, ле һʼакьме ԝе йи.</verse>
			<verse number="12">Тʼәне Ԛанундарәк у Һʼакьмәк һәйә, кӧ дькарә һьн хьлаз кә у һьн жи ӧнда кә. Ле тӧ кʼи йи кӧ лома һәвале хԝә дьки?</verse>
			<verse number="13">Ньһа һун гӧһдар бьн, йед кӧ дьбежьн: «Иро йан сьбе әме һәрʼьнә фьлан бажари у ль ԝе дәре саләке бьминьн, тʼӧщарәтийе бькьн у ԛазьнщ кьн».</verse>
			<verse number="14">Һун ньзаньн ԝе сьбе чь бе сәре ԝә. Әʼмьре ԝә чь йә? Һун мина мьже нә, һәԝ дьньһерʼи һәйә, һәԝ дьньһерʼи тʼӧнә.</verse>
			<verse number="15">Гәрәке һун аһа бежьн: «Һәгәр Хӧдан бьхԝазә, әме бьжин у фьлан йан беван тьшти бькьн».</verse>
			<verse number="16">Ле һун бь кʼӧбар-бабахийа хԝә дьфьрʼьн. Һәр пʼәйдайинәкә аһа хьраби йә.</verse>
			<verse number="17">Аԝа әԝе кӧ занә ԛәнщийе бькә у накә, әԝ жерʼа гӧнә йә.</verse>
		</chapter>
		<chapter number="5">
			<verse number="1">Ньһа һун бьбьһен, дәԝләтино! Бьгьрин у шине бькьн бона ԝе бәләнгазийа кӧ ԝе бе сәре ԝә.</verse>
			<verse number="2">Һәбука ԝә рʼьзи йә, кʼьнщед ԝә жи бунә хӧре бьзузе.</verse>
			<verse number="3">Зерʼ у зиве ԝә зәнг гьртьн ә у зәнга ԝане бьбә шәʼде мьԛабьли ԝә у мина алава егьр гоште ԝә һʼуфи хԝә кә. Ԝә бона рʼожед ахьрийе хьзнә хԝәрʼа тʼоп кьр!</verse>
			<verse number="4">Ԝә әԝ һәԛед пʼалед кӧ әʼрде ԝә дьдьрутьн нәдане. Ва йә әԝ һәԛ дькьнә зарин. Шькийате ԝан пʼала гьһиштийә гӧһе Хӧдане Зор.</verse>
			<verse number="5">Ԝә ль сәр дьне чʼәʼве хԝә тьштәкида нәһьштийә, ль гора дьле хԝә хԝарийә-вәхԝарийә, чаԝа кʼозикьри, бона рʼожа сәржекьрьне.</verse>
			<verse number="6">Ԝә әԝ мәрьвед рʼаст ломәкʼар кьрьн у кӧштьн, кʼижан кӧ мьԛабьли ԝә рʼанәбун.</verse>
			<verse number="7">Аԝа хушк-бьрано, сәбьр кьн һʼәта һатьна Хӧдан. Дина хԝә бьдьне, щоткʼар һивийа бәре әʼрдейи бь ԛимәт ә, бона ԝе йәке сәбьр дькә һʼәта барана пешьн у пашьн ледә.</verse>
			<verse number="8">Һун жи сәбьр кьн, гӧмана хԝә ӧнда нәкьн, чьмки һатьна Хӧдан незик ә.</verse>
			<verse number="9">Бина хԝә жь һәвдӧ тәнг нәкьн хушк-бьрано, кӧ диԝана ԝә нәбә. Ва йә һʼакьм пьшт дери сәкьни йә.</verse>
			<verse number="10">Хушк-бьрано, алийе тәʼли-тәнгийа у сәбьреда чʼәʼв бьдьнә ԝан пʼехәмбәра, йед кӧ бь наве Хӧдан хәбәр данә.</verse>
			<verse number="11">Бәле әм хԝәзийа хԝә ль йед сәбьр дькьн тиньн. Ԝә бона сәбьра Ибо бьһистийә у ԝә дит, Хӧдан ахьрийа ԝи чаԝа хер кьр, чьмки Хӧдан гәләки исаф у рʼәʼм ә!</verse>
			<verse number="12">Бәри һәр тьшти хушк-бьрайед мьн, сонд нәхԝьн, нә бь әʼзмен, нә бь әʼрде, нә жи сондәкә майин. Бьра «Бәле»-йа ԝә бәле бә, «На»-йа ԝә на бә, ԝәки һун диԝане сәр хԝәда нәйньн.</verse>
			<verse number="13">Һәгәр йәк жь ԝә тәʼли-тәнгийеда йә, бьра дӧа бькә. Һәгәр йәк ша йә, бьра әшԛи Хԝәде бьстьре.</verse>
			<verse number="14">Һәгәр йәк жь ԝә нәхԝәш ә, бьра гази бәрпьрсийаред щьвине кә, сәр ԝида бьра дӧа бькьн, бь наве Хӧдан бь рʼун рʼун кьн.</verse>
			<verse number="15">У дӧайе бь баԝәрийе ԝе йе нәхԝәш ԛәнщ кә у Хӧдан ԝе ԝи рʼакә сәр пʼийа. У һәгәр гӧнәк жи кьрьбә, ԝе ԝи бе бахшандьне.</verse>
			<verse number="16">Ләма бәр һәв гӧнед хԝә бьдьнә рʼуйе хԝә у бона һәв дӧа бькьн, ԝәки һун ԛәнщ бьн. Дӧайе йе рʼаст гәләки ԛәԝат ә у һʼӧкӧм дькә.</verse>
			<verse number="17">Елйас хут мәрьвәки мина мә бу, бь дьл у щан дӧа кьр, кӧ баран нәбарә у се сал у нива сәр әʼрде баран нәбари.</verse>
			<verse number="18">У паше диса дӧа кьр, жь әʼзмен баран бари у әʼрде бәре хԝә да.</verse>
			<verse number="19">Гәли хушк-бьрайед мьн! Һәгәр йәк жь ԝә жь рʼийа рʼастийе бькʼәвә у йәки дьн ԝи вәгәрʼинә,</verse>
			<verse number="20">бьра әԝ заньбә йе кӧ гӧнәкʼар жь рʼийа ԝийә хальфи вәдьгәрʼинә, әԝ рʼӧһʼәки жь мьрьне хьлаз дькә у гәләк гӧна рʼәсит дькә.</verse>
		</chapter>
	</book>
	<book number="60">
		<chapter number="1">
			<verse number="1">Жь Пәтрус, Шандийе Иса Мәсиһ, щьмәʼта Хԝәдейә бьжартирʼа, йа кӧ ль ԝәлатед Понтосе, Галатйайе, Кәпәдокйайе, Асйайе у Битенйайеда хәриб бәлабуйи йә.</verse>
			<verse number="2">Һун ль гора ԝе ԛьрара Бав Хԝәдейә пешда һатьнә бьжартьне у бь Рʼӧһʼе Пироз бӧһӧрти-жьбарә дьбьн, ԝәки гӧһдарийа Иса Мәсиһ бькьн у бь хуна Ԝийә рʼети бенә паԛьжкьрьне: Дә бьра кʼәрәм у әʼдьлайи һе ль ԝә зедә бә.</verse>
			<verse number="3">Шькьр жь Хԝәдерʼа, Баве Хӧдане мә Иса Мәсиһ, кӧ жь рʼәʼма Хԝәйә пʼьрʼ, щарәкә дьн әм дьне хьстьн, бь рʼабуна Иса Мәсиһә жь мьрийа, ԝәки бьбьнә хԝәйе гӧмана сах</verse>
			<verse number="4">у ԝан соз-ԛьраред нәбәталә нәрʼьзи у нәчʼьлмьси ԝар бьн. Әвана ль әʼзмана ԝәрʼа хԝәйкьри нә.</verse>
			<verse number="5">У ԛәԝата Хԝәде пе баԝәрийа ԝә, ԝә хԝәй дькә, бона ԝе хьлазбуна һазьркьри, йа кӧ ахьрийа зәменда ԝе хӧйа бә.</verse>
			<verse number="6">Һун бь ԝе ша дьбьн, рʼаст ә ньһа жи ӧса дьԛәԝьмә кӧ һун һьнәки мәʼдәкьри нә, жь дәст щурʼә-щурʼә щерʼьбандьна.</verse>
			<verse number="7">Әв йәк дьбә сәбәб, ԝәки хальсийа баԝәрийа ԝә һе бь ԛимәт кʼьфш бә, нә кӧ әԝ зерʼе кӧ нава егьрда те щерʼьбандьне ле диса ӧнда дьбә у бь ви аԝайи әԝ баԝәрийа ԝә ԝе һежайи пәсьн, рʼумәт у ԛәдьр бә, ԝәхте хӧйабуна Иса Мәсиһ.</verse>
			<verse number="8">Ԝә Әԝ нәдитийә, ле һун Ԝи һʼьз дькьн, ньһа жи набиньн, ле баԝәрийа хԝә Ԝи тиньн у ша нә бь ԝе әшԛа мәзьнә хԝәйирʼумәт, кӧ бь зара найе готьне.</verse>
			<verse number="9">Чьмки һун хьлазкьрьна рʼӧһʼе хԝә дьстиньн, кӧ мәрәме баԝәрийа ԝә йә.</verse>
			<verse number="10">Бона ве хьлазбуне пʼехәмбәр ле гәрʼийан у кʼәтьбунә бьн әʼнәна у бона ԝе кʼәрәма кӧ ԝе ԝәрʼа бьбуйа пʼехәмбәрти кьрьн.</verse>
			<verse number="11">Рʼӧһʼе Мәсиһи нава ԝанда һе пешда ль бәр ԝан вәдькьр, кӧ Мәсиһе щәфе бькʼьшинә у пәйрʼа бькʼәвә рʼумәта Хԝә. У ԝан дькьр кӧ бьзаньбьн кʼа бона кʼәнге у зәманәки чаԝада әв йәке бьԛәԝьмьн.</verse>
			<verse number="12">Ль бәр ԝан вәбу, ԝәки әԝ нә кӧ бона хԝә, ле бона ԝә хәбьтин, гава әԝ тьштед ньһа ԝәрʼа бь дәсте ԝан һатьнә готьне, йед кӧ Мьзгини ԝәрʼа даннасин кьрьн, бь Рʼӧһʼе Пирози кӧ жь әʼзмен һатә шандьне. Мьлйакʼәт жи дәмана ԝан тьштада нә, кӧ һәма бьбиньн.</verse>
			<verse number="13">Бона ԝе йәке һун фькьред хԝәда пьштгьредайи у һʼьшйар бьн, тʼам гӧмана хԝә бьдьнә сәр ԝе кʼәрәме, йа кӧ ԝе ԝәрʼа бе дайине, ԝәхте хӧйабуна Иса Мәсиһ.</verse>
			<verse number="14">Мина зарʼед гӧһдар бьн, нәбьнә мина ԝи ԝәхте дьлхԝәстьнед хԝәйә нәзанийа хԝәда.</verse>
			<verse number="15">Ле мина ԝи Пирозе кӧ гази ԝә кьр, һун жи пироз бьн нава һʼәму рʼабун-рʼуньштьна хԝәда.</verse>
			<verse number="16">Чаԝа ньвисар ә: «Пироз бьн, чьмки Әзи пироз ьм».</verse>
			<verse number="17">Һәгәр һун Ԝирʼа Баво дьбежьн, Йе кӧ бе фьрԛи диԝана һәр кәси ԝәкә әʼмәлед ԝи дькә, кӧ ӧса йә ви ԝәхте хәриб-фьрарийа хԝәйә ве дьне бь хофа Хԝәде дәрбаз кьн.</verse>
			<verse number="18">Чьмки һун заньн ԝәки һун жь рʼаԝ-рʼьзьмед кал-бавайә бекер, пе ԝан тьштед кӧ ӧнда дьбьн, аԝа готи зерʼа йан зива нәһатьнә кʼьрʼине,</verse>
			<verse number="19">ле пе хуна Мәсиһә ԛимәт-гьран, кӧ әԝ чаԝа бәрхәки беԛӧсур у беләкʼә бу.</verse>
			<verse number="20">Әԝ һе бәри дәстпебуна дьнйайе кʼьфшкьри бу, ле ван ахьрийада бона ԝә әʼйан бу.</verse>
			<verse number="21">Бь Ԝи ԝә баԝәрийа хԝә Ԝи Хԝәдейи ани, Йе кӧ Әԝ жь нава мьрийа рʼакьр у рʼумәт да Ԝи, ләма баԝәри у гӧмана ԝә сәр Хԝәде йә.</verse>
			<verse number="22">Аԝа ԝә гӧһдарийа рʼастийе кьр у бь ви аԝайи хԝә паԛьж кьр, кӧ һʼьзкьрьна ԝә һьндава хушк-бьрада бе һʼьләкʼари бә, ньһа бь дьле сах һәвдӧ ԛайим һʼьз бькьн.</verse>
			<verse number="23">Һун нә кӧ жь һавене пʼучʼ диса дьне кʼәтьнә, ле жь йе нәпʼучʼ, жь хәбәра Хԝәдейә хԝәйиәʼмьрә һʼәта-һʼәтайе.</verse>
			<verse number="24">Чьмки «Һʼәму мәрьв мина гиһе нә у тʼәмамийа рʼәԝша ԝан мина гӧле гиһе. Гиһа һʼьшк дьбә у гӧлед ԝе же дьԝарьн,</verse>
			<verse number="25">ле хәбәра Хӧдан һʼәта-һʼәтайе дьминә». Әв әԝ хәбәр ә, кӧ бь Мьзгинийе ԝәрʼа һатә дайине.</verse>
		</chapter>
		<chapter number="2">
			<verse number="1">Дә һәр щурʼә хьрабийе, һʼьләкʼарийе, дӧрʼутийе, һʼәвсудийе у бӧхданбежийе жь пʼеша хԝә даԝшиньн.</verse>
			<verse number="2">Мина дәргушед ль бәр бьстен, һʼәйра шире сьпийи рʼӧһʼанида бьн, кӧ һун бь ԝи хьлазбунерʼа мәзьн бьн.</verse>
			<verse number="3">Чьмки ньвисар ә: Ԝә «тәʼма ширьнайийа Хӧдан һьлдайә».</verse>
			<verse number="4">Хԝә ль Ԝи бьгьрьн, Ԝи кәвьре сахи кӧ жь мәрьва тʼәхсиркьри йә, ле жь Хԝәдеда бьжарти у хԝәйиԛәдьр ә.</verse>
			<verse number="5">Һун жи мина кәвьред сах, пʼарьстгәһәкә рʼӧһʼани ԝәрьнә чекьрьне, чаԝа кʼаһинед пироз ԛӧрбанед рʼӧһʼанийә ль Хԝәде хԝәш бь Иса Мәсиһ бьдьн.</verse>
			<verse number="6">Чьмки кʼьтебеда ньвисар ә: «Ва Әз Сийонеда кәвьрәки жьбарәйи у хԝәйиԛәдьр чаԝа кәвьре әʼнишке датиньм у кʼи баԝәрийа хԝә Ԝи бинә, тʼӧ щар ԝе шәрми нәминә».</verse>
			<verse number="7">Аԝа әԝ кәвьр бона ԝә баԝәрмәнда хԝәйирʼумәт ә, ле бона нәбаԝәра: «Әԝ кәвьре кӧ һоста тʼәхсир кьр, Әԝ бу сәре әʼнишке»,</verse>
			<verse number="8">«Кәвьре кӧ мәрьв сәрда дьлькʼӧмьн у зьнаре кӧ же һол дьбьн». Әԝ дьлькʼӧмьн, чьмки гӧһдарийа хәбәре накьн у чаԝа ԝе йәкерʼа жи кʼьфшкьри нә.</verse>
			<verse number="9">Ле һун ԛәбиләкә жьбарә нә, кʼаһинед пʼадшатийе, мьләте бӧһӧрти, щьмәʼта Хԝәде, ԝәки кʼәрәмәтед Ԝи бькьнә дәнги, Йе кӧ һун жь тәʼристанийе гази рʼонайа хԝәйә һʼӧжмәкʼар кьрьнә.</verse>
			<verse number="10">Ԝәхтәке һун нә тʼӧ щьмәʼт бун, ле ньһа бунә щьмәʼта Хԝәде, һунә бе рʼәʼма Хԝәде бун, ле ньһа ԝә рʼәʼм дитийә.</verse>
			<verse number="11">Дәлално! Әз һиви жь ԝә дькьм, чаԝа мәрьвед фьрари у хәрибә ве дьне, һʼәвза хԝә жь дьлһавьжийед бәдәне бькьн, кӧ мьԛабьли рʼӧһʼе ԝә шәрʼ дькьн.</verse>
			<verse number="12">Нава пʼутпʼарьстада һун хԝә ӧса пʼәргал хԝәй кьн, ԝәки чь тьштида жи ԝә рʼәзил бькьн чаԝа хьраб, кьред ԝәйә ԛәнщ бьбиньн у шькьрийе бьдьнә Хԝәде, ԝе Рʼожа кӧ сәрики бьдә дьне.</verse>
			<verse number="13">Гӧрʼа һәр сәрԝертийед мәрьвайеда бьн, бона хатьре Хӧдан, гӧрʼа пʼадшеда бьн, чаԝа сәрԝере һәри бьльнд,</verse>
			<verse number="14">ӧса жи гӧрʼа ԝәлийада бьн, кӧ жь алийе пʼадшеда шанди нә, ԝәки щәзайе бьдьнә нәһәԛа у пәсьн жи бьдьнә ԛәнща.</verse>
			<verse number="15">Чьмки әв ә ԛьрара Хԝәде, кӧ һун бь ԛәнщикьрьне дәнге мәрьвед беһʼьшә нәзан бьдьнә бьрʼине.</verse>
			<verse number="16">Мина мәрьвед аза бьжин. Бьра азайийа ԝә нәбә хелийа хьрабикьрьне, ле бьжин чаԝа хӧламед Хԝәде.</verse>
			<verse number="17">Ԛәдьре һʼәмуйа бьгьрьн хушк-бьра һʼьз бькьн, жь Хԝәде бьтьрсьн, ԛәдьре пʼадше бьгьрьн.</verse>
			<verse number="18">Хӧламно, бь хофкʼешикә мәзьн гӧрʼа ахайед хԝәда бьн, нә кӧ тʼәне гӧрʼа йед ԛәнщ у бәрбьһерада бьн, ле гӧрʼа зӧлмкʼарада жи.</verse>
			<verse number="19">Чьмки әва бәхтәԝарик ә, һәгәр йәк бона хатьре Хԝәде щики һәԛи-нәһәԛ зәлулийе дькʼьшинә у сәбьр дькә.</verse>
			<verse number="20">Ле чь фәйдә һәгәр һун бона гӧнәкьрьне бенә ледане у тәйах кьн? Ле һәгәр һун бона ԛәнщикьрьне щәфе бьбиньн у тәйах кьн, һун ль бәр Хԝәде бәхтәԝар ьн.</verse>
			<verse number="21">Бәле һун ве йәкерʼа һатьнә газикьрьне, чьмки Мәсиһ хԝәха жи бона ԝә щәфа кʼьшанд у нәхшәк ԝәрʼа һьшт, ԝәки һун пʼегәһа Ԝида һәрʼьн.</verse>
			<verse number="22">Әԝи гӧнә нәкьр у заре Ԝида һʼьләкʼари тʼӧнәбу.</verse>
			<verse number="23">Гава дьһатә рʼәзилкьрьне, жь бәрва кәс рʼәзил нәдькьр, гава щәфа дькʼьшанд, гәф ль кәсәки нәдьхԝар, ле Хԝә спартьбу һʼакьме сәр рʼастийе.</verse>
			<verse number="24">Әԝи гӧнед мә бәдәна Хԝәда рʼакьрьнә сәр дар, ԝәки әм һьндава гӧнада мьри бьн у бона һәԛийе бьжин: Бь дәхмед Ԝи һун ԛәнщ бун.</verse>
			<verse number="25">Чьмки һун мина пәзед хальфи бун, ле ньһа һун ль Шьван у Сәʼвийе рʼӧһʼе хԝә вәгәрʼийанә.</verse>
		</chapter>
		<chapter number="3">
			<verse number="1">Ӧса жи кʼӧлфәтно, гӧрʼа мере хԝәда бьн, ԝәки жь ԝан һьнәк жи, һәгәр гӧһдарийа хәбәре накьн, бь пʼәргалийа жьнед хԝә, бе готьн жи бенә сәр баԝәрийе</verse>
			<verse number="2">гава пʼәргалийа ԝәйә хофә у навә-намус бьбиньн.</verse>
			<verse number="3">Бьра хәмьла ԝә дәрвава бь гӧливәгьртьне у тʼорʼед зерʼа, йан жи бь кʼьнща нибә,</verse>
			<verse number="4">ле йа мәрьве һьндӧрʼе дьлда, рʼӧһʼәки мьлук у гьранә бәдәԝәтийа нәбәтал ә, кӧ ль бәр Хԝәде пʼьрʼ бь ԛимәт ә.</verse>
			<verse number="5">Чьмки бәре бь ви тьһәри кʼӧлфәтед пирозә кӧ гӧмана хԝә данибунә сәр Хԝәде, хԝә дьхәмьландьн, хәмьла ԝан әԝ бу кӧ гӧрʼа мере хԝә бькьрана,</verse>
			<verse number="6">мина Сәрайе кӧ гӧрʼа Бьраһимда бу у дьготә ԝи: «Хԝәйе мьн». Иди һун ԛизед ԝе дейе нә, һәгәр һун хԝә ль ԛәнщийе дьгьрьн у жь тʼӧ тьшти натьрсьн.</verse>
			<verse number="7">Ӧса жи мерно, бь фәʼмдарийе әʼмьре хԝә тʼәви жьнед хԝә дәрбаз кьн, чаԝа ԛьсьме сьст ԛәдьре ԝан бьгьрьн, ӧса жи чаԝа һәвалԝаре ԝе жийина кӧ һуне пʼешкʼеш бьстиньн, ԝәки тʼӧ тьшт нәбьнә байисе дӧайед ԝә.</verse>
			<verse number="8">Һәйнәсәр һʼәму жи сәр нетәке бьн, сәр һәв шәԝат бьн, һәв һʼьз бькьн, рʼәʼм у шкәсти бьн.</verse>
			<verse number="9">Жь бәр хьрабийева хьрабийе нәкьн, йан жь бәр беһӧрмәткьрьнева беһӧрмәткьрьне, ле жь бәр ванва дӧа-дьрозга ль ԝан бькьн, чьмки һун ве йәкерʼа һатьнә газикьрьне, ԝәки дӧа-дьрозге создайи сәр ԝәда бе.</verse>
			<verse number="10">Чьмки ньвисар ә: «Кʼи жийине бәгәм дькә у дьхԝазә рʼожед хԝәш бьбинә, бьра зьмане хԝә жь хьрабийе хԝәй кә у заре хԝә жи жь һʼьләкʼарийе.</verse>
			<verse number="11">Бьра жь хьрабийе вәгәрʼә, ԛәнщийе бькә у әʼдьлайийе бьгәрʼә, ль пәй ԝе һәрʼә.</verse>
			<verse number="12">Чьмки чʼәʼве Хӧдан ль сәр рʼаста йә у гӧһе Ԝи сәр дӧайе ԝан ә, ле Хӧдан мьԛабьли ԝан ә, йед кӧ хьрабийе дькьн».</verse>
			<verse number="13">Кʼи ԝе хьрабийе ль ԝә бькә, һәгәр һун дәмана ԛәнщикьрьнеда бьн?</verse>
			<verse number="14">Ле һәгәр һун бона рʼастикьрьне щәфе жи бьбиньн, һунә хԝәзьли нә! Иди жь мәрьва нәтьрсьн у хԝә ӧнда нәкьн.</verse>
			<verse number="15">Ле бәле Мәсиһ чаԝа Хӧдане пироз дьле хԝәда бьльнд бьгьрьн. Һәр гав һазьр бьн, щаба ԝан һʼәмуйа бьдьн, йед кӧ бона ԝе гӧмана нава ԝәда дьпьрсьн. Ле ԝе йәке бь хоф у мьлуктийе бькьн,</verse>
			<verse number="16">хԝәйе исафа рʼьһʼәт бьн, ԝәки, гава һун бенә рʼәзилкьрьне, йед кӧ пʼәргалийа ԝәйә ԛәнщә тʼәви Мәсиһ беһӧрмәт дькьн, шәрми бьн.</verse>
			<verse number="17">Һе ԛәнщ ә, һәгәр ԛьрара Хԝәде йә, әм бона ԛәнщийе щәфе бькʼьшиньн, нә кӧ бона хьрабийе.</verse>
			<verse number="18">Чьмки Мәсиһ щарәке бона һәр тʼьм бона гӧна щәфа кʼьшанд, Йе һәԛ бона нәһәԛа, ԝәки мә незики Хԝәде кә. Әԝ алийе бәдәнида һатә кӧштьне, ле алийе рʼӧһʼанида жийинерʼа һатә вәгәрʼандьне.</verse>
			<verse number="19">Бь рʼӧһʼани чу нава ԝан рʼӧһʼед кәледа даннасин кьр,</verse>
			<verse number="20">йед кӧ ԝәхтәке нә гӧһдар бун, гава Хԝәде бь думька дьреж сәбьр дькьр, ԝи зәмане Нӧһда, гава гәми дьһатә чекьрьне. Ԝеда һьндьк, аԝа готи һʼәйшт нәфс «нава аведа» хьлаз бун.</verse>
			<verse number="21">Әԝ ав сурәте ньхӧмандьне бу, кʼижан ньһа ԝә хьлаз дькә. Әԝ ньхӧмандьн нә кӧ ԝә жь ԛьлера бәдәне дьшо, ле жь исафа рʼьһʼәт шәʼдәтик ә ль бәр Хԝәде. Әԝ йәк бь рʼабуна Иса Мәсиһә жь мьрийа ԝә хьлаз дькә,</verse>
			<verse number="22">Йе кӧ чуйә әʼзмен, ль мьле Хԝәдейи рʼасте йә у мьлйакʼәт, һʼӧкӧмәт у ԛӧдрәтед рʼӧһʼани бьн гӧрʼа Ԝида нә.</verse>
		</chapter>
		<chapter number="4">
			<verse number="1">Аԝа Мәсиһ кӧ бона мә бәдәни щәфа кʼьшанд, һун жи бь ԝе нет-фькьре сильһʼкьри бьн. Чьмки йе бь бәдәни щәфа кʼьшанд, ԝи дәст жь гӧна кʼьшандийә,</verse>
			<verse number="2">ԝәки иди һʼәта мьрьна хԝә, нә кӧ ль гора дьлһавьжийед хԝәйә мәрьвайи бьжин, ле ль гора ԛьрара Хԝәде.</verse>
			<verse number="3">Бәси ԝә йә, кӧ ԝә ԝәхте жийина хԝәйә бьһӧрида ль гора хԝәстьна пʼутпʼарьста дәрбаз кьрийә, һун пәй һʼәрамийе, тәмхԝәстьнед хьраб, пәй-вәхԝарьне, кучʼьксантийе, сәрхԝәшийе у пʼутпʼарьстийа кʼьрет кʼәтьбун.</verse>
			<verse number="4">Әԝ пʼутпʼарьст әʼщебмайи жи дьминьн, ԝәки һун тʼәви авитийа ԝанә бенамуси набьн у наве хьраб ль пәй ԝә дьхьн.</verse>
			<verse number="5">Ле әԝе ль бәр Ԝи щабдар бьн, Йе кӧ һазьр ә диԝана мьри у зендийа бькә.</verse>
			<verse number="6">Бона ве йәке жи ԝан мьрийарʼа Мьзгини һатә дайине, йед кӧ бь бәдәни мина мәрьва диԝана ԝан һатә кьрьне, ԝәки бь рʼӧһʼани бьжин мина Хԝәде.</verse>
			<verse number="7">Ахьрийа һәр тьшти незик буйә. Аԝа сәрԝахт у сәр хԝә бьн, кӧ бькарьбьн дӧа бькьн.</verse>
			<verse number="8">Бәри һәр тьшти, һʼьзкьрьна ԝә һьндава һәвда бь дьл у щан бә, чьмки һʼьзкьрьн гәләк гӧна дьньхемә.</verse>
			<verse number="9">Һьндава һәвда меванһʼьз бьн, бина хԝә тәнг нәкьн.</verse>
			<verse number="10">Жь ԝә кʼе чь пʼешкʼеш стандийә, бь ԝе жи һәврʼа хьзмәткʼарийе бькьн, чаԝа ԝәкʼилед ԛәнщә кʼәрәма Хԝәде.</verse>
			<verse number="11">Һәгәр йәк хәбәр дьдә, бьра готьнед Хԝәде хәбәр дә, һәгәр йәк хьзмәткʼарийе дькә, бьра бь ԝе ԛәԝате бькә, кӧ Хԝәде дайе, ԝәки һәр тьштида наве Хԝәде бе бьльндкьрьне бь Иса Мәсиһ, рʼумәт у ԛӧдрәт жь Ԝирʼа һʼәта-һʼәтайе. Амин.</verse>
			<verse number="12">Дәлално! Жь ԝе алава тәнгасийе әʼщебмайи нәминьн, кӧ бона щерʼьбандьне те сәре ԝә у нәфькьрьн кӧ әв чь бәла бу ль ԝә ԛәԝьми.</verse>
			<verse number="13">Ле ша бьн, кӧ һун тʼәви щәфед Мәсиһ дьбьн, ԝәки ԝи ԝәхте хӧйабуна рʼумәта Ԝи һуне жь шабуне гәш бьн.</verse>
			<verse number="14">Һәгәр һун бона наве Мәсиһ бенә рʼәзилкьрьне, һунә хԝәзьли нә, кӧ ӧса йә Рʼӧһʼе хԝәйирʼумәт, Рʼӧһʼе Хԝәде сәр ԝә данийә.</verse>
			<verse number="15">Бьра жь ԝә тʼӧ кәс щәфе нәкʼьшинә, чаԝа меркӧж, йан дьз, йан зӧлмкʼар, йан жи тʼәви шьхӧле хәлԛе буйи.</verse>
			<verse number="16">Ле һәгәр щәфе бькʼьшинә чаԝа мәсиһи, бьра шәрм нәкә, ле шькьрийе бьдә Хԝәде бона ви нави, кӧ сәр ԝи йә.</verse>
			<verse number="17">Иди ԝәхт перʼа гьһиштийә, ԝәки диԝан жь мала Хԝәдеда дәстпебә у һәгәр пешда жь мәда дәстпедьбә, ле ахьрийа ԝане чаԝа бә, йед кӧ гӧрʼа ԝе Мьзгинийа жь Хԝәде накьн?</verse>
			<verse number="18">Ньвисар ә: «Һәгәр йе рʼаст ԝе бь зорәке хьлаз бә, иди һʼале нәпʼак у гӧнәкʼара ԝе чаԝа бә?»</verse>
			<verse number="19">Аԝа йед кӧ ль гора ԛьрара Хԝәде щәфе дькʼьшиньн, бьра хԝә ль ԛәнщийе бьгьрьн, рʼӧһʼе хԝә бьсперьнә Әʼфьрандаре хԝәйи амьн.</verse>
		</chapter>
		<chapter number="5">
			<verse number="1">Әз һиви жь бәрпьрсийаред нава ԝәда дькьм, әз хԝәха жи чаԝа бәрпьрсийар у шәʼде щәфед Мәсиһ у һәвал-пʼаре ԝе рʼумәте мә, йа кӧ ԝе хӧйа бә.</verse>
			<verse number="2">Шьвантийе ԝи кәрийе пәзе Хԝәдейи ль бәр хԝә бькьн, нә кӧ бе дьл, ле бь дьл у щан ӧса хԝәй кьн, чаԝа Хԝәде дьхԝазә, нә кӧ бона кʼара хԝә, ле бь рʼәзәдьли,</verse>
			<verse number="3">нә кӧ ль сәр йед кӧ пʼара ԝә кʼәтьнә һʼӧкӧм кьн, ле нәхше ԛәнщ нишани кери кьн.</verse>
			<verse number="4">У гава Сәрәкшьван әʼйан бә, һуне ԝе тʼаще рʼумәте бьстиньн, кӧ чʼьрусийа ԝе ӧнда набә.</verse>
			<verse number="5">Ӧса жи щаһьлно, гӧрʼа мәзьнада бьн. У һун һʼәму жи, ль бәр һәв шкәсти бьн, хӧламтийе һәвдӧрʼа бькьн, чьмки ньвисар ә: «Хԝәде мьԛабьли кʼӧбар-бабаха йә, ле кʼәрәме дьдә шкәстийа».</verse>
			<verse number="6">Бьн дәсте Хԝәдейи зор та бьн, кӧ Әԝ ԝәхтда ԝә бьльнд кә</verse>
			<verse number="7">у һʼәму хәмед хԝә бавежьнә сәр Ԝи, чьмки Әԝ бона ԝә хәм дькә.</verse>
			<verse number="8">Сәрԝахт бьн, һʼьшйар бьминьн! Мирещьне нәйаре ԝә мина шер мьрʼә-мьрʼа ԝи йә, дьгәрʼә кʼа кʼе һʼуфи хԝә кә.</verse>
			<verse number="9">Баԝәрийеда һʼимгьрти мьԛабьли ԝи бьсәкьньн, чьмки һун заньн кӧ хушк-бьред ԝә жи тʼәмамийа дьнйайеда хут ԝан щәфа дькʼьшиньн.</verse>
			<verse number="10">Ле Хԝәдейе тʼәмамийа кʼәрәме, Йе кӧ пе Мәсиһ һун гази рʼумәта хԝәйә һʼәта-һʼәтайе кьрьнә, пәй һьнәк щәфа дитьнерʼа, ԝе Хԝәха ԝә кʼамьл кә, бьшьдинә, ԛәԝат кә, хԝәйибьнгәһ кә.</verse>
			<verse number="11">Ԛӧдрәт жь ԝирʼа һʼәта-һʼәтайе. Амин.</verse>
			<verse number="12">Мьн бь дәсте Силас, чаԝа бьраки амьн әз ԝи һʼәсаб дькьм, кьн ԝәрʼа ньвиси, дьл дьдьмә ԝә у шәʼдәтийе дьдьм, кӧ әв ә кʼәрәма Хԝәдейә рʼаст. Веда һун ԛәԝин бьсәкьньн.</verse>
			<verse number="13">Щьвина Бабилонеда ль ԝә сьлав дькә, йа кӧ тʼәви ԝә һатийә бьжартьне, ӧса жи лаԝе мьн Марԛос.</verse>
			<verse number="14">Бь рʼамусана һʼьзкьрьнейә дьле сах һәвдӧ сьлав кьн. Дә бьра әʼдьлайи ль ԝә һʼәмуйед пʼара Мәсиһ бә. Амин.</verse>
		</chapter>
	</book>
	<book number="61">
		<chapter number="1">
			<verse number="1">Жь Шьмһʼун Пәтрусе хӧлам у шандийе Иса Мәсиһ, ԝанрʼа, йед кӧ бь һәԛийа Хԝәде Хьлазкьре мә Иса Мәсиһ әԝ баԝәрийа хԝәйиԛимәт стандьн, чаԝа мә станд:</verse>
			<verse number="2">Дә бьра кʼәрәм у әʼдьлайи бь ԝе занәбуна Хԝәде у Хӧдане мә Иса ль сәр ԝә зедә бә.</verse>
			<verse number="3">Ԛәԝата хԝәдетийа Ԝи һәр тьште кӧ ль жийина хԝәденасийе дькʼәвә пʼешкʼеши мә кьр, бь ԝе занәбуна мәйә һьндава Ԝида, Йе кӧ бь сайа рʼумәт у ԛәнщийа Хԝә гази мә кьр.</verse>
			<verse number="4">Бь ви аԝайи Әԝи созед һәрә мәзьнә ԛимәт данә мә, ԝәки әм бь ԝан тʼәви бьнйатʼа хԝәдетийе бьн у жь ԝе бош-бәталийа кӧ жь дьлһавьжийед дьне пешда те бьрʼәвьн.</verse>
			<verse number="5">Һәма бона ве йәке һәр алийава хирәт кьн, сәр баԝәрийа хԝәда ԛәнщийе зедә кьн, сәр ԛәнщийеда занәбуне,</verse>
			<verse number="6">сәр занәбуне хԝәгьртьне, сәр хԝәгьртьне сәбьре, сәр сәбьре хԝәденасийе,</verse>
			<verse number="7">сәр хԝәденасийе һʼӧба хушк-бьра у сәр һʼӧба хушк-бьра һʼьзкьрьне.</verse>
			<verse number="8">Чьмки һәгәр әв шӧрәтана нава ԝәда һәнә у зедә дьбьн, һун бекер у бебәр наминьн нава ԝе занәбуна ԝәйә һьндава Хӧдане мә Иса Мәсиһда.</verse>
			<verse number="9">Ле ль щәм кʼе әв шӧрәтана тʼӧнәнә, әԝ чʼәʼвада һаԛас мәʼрьм ә, ԝәки ԛәт набинә у бир кьрийә кӧ жь гӧнед хԝәйә бәре паԛьж буйә.</verse>
			<verse number="10">Бона ве йәке хушк-бьрано, һе бькьн кӧ ԝе гази у жьбарәбуна хԝә тʼәстиԛ кьн. Һун кӧ ве йәке бькьн, тʼӧ щар накʼәвьн.</verse>
			<verse number="11">Бь ви аԝайи дәргәһе ль бәр ԝә бь мәрʼдани вәбә, кӧ бькʼәвьнә Пʼадшатийа һʼәта-һʼәтайейә Хӧдан у Хьлазкьре мә Иса Мәсиһ.</verse>
			<verse number="12">Бона ве йәке әз һәр гав дьхԝазьм кӧ ван тьшта бькьмә бира ԝә, чаԝа һун заньн у сәр ԝе рʼастийа кӧ гьһиштийә ԝә жи һʼимгьрти нә.</verse>
			<verse number="13">Әз ве йәке жи рʼаст дьбиньм, ԝәки һʼәта ви ԛальбида мә биньмә бира ԝә.</verse>
			<verse number="14">Чьмки заньм кӧ әзе зутьрәке ви ԛальби жь хԝә бехьм, чаԝа кӧ Хӧдане мә Иса Мәсиһ әʼлами мьн кьрийә.</verse>
			<verse number="15">Аԝа әзе бькьм, кӧ пәй чуйина мьнрʼа жи, һун һәр гав бькарьбьн ван тьшта биньнә бира хԝә.</verse>
			<verse number="16">Әм нә кӧ пәй чʼьловискийед һостатийә бәрхԝәдәрхьсти кʼәтьбун гава мә дәрһәԛа ԛәԝат у һатьна Хӧдане мә Иса Мәсиһда ԝәрʼа гот, ле мә бь чʼәʼвед хԝә мәзьнайийа диндара Ԝи дит.</verse>
			<verse number="17">Әԝи жь Бав Хԝәде рʼумәт у һӧрмәт станд, гава жь ԝе Рʼумәта Ԛәшәнг дәнг һат у гот: «Әԝ ә Кӧрʼе Мьни дәлал, жь кʼижани Әз рʼази мә».</verse>
			<verse number="18">Мә хԝәха әв дәнг бьһист, гава жь әʼзмен һат, һьнге әм тʼәви Ԝи сәре чʼийайе бӧһӧрти бун.</verse>
			<verse number="19">Аԝа готьнед пʼехәмбәртийе жи бона мә һе мак дьбьн. Ԛәнщ ә ԝәки һун дина хԝә бьдьнә ԝан, чьмки әԝ мина чʼьраке нә, кӧ тәʼрийеда рʼонайе дьдә, һʼәта сьбәһ зәлал бә у стәйрка бәрбьрʼо дьле ԝәда дәре.</verse>
			<verse number="20">Ле пешийе ве йәке заньбьн кӧ тʼӧ кәс хԝәсәрихԝә нькарә пʼехәмбәртийед ньвисаре шьровәкә.</verse>
			<verse number="21">Чьмки тʼӧ пʼехәмбәрти бь хԝәстьна дьле мәрьва нәһатийә дайине, ле мәрьва бь рʼебәрийа Рʼӧһʼе Пироз жь Хԝәдеда хәбәр данә.</verse>
		</chapter>
		<chapter number="2">
			<verse number="1">Пʼехәмбәред дәрәԝ жи нава щьмәʼта Исраеледа дәркʼәтьнә, чаԝа ль нава ԝәда жи ԝе дәрсдаред дәрәԝ дәрен. Әԝе һинкьрьнед зәԝал вәдьзьнә нава ԝә, ԝи Хԝәйийе кӧ әԝ кʼьрʼин жи инкʼар кьн у зутьрәке бәлайе биньнә сәре хԝә.</verse>
			<verse number="2">Гәләк ԝе бәр байе бенамусийа ԝан кʼәвьн, рʼуйе ԝанда ԝе рʼийа рʼастийе бе беһӧрмәткьрьне.</verse>
			<verse number="3">Ԝе жь дәст тьмакʼарийе бь заре хԝәш ԝә бьхапиньн бона кʼара хԝә. Диԝана ԝане дәрәнги нәбә, бәла ԝан бәр шемике йә.</verse>
			<verse number="4">Чьмки һʼәйфа Хԝәде ль ԝан мьлйакʼәтед кӧ гӧнә кьрьн нәһат, ле әԝ ԛәйдкьри авитьнә зьндана тәʼристанийе, Рʼожа Диԝанерʼа данә хԝәйкьрьне.</verse>
			<verse number="5">У һʼәйфа Ԝи дьнйа пешьн жи нәһат, тʼәне һʼәйшт нәфс, Нӧһе кӧ һәԛи даннасин дькьр, мала ԝива хьлаз кьр гава лейи ани сәр дьнйа нәпʼака.</verse>
			<verse number="6">Диԝана бажаред Содом у Гоморайе жи кьр, әԝ кьрьн ах-хԝәли, ԝеран кьр, бона нәпʼакед пәй ԝанрʼа дәрсәк һьшт.</verse>
			<verse number="7">Луте рʼаст жи, кӧ жь бепʼәргалийа нәпʼакайә бенамуси ащьз бьбу, хьлаз кьр.</verse>
			<verse number="8">Чьмки әԝи рʼаст, кӧ нава ԝанда дьма, кьред беолитийа ԝан дьдитьн у дьбьһистьн, һәр рʼож рʼӧһʼе ԝийи рʼаст хԝәда дьшәԝьти.</verse>
			<verse number="9">Хӧдан кӧ бь ви аԝайи кьр, әԝ занә чаԝа хԝәденаса жи жь щерʼьбандьна хьлаз кә у нәһәԛа Рʼожа Диԝанерʼа хԝәй кә, ԝәки щәзайе хԝә бьстиньн,</verse>
			<verse number="10">илаһи ԝан, йед кӧ пәй һʼәрамийа хԝәстьна ԛальб кʼәтьнә, дьжәньнә сәрԝертийе. Әԝә бәрзәԛ у хԝәрʼази нә, хоф жи накьн, йед хԝәйирʼумәтә жорьн беһӧрмәт дькьн,</verse>
			<verse number="11">ле мьлйакʼәт чьԛаси пе ԛәԝат у зорайийа хԝә жь ван зедәтьр ьн, диса ль бәр Хӧдан бь беһӧрмәткьрьне шькийате ԝан накьн.</verse>
			<verse number="12">Әв мәрьвана мина һʼәйԝанед безарә-безьман ьн, бь ԛафе хԝәйә вала тенә рʼебәрикьрьне, кӧ бона нечʼир у кӧштьне дьне кʼәтьнә, ԝан тьшта беһӧрмәт дькьн кӧ ньзаньн әԝ чь нә, әве жи мина ԝан һʼәйԝана ӧнда бьн һәрʼьн.</verse>
			<verse number="13">Хьрабийа ԝане ль ԝан вәгәрʼә. Кʼефа дьле хԝәрʼа хьрабийа кӧ рʼо-нава-рʼоже дькьн хԝәрʼа шабун һʼәсаб дькьн. Әвана ләкʼә у һʼәрам ьн, тʼәви ԝә дьхԝьн-вәдьхԝьн у һьнге нава рʼийед хԝәйә дәрәԝда кʼеф дькьн.</verse>
			<verse number="14">Чʼәʼвед ԝан ль зьнекʼарийе йә, жь гӧнәкьрьне тʼер набьн, баԝәрмәндед нәшьдийайи пәй хԝә дьбьн, дьле ԝан тʼәне һини тьмакʼарийе буйә. Ньфьрʼ сәр ԝан ә!</verse>
			<verse number="15">Дәсте хԝә жь рʼийа рʼаст кьрьн, хальфин, рʼийа Бьламе Бәурда чун, йе кӧ маше нәһәԛийе һʼьз кьр.</verse>
			<verse number="16">Ле ль нәһәԛийа ԝи һатә һьлатьне гава кʼәра безарә-безьман бь зьмане мәрьвайе хәбәр да у пешийа беаԛьлийа пʼехәмбәр гьрт.</verse>
			<verse number="17">Әв мәрьвед һа канийед чʼькийайи нә у әʼԝред жь бәр бе ажоти нә. Шәвәрʼәша тәʼристанийе бона ԝан хԝәйкьри йә.</verse>
			<verse number="18">Йед һа готьнед пʼучʼә жь хԝә мәстьр дьбежьн, бь тәмед мәрьвайейә хьраб ԝан дьхапиньн, йед кӧ чәндәк пешда жь әԝед рʼийа хальфида дьчьн, рʼәвибун.</verse>
			<verse number="19">Әвана йед аһарʼа азайийе соз дьдьн, ле хԝәха хӧламед пʼучʼбуне нә, чьмки мәрьв чь тьштида кӧ дьдә дәр, дьбә хӧламе ԝе йәке.</verse>
			<verse number="20">Һәгәр әԝед кӧ пе занәбуна һьндава Хӧдан у Хьлазкьре мә Иса Мәсиһ щарәкерʼа дәсте хԝә жь һʼәрамийед дьне кьрьн, паше диса бькʼәвьнә нава ԝан һʼәрамийа, бьдьнә дәр, ахьрийа ԝане жь йа пешьн хьрабтьр бә.</verse>
			<verse number="21">Ԝанрʼа һе ԛәнщ бу, кӧ ԛәт әв рʼийа һәԛийе нас нәкьрана, нә кӧ пәй наскьрьнерʼа жь ԝе тʼәмийа пироз дагәрʼийана, йа кӧ ԝанрʼа һатә дайине.</verse>
			<verse number="22">Әв готьн рʼаст те сәре ԝан: «Сә вәдьгәрʼә сәр вәрʼәшандьна хԝә» у «Бәразе шушти диса хԝә һʼәрʼийе вәдьдә».</verse>
		</chapter>
		<chapter number="3">
			<verse number="1">Дәлално, әва иди нәʼма дӧда йә әз ԝәрʼа дьньвисьм. Әз бь ван нәʼма дькьм кӧ фькьра ԝәйә сафи һʼьшйар кьм, биньмә бира ԝә.</verse>
			<verse number="2">Дьхԝазьм ԝәки һун готьнед пʼехәмбәред пироз, кӧ пешда готьбун у ԝе тʼәмийа Хӧдан у Хьлазкьр, кӧ бь шандийа һатьнә готьне бир биньн.</verse>
			<verse number="3">Бәри һәр тьшти ве йәке заньбьн кӧ рʼожед ахьрийеда мәрьве дәрен, ԛәрфе хԝә хԝәденаса бькьн, әԝе бь хԝәстьна дьле хԝә бьмәшьн</verse>
			<verse number="4">у ԝе бежьн: «Кʼа әԝ созе һатьна Ԝи? Бавед мә әʼмьре Хԝәде щи анин чун, ле һәр тьшт һе жь ԝәхте әʼфьрандьна дьнйайеда ӧса манә».</verse>
			<verse number="5">Йед аһа кӧ дьфькьрьн, ве йәке давежьнә пьшт гӧһе хԝә, кӧ һе пешда бь хәбәра Хԝәде әʼзман һәбун у әʼрд жь нава аве у бь аве пʼәйда бу.</verse>
			<verse number="6">У бь аве жи дьнйа бәре нӧԛ бу, ӧнда бу.</verse>
			<verse number="7">Ле әʼрд у әʼзманед ньһа жи хут бь ԝе хәбәре тенә хԝәйкьрьне, кӧ бь агьр ӧнда бьн. Әԝ бона Рʼожа Ахрәте тенә һьштьне, кʼижанеда мәрьвед нәпʼак ԝе ӧнда бьн һәрʼьн.</verse>
			<verse number="8">Ле бьра әв йәк ԝәва тәʼри нәминә, дәлално: Щәм Хӧдан рʼожәк мина һʼәзар сали йә у һʼәзар сал жи мина рʼожәке йә.</verse>
			<verse number="9">Хӧдан созе Хԝә дәрәнги найехә, чаԝа һьнәк дьфькьрьн. Әԝ бь думька дьреж ль ԝә сәбьр дькә, нахԝазә тʼӧ кәс ӧнда бә, ле дьхԝазә ԝәки һʼәму жь гӧнәкьрьне вәгәрʼьн.</verse>
			<verse number="10">Ле Рʼожа һатьна Хӧдан ԝе мина дьзәки бе. Һьнге әʼзмане бь ԛужинийа мәзьн бәтавәбьн у тьштед бьн пʼәрʼе ԝанда жи ԝе бьшәԝьтьн ԝеран бьн, дьнйа у һәр тьштед ԝеда жи ԝе ӧнда бьн һәрʼьн.</verse>
			<verse number="11">Һәгәр әв һәр тьшт ԝе бь ви аԝайи ԝеран бьн һәрʼьн, һун гәрәке мәрьвнә чаԝа бьн? Гәрәке һун жийина һʼәлал у хԝәденасийеда бьмәшьн,</verse>
			<verse number="12">һивийа Рʼожа Хԝәде бьн у һатьна Ԝи ләз хьн. Ԝе рʼоже әʼзмане бьшәԝьтьн, ԝеран бьн, агьре жи тьштед бьн пʼәрʼе ԝеда бьһʼәлинә.</verse>
			<verse number="13">Ле әм һивийа әʼрдәки ну у әʼзманед ну нә, ль гора созе Ԝи, кʼижанада һәԛийе бьминә.</verse>
			<verse number="14">Аԝа дәлално, һун кӧ һивийа ван йәка нә, бькьн кӧ Әԝ ԝә беләкʼә у беԛӧсур әʼдьлайийеда тʼәви Хԝә бьбинә.</verse>
			<verse number="15">Сәбьра Хӧдане мә хьлазбун һʼәсаб кьн, чаԝа Паԝлосе бьре мәйи дәлал жи бь ԝе сәрԝахтийа кӧ жь Хԝәдеда жерʼа һатийә дайине, ԝәрʼа ньвиси.</verse>
			<verse number="16">Һʼәму нәʼмед хԝәда жи әԝ бона ван тьшта хәбәр дьдә. Ԝанда чәнд тьшт һәнә кӧ зәʼмәт тенә фәʼмкьрьне, кӧ йед нәзанә бебьнгәһ шаш шьровәдькьн, ӧса жи ньвисаред пирозә майин у хԝәха дьбьнә байисе сәре хԝә.</verse>
			<verse number="17">Аԝа дәлално, һе бәреда һун кӧ ве йәке заньн, һаш жь хԝә һәбьн, кӧ нәбә һун бь хальфандьна мәрьвед беолитийе жь рʼе дәркʼәвьн у жь щийе хԝәйи шьдийайи бькʼәвьн.</verse>
			<verse number="18">Ле кʼәрәм у занәбуна Хӧдан у Хьлазкьре мә Иса Мәсиһда бьгьһижьн. Шькьр жь Ԝирʼа, ньһа у һʼәта һʼәтайе! Амин.</verse>
		</chapter>
	</book>
	<book number="62">
		<chapter number="1">
			<verse number="1">Әм сәр ԝе йәке ԝәрʼа дьбежьн, чь кӧ сәре серида һәбу, мә әԝ йәк бьһист, бь чʼәʼве хԝә дит, ль Ԝи ньһерʼи у дәст данә Ԝи: Әԝ Хәбәра жийине йә.</verse>
			<verse number="2">Жийин әʼйан бу, мә әԝ дит, әм шәʼдәтийе дьдьн у бона ԝе жийина һʼәта-һʼәтайе ԝәрʼа дьбежьн, йа кӧ щәм Баве бу у мәва әʼйан бу.</verse>
			<verse number="3">Әԝ тьште кӧ мә дит у бьһист әм ԝәрʼа жи дьбежьн, ԝәки һун жи мәва тʼәвгьредайи бьн у әв тʼәвгьредана мә жи тʼәви Бав у Кӧрʼе Ԝи Иса Мәсиһ ә.</verse>
			<verse number="4">Әм ван тьшта ԝәрʼа дьньвисьн, ԝәки шабуна мә тʼәмам бә.</verse>
			<verse number="5">Әв ә әԝ готьна кӧ мә жь Ԝи бьһист у әʼлами ԝә дькьн, кӧ Хԝәде рʼонайи йә у тʼӧ тәʼри Ԝида тʼӧнә.</verse>
			<verse number="6">Һәгәр әм бежьн: «Әм Хԝәдева тʼәвгьредайи нә», ле тәʼрийеда бьгәрʼьн, әм дәрәԝа дькьн у рʼастийе накьн.</verse>
			<verse number="7">Ле һәгәр әм рʼонайеда бьгәрʼьн, чаԝа кӧ Әԝ рʼонайеда йә, әме һәвва тʼәвгьредайи бьн у хуна Исайе Кӧрʼе Ԝи ԝе мә жь һʼәму гӧна паԛьж кә.</verse>
			<verse number="8">Һәгәр әм бежьн: «Гӧне мә тʼӧнә», әм хԝәха хԝә дьхапиньн у рʼасти нава мәда тʼӧнә.</verse>
			<verse number="9">Ле һәгәр әм гӧнед хԝә бьдьнә рʼуйе хԝә, Әԝ хԝәйе созе Хԝә йә у һәԛийе дькә, ԝе гӧнед мә бьбахшинә у мә жь һʼәму нәһәԛийа паԛьж кә.</verse>
			<verse number="10">Һәгәр әм бежьн: «Мә гӧнә нәкьрийә», әм Ԝи дәрәԝин дәрдьхьн у хәбәра Ԝи нава мәда тʼӧнә.</verse>
		</chapter>
		<chapter number="2">
			<verse number="1">Зарʼокед мьн, әз ве йәке ԝәрʼа дьньвисьм, ԝәки һун гӧна нәкьн, ле һәгәр йәк гӧнә бькә, ль щәм Баве пьштгьре мә, Иса Мәсиһ, Йе Һәԛ һәйә.</verse>
			<verse number="2">Әԝ ә мәщала бахшандьна гӧнед мә у нә кӧ тʼәне гӧнед мә, ле гӧнед тʼәмамийа дьнйайе жи.</verse>
			<verse number="3">Бь ԝе йәке әм заньн кӧ әм Ԝи нас дькьн, һәгәр әм тʼәмийед Ԝи хԝәй кьн.</verse>
			<verse number="4">Йе кӧ дьбежә: «Әз Ԝи нас дькьм», ле тʼәмийед Ԝи наԛәдинә, әԝ дәрәԝин ә у рʼасти нава ԝида тʼӧнәйә.</verse>
			<verse number="5">Ле йе кӧ готьна Ԝи дьԛәдинә, һʼьзкьрьна Хԝәде рʼаст нава ԝида тʼәмам ә. Бь ве йәке әм заньн кӧ әм нава Ԝида нә:</verse>
			<verse number="6">Әԝе кӧ дьбежә: «Әз нава Ԝида мә», гәрәке ӧса бьжи, чаԝа Иса жит.</verse>
			<verse number="7">Дәлално, нә кӧ тʼәмикә ну әз ԝәрʼа дьньвисьм, ле ԝе тʼәмийа кәвьнә кӧ һун бәре пешда заньн. Тʼәмийа кәвьн әԝ хәбәр ә, йа кӧ ԝә пешда бьһистийә.</verse>
			<verse number="8">Ле бәле тʼәмикә ну әз ԝәрʼа дьньвисьм, кӧ рʼастийа ԝе йәке чаԝа нава Ԝида хӧйа дьбә, ӧса жи нава ԝәда. Чьмки тәʼри дәрбаз дьбә у рʼонайа рʼаст иди рʼонайе дьдә.</verse>
			<verse number="9">Әԝе кӧ дьбежә: «Әз нава рʼонайеда мә», ле бьре ԝи бәр чʼәʼва рʼәш ә, әԝ һәла һе нава тәʼрийеда йә.</verse>
			<verse number="10">Әԝе кӧ бьре хԝә һʼьз дькә, нава рʼонайеда дьминә у набә сәбәб, кӧ һьнәк жь рʼе бькʼәвьн.</verse>
			<verse number="11">Ле әԝе, кӧ бьре ԝи бәр чʼәʼва рʼәш ә, әԝ нава тәʼрийеда йә, нава тәʼрийеда дьгәрʼә у ньзанә кʼӧда дьчә, чьмки тәʼрийе чʼәʼвед ԝи кор кьрьнә.</verse>
			<verse number="12">Әз ԝәрʼа дьньвисьм, зарʼокно, чьмки бь сайа наве Ԝи гӧнед ԝә афу бунә.</verse>
			<verse number="13">Әз ԝәрʼа дьньвисьм, бавно, чьмки һун Ԝи нас дькьн, Йе кӧ бәре пешда һәйә. Әз ԝәрʼа дьньвисьм, щаһьлно, чьмки һун сәр йе Хьраб кʼәтьн.</verse>
			<verse number="14">Әз ԝәрʼа дьньвисьм хьшимно, чьмки һун Баве нас дькьн. Әз ԝәрʼа дьньвисьм, бавно, чьмки һун Ԝи нас дькьн, Йе кӧ бәре пешда һәбу. Әз ԝәрʼа дьньвисьм, щаһьлно, чьмки һун ԛәԝат ьн у хәбәра Хԝәде нава ԝәда дьминә у сәр йе Хьраб кʼәтьнә.</verse>
			<verse number="15">Дьнйайе һʼьз нәкьн, нә жи ԝан тьштед кӧ дьнйайеда нә. Һәгәр йәк дьнйайе һʼьз дькә, һʼьзкьрьна Баве нава ԝида тʼӧнә.</verse>
			<verse number="16">Чьмки һәр тьштед кӧ дьнйайеда нә, дьлһавьжи, чʼәʼвһавьжи у кʼӧбар-бабахийа ви әʼмьри йә, әԝ нә жь Баве нә, ле жь ве дьнйайе нә.</verse>
			<verse number="17">Дьнйайе жи дәрбаз бә, һавьжийа ԝе жи, ле әԝе кӧ әʼмьре Хԝәде дьԛәдинә ԝе һʼәта-һʼәтайе бьминә.</verse>
			<verse number="18">Зарʼно, ва ԝәхте ахьрийе йә. У чаԝа ԝә бьһистийә кӧ әкʼсимәсиһ ԝе бе, иди гәләк әкʼсимәсиһ һатьнә. Жь ԝе йәке жи әм заньн кӧ ԝәхте ахьрийе йә.</verse>
			<verse number="19">Һьнәк жь нава мә дәркʼәтьн, ле әԝ нә жь мә бун. Һәгәр әԝ жь мә буна, ԝе тʼәви мә бьмана. Ле әԝ жь нава мә дәркʼәтьн, кӧ әʼйан бә, әԝ һʼәму нә жь мә бун.</verse>
			<verse number="20">Ле ԝә жь Мәсиһе Пироз Рʼӧһʼ пʼешкʼеш стандийә у һун һʼәму жи рʼастийе заньн.</verse>
			<verse number="21">Әз ԝәрʼа наньвисьм, чаԝа кӧ һун рʼастийе ньзаньн, ле чаԝа кӧ һун ԝе йәке заньн, ӧса жи заньн кӧ һәр дәрәԝ нә жь рʼастийе йә.</verse>
			<verse number="22">Кʼи йә дәрәԝин? Һәма әԝ ә, йе кӧ дьбежә: «Иса нә Мәсиһ ә». Әԝ ә әкʼсимәсиһ, йе кӧ Бав у Кӧрʼ инкʼар дькә.</verse>
			<verse number="23">Әԝе кӧ Кӧрʼ инкʼар дькә, һәләԛәтийа ԝи тʼәви Баве тʼӧнә. Ле йе кӧ Кӧрʼ иԛрар дькә, һәләԛәтийа ԝи тʼәви Баве һәйә.</verse>
			<verse number="24">Аԝа чь кӧ ԝә пешда бьһистийә, бьра әԝ нава ԝәда бьминә. Һәгәр әԝ тьште ԝә пешда бьһистийә нава ԝәда бьминә, һуне жи нава Кӧрʼ у Баведа бьминьн.</verse>
			<verse number="25">У әв ә әԝ созе кӧ Ԝи да мә, әԝ жийина һʼәта-һʼәтайе йә.</verse>
			<verse number="26">Әз ви тьшти дәрһәԛа ԝанда ԝәрʼа дьньвисьм, йед кӧ дьхԝазьн ԝә бьхапиньн.</verse>
			<verse number="27">Ле чь дәрһәԛа ԝәда йә, әԝ Рʼӧһʼе кӧ ԝә жь Мәсиһ стандийә, нава ԝәда дьминә. Иди нә һʼәԝщә йә, кӧ йәк ԝә һин кә, чьмки Рʼӧһʼ бона һәр тьшти ԝә һин дькә у чь кӧ һин дькә рʼаст ә, нә дәрәԝ ә. Чаԝа Әԝи һун һинкьрьн, нав Мәсиһда ӧса бьминьн.</verse>
			<verse number="28">Бәле зарʼокно, нава Ԝида бьминьн, ԝәки чахе Әԝ әʼйан бә, әм жь һатьна Ԝи вәнәкʼьшьн, ль бәр Ԝи шәрми нәминьн.</verse>
			<verse number="29">Һәгәр һун заньн кӧ Әԝ рʼаст ә, ӧса жи заньбьн һәр кәсе кӧ рʼастийе дькә, әԝ жь Ԝи буйә.</verse>
		</chapter>
		<chapter number="3">
			<verse number="1">Бьньһерʼьн, Баве әм чаԝа һʼьз кьрьн, ԝәки әм зарʼед Хԝәде бенә готьне у рʼаст жи әм әԝ ьн. Ләма дьнйа мә нас накә, чьмки әԝ жи нас нәкьр.</verse>
			<verse number="2">Дәлално, ньһа әм зарʼед Хԝәде нә у һәла һе нә әʼйан ә әме бьбьнә чь. Ле әм ве йәке заньн кӧ чахе Иса әʼйан бә, әме бьбьнә мина Ԝи, чьмки әме Ԝи ӧса бьбиньн, чаԝа һәйә.</verse>
			<verse number="3">Һәр кәсе кӧ бона ве йәке гӧмана хԝә данийә сәр Ԝи, әԝ хԝә ӧса паԛьж дькә, чаԝа кӧ Мәсиһ паԛьж ә.</verse>
			<verse number="4">Һәр кәсе кӧ гӧнә дькә, әԝ Ԛануна Хԝәде дьтʼәрʼьбинә у гӧнә хут ԛанунтʼәрʼьбандьн ә.</verse>
			<verse number="5">У һун заньн кӧ Мәсиһ бона ԝе йәке әʼйан бу, ԝәки гӧна һьлдә у нава Ԝида гӧнә тʼӧнә.</verse>
			<verse number="6">Һәр кәсе кӧ нава Ԝида дьминә, әԝ нава гӧнада наминә, ле һәр кәсе кӧ нава гӧнада дьминә, әԝи нә Әԝ дитийә, нә жи нас кьрийә.</verse>
			<verse number="7">Зарʼокно, бьра тʼӧ кәс ԝә нәхапинә. Йе кӧ рʼастийе дькә, әԝ йәки рʼаст ә, чаԝа Иса рʼаст ә.</verse>
			<verse number="8">Йе нава гӧнада дьминә, әԝ жь мирещьн ә, чьмки мирещьн жь бәре пешда гӧнә дькә. Бона ве йәке Кӧрʼе Хԝәде әʼйан бу, ԝәки кьред мирещьн хьраб кә.</verse>
			<verse number="9">Һәр кәсе кӧ жь Хԝәде буйә, нава гӧнада наминә, чьмки бьнйатʼа Хԝәде нава ԝида дьминә у әԝ нькарә нава гӧнада бьминә, чьмки жь Хԝәде буйә.</verse>
			<verse number="10">Зарʼед Хԝәде у зарʼед мирещьн бь ве йәке жь һәв тенә фьрԛикьрьне: Әԝе кӧ рʼастийе накә, әԝ нә жь Хԝәде йә у ӧса жи әԝе кӧ бьре хԝә һʼьз накә.</verse>
			<verse number="11">Әв ә әԝ готьн, йа кӧ ԝә бәре пешда бьһистийә: Гәрәке әм һәвдӧ һʼьз бькьн.</verse>
			<verse number="12">Мина Ԛайин нибьн, кӧ жь йе Хьраб бу у бьре хԝә кӧшт. У бона чь әԝ кӧшт? Чьмки кьред ԝи хьраб бун, ле йед бьре ԝи ԛәнщ.</verse>
			<verse number="13">Әʼщебмайи нәминьн гәли хушк-бьра, һәгәр һун бәр чʼәʼве дьнйайе рʼәш бьн.</verse>
			<verse number="14">Әм заньн кӧ әм жь мьрьне дәрбази жийине бунә, чьмки әм хушк-бьрайед хԝә һʼьз дькьн. Әԝе кӧ һʼьз накә, әԝ нава мьрьнеда дьминә.</verse>
			<verse number="15">Һәр кәсе кӧ бьре ԝи бәр чʼәʼва рʼәш ә, әԝ меркӧж ә у һун заньн кӧ нава тʼӧ меркӧжида жийина һʼәта-һʼәтайе тʼӧнә.</verse>
			<verse number="16">Әм бь ве йәке һʼьзкьрьне һʼәсийан: Иса жийина Хԝә бона мә да. Әм жи гәрәке жийина хԝә бона хушк-бьрайед хԝә бьдьн.</verse>
			<verse number="17">Ле һәгәр һәбука йәки ве дьне һәбә у бьре хԝә һʼәԝще тьштәки дьбинә, дьле ԝи сәр нашәԝьтә, һʼьзкьрьна Хԝәде чаԝа дькарә дьле ԝида бьминә?</verse>
			<verse number="18">Зарʼокно, нә кӧ әм бь хәбәр йан заре хԝә һʼьз бькьн, ле бь кьра у рʼастийе.</verse>
			<verse number="19">Бь ве йәке әме заньбьн кӧ әм жь рʼастийе нә у бькарьбьн бь дьләки рʼьһʼәт бәр Хԝәде бьсәкьньн.</verse>
			<verse number="20">Ле һәгәр дьле мә диса мә нәһәԛ кә, Хԝәде жь дьле мә мәстьр ә у һәр тьшти занә.</verse>
			<verse number="21">Дәлално, һәгәр дьле мә мә нәһәԛ нәкә, әм дькарьн рʼусьпи бәр Хԝәде бьсәкьньн.</verse>
			<verse number="22">У чь кӧ бьхԝазьн, әме жь Ԝи бьстиньн, чьмки әм тʼәмийед Ԝи дьԛәдиньн у әԝ тьштед кӧ ль Ԝи хԝәш тен, әм ԝан дькьн.</verse>
			<verse number="23">У әв ә тʼәмийа Ԝи, кӧ әм баԝәрийа хԝә наве Кӧрʼе Ԝи Иса Мәсиһ биньн у әм һәвдӧ һʼьз бькьн, чаԝа кӧ Әԝи тʼәми ль мә кьр.</verse>
			<verse number="24">У әԝе кӧ тʼәмийед Ԝи хԝәй дькә, нава Хԝәдеда дьминә у Хԝәде жи нава ԝида. У әм жь ве йәке заньн кӧ Әԝ нава мәда дьминә, бь ԝи Рʼӧһʼе кӧ Әԝи дайә мә.</verse>
		</chapter>
		<chapter number="4">
			<verse number="1">Дәлално, баԝәрийа хԝә һәр рʼӧһʼи нәйньн, ле ԝан рʼӧһʼа бьщерʼьбиньн, гәло әԝ жь Хԝәде нә? Чьмки гәләк пʼехәмбәред дәрәԝ дәркʼәтьнә дьне.</verse>
			<verse number="2">Һун бь ве йәке дькарьн Рʼӧһʼе Хԝәде нас бькьн: Һәр рʼӧһʼе кӧ Иса Мәсиһ бь хун у гошт һати иԛрар дькә, әԝ жь Хԝәде йә.</verse>
			<verse number="3">Ле һәр рʼӧһʼе кӧ Иса бь хун у гошт һати иԛрар накә, әԝ нә жь Хԝәде йә. Әв жь әкʼсимәсиһ ә, бона кʼижани ԝә бьһистьбу кӧ ԝе бе у иди әԝ ль дьнйайеда йә.</verse>
			<verse number="4">Һун жь Хԝәде нә, зарʼокно у һун сәр пʼехәмбәред дәрәԝ кʼәтьнә, чьмки Әԝ Рʼӧһʼе нава ԝәда жь ԝи рʼӧһʼе кӧ нава дьнйайеда йә мәстьр ә.</verse>
			<verse number="5">Әԝ жь дьнйайе нә, ләма әԝ жь дьнйайе хәбәр дьдьн у дьнйа гӧһдарийа ԝан дькә.</verse>
			<verse number="6">Әм жь Хԝәде нә. Йе кӧ Хԝәде нас дькә, әԝ гӧһдарийа мә дькә. Йе кӧ нә жь Хԝәде йә, әԝ гӧһдарийа мә накә. Бь ве йәке әм Рʼӧһʼе рʼастийе у рʼӧһʼе нәрʼастийе жь һәв дәрдьхьн.</verse>
			<verse number="7">Дәлално, дә әм һәвдӧ һʼьз бькьн, чьмки һʼьзкьрьн жь Хԝәде йә у һәр кәсе кӧ һʼьз дькә әԝ жь Хԝәде буйә у Хԝәде нас дькә.</verse>
			<verse number="8">Йе кӧ һʼьз накә әԝ Хԝәде нас накә, чьмки Хԝәде һʼьзкьрьн ә.</verse>
			<verse number="9">Бь ве йәке һʼьзкьрьна Хԝәде һьндава мәда хӧйа бу, гава кӧ Әԝи Кӧрʼе Хԝәйи Тайе Тʼәне шандә дьнйайе, ԝәки әм бь Ԝи бьжин.</verse>
			<verse number="10">Һʼьзкьрьн әв ә, нә кӧ мә Хԝәде һʼьз кьр, ле Әԝи әм һʼьз кьрьн у Кӧрʼе Хԝә шанд чаԝа мәщала бахшандьна гӧнед мә.</verse>
			<verse number="11">Дәлално, һәгәр Хԝәде аһа әм һʼьз кьрьн, ԝәки ӧса йә гәрәке әм жи һәвдӧ һʼьз бькьн.</verse>
			<verse number="12">Тʼӧ кәси Хԝәде тʼӧ щара нә дитийә. Һәгәр әм һәвдӧ һʼьз дькьн, Хԝәде нава мәда дьминә у һʼьзкьрьна Ԝи дьле мәда гьһиштийә.</verse>
			<verse number="13">Бь ве йәке әм заньн кӧ әм нава Ԝида дьминьн у Әԝ жи нава мәда, чьмки Әԝи жь ԝи Рʼӧһʼе Хԝә дайә мә.</verse>
			<verse number="14">Мә дит у әм шәʼдәтийе дьдьн, кӧ Баве Кӧрʼе Хԝә шанд, ԝәки бьбә Хьлазкьре дьнйайе.</verse>
			<verse number="15">Һәгәр йәк иԛрар дькә кӧ Иса Кӧрʼе Хԝәде йә, Хԝәде нава ԝида дьминә у әԝ жи нава Хԝәдеда.</verse>
			<verse number="16">Аԝа әм ԝе һʼьзкьрьна Хԝәдейә һьндава хԝәда нас дькьн у баԝәр дькьн. Хԝәде һʼьзкьрьн ә у йе кӧ нава һʼьзкьрьнеда дьминә, әԝ нава Хԝәдеда дьминә у Хԝәде жи нава ԝида.</verse>
			<verse number="17">Һʼьзкьрьн аһа дьле мәда гьһиштийә, ԝәки Рʼожа Ахрәте әм рʼусьпи бьн, чьмки Мәсиһ ве дьнйайеда чаԝа дәрбаз кьр, ӧса жи әм дәрбаз дькьн.</verse>
			<verse number="18">Һʼьзкьрьнеда тьрс тʼӧнә, ле һʼьзкьрьна гьһишти тьрсе дур дьхә, чьмки тьрс хԝәйищәфа йә у әԝе кӧ дьтьрсә, әԝ һʼьзкьрьнеда һе нәгьһиштийә.</verse>
			<verse number="19">Әм һʼьз дькьн, чьмки Әԝи пешда әм һʼьзкьрьн.</verse>
			<verse number="20">Һәгәр йәк бежә: «Әз Хԝәде һʼьз дькьм», ле бьре ԝи бәр чʼәʼва рʼәш ә, әԝ дәрәԝа дькә. Һәгәр әԝе бьре хԝә кӧ дьбинә һʼьз накә, әԝ нькарә Хԝәде һʼьз бькә кӧ набинә.</verse>
			<verse number="21">У Әԝи әв тʼәми дайә мә: Әԝе кӧ Хԝәде һʼьз дькә, әԝ гәрәке бьре хԝә жи һʼьз бькә.</verse>
		</chapter>
		<chapter number="5">
			<verse number="1">Һәр кәсе кӧ баԝәр дькә, Иса, Мәсиһ ә, әԝ жь Хԝәде буйә у һәр кәсе кӧ Баве һʼьз дькә, әԝ зарʼа Ԝи жи һʼьз дькә.</verse>
			<verse number="2">Бь ве йәке әм заньн кӧ әм зарʼед Хԝәде һʼьз дькьн, гава әм Хԝәде һʼьз дькьн у тʼәмийед Ԝи дьԛәдиньн.</verse>
			<verse number="3">Чьмки бь ве йәке әм һʼьзкьрьна хԝә һьндава Хԝәдеда дьдьнә кʼьфше, гава әм тʼәмийед Ԝи хԝәй дькьн. У тʼәмийед Ԝи нә гьран ьн,</verse>
			<verse number="4">чьмки һәр кәсе кӧ жь Хԝәде буйә, дьнйайе бьндәст дькә. У бь ви аԝайи әм дьнйайе бьндәст дькьн, аԝа готи бь баԝәрийа хԝә.</verse>
			<verse number="5">У әԝ кʼи йә, йе дьнйайе бьндәст дькә, пештьри әԝе кӧ баԝәр дькә, кӧ Иса Кӧрʼе Хԝәде йә.</verse>
			<verse number="6">Әва йә, йе кӧ бь хун у аве һат, Иса Мәсиһ, нә кӧ тʼәне бь аве, ле бь хун у аве. У Рʼӧһʼ ә, йе кӧ шәʼдәтийе дьдә, чьмки Рʼӧһʼ рʼасти йә.</verse>
			<verse number="7">Чьмки әв һәрсек ьн, кӧ шәʼдәтийе дьдьн:</verse>
			<verse number="8">Рʼӧһʼ, ав у хун. У шәʼдәтийа ван һәрсека йәк ә.</verse>
			<verse number="9">Һәгәр әм шәʼдәтийа мәрьва ԛәбул дькьн, шәʼдәтийа Хԝәде һе зедә йә, чьмки әва шәʼдәтийа Хԝәде йә, кӧ бона Кӧрʼе Хԝә шәʼдәти да.</verse>
			<verse number="10">Йе кӧ баԝәрийа хԝә Кӧрʼе Хԝәде тинә, нава ԝида әв шәʼдәти һәйә. Йе кӧ баԝәрийа хԝә Хԝәде найнә, әԝ Хԝәде дәрәԝ дәрдьхә, чьмки баԝәрийа хԝә ԝе шәʼдәтийе найнә, йа кӧ Хԝәде бона Кӧрʼе Хԝә шәʼдәти да.</verse>
			<verse number="11">У әв ә шәʼдәти, кӧ Хԝәде жийина һʼәта-һʼәтайе да мә у әв жийин нава Кӧрʼе Ԝида йә.</verse>
			<verse number="12">Кӧрʼ дьле кʼеда йә, жийина ԝи һәйә, ле Кӧрʼе Хԝәде дьле кʼеда тʼӧнә, жийина ԝи тʼӧнә.</verse>
			<verse number="13">Әз ван тьшта ԝәрʼа дьньвисьм, йед кӧ баԝәрийа хԝә наве Кӧрʼе Хԝәде тиньн, ԝәки һун бьзаньбьн жийина ԝәйә һʼәта-һʼәтайе һәйә.</verse>
			<verse number="14">Әм ль бәр Хԝәде рʼусьпи нә, чьмки әм заньн, һәгәр әм тьштәки ль гора хԝәстьна Ԝи же бьхԝазьн, Әԝ дәнге мә дьбьһе.</verse>
			<verse number="15">У һәгәр әм заньн кӧ әԝ һәр тьштед кӧ әм же дьхԝазьн дьбьһе, ӧса жи әм заньн чь кӧ әм же дьхԝазьн, әме бьстиньн.</verse>
			<verse number="16">Һәгәр йәк бьбинә кӧ бьре ԝи гӧнәк кьрийә, ле набә бәрбь мьрьне, бьра бона ԝи дӧа бькә у Хԝәде ԝе жийине бьдә ԝи. Әз ве йәке һьндава ԝанда дьбежьм, кʼижанед кӧ гӧне бәрбь мьрьне накьн. Гӧнә һәйә кӧ дьбә бәрбь мьрьне. Әз набежьм, кӧ бона ве йәке дӧа бькьн.</verse>
			<verse number="17">Һʼәму нәһәԛи гӧнә йә, ле гӧнә һәйә кӧ набә бәрбь мьрьне.</verse>
			<verse number="18">Әм заньн һәр зарʼәкә Хԝәде нав гӧнада наминә, ле Ньхӧрийе Хԝәде ԝи хԝәй дькә у йе Хьраб незики ԝи набә.</verse>
			<verse number="19">Әм заньн кӧ әм жь Хԝәде нә у тʼәмамийа дьнйайе бьн һʼӧкӧме йе Хьрабда йә.</verse>
			<verse number="20">Ле әм ӧса жи заньн кӧ Кӧрʼе Хԝәде һат у фәʼм да мә, ԝәки әм Йе Рʼаст нас бькьн. Бәле әм нава Йе Рʼастда нә, чьмки әм нава Кӧрʼе Ԝи Иса Мәсиһда нә. Әв ә Хԝәдейе рʼаст у жийина һʼәта-һʼәтайе.</verse>
			<verse number="21">Зарʼокно, хԝә жь пʼутпʼарьстийе хԝәй кьн.</verse>
		</chapter>
	</book>
	<book number="63">
		<chapter number="1">
			<verse number="1">Жь бәрпьрсийаре щьвине, Ханьма бьжарти у зарʼед ԝерʼа, кʼижана кӧ әз бь рʼастийе һʼьз дькьм, нә кӧ тʼәне әз, ле әԝ һʼәму жи, йед кӧ рʼастийе нас дькьн,</verse>
			<verse number="2">чьмки әԝ рʼасти нава мәда дьминә у һʼәта-һʼәтайе ԝе тʼәви мә бә.</verse>
			<verse number="3">Дә бьра рʼәʼм, кʼәрәм у әʼдьлайи жь Бав Хԝәде у Иса Мәсиһе Кӧрʼе Баве, бь рʼастийе у һʼьзкьрьн мәрʼа бә.</verse>
			<verse number="4">Әз пʼьрʼ ша бум, кӧ мьн жь зарʼед тә һьнәк дитьн, йед кӧ нава рʼастийеда дьжин, ль гора ԝе тʼәмийа кӧ мә жь Баве стандийә.</verse>
			<verse number="5">Ньһа әз һиви жь тә дькьм, Ханьме, әз тʼәмикә ну тәрʼа наньвисьм, ле йа кӧ бәре пешда ль мә һәбу, кӧ әм һʼәму һәвдӧ һʼьз бькьн.</verse>
			<verse number="6">Һʼьзкьрьн әв ә, кӧ әм ль гора тʼәмийед Ԝи бьжин. Тʼәми әԝ ә, йа кӧ ԝә һе бәре пешда бьһистийә, ԝәки һун һʼьзкьрьнеда бьжин.</verse>
			<verse number="7">Гәләкед кӧ хәлԛе жь рʼе дәрдьхьн һатьнә дьне, әԝ Иса Мәсиһ бь хун у гошт һати иԛрар накьн. Йед аһа хәлԛе жь рʼе дәрдьхьн у әкʼсимәсиһ ьн.</verse>
			<verse number="8">Һун һаш жь хԝә һәбьн, ԝәки һун кʼәда хԝә ӧнда нәкьн, ле һәԛе хԝә тʼәмам бьстиньн.</verse>
			<verse number="9">Һәр кәсе кӧ хԝә пешда давежә у нава һинкьрьна Мәсиһда наминә, Хԝәдейе ԝи тʼӧнә. Йе кӧ нава һинкьрьна Мәсиһда дьминә, бона ԝи Бав жи һәйә, Кӧрʼ жи һәйә.</verse>
			<verse number="10">Һәгәр йәк бе щәм ԝә у ве һинкьрьне нәйнә, һун ԝи ԛәбул нәкьнә малед хԝә у сьлаве нәдьнә ԝи.</verse>
			<verse number="11">Чьмки кʼи сьлаве бьдә ԝи, әԝ тʼәви кьред ԝийә хьраб дьбә.</verse>
			<verse number="12">Гәләк тьштед мьнә ньвисаре ԝәрʼа һәнә, ле мьн нәхԝәст сәр кʼахазе бь һʼӧбьре бьньвисьм, чьмки гӧмана мьн һәйә әзе хԝәха бемә щәм ԝә у рʼу бь рʼу тʼәви ԝә хәбәр дьм, ԝәки әшԛа мә тʼәмам бә.</verse>
			<verse number="13">Зарʼед хушка тәйә бьжарти ль тә сьлав дькьн.</verse>
		</chapter>
	</book>
	<book number="64">
		<chapter number="1">
			<verse number="1">Жь бәрпьрсийаре щьвине, Гайосе дәлалрʼа, кʼижани кӧ әз бь рʼастийе һʼьз дькьм.</verse>
			<verse number="2">Дәлало, әз дӧа дькьм, кӧ һʼәму алийава чәрха тә ӧса рʼаст бә у сьһʼәт-ԛәԝат би, чаԝа мьнва әʼйан ә кӧ рʼӧһʼе тә сьламәтийеда йә.</verse>
			<verse number="3">Әз гәләки ша бум, чахе чәнд бьра һатьн у шәʼдәти дан, кӧ тӧ нава рʼастийеда амьн и, чаԝа тә пешда рʼастийеда дьжит жи.</verse>
			<verse number="4">Шабуна мьнә жь ве мәстьр тʼӧнә, чахе дьбьһем кӧ зарʼед мьн нава рʼастийеда дьжин.</verse>
			<verse number="5">Дәлало, тӧ шьхӧле хԝәда амьн и, чь кӧ бона бьра дьки, һʼәта кӧ йед нәнасрʼа жи.</verse>
			<verse number="6">Ԝана шәʼдәтийа һʼьзкьрьна тә бәр щьвина вьр да. Те тьштәки ԛәнщ бьки, һәгәр тӧ ԝан ӧса вәрʼеки чаԝа кӧ ль Хԝәде хԝәш те.</verse>
			<verse number="7">Чьмки әԝана бона наве Мәсиһ кʼәтьнә рʼе у тʼӧ тьшт жь нәбаԝәра нәстандьнә.</verse>
			<verse number="8">Аԝа әм гәрәке йед ӧса ԛәбул кьн, кӧ әм тʼәви шьхӧле рʼастийе бьн.</verse>
			<verse number="9">Мьн щьвинерʼа ньвиси, ле Дийотрәфис кӧ һʼьз дькә сәр һʼәмуйарʼа бә, гӧһ надә мә.</verse>
			<verse number="10">Бона ве йәке гава әз бем, әзе кьред ԝи гьли кьм, кӧ чаԝа давежә мә, хәйба мә дькә. Бь ве йәке жи рʼази набә, нә кӧ тʼәне бьра ԛәбул накә, ле йед кӧ дьхԝазьн бьра ԛәбул кьн, бәр ԝан рʼадьбә у ԝан жь щьвине жи дәрдьхә!</verse>
			<verse number="11">Дәлало, чʼәʼв нәдә хьрабийе, ле ԛәнщийе. Әԝе кӧ ԛәнщийе дькә, жь Хԝәде йә, ле әԝе кӧ хьрабийе дькә, әԝи Хԝәде нәдитийә.</verse>
			<verse number="12">Бона Димитрийо һʼәму жи шәʼдәтийа ԛәнщ дьдьн, һʼәта кӧ рʼасти жи. Әм жи шәʼдәтийе дьдьн у тӧ зани кӧ шәʼдәтийа мә рʼаст ә.</verse>
			<verse number="13">Гәләк тьштед мьнә ньвисаре тәрʼа һәбун, ле мьн нәхԝәст сәр кʼахазе бь һʼӧбьре бьньвисьм.</verse>
			<verse number="14">Чьмки әз бь ԝе гӧмане мә, кӧ әзе зутьрәке тә бьбиньм у әме рʼу бь рʼу хәбәр дьн.</verse>
			<verse number="15">Әʼдьлайи ль тә бә. Һәвал-һогьр сьлава ль тә дькьн. Сьлава йәк-йәк һʼәму һәвал-һогьра бькә.</verse>
		</chapter>
	</book>
	<book number="65">
		<chapter number="1">
			<verse number="1">Жь Щьһудайе хӧламе Иса Мәсиһ, бьрайе Аԛуб, ԝәрʼа, йед кӧ газикьри нә, жь Бав Хԝәдеда һʼьзкьри у хԝәйкьрийед Иса Мәсиһ ьн:</verse>
			<verse number="2">Дә бьра рʼәʼм, әʼдьлайи у һʼьзкьрьн һе ль ԝә зедә бә.</verse>
			<verse number="3">Дәлално! Гава мьн дьл кьр, кӧ әз бона ве хьлазбуна мәйә тʼомәри ԝәрʼа бьньвисьм, һьнге мьн рʼе терʼа дит бона ве йәке ԝәрʼа бьньвисьм у дьл бьдьмә ԝә, ԝәки һун бона ԝе баԝәрийа кӧ щарәке бона һәр тʼьм щьмәʼта Хԝәдерʼа һатийә дайине, шәрʼе хԝә бькьн.</verse>
			<verse number="4">Чьмки чәнд мәрьв дьзива кʼәтьнә нава ԝә, кӧ дәрһәԛа диԝана ԝанда һе пешда ньвисар бу. Әԝед нәпʼак бьн наве кʼәрәма Хԝәдейе мә хԝә данә бенамусийе у Хӧдане мә Иса Мәсиһ Хԝәйики бешьрики-беһәвал инкʼар кьрьнә.</verse>
			<verse number="5">Ле әз дьхԝазьм биньмә бира ԝә, чаԝа һун ван һʼәму тьшта заньн жи, кӧ Хӧдан щьмәʼта Хԝә жь ԝәлате Мьсьре хьлаз кьр, паше ԛьрʼа йед кӧ баԝәр нәкьрьн ани.</verse>
			<verse number="6">У әԝ мьлйакʼәтед кӧ һʼӧкӧме хԝә хԝәй нәкьрьн, ле щийе хԝә шьһʼьтандьн, Хԝәде ԝан бь ԛәйдед һʼәта-һʼәтайейә тәʼристанийеда хԝәй дькә, бона ԝе Рʼожа һʼәсабә Диԝане.</verse>
			<verse number="7">Ве жи бир нәкьн чаԝа Содом, Гомора у бажаред дор-бәред ԝан, мина ԝан жь гӧрʼа Хԝәде дәркʼәтьн ԛави кьрьн, чʼәʼв авитьнә бәдәна башԛә у диԝана агьрийә һʼәта-һʼәтайе сәр хԝәда анин. Әвана иди бона мә тʼәрз у дәрс ьн.</verse>
			<verse number="8">Ӧса жи әԝ мәрьв пәй хәԝна дькʼәвьн, ԛальбе хԝә дьһʼәрʼьминьн, дьжәньнә сәрԝертийа у һәйинед хԝәйирʼумәтә жорьн беһӧрмәт дькьн.</verse>
			<verse number="9">Ле Мьхайиле сәрәке мьлйакʼәта әв йәк нәкьр. Гава бона щьнйазе Муса рʼабу мирещьнрʼа кʼәтә һʼӧщәте, тӧрӧш нәкьр кӧ бь готьнед беһӧрмәткьрьне диԝана ԝи бькьра, ле гот: «Бьра Хӧдан ль тә һьле!»</verse>
			<verse number="10">Ле әв мәрьвана сәрәдәрийе ԝан тьшта накьн, кʼижана кӧ беһӧрмәт дькьн, ле чь жи мина һʼәйԝанед безарә-безьман бь бьнйатʼи фәʼм дькьн, бь ԝан жи ӧнда дьбьн.</verse>
			<verse number="11">Ԝәй ль ԝан, кӧ рʼийа Ԛайинда чун, мина Бьлам хальфин, пәй кʼара хԝә кʼәтьнә у мина рʼабәрибуна Ԛорах ԝе бәла хԝә бьбиньн.</verse>
			<verse number="12">Әвана мәсрәфед һʼьзкьрьна ԝәда ләкʼә нә, тʼәви ԝә бе хоф дьхԝьн-вәдьхԝьн, тʼәне зьке хԝә дьчʼериньн. Йед һа, әʼԝред беавә жь бәр бе чуйи нә, даред пайизейә бебәр ьн, рʼаԝава рʼакьри, дӧ щар һʼьшк буйи,</verse>
			<verse number="13">пелед бәʼрейә рʼабуйи нә, кӧ чаԝа әʼйба кьред ԝе мина кʼәфе сәр дькʼәвә. Әԝ стәйркед хальфи нә, бона кʼижана духана тәʼристанийе һʼәта-һʼәтайе хԝәйкьри йә.</verse>
			<verse number="14">Һәнох жи кӧ пәй Адәмрʼа баве һʼәфта бу, бона ван мәрьва пʼехәмбәрти кьр у гот: «Ва йә Хӧдан тʼәви пирозед Хԝәйә беһʼәсаб те,</verse>
			<verse number="15">ԝәки диԝана һʼәмуйа бькә у һʼәму нәпʼака нәһәԛ кә, бона һʼәму кьред ԝанә нәпʼак у бона ԝан һʼәму готьнед хьраб, кӧ нәпʼакед гӧнәкʼар һьндава Ԝида хәбәр дан».</verse>
			<verse number="16">Әвана мәрьвнә бинтәнгә фьш-фьшко нә, пәй хԝәстьнед дьле хԝә дьчьн, жь хԝә мәстьр хәбәр дьдьн у бона кʼара хԝә һʼьләкʼарийа дькьн.</verse>
			<verse number="17">Ле һун дәлално, ԝан готьнед кӧ шандийед Хӧдане мә Иса Мәсиһ пешда готьнә бир биньн,</verse>
			<verse number="18">кӧ ԝәрʼа дьготьн: «Рʼожед ахьрийеда мәрьвед ԛәрфкьр ԝе дәрен, пәй хԝәстьнед дьле хԝәйә нәпʼак һәрʼьн».</verse>
			<verse number="19">Әв әԝ мәрьв ьн, йед кӧ дӧтирәтийе дькьн, йед кӧ бь мәрьвайи тенә рʼебәрикьрьне, нә кӧ бь Рʼӧһʼе Пироз.</verse>
			<verse number="20">Ле һун дәлално, хԝә бьдьнә сәр авакьрьна баԝәрийа хԝәйә пироз, бь Рʼӧһʼе Пироз дӧа бькьн,</verse>
			<verse number="21">хԝә нава ԝе һʼьзкьрьна Хԝәдейә һьндава хԝәда хԝәй кьн, һивийа рʼәʼма Хӧдане мә Иса Мәсиһ бьн, кӧ жийина һʼәта-һʼәтайе бьдә ԝә.</verse>
			<verse number="22">У һьндава дӧдьлийада рʼәʼм бьн.</verse>
			<verse number="23">Һьнәка жи жь агьр бьрʼәвиньн хьлаз кьн, дьле ԝә сәр йед майин жи бь тьрс бьшәԝьтә, ле жийина ԝанә гӧнәкʼарә мина кʼьнща ләԝьтʼи бәр чʼәʼве ԝә рʼәш бә.</verse>
			<verse number="24">Ԝирʼа, Йе кӧ дькарә ԝә жь кʼәтьне хԝәй кә у ль бәр рʼумәта Хԝә беԛӧсур әшԛ бьдә сәкьнандьне,</verse>
			<verse number="25">Хԝәдейе бешьрики-беһәвал, Хьлазкьре мәрʼа, бь дәсте Иса Мәсиһе Хӧдане мә, шькьр у мәзьнайи, ԛӧдрәт у һʼӧкӧмәт бә, бәри һәр-һәйе у ньһа жи у һʼәта-һʼәтайе! Амин.</verse>
		</chapter>
	</book>
	<book number="66">
		<chapter number="1">
			<verse number="1">Әва әʼйантийа Иса Мәсиһ ә, кʼижан Хԝәде да Ԝи, ԝәки әԝ ԝан тьштед кӧ гәрәке зутьрәке бьԛәԝьмьн, нишани хӧламед Ԝи кә. Иса пе дәсте мьлйакʼәте Хԝә шанд у әʼлами хӧламе Хԝә Йуһʼәнна кьр.</verse>
			<verse number="2">Йуһʼәнна жи шәʼдәтийа һәр тьштед кӧ ԝи дитьбун да, аԝа готи шәʼдәтийа готьна Хԝәде, ӧса жи шәʼдәтийа әʼламәтийа Иса Мәсиһә рʼаст.</verse>
			<verse number="3">Хԝәзи ль ԝи, кӧ ве йәке бьхунә у хԝәзи ль ԝан, йед кӧ ван хәбәред пʼехәмбәртийе бьбьһен у тьштед кӧ веда һатьнә ньвисаре дьле хԝәда хԝәй кьн, чьмки ԝәхт незик ә.</verse>
			<verse number="4">Жь Йуһʼәнна, һәр һʼәфт щьвинарʼа, йед кӧ ԛәза Асйайеда нә: Кʼәрәм у әʼдьлайийа Ԝи ль ԝә бә, Йе кӧ һәйә, Йе кӧ һәбу, Йе кӧ ԝе бе у жь һәр һʼәфт рʼӧһʼед кӧ ль бәр тʼәхте Ԝи нә,</verse>
			<verse number="7">Ва йә әʼԝрава Әԝ те. Һәр чʼәʼве Ԝи бьбинә, һʼәта әԝед кӧ нәкʼса Ԝи ԛӧл кьрьн жи. Һʼәму мьләтед дьнйайе ԝе ль сәр Ԝи шин у кʼәдәр бьн. Бәле. Амин!</verse>
			<verse number="8">«Әз Алфа у Омега мә», Хӧдан Хԝәдейе Һʼәму Зорайийе дьбежә, Йе кӧ һәйә, Йе кӧ һәбу у Йе кӧ ԝе бе.</verse>
			<verse number="9">Әз, Йуһʼәннайе бьре ԝә мә, йәктийа Исада һәвал-пʼаре ԝе тәнгасийе, пʼадшатийа Ԝи у сәбьра ԝә мә. Әз бона хәбәра Хԝәде у шәʼдәтийа бона Иса ԝе гьраведа бум, кӧ жерʼа Патмос дьбежьн.</verse>
			<verse number="10">Рʼожа Хӧданда Рʼӧһʼе Пироз һатә сәр мьн у мьн ль пьшт хԝә дәнгәки бьльнди мина дәнге борʼийе бьһист,</verse>
			<verse number="11">кӧ гот: «Чь тьште кӧ тӧ дьбини, кʼьтебеда бьньвисә у һәр һʼәфт щьвинарʼа бьшинә, йед кӧ бажаред Әфәсе, Сьмирнайе, Пәргамайе, Тийатирайе, Сардәйсе, Фьладәлфйайе у Лаԝдькйайеда нә».</verse>
			<verse number="12">Әз сәр ԝи дәнгида вәгәрʼийам кӧ бьбиньм, кʼа кʼи йә мьнрʼа хәбәр дьдә у чахе кӧ әз вәгәрʼийам, мьн һʼәфт шәмданед зерʼин дитьн.</verse>
			<verse number="13">Нава ԝан шәмданада «йәки мина Кӧрʼе Мерьв» һәбу, кʼьнщәкә дьрежә һʼәта ньга ле бу у мәлахтәки зерʼин ль синге Ԝи бу.</verse>
			<verse number="14">Пʼорʼе сәре Ԝи мина һьрийа ԛәрԛаш у мина бәрфе сьпи бу, чʼәʼвед Ԝи жи мина алава егьр.</verse>
			<verse number="15">Ньгед Ԝи мина сьфьре хаси жь кʼура агьр дәрхьсти, кӧ дьбьрьԛә у дәнге Ԝи мина дәнге хӧлә-хӧла гәләк ава бу.</verse>
			<verse number="16">Дәсте Ԝийи рʼастеда һʼәфт стәйрк һәбун у жь дәве Ԝи шурәки дӧдәвийи туж дәрдькʼәт. Рʼуйе Ԝи мина рʼойе бу кӧ тʼәмамийа ԛәԝата хԝәва шәԝԛ дьдә.</verse>
			<verse number="17">Чахе кӧ мьн Әԝ дит, мина йәки мьри кʼәтьмә бәр ньгед Ԝи. Әԝи дәсте Хԝәйи рʼасте дани сәр мьн у готә мьн: «Нәтьрсә, Әз ьм Йе Пешьн у Пашьн.</verse>
			<verse number="18">Әз Йе сах ьм. Әз Йе мьри бум, ле ва йә әз сах ьм һʼәта-һʼәтайе. У Әз ьм хԝәйе кʼьлитед Мьрьне у Дийаре Мьрийа.</verse>
			<verse number="19">Аԝа бьньвисә чь кӧ тӧ дьбини, чь кӧ ньһа һәнә у чь ԝе паше бьбьн.</verse>
			<verse number="20">Сӧрʼа ван стәйрка, йед кӧ тә дәсте Мьни рʼастеда дитьн, ӧса жи һәр һʼәфт шәмданед зерʼин әв ә: Әԝ һәр һʼәфт стәйрк, мьлйакʼәтед һәр һʼәфт щьвина нә у әԝ һәр һʼәфт шәмдан, һәр һʼәфт щьвин ьн.</verse>
		</chapter>
		<chapter number="2">
			<verse number="1">Мьлйакʼәте щьвина Әфәсерʼа бьньвисә беже: Әԝи кӧ һʼәфт стәйрк дәсте Ԝийи рʼастеда у нава һʼәфт шәмданед зерʼинда дьгәрʼә, аһа дьбежә:</verse>
			<verse number="2">Әз һаш жь кьред тә, хәбата тә у сәбьра тә һәмә. Әз заньм кӧ тӧ нькари ль хьраба тʼәʼмул ки. Тә әԝ жи щерʼьбандьн, йед кӧ хԝә шанди һʼәсаб дькьн, ле рʼаст нә ӧса нә, тә дит кӧ әԝ дәрәԝин ьн.</verse>
			<verse number="3">Сәбьра тә һәйә, бона наве Мьн тә щәфа кʼьшанд у нәԝәстийайи.</verse>
			<verse number="4">Ле газьнәкә Мьн ль тә һәйә, кӧ тӧ мина бәре Мьн һʼьз наки.</verse>
			<verse number="5">Аԝа ньһа бинә бира хԝә, кӧ тӧ жь кʼӧ дәре кʼәтийи у жь гӧнәкьрьне вәгәрʼә, кьред хԝәйә пешийе бькә. Һәгәр на, Әзе бемә щәм тә у шәмдана тә жь щийе ԝе һьлдьм.</verse>
			<verse number="6">Ле тьштәки рʼьнд ль щәм тә һәйә, кӧ дьжәни ԝан кьред николойийа, чаԝа кӧ Әз жи дьжәньме.</verse>
			<verse number="7">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина. Әԝе кӧ сәркʼәвә, Әзе изьне бьдьмә ԝи, ԝәки жь ԝе дара жийине бьхԝә, йа кӧ бӧһьшта Хԝәдеда йә.</verse>
			<verse number="8">Мьлйакʼәте щьвина Сьмирнайерʼа бьньвисә беже: Әԝи Пешьн у Пашьн, Йе кӧ мьр у жь нава мьрийа рʼабу аһа дьбежә:</verse>
			<verse number="9">Әз һаш жь тәнгаси у бәләнгазийа тә һәмә, ле бәле тӧ дәԝләти йи! Ӧса жи һаш жь бӧхданед ԝан һәмә, йед кӧ хԝәрʼа дьбежьн: ‹Әмә щьһу нә›. Әԝ нә щьһу нә, ле әԝ жь кʼьништа мирещьн ьн.</verse>
			<verse number="10">Жь ԝан тәнгасийа нәтьрсә, кʼижане бенә сәре тә. Ва мирещьн ԝе жь ԝә һьнәка бавежә кәле, ԝәки һун бенә щерʼьбандьне у һуне дәһә рʼожа щәфе бькʼьшиньн. Һʼәта мьрьне амьн бьминә, Әзе тʼаще жийине бьдьмә тә.</verse>
			<verse number="11">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина. Әԝе кӧ сәркʼәвә жь мьрьна дӧда ԝе ԛәт зьраре нәбинә.</verse>
			<verse number="12">Мьлйакʼәте щьвина Пәргамайерʼа бьньвисә беже: Әԝе кӧ шуре Ԝийи дӧдәвийи туж һәйә аһа дьбежә:</verse>
			<verse number="13">Әз һаш жь тә һәмә кӧ тӧ ль кʼӧ дәре дьмини, аԝа готи ль ԝи щийе кӧ тʼәхте мирещьн ле йә. Тӧ наве Мьн ԛәԝин дьгьри у тә баԝәрийа хԝәйә һьндава Мьнда ԝан рʼожа жи инкʼар нәкьр, гава шәʼде Мьни амьн Антипас нава ԝәда һатә кӧштьне, ԝи щийе кӧ мирещьн ле дьминә.</verse>
			<verse number="14">Ле газьнәкә Мьн ль тә һәйә, кӧ ль ԝе дәре һьнәк мәрьвед тә һәнә, кӧ пәй һинкьрьна ԝи Бьлами дьчьн, йе кӧ Балаԛ һин кьр, кӧ зарʼед Исраел жь рʼе дәрхә, ԝәки әԝ ԛӧрбанед пʼута бьхԝьн у бенамусийе бькьн.</verse>
			<verse number="15">Ӧса жи һьнәк мәрьвед тә жи һәнә кӧ пәй һинкьрьна николойийа дьчьн.</verse>
			<verse number="16">Аԝа жь гӧнәкьрьне вәгәрʼә, һәгәр на, Әзе зутьре бемә щәм тә у пе шуре дәве Хԝә тʼәви ԝан мәрьва шәрʼ кьм.</verse>
			<verse number="17">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина. Әԝе кӧ сәркʼәвә Әзе жь ԝи манайе вәшарти бьдьмә ԝи у ӧса жи кәвьрәки сьпи бьдьме, кӧ ԝе навәки ну ль сәр кевьр ньвисар бә у тʼӧ кәсе ԝи нави ньзаньбә, пештьри йе кӧ ԝи кәвьри бьстинә.</verse>
			<verse number="18">Мьлйакʼәте щьвина Тийатирайерʼа бьньвисә беже: Кӧрʼе Хԝәде аһа дьбежә, Йе кӧ чʼәʼвед Ԝи мина алава егьр ьн у ньгед Ԝи мина ԝи сьфьре хаси кӧ дьбьрьԛә:</verse>
			<verse number="19">Әз һаш жь кьред тә, һʼьзкьрьна тә, баԝәрийа тә, хьзмәткʼари у сәбьра тә һәмә. Әз заньм кӧ кьред тәйә пашԝәхтийе жь йед пешийе зедәтьр ьн.</verse>
			<verse number="20">Ле газьнәкә Мьн ль тә һәйә, кӧ тӧ ԝе жьне, Изабеле сәбьр дьки, кӧ хԝә пʼехәмбәр һʼәсаб дькә. Әԝа пе һинкьрьна хԝә хӧламед Мьн жь рʼе дәрдьхә, ԝәки бенамусийе бькьн у ԛӧрбанед пʼута бьхԝьн.</verse>
			<verse number="21">Мьн ԝәхт да ԝе, ԝәки әԝ жь гӧнәкьрьне вәгәрʼә, ле әԝ нахԝазә дәсте хԝә жь бенамусийа хԝә бькә.</verse>
			<verse number="22">Ва Әзе ԝе бавежьмә нава щи-ньвине у йед кӧ тʼәви ԝе бенамусийе жи дькьн, бькьмә һʼаләки гьран, һәгәр жь кьред хԝә вәнәгәрʼьн.</verse>
			<verse number="23">Әзе зарʼед ԝе хьм, бькӧжьм у һʼәму щьвине бьзаньбьн кӧ Әз ьм, Йе дьл у нета әʼнәнә дькә. Әзе ль анәгори кьрьнед ԝә һәр йәки бьдьмә ԝә.</verse>
			<verse number="24">Ле бәле Әз ԝә, йед майинрʼа дьбежьм кӧ Тийатирайеда нә, ле пәй ве һинкьрьне нәкʼәтьнә, әԝ ‹Сӧрʼед мирещьнә кʼур› ньзаньн чаԝа кӧ әԝ дьбежьн. Әз барәки дьн надьмә сәр мьле ԝә,</verse>
			<verse number="25">ле тʼәне чи ԝә һәйә ԛәԝин бьгьрьн, һʼәта кӧ Әз бем.</verse>
			<verse number="28">У Әзе стәйрка сьбейә зу бьдьмә ԝи.</verse>
			<verse number="29">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина.</verse>
		</chapter>
		<chapter number="3">
			<verse number="1">Мьлйакʼәте щьвина Сардәйсерʼа бьньвисә беже: Әԝи кӧ һʼәфт рʼӧһʼед Хԝәде у һʼәфт стәйркед Ԝи һәнә, аһа дьбежә: Әз һаш жь кьред тә һәмә, наве тә һәйә йане тӧ сах и, ле рʼаст тӧ мьри йи.</verse>
			<verse number="2">Һʼьшйар бә у әԝед кӧ манә ле ль бәр мьрьне нә, бькә бьра сәр хԝәда бен, чьмки Мьн кьред тә ль бәр Хԝәдейе Хԝә гьһишти нәдитьн.</verse>
			<verse number="3">Дә бинә бира хԝә кӧ тә чь стандийә у бьһистийә, гӧрʼа ԝан тьшта бькә у тʼобә кә. Ле һәгәр тӧ һʼьшйар нәби, Әзе мина дьзәки сәр тәда бьгьрьм у те ԛәт ньзаньби кӧ Әзе кʼижан сьһʼәтеда сәр тәда бьгьрьм.</verse>
			<verse number="4">Ле Сардәйседа чәнд кәсед тә һәнә кӧ ԝан кʼьнщед хԝә нәләԝьтʼандьнә. Әԝе бь кʼьнщед чилә-ԛәрԛаш тʼәви Мьн бьгәрʼьн, чьмки әԝә һежа нә.</verse>
			<verse number="5">Әԝе кӧ сәркʼәвә, әԝе аһа кʼьнщед чилә-ԛәрԛаш ль хԝә ԝәргьрә. Әзе наве ԝи жь кʼьтеба жийине тʼӧ щар рʼәсит нәкьм у наве ԝи ль бәр Баве Хԝә у ль бәр мьлйакʼәтед Ԝи ашкәрә кьм.</verse>
			<verse number="6">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина.</verse>
			<verse number="7">Мьлйакʼәте щьвина Фьладәлфйайерʼа бьньвисә беже: Әԝи пироз, Әԝи рʼаст, аһа дьбежә, Йе кӧ хԝәйе кʼьлита Даԝьд ә, кӧ вәдькә у тʼӧ кәс нькарә дадә у дадьдә тʼӧ кәс нькарә вәкә:</verse>
			<verse number="8">Әз һаш жь кьред тә һәмә. Ва Мьн дәрики вәкьри данийә бәр тә, кӧ тʼӧ кәс нькарә дадә. Әз заньм кӧ ԛәԝата тә һьнәки һәйә у тә готьна Мьн хԝәй кьр у наве Мьн инкʼар нәкьр.</verse>
			<verse number="9">Бьньһерʼә, һьнәкә жь кʼьништа мирещьн һәнә, йед кӧ дьбежьн: ‹Әмә щьһу нә›, ле рʼаст нә щьһу нә, әԝ дәрәԝа дькьн. Ва Әзе пʼейи сәр ԝан кьм, кӧ әԝ бен у ль бәр ньгед тә та бьн у бьзаньбьн Әз тә һʼьз дькьм.</verse>
			<verse number="10">Тә кӧ тʼәмийа Мьн хԝәй кьр у сәбьр кьр, Әзе жи тә жь ԝи ԝәхте щерʼьбандьне хԝәй кьм, йа кӧ ԝе бе сәр тʼәмамийа дьнйайе, кӧ бьнәлийед ль рʼубари дьне бьщерʼьбинә.</verse>
			<verse number="11">Әзе зутьрәке бем, чи тә һәйә ԛәԝин бьгьрә, ԝәки тʼӧ кәс тʼаще тә нәстинә.</verse>
			<verse number="12">Әԝе кӧ сәркʼәвә Әзе ԝи пʼарьстгәһа Хԝәдейе Хԝәда бькьмә стун у әԝе иди дәрнәкʼәвә дәрва. Әзе ль сәр ԝи наве Хԝәдейе Хԝә, ӧса жи наве бажаре Хԝәдейе Хԝә, аԝа готи наве Оршәлима ну бьньвисьм, йа кӧ жь Хԝәдейе Мьн жь әʼзмен ԝе бе хԝаре у Әзе наве Хԝәйи ну жи бьньвисьм.</verse>
			<verse number="13">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина.</verse>
			<verse number="14">Мьлйакʼәте щьвина Лаԝдькйайерʼа бьньвисә беже: ‹Йе Амин› аһа дьбежә, Әԝ шәʼде рʼаст у амьн, чʼәʼвканийа әʼфьрин у хӧльԛийед Хԝәде:</verse>
			<verse number="15">Әз һаш жь кьред тә һәмә, тӧ нә сар и у нә жи гәрм и. Хԝәзи тӧ йан сар буйайи йан жи гәрм.</verse>
			<verse number="16">Ле чьмки тӧ голи йи, нә сар и у нә жи гәрм, Әзе тә жь дәве хԝә бьрʼежьм.</verse>
			<verse number="17">Тӧ дьбежи: ‹Әз дәԝләти мә, ԝе йәкеда гәләк пешда чумә, ԛәт һʼәԝще тʼӧ тьшти нимә›. Ле тӧ ньзани кӧ тӧ мәʼрьм, рʼәбән, бәләнгаз, кор у тәʼзи йи.</verse>
			<verse number="18">Әз ве тʼәмийе дьдьмә тә: Зерʼе кӧ бь егьр һатийә сафикьрьне жь Мьн бькʼьрʼә, ԝәки тӧ дәԝләти би у кʼьнщед чилә-ԛәрԛаш жь Мьн бькʼьрʼә, кӧ ль хԝә ки, ԝәки шәрма тәʼзибуна тә бе ньхамтьне, ӧса жи дәрмане чʼәʼва, кӧ ль чʼәʼвед хԝә ди, ԝәки бьбини.</verse>
			<verse number="19">Әз кʼижана һʼьз дькьм ль ԝан һьлтем у ԝан ширәт дькьм. Бона ве йәке хирәт кә у жь гӧнәкьрьне вәгәрʼә!</verse>
			<verse number="20">Ва Әз ль бәр дәри сәкьни мә у ль дери дьхьм. Һәгәр йәк дәнге Мьн бьбьһе у дери ль Мьн вәкә, Әзе һәрʼьмә һьндӧрʼ, тʼәви ԝи нан бьхԝьм у әԝе жи тʼәви Мьн.</verse>
			<verse number="21">Әԝе кӧ сәркʼәвә, Әзе дәстуре бьдьме кӧ тʼәви Мьн сәр тʼәхте Мьн рʼуне, чаԝа кӧ Әз сәркʼәтьм у тʼәви Баве Хԝә сәр тʼәхте Ԝи рʼуньштьм.</verse>
			<verse number="22">Гӧһе кʼе һәйә бьра бьбьһе, кӧ Рʼӧһʼ чь дьбежә щьвина».</verse>
		</chapter>
		<chapter number="4">
			<verse number="1">Пәй ван тьштарʼа мьн дина хԝә дайе, ва әʼзменда дәрик вәкьри йә. У әԝ дәнге кӧ мьн бәре мина дәнге борʼийе бьһистьбу мьнрʼа гот: «Рʼабә ԝәрә ве жоре, Әзе ԝан тьштед кӧ гәрәке жь вьр шунда бьԛәԝьмьн, нишани тә кьм».</verse>
			<verse number="2">Һәма һьнге Рʼӧһʼе Пироз һатә сәр мьн, мьн дина хԝә дайе, ԝе тʼәхтәк ль әʼзмен һәбу у йәк ль сәр тʼәхт рʼуньшти бу.</verse>
			<verse number="3">У шәԝԛа диндара Йе рʼуньшти мина йа кәвьре йаспис у сардийон бу. У кʼәскәсоре жи дора тʼәхт гьртьбу, мина ишьԛа зьмруде.</verse>
			<verse number="4">Ль дора ԝи тʼәхти бист чар кʼӧрси һәбун у ль сәр ԝан кʼӧрсийа бист чар рʼуспи рʼуньштьбун. Кʼьнщед чилә-ԛәрԛаш ль ԝан бун у тʼащед зерʼин жи ль сәре ԝан бун.</verse>
			<verse number="5">Жь тʼәхт бьруск у дәнгед гӧрʼинийа әʼԝр-әʼзмана дәрдькʼәтьн. Ль бәр тʼәхт һʼәфт агьред алавпекʼәти һәбун, кӧ әԝ һәр һʼәфт рʼӧһʼед Хԝәде нә.</verse>
			<verse number="6">Ль бәр тʼәхт тьштәки мина бәʼрәкә шушә һәбу, кӧ мина хьрустале зәлал бу. Ль дора тʼәхт, һәр алики чар рʼӧһʼбәр һәбун, кӧ пешийе у пашийева чʼәʼвава тʼьжи бун.</verse>
			<verse number="7">Рʼӧһʼбәре пешьн мина шер бу, рʼӧһʼбәре дӧда мина щанәга бу, рʼӧһʼбәре сьсийа рʼуйе ԝи мина рʼуйе мәрьва бу у рʼӧһʼбәре чара жи мина тәйре симьрʼи кӧ дьфьрʼә.</verse>
			<verse number="8">Һәр чар рʼӧһʼбәр жи шәш баски бун, сәр у бьнва чʼәʼвава хьт-хьти бун. У шәв у рʼож дәнге хԝә нәдьбьрʼин дьготьн: «Пироз, пироз, пироз, Хӧдан Хԝәдейе Һʼәму Зорайийе, Йе кӧ һәбу, Йе кӧ һәйә у Йе кӧ ԝе бе».</verse>
			<verse number="9">Гава ԝан һәр чар рʼӧһʼбәра, рʼумәт, һӧрмәт у шькьри дьданә Йе кӧ ль сәр тʼәхт рʼуньштийә у һʼәта-һʼәтайе Сах ә,</verse>
			<verse number="10">әԝ һәр бист чар рʼуспи бәр Йе кӧ ль сәр тʼәхт рʼуньшти дәвәрʼуйа дьчун, сәре хԝә бәр Ԝи даданин, Йе кӧ һʼәта-һʼәтайе Сах ә у тʼащед хԝә давитьнә бәр тʼәхт у дьготьн:</verse>
			<verse number="11">«Йа Хӧдан Хԝәдейе мә, Тӧ һежа йи кӧ рʼумәт, һӧрмәте у ԛәԝате бьстини. Чьмки Тә һәр тьшт әʼфьрандьн у бь хԝәстьна Тә әԝ әʼфьрин у һәнә».</verse>
		</chapter>
		<chapter number="5">
			<verse number="1">Һьнге мьн дәсте Ԝийи рʼастеда, Йе кӧ ль сәр тʼәхт рʼуньштьбу, кʼьтебәкә гӧломатккьри дит кӧ һәр дӧ алийава һатьбу ньвисаре у бь һʼәфт мора һатьбу моркьрьне.</verse>
			<verse number="2">Мьн дина хԝә дайе, ԝе мьлйакʼәтәки ԛәԝат бь дәнгәки бьльнд дьгот: «Кʼи һежа йә кӧ моред ве кʼьтебе же рʼакә у кʼьтебе вәкә?»</verse>
			<verse number="3">Ле тʼӧ кәс тʼӧнәбу, нә ль әʼзмен, нә ль сәр әʼрде у нә жи жь бьне әʼрде, кӧ бькарьбуйа әва кʼьтеба вәкьра ле бьньһерʼийа.</verse>
			<verse number="4">Әз жи кʼәлә-кʼәл дьгьрийам, кӧ йәки һежа нәһатә дитьне, ԝәки әԝ кʼьтеба вәкьра ле бьньһерʼийа.</verse>
			<verse number="5">Һьнге жь рʼуспийа йәки мьнрʼа гот: «Нәгьри! Ва Шере жь ԛәбила Щьһуда, тамара Даԝьд сәркʼәт у дькарә һәр һʼәфт моред ԝе кʼьтебе же рʼакә у вәкә».</verse>
			<verse number="6">Һьнге мьн дина хԝә дайе, ԝе говәка ԝи тʼәхтида, кʼижан һәр чар рʼӧһʼбәр у рʼуспийа доре гьртьбун, Бәрхәк сәкьни бу, чаԝа кӧ сәржекьри бә. Һʼәфт стьруйед Ԝи у һʼәфт чʼәʼвед Ԝи һәбун, Әԝ һәр һʼәфт рʼӧһʼед Хԝәде нә, кӧ ль тʼәмамийа дьнйайе һатьнә шандьне.</verse>
			<verse number="7">Әԝ һат у кʼьтеб жь дәсте Ԝийи рʼасте, Йе кӧ ль сәр тʼәхт рʼуньштьбу һьлда.</verse>
			<verse number="8">Чахе Ԝи әԝ һьлда, әԝ һәр чар рʼӧһʼбәр у һәр бист чар рʼуспи ль бәр ԝи Бәрхи дәвәрʼуйа чун. Дәсте һәр йәкида чәнг у тʼасед зерʼинә тʼьжи бьхур һәбун. Әԝ бьхур дӧайед щьмәʼта Хԝәде нә.</verse>
			<verse number="9">У стьранәкә ну дьстьран дьготьн: «Тӧ һежа йи, кӧ ԝе кʼьтебе һьлди у моред ԝе же рʼаки. Чьмки Тӧ һати сәржекьрьне у пе хуна хԝә Тә мәрьв жь һәр бәрәке, жь һәр зьмани, жь һәр щьмәʼте у жь һәр мьләти кʼьрʼин бона Хԝәде,</verse>
			<verse number="10">Тә әԝ кьрьн пʼадшатийа кʼаһина бона хьзмәткʼарийа Хԝәде у әԝе ль сәр дьнйайе пʼадшатийе бькьн».</verse>
			<verse number="11">Һьнге мьн дина хԝә дайе, мьн дәнге гәләк мьлйакʼәта бьһист кӧ дора тʼәхт, ԝан рʼӧһʼбәра у рʼуспийа гьртьбун. Рʼәԛәма ԝан дьгьһиштә бь һʼәзара у милийона.</verse>
			<verse number="12">Бь дәнгәки бьльнд дьстьран дьготьн: «Әԝ Бәрхе сәржекьри һежа йә кӧ ԛәԝате, дәԝләмәндтийе, сәрԝахтийе, карине, һӧрмәте, рʼумәте у пәсьне бьстинә».</verse>
			<verse number="13">Мьн бьһист кӧ һәр әʼфьринед ль әʼзмен, ль сәр әʼрде, йед бьн әʼрде, йед бәʼреда у һʼәмуйед нава ԝанда, дьстьран: «Бьра һʼәта-һʼәтайе пәсьн, һӧрмәт, рʼумәт у ԛӧдрәт ль Йе сәр тʼәхт рʼуньшти, ӧса жи ль ԝи Бәрхи бә!»</verse>
			<verse number="14">У ԝан һәр чар рʼӧһʼбәра дьготьн: «Амин!» у рʼуспи дәвәрʼуйа чун, сәре хԝә бәр Ԝи данин.</verse>
		</chapter>
		<chapter number="6">
			<verse number="1">Һьнге мьн дина хԝә дайе, ԝи Бәрхи морәкә жь ԝан һәр һʼәфт мора вәкьр у мьн жь ԝан һәр чар рʼӧһʼбәра дәнгәки мина дәнге гӧрʼинийа әʼԝра бьһист кӧ гот: «Ԝәрә».</verse>
			<verse number="2">Мьн дина хԝә дайе, ва һәспәки боз хӧйа бу, дәсте йе лесийарбуйида тиркәванәк һәбу, тʼащәк ԝирʼа һатә дайине у әԝ чаԝа әʼгит чу, ԝәки сәркʼәвә.</verse>
			<verse number="3">Чахе Бәрх мора дӧда вәкьр, мьн бьһист кӧ рʼӧһʼбәре дӧда гот: «Ԝәрә».</verse>
			<verse number="4">Һьнге һәспәки дьнейи рʼәнге зәрда дәркʼәт у сийаре ԝирʼа изьн һатә дайине, кӧ әʼдьлайийе жь дьнйайе һьлдә, ԝәки мәрьв һәвдӧ бькӧжьн. Шурәки мәзьн ԝирʼа һатә дайине.</verse>
			<verse number="5">Чахе Ԝи мора сьсийа вәкьр, мьн бьһист кӧ рʼӧһʼбәре сьсийа гот: «Ԝәрә». Мьн дина хԝә дайе, ва һәспәки рʼәш у дәсте сийаре ԝида мезинәк һәбу.</verse>
			<verse number="6">Һьнге те бежи мьн дәнгәк бьһист, жь нава һәр чар рʼӧһʼбәра һат у гот: «Чапәкә гәньмә бьчʼук пе зивәки у се чапед бьчʼук щәһ пе зивәки. Ле зьраре нәдә зәйтʼе у шәраве».</verse>
			<verse number="7">Чахе Ԝи мора чара вәкьр, мьн дәнге рʼӧһʼбәре чара бьһист кӧ гот: «Ԝәрә».</verse>
			<verse number="8">Мьн дина хԝә дайе, ва һәспәки шиноԛи, кӧ наве сийаре ԝи Мьрьн бу, Дийаре Мьрийа пәй ԝи дьһат. Һʼӧкӧм ԝирʼа һатә дайине сәр пʼарәкә жь чар пʼаред дьнйайе, ԝәки пе шур, хәлайийе, нәхԝәшийа һʼал у рʼәʼԝьред дьнйайе ԝан бькӧжә.</verse>
			<verse number="9">Чахе Ԝи мора пенща вәкьр, мьн бьн горигәһеда рʼӧһʼед ԝан мәрьва дитьн, йед кӧ бона Хәбәра Хԝәде у бона шәʼдәтийа кӧ дабун һатьбунә кӧштьне.</verse>
			<verse number="10">Ԝан бь дәнгәки бьльнд кьрьнә гази у готьн: «Йа Хԝәйи-Хӧдане пироз у рʼаст! Те һʼәта кʼәнге диԝане нәки у һʼәйфа хуна мә жь бьнәлийед рʼубари дьне һьлнәди?»</verse>
			<verse number="11">Һьнге жь ԝан һәр йәкирʼа чӧхед чилә-ԛәрԛаш һатьнә дайине у ԝанрʼа һатә готьне, кӧ һьнәк ԝәхт жи һеса бьн, һʼәта кӧ һʼәсабе һәвал-хӧламед ԝан у хушк-бьред ԝанә кӧ ԝе мина ԝан бенә кӧштьне, тʼәмам бә.</verse>
			<verse number="12">Чахе Ԝи мора шәша вәкьр, мьн дина хԝә дайе, әʼрд ԛайим һʼәжийа. Рʼо мина кʼӧрхе жь пьрʼчʼе чекьри рʼәш бу у һив сәрда-педа бу мина хуне.</verse>
			<verse number="13">Стәйркед әʼзмен ӧса жорда кʼәтьнә әʼрде, чаԝа кӧ дара һежире жь бәр байе ԛайим дьһʼәжә у бәред ԝе же дьԝарьн.</verse>
			<verse number="14">Һьнге әʼзман бу мина кʼьтеба гӧломатккьри ль һәв һатә пʼечʼане, һьлкʼьшийа у һʼәму чʼийа у гьрав жь щийед хԝә һʼәжийан.</verse>
			<verse number="15">Ԝи чахи пʼадшед дьнйайе, мәзьнед ԝе, сәрәскәред ԝе, дәԝләтийед ԝе, әʼгитед ԝе у һʼәму мәрьвед хӧлам у аза хԝә шкәфт у ԛәйед чʼийада вәшартьн,</verse>
			<verse number="16">чʼийа у ԛәйарʼа дьготьн: «Сәр мәда бькʼәвьн у мә жь рʼуйе Ԝи вәшерьн, Йе кӧ ль сәр тʼәхт рʼуньшти йә, ӧса жи жь хәзәба Бәрх.</verse>
			<verse number="17">Чьмки рʼожа хәзәба ԝанә мәзьн һат у кʼи дькарә тәйах кә?»</verse>
		</chapter>
		<chapter number="7">
			<verse number="1">Пәй ве йәкерʼа мьн дина хԝә дайе, ԝе чар мьлйакʼәт ль һәр чар ԛӧлбед дьнйайе сәкьни нә у байед һәр чар ԛӧлбед дьнйайе һʼьшк гьртьнә, ԝәки ль әʼрде, бәʼре у тʼӧ даре нәхьн.</verse>
			<verse number="2">Һьнге мьн мьлйакʼәтәки дьн жи дит кӧ жь рʼоһьлате дьһат у мора ԝийә жь Хԝәдейе Сах һәбу. Әԝи бь дәнгәки бьльнд ль ԝан һәр чар мьлйакʼәта кьрә гази, йед кӧ ԝанрʼа һатьбу дайине, кӧ зьраре бьдьнә әʼрде у бәʼре, ԝанрʼа гот:</verse>
			<verse number="3">«Зьраре нәдьнә әʼрде, бәʼре у дара, һʼәта кӧ әм море ль әʼнийа хӧламед Хԝәдейе хԝә нәхьн».</verse>
			<verse number="4">Һьнге рʼәԛәма йед кӧ һатьбунә моркьрьне мьн бьһист: Жь һʼәму ԛәбилед зарʼед Исраел сәд чьл чар һʼәзар һатьбунә моркьрьне.</verse>
			<verse number="5">Жь ԛәбила Щьһуда донздәһ һʼәзар, жь ԛәбила Рʼубен донздәһ һʼәзар, жь ԛәбила Гад донздәһ һʼәзар,</verse>
			<verse number="6">жь ԛәбила Ашер донздәһ һʼәзар, жь ԛәбила Нәфтәли донздәһ һʼәзар, жь ԛәбила Мьнашә донздәһ һʼәзар,</verse>
			<verse number="7">жь ԛәбила Шьмһʼун донздәһ һʼәзар, жь ԛәбила Леԝи донздәһ һʼәзар, жь ԛәбила Исахар донздәһ һʼәзар,</verse>
			<verse number="8">жь ԛәбила Зәбулон донздәһ һʼәзар, жь ԛәбила Усьв донздәһ һʼәзар у жь ԛәбила Бьнйамин донздәһ һʼәзар һатьбунә моркьрьне.</verse>
			<verse number="9">Пәй ве йәкерʼа мьн дина хԝә дайе, ва әʼлаләтәкә ӧса мәзьн, кӧ тʼӧ кәси нькарьбу бьжьмарта жь һәр мьләти, жь һәр бәрәке, жь һәр щьмәʼте у жь һәр зьмани ль бәр тʼәхт у ԝи Бәрхи сәкьни бун. Чӧхед чилә-ԛәрԛаш ль ԝан бун у чʼьԛьлед хӧрма жи дәстед ԝанда бун,</verse>
			<verse number="10">бь дәнгәки бьльнд дькьрьнә гази дьготьн: «Хьлазбун жь дәсте Хԝәдейе мә йә, Йе кӧ ль сәр тʼәхт рʼуньшти йә у жь дәсте ԝи Бәрхи йә».</verse>
			<verse number="11">Һьнге әԝ һʼәму мьлйакʼәтед кӧ ль дора тʼәхт, рʼуспийа у ԝан һәр чар рʼӧһʼбәра гьртьбун, бәр тʼәхт дәвәрʼуйа чунә әʼрде, сәре хԝә бәр Хԝәде данин</verse>
			<verse number="12">у готьн: «Амин! Пәсьн, рʼумәт, сәрԝахти, шькьри, һӧрмәт, ԛәԝат у зорайи бьра һʼәта-һʼәтайе Хԝәдейе мәрʼа бә. Амин!»</verse>
			<verse number="13">Һьнге жь ԝан рʼуспийа йәки мьнрʼа гот: «Әвед кӧ чӧхед чилә-ԛәрԛаш ԝәргьрти нә, әԝ кʼи нә у жь кʼӧ дәре һатьнә?»</verse>
			<verse number="14">Мьн ԝирʼа гот: «Әз хӧлам, әз ньзаньм, тӧ зани». Һьнге әԝи мьнрʼа гот: «Әвана әԝ ьн, йед кӧ жь ԝе тәнгасийа мәзьн һатьнә, чӧхед хԝә пе хуна ԝи Бәрхи шуштьнә, чил-ԛәрԛаш кьрьнә.</verse>
			<verse number="15">Ләма әԝә ль бәр тʼәхте Хԝәде нә, пʼарьстгәһа Ԝида шәв у рʼож Ԝи дьһʼәбиньн. Йе ль сәр тʼәхт рʼуньшти, ԝе коне Хԝә ль сәр ԝан вәгьрә.</verse>
			<verse number="16">Әԝе иди нә тʼи бьн, нә бьрʼчи бьн у нә жи тәʼв у гәрмайийе ль ԝан хә.</verse>
			<verse number="17">Чьмки әԝ Бәрхе кӧ говәка тʼәхтда йә, ԝе шьвантийе ль ԝан бькә, ԝан бьбә сәр канийед ава жийине. У Хԝәде жи ԝе һʼәму һесьред чʼәʼвед ԝан паԛьж кә».</verse>
		</chapter>
		<chapter number="8">
			<verse number="1">Чахе Әԝи мора һʼәфта вәкьр, әʼзменда ԝәкә нив сьһʼәти һәр тьшт сәԛьрʼи.</verse>
			<verse number="2">Һьнге мьн әԝ һәр һʼәфт мьлйакʼәтед кӧ ль бәр Хԝәде сәкьнибун дитьн, ԝанрʼа һʼәфт борʼи һатьнә дайине.</verse>
			<verse number="3">Мьлйакʼәтәки дьн бьхурданга зерʼин дестда һат, ль бәр горигәһа зерʼин сәкьни. Ԝирʼа гәләк бьхур һатә дайине, ԝәки бь тʼәви дӧайед щьмәʼта Хԝәде дайнә сәр горигәһа зерʼинә ль бәр тʼәхте Хԝәде.</verse>
			<verse number="4">Дуйе ԝе бьхуре тʼәви дӧайед щьмәʼта Хԝәде жь дәсте ԝи мьлйакʼәти бәрбь Хԝәде бьльнд бу.</verse>
			<verse number="5">Паше мьлйакʼәт әԝ бьхурданг һьлда, жь агьре горигәһева дагьрт авитә сәр әʼрде. Бу гӧрʼинийа дәнгед әʼԝра бьруске бьрԛ вәда у әʼрд һʼәжийа.</verse>
			<verse number="6">Һьнге ԝан һәр һʼәфт мьлйакʼәтед кӧ һʼәфт борʼийед ԝан һәбун кʼаре хԝә кьрьн, кӧ ль борʼийа хьн.</verse>
			<verse number="7">Йе пешьн ль борʼийе хьст, тәйрок у агьр хунева тʼәвайи сәр әʼрдеда бари. У жь се пʼара пʼарәкә әʼрде шәԝьти, жь се пʼара пʼарәкә дара шәԝьти у һʼәму гиһайе шин шәԝьти.</verse>
			<verse number="8">Мьлйакʼәте дӧда ль борʼийе хьст, тьштәки мәзьни мина чʼийаки агьр пекʼәти һатә авитьне нава бәʼре. У жь се пʼара пʼарәкә бәʼре бу хун,</verse>
			<verse number="9">жь се пʼара пʼарәкә һʼәйԝанед бәʼреда ԛьрʼ бу у жь се пʼара пʼарәкә гәмийа ԝеран бу.</verse>
			<verse number="10">Мьлйакʼәте сьсийа ль борʼийе хьст у стәйркәкә мәзьнә мина ԛәндила алав пекʼәти жь әʼзмен кʼәтә сәр пʼарәкә жь се пʼаред чʼәма у авед канийа.</verse>
			<verse number="11">Наве ԝе стәйрке Зьричʼк бу. Жь се пʼара пʼарәкә ава бу зьричʼк у жь ԝе аве гәләк мәрьв мьрьн, чьмки әԝ ав тәʼл бу.</verse>
			<verse number="12">Мьлйакʼәте чара ль борʼийе хьст, жь се пʼара пʼарәкә рʼойе, жь се пʼара пʼарәкә һиве у жь се пʼара пʼарәкә стәйрка дәрб стандьн, ӧса кӧ жь се пʼара пʼарәкә ԝан ԛарийа у жь се пʼара пʼарәкә рʼоже рʼонайи нәда, ӧса жи жь се пʼара пʼарәкә шәве.</verse>
			<verse number="13">Һьнге мьн дина хԝә дайе, ԝе тәйрәки симьрʼ жор әʼзменда дьфьрʼи у мьн бьһист кӧ ԝи бь дәнгәки бьльнд гот: «Ԝәй, ԝәй, ԝәй ль сәре бьнәлийед ль рʼубари дьне, кӧ ԝе бәр дәнге ԝан борʼийед һәр се мьлйакʼәтед майин кʼәвьн, йед кӧ ԝе ль борʼийа хьн».</verse>
		</chapter>
		<chapter number="9">
			<verse number="1">Мьлйакʼәте пенща ль борʼийе хьст у мьн дина хԝә дайе, ва стәйркәк жь әʼзмен кʼәтә сәр рʼуйе әʼрде у кʼьлита дәре гәлийе һәй-ԝайе ԝе стәйркерʼа һатә дайине.</verse>
			<verse number="2">Әԝе дәре гәлийе һәй-ԝайе вәкьр, жь гәли ду-духан дәркʼәт мина дуйе кʼура мәзьн у рʼуйе рʼойе у һәԝе гьрт.</verse>
			<verse number="3">Жь ԝе ду-духане кӧли дәркʼәтьнә сәр рʼуйе әʼрде, ԝанрʼа ԛәԝата мина ԛәԝата дупʼьшкед әʼрде һатә дайине.</verse>
			<verse number="4">Ԝанрʼа һатә готьне, кӧ зьраре нәдьнә гиһе әʼрде, нә жи тʼӧ шинайийе у даре, ле бьдьнә ԝан мәрьвед кӧ мора Хԝәде ль сәр әʼнийа ԝан тʼӧнәйә.</verse>
			<verse number="5">Ԝанрʼа һатә дайине, кӧ ԝан нәкӧжьн, ле пенщ мәһа бьдьнә щәфе. Еша ԝан мина еша лехьстьна дупьшка бу.</verse>
			<verse number="6">Ԝан рʼожада мәрьве ль мьрьне бьгәрʼьн, ле ԝе ԛәт нәбиньн, әԝе һʼәйра мьрьнеда бьн, ле мьрьне жь ԝан бьрʼәвә.</verse>
			<verse number="7">Ԛьлхе ԝан кӧлийа мина ԝан һәспа бун, йе кӧ бона шерʼ тенә һазьркьрьне. Ль сәр сәре ԝан тьштед мина тʼащед зерʼин һәбун у рʼуйе ԝан мина рʼуйе мәрьва бун.</verse>
			<verse number="8">Пʼорʼе сәре ԝан мина пʼорʼе жьна бун у дьранед ԝан мина дьранед шера бун.</verse>
			<verse number="9">Еләкзьрьһʼед ԝан һәбун, мина йед һʼәсьни, дәнге баскед ԝан мина дәнге ԝан әʼрәба бун, кӧ чаԝа гәләк һәсп ԝан дькʼьшиньн у дажонә нава шерʼ.</verse>
			<verse number="10">Мина дупʼьшка жи почʼед ԝан һәбун у сәр почʼа жи дәрзи, кʼижанада ԛәԝата ԝан һәбу кӧ пенщ мәһа мерьв бьдьнә щәфе.</verse>
			<verse number="11">Мьлйакʼәте гәлийе һәй-ԝайе ль сәр ԝан пʼадша бу, кӧ наве ԝи бь ибрани «Абадун» бу, бь йунани «Аполийон», кӧ те фәʼмкьрьне: «Ԝеранкьр».</verse>
			<verse number="12">Ԝәйа пешьн дәрбаз бу. Жь вьр шунда ва дӧ ԝәйе жи бен.</verse>
			<verse number="13">Мьлйакʼәте шәша ль борʼийе хьст у мьн дәнгәк жь һәр чар стьруйед горигәһа зерʼинә ль бәр Хԝәде бьһист,</verse>
			<verse number="14">кӧ готә ԝи мьлйакʼәте шәша, йе кӧ борʼи дестда бу: «Ԝан һәр чар мьлйакʼәтед кӧ ль бәр чʼәме Фьратейи мәзьн гьредайи нә вәкә».</verse>
			<verse number="15">Һьнге әԝ һәр чар мьлйакʼәт һатьнә бәрʼдане, йед кӧ бона ԝе сьһʼәте, ԝе рʼоже, ԝе мәһе у ԝе сале һатьбунә һазьркьрьне, ԝәки жь се пʼара пʼарәкә мәрьвайе бькӧжьн.</verse>
			<verse number="16">Мьн рʼәԛәма ордийед сийари бьһист кӧ дӧсьд милийон бу.</verse>
			<verse number="17">Ԝе дитьнокеда һәсп у сийаред ԝан мьнва аһа хӧйа бун: Рʼәнгед еләкзьрьһʼед ԝан рʼәнге сори мина егьр, ширки мина ԛалчʼичʼәке, ԛичʼьки мина кʼьркʼутеда бун. Сәре һәспед ԝан мина сәре шера бун у жь дәве ԝан агьр, ду у кʼьркʼут дәрдькʼәт.</verse>
			<verse number="18">Пе ван һәр се бәла, жь се пʼара пʼарәкә мәрьвайе, пе агьр, ду у кʼьркʼута кӧ жь дәве ван дәрдькʼәт һатьнә кӧштьне.</verse>
			<verse number="19">Чьмки ԛәԝата һәспа дәв у делед ԝанда бун. Делед ԝан мина мәʼра бун у сәре ԝан һәбун, кӧ пе ԝан зьрар дьдан.</verse>
			<verse number="20">Әԝ мәрьвед майинә кӧ пе ван бәла нәһатьнә кӧштьне, жь ԝан пʼутед кӧ бь дәстед хԝә чекьрьбун вәнәгәрʼийан. Ԝана дәсте хԝә жь щьнһʼәбандьне, жь ԝан пʼутед зерʼә, зивә, сьфьрә, кәвьрә, дарә кӧ набиньн, набьһен у нагәрʼьн нәкʼьшандьн.</verse>
			<verse number="21">Ӧса жи жь кӧштьне, сербазийе, бенамусийе у дьзийа хԝә вәнәгәрʼийан.</verse>
		</chapter>
		<chapter number="10">
			<verse number="1">Һьнге мьн мьлйакʼәтәки дьнейи зор дит кӧ жь әʼзмен дьһатә хԝаре. Әʼԝр ле ԝәргьрти бу у кʼәскәсор ль сери бу, рʼуйе ԝи мина рʼойе бу, ньгед ԝи жи мина стунед егьр бун.</verse>
			<verse number="2">Дәсте ԝида кʼьтебәкә бьчʼукә вәкьри һәбу, ньге хԝәйи рʼасте дани сәр бәʼре, ньге хԝәйи чʼәпе жи дани сәр бәже</verse>
			<verse number="3">у бь дәнге бьльнд мина мьрʼинийа шер кьрә ԛарʼин. Чахе кӧ ԝи кьрә ԛарʼин, һәр һʼәфт гӧрʼинийед әʼԝра пе дәнгед хԝә хәбәр дан.</verse>
			<verse number="4">Гава ԝан һәр һʼәфт гӧрʼинийед әʼԝра хәбәр дан, мьн кьр кӧ бьньвисьм, ле жь әʼзмен дәнгәк һат у гот: «Әԝ тьштед кӧ һәр һʼәфт гӧрʼинийед әʼԝра готьн, ԝан әʼйан нәкә, нәньвисә».</verse>
			<verse number="5">Һьнге әԝ мьлйакʼәте кӧ мьн дитьбу, ԝәки ԝи ньгәк данибу сәр бәʼре у йәк жи сәр бәже, дәсте хԝәйи рʼасте бәрбь әʼзмен бьльнд кьр</verse>
			<verse number="6">у пе Әԝи сонд хԝар кӧ һʼәта-һʼәтайе Сах ә, аԝа готи пе Ԝи Йе кӧ әʼзман, һʼәмуйед ԝеда, әʼрд, һʼәмуйед ԝеда у бәʼр, һʼәмуйед ԝеда әʼфьрандьнә у гот: «Иди ԝәхте дәрәнги нәкʼәвә.</verse>
			<verse number="7">Ле гава мьлйакʼәте һʼәфта дәнг ль борʼийе хә, һьнге ԝе әԝ сӧрʼа тʼьвдира Хԝәде бе сери, йа кӧ Ԝи әʼлами хӧламед Хԝә пʼехәмбәра кьрьбу».</verse>
			<verse number="8">Пәй ве йәкерʼа ԝи дәнге кӧ мьн жь әʼзмен бьһистьбу, диса тʼәви мьн хәбәр да у гот: «Һәрʼә, ԝе кʼьтеба вәкьри жь дәсте ԝи мьлйакʼәти һьлдә, йе кӧ ль сәр бәʼре у бәже сәкьни йә».</verse>
			<verse number="9">Әз жи чумә щәм ԝи мьлйакʼәти у мьн жерʼа гот: «Кʼа ԝе кʼьтеба бьчʼук бьдә мьн». Әԝи мьнрʼа гот: «Һан ве һьлдә у бьхԝә. Әве нав-дьле тәда тәʼл бә, ле дәве тәда ԝе мина һьнгьв ширьн бә».</verse>
			<verse number="10">Һьнге мьн кʼьтеба бьчʼук жь дәсте мьлйакʼәт һьлда у хԝар. Дәве мьнда мина һьнгьв ширьн бу, ле чахе мьн әԝ хԝар, мьн нав-дьле хԝәда тәʼлайи кʼьфш кьр.</verse>
			<verse number="11">Ԝи чахи мьнрʼа һатә готьне: «Гәрәке тӧ диса ль сәр гәләк щьмәʼта, мьләта, зьмана у пʼадша пʼехәмбәртийе бьки».</verse>
		</chapter>
		<chapter number="11">
			<verse number="1">Һьнге ԛамишәки мина шьва мьнрʼа һатә дайине у һатә готьне: «Рʼабә, пʼарьстгәһа Хԝәде у горигәһе чап кә у йед кӧ теда дьһʼәбиньн жи бьжмьрә.</verse>
			<verse number="2">Ле һʼәԝша пʼарьстгәһейә дәрва бьһелә у ԝе чап нәкә, чьмки әԝ пʼутпʼарьстарʼа һатә дайине. Әԝе Бажаре Пироз чьл дӧ мәһа бьн пʼийада пʼепәс кьн.</verse>
			<verse number="3">У Әзе тʼәмийе бьдьмә дӧ шәʼдед Хԝә, әԝе кʼӧрх хԝәкьри һʼәзар дӧсьд шест рʼожи пʼехәмбәртийе бькьн».</verse>
			<verse number="4">Әвана әԝ һәр дӧ даред зәйтʼуне у һәр дӧ шәмдан ьн, йед кӧ ль бәр Хӧдане дьнйайе дьсәкьньн.</verse>
			<verse number="5">Һәгәр мәрьвәк кӧ бьхԝазә зьраре бьдә ԝан, агьр жь дәве ԝан дәрдькʼәвә, дьжмьнед ԝан һʼуфи хԝә дькә. У һәгәр мәрьвәк бьхԝазә зьраре бьдә ԝан, гәрәке әԝ хԝәха ӧса бе кӧштьне.</verse>
			<verse number="6">Һʼӧкӧме ван һәйә, кӧ рʼожед пʼехәмбәртийа хԝәда әʼзмен дадьн, ԝәки баран нәбарә. Ӧса жи һʼӧкӧме ԝан ль сәр ава һәйә, кӧ ԝан бькьнә хун у кʼәнге жи бьхԝазьн, дькарьн һәр щурʼә бәла биньнә сәре дьне.</verse>
			<verse number="7">Гава әԝана шәʼдәтийа хԝә сәр һәвда биньн, һьнге әԝ щәʼнәԝьре кӧ жь гәлийе һәй-ԝайе дәрдькʼәвә, ԝе тʼәви ԝан шәрʼ кә, ԝан бьндәст кә у бькӧжә.</verse>
			<verse number="8">Щьнйазед ԝан ԝе ль сәр мәйдана ԝи бажаре мәзьн авити бьн, ль ԝи щийе кӧ Хӧдане ԝан һәр дӧйа һатә хачкьрьне, кӧ бь мәʼна рʼӧһʼани жерʼа «Содом» у «Мьсьр» те готьне.</verse>
			<verse number="9">Жь һʼәму щьмәʼта, бәрәка, зьмана у мьләта ԝе се рʼож у нива ль щьнйазед ԝан бьньһерʼьн у нәһельн кӧ щьнйазед ԝан бькьнә тʼьрба.</verse>
			<verse number="10">Бьнәлийед ль рʼубари дьне ԝе дьле хԝә ль ԝан ша кьн у ша бьн, хәлата жи һәвдӧрʼа бьшиньн, чьмки ван һәр дӧ пʼехәмбәра щәфа дьданә йед кӧ ль сәр рʼуйе әʼрде дьман.</verse>
			<verse number="11">Пәй се рʼож у ниварʼа Хԝәде рʼӧһʼе жийине бәр ԝанда ани, әԝ рʼабунә сәр пʼийа у хофәкә мәзьн кʼәтә сәр йед кӧ әԝ дитьн.</verse>
			<verse number="12">Һьнге ԝан һәр дӧйа дәнгәки бьльнд жь әʼзмен бьһист кӧ ԝанрʼа гот: «Ԝәрьнә ве жоре». У әԝана бәр чʼәʼвед дьжмьнед хԝә әʼԝрава һьлкʼьшийанә әʼзмен.</verse>
			<verse number="13">Ԝе сьһʼәте әʼрд ԛайим һʼәжийа, жь дәһә пʼара пʼарәкә бажер һьлшийа у ԝе әʼрдһʼәжеда һʼәфт һʼәзар мәрьв мьрьн, йед майин жи чʼәʼвтьрсийайи бун, шькьри дьданә Хԝәдейе әʼзмен.</verse>
			<verse number="14">Ԝәйа дӧда дәрбаз бу. Ва йә, йа сьсийа ԝе зутьре бе.</verse>
			<verse number="15">Мьлйакʼәте һʼәфта ль борʼийе хьст у әʼзменда дәнгед бьльнд һатьн кӧ дьготьн: «Пʼадшатийа дьнйайе бу йа Хӧдане мә у Мәсиһе Ԝи, Әԝе һʼәта-һʼәтайе пʼадшатийе бькә».</verse>
			<verse number="16">Әԝ һәр бист чар рʼуспийед кӧ ль бәр Хԝәде сәр кʼӧрсийед хԝә рʼуньштьбун, хԝә дәвәрʼуйа авитьн, сәре хԝә бәр Хԝәде данин</verse>
			<verse number="17">у готьн: «Йа Хӧдан Хԝәдейе Һʼәму Зорайийе, Йе һәйи у Йе һәбуйи, әм шькьрийе дьдьнә Тә, кӧ Тә ԛәԝата Хԝәйә мәзьн станд у дәст бь һʼӧкӧме Хԝә кьр.</verse>
			<verse number="18">Пʼутпʼарьст ԛьлԛьлин, ле хәзәба Тә һат. Ԝәхт перʼа гьһиштийә, кӧ диԝана мьрийа бьки, хәлата бьди хӧламед Хԝә, пʼехәмбәра у щьмәʼта Хԝә ӧса жи йед кӧ жь Тә дьтьрсьн, жь бьчʼука һʼәта мәзьна. Ԝәхт һат, кӧ ԛьрʼа ԝан бини, йед кӧ дьне хьраб дькьн».</verse>
			<verse number="19">Пәй ве йәкерʼа пʼарьстгәһа Хԝәдейә әʼзмен вәбу у ԝеда Сьндоԛа Пәймана Ԝи хӧйа бу. Бьруске бьрԛ дан, гӧрʼинийа дәнгед әʼԝра һатә бьһистьне, әʼрд һʼәжийа у тәйрок бари.</verse>
		</chapter>
		<chapter number="12">
			<verse number="1">Һьнге нишанәкә мәзьн әʼзменда хӧйа бу: Кʼӧлфәтәке рʼо ль хԝә ԝәргьртьбу, һив бьне пʼийада у тʼащәки жь донздәһ стәйрка жи ль сери бу.</verse>
			<verse number="2">Әԝ һʼәмлә бу у кʼәтьбу бәр зарʼе, еша хԝә дькʼьшанд у дькьрә ԛирʼин.</verse>
			<verse number="3">Пәй ве йәкерʼа нишанәкә дьн жи әʼзменда хӧйа бу. Мьн дина хԝә дайе, ва зийаки зәри мәзьн кӧ һʼәфт сәри у дәһә стьруйед ԝи һәбун у һʼәфт тʼащ жи ль сәред ԝи бун.</verse>
			<verse number="4">Почʼа ԝи жь се пʼара пʼарәкә стәйркед әʼзмен кʼьшанд у авитә сәр әʼрде. Әԝ зийа ль бәр ԝе кʼӧлфәта кӧ кʼәтьбу бәр зарʼе сәкьни, кӧ һәма чаԝа зарʼ бьбә ԝе зарʼе һʼуфи хԝә кә.</verse>
			<verse number="5">Ԝе кʼӧлфәте зарʼәкә кӧрʼин ани, кӧ ԝе бь шьвдара һʼәсьни шьвантийе ль һʼәму мьләта бькә. Ле зарʼа ԝе һатә рʼаһьштьне, ль щәм Хԝәде у бәр тʼәхте Ԝи.</verse>
			<verse number="6">Кʼӧлфәт жи рʼәви бәрʼийе, ль ԝи щийе кӧ жь алийе Хԝәдеда жерʼа һатьбу һазьркьрьне, ԝәки әԝ ль ԝьр һʼәзар дӧсьд шест рʼожи бе хԝәйкьрьне.</verse>
			<verse number="7">Һьнге ль әʼзмен шәрʼ дәст пе бу. Мьхайил мьлйакʼәтед хԝәва тʼәви зийе шәрʼ кьр, зийе жи мьлйакʼәтед хԝәва тʼәви ԝан шәрʼ кьр.</verse>
			<verse number="8">Ле зийе да дәр, әʼзменда жи иди щи дәст ԝан нәкʼәт,</verse>
			<verse number="9">әԝ зийайе мәзьн жорда һатә авитьне. Әва әԝ мәʼре бәре бу, кӧ жерʼа мирещьн у шәйтʼан дьбежьн, йе кӧ тʼәмамийа дьне хальфандийә. Әԝ мьлйакʼәтед хԝәва жорда һатьнә авитьне сәр рʼуйе әʼрде.</verse>
			<verse number="10">Һьнге мьн ль әʼзмен дәнгәки бьльнд бьһист кӧ гот: «Ньһа йә ԝәхте хьлазкьрьн, ԛәԝат у пʼадшатийа Хԝәдейе мә, ӧса жи һʼӧкӧме Мәсиһе Ԝи. Чьмки Әԝ хәйбкьре хушк-бьред мә жорда һатә авитьне, йе кӧ шәв у рʼож бәр Хԝәдейе мә хәйба ԝан дькьр.</verse>
			<verse number="11">Әԝана пе хуна Бәрх у хәбәра шәʼдәтийа хԝә сәр ԝи кʼәтьн, әʼмьре хԝә һʼәта мьрьне һʼьз нәкьрьн.</verse>
			<verse number="12">Аԝа ша бьн, әʼзманно у йед кӧ ԝанда дьминьн. Ле ԝәй ль әʼрде у ль бәʼре, чьмки мирещьн жорда сәр ԝәда һатә авитьне у әԝ жь һерсе хԝә дьхԝә, кӧ занә ԝе һьндьки бьминә».</verse>
			<verse number="13">Гава зийе дит кӧ әԝ жорда һатә авитьне сәр әʼрде, пәй ԝе кʼӧлфәте кʼәт, йа кӧ зарʼа кӧрʼин анибу.</verse>
			<verse number="14">Дӧ баскед тәйре симьрʼийә мәзьн ԝе кʼӧлфәтерʼа һатьнә дайине, ԝәки бьфьрʼә һәрʼә бәрʼийе, ԝи щийе хԝә, кʼидәре жь зийе дур ԝе се сал у нива бьһата хԝәйкьрьне.</verse>
			<verse number="15">Һьнге зийе жь дәве хԝә мина чʼем ав бәрʼда пәй ԝе кʼӧлфәте, ԝәки ԝе пе лейе бьхәньԛинә.</verse>
			<verse number="16">Ле әʼрде аликʼарийа ԝе кʼӧлфәте кьр, дәве хԝә вәкьр у әԝ чʼәме кӧ зийе жь дәве хԝә бәрʼдабу даԛӧртанд.</verse>
			<verse number="17">Һьнге ԝи зийайи һерса хԝә ль ԝе кʼӧлфәте рʼакьр у чу, ԝәки шәрʼе хԝә тʼәви ԝан зарʼед ԝейә майин бькә, йед кӧ тʼәмийед Хԝәде хԝәй дькьн у шәʼдәтийа бона Иса дьдьн.</verse>
			<verse number="18">Зийа ль дәве бәʼре сәкьни.</verse>
		</chapter>
		<chapter number="13">
			<verse number="1">Һьнге мьн дина хԝә дайе, ва щәʼнәԝьрәк жь бәʼре дәрдькʼәт. Һʼәфт сәред ԝи у дәһә стьруйед ԝи һәбун, ль сәр стьруйед ԝи дәһә тʼащ бун у ль сәр һәр һʼәфт сәред ԝи жи навед кʼьфьри-зьфьрийа бун.</verse>
			<verse number="2">Әԝ щәʼнәԝьре кӧ мьн дит, мина пьльнг бу, ньгед ԝи мина ләпе һʼьрʼчʼа бун у дәве ԝи жи мина дәве шера бу. Ви зийайи ԛәԝата хԝә, тʼәхте хԝә у һʼӧкӧме хԝәйи мәзьн да ԝи щәʼнәԝьри.</verse>
			<verse number="3">Сәрики ви щәʼнәԝьри те бежи бьриндар ль бәр мьрьне бу, ле бьрина ԝи һатә ԛәнщкьрьне. У тʼәмамийа дьнйайе сәр ԝи щәʼнәԝьри әʼщебмайи ма.</verse>
			<verse number="4">Ԝан сәре хԝә ль бәр зийе данин, кӧ ԝи һʼӧкӧме хԝә да ԝи щәʼнәԝьри. Ӧса жи сәре хԝә ль бәр щәʼнәԝьр данин у готьн: «Гәло кʼи мина ви щәʼнәԝьри йә? У кʼи дькарә тʼәви ви шәрʼ кә?»</verse>
			<verse number="5">Әви щәʼнәԝьрирʼа изьн һатә дайине кӧ дәве хԝә бемәʼрифәт вәкә у кʼьфьрийа бькә, ӧса жи ԝирʼа һатә дайине, кӧ чьл дӧ мәһа бь һʼӧкӧме хԝә бькә.</verse>
			<verse number="6">Әԝи һьндава Хԝәдеда дәве хԝә хьраб вәкьр у наве Ԝи, коне Ԝи у йед кӧ әʼзменда дьминьн беһӧрмәт кьр.</verse>
			<verse number="7">Изьн ԝирʼа һатә дайине, кӧ тʼәви щьмәʼта Хԝәде шәрʼ кә у сәркʼәвә. Ӧса жи һʼӧкӧме ль сәр һәр бәрәке, щьмәʼте, зьмани у мьләти ԝирʼа һатә дайине.</verse>
			<verse number="8">Һʼәму бьнәлийед ль рʼубари дьне ԝе сәре хԝә ль бәр ԝи дайньн, навед кʼижана жь ԝәхте әʼфьрандьна дьнйайеда кʼьтеба жийинейә Бәрхе сәржекьрида нәһатьнә ньвисаре.</verse>
			<verse number="9">Гӧһе кʼе һәйә бьра бьбьһе:</verse>
			<verse number="10">Әԝед кӧ йе дил кʼәтьне нә, ԝе дил бькʼәвьн, әԝед кӧ йед бәр шур кʼәтьне нә, әԝе бәр шур кʼәвьн. Ль вьр ԝе сәбьр у баԝәрийа щьмәʼта Хԝәде кер бе.</verse>
			<verse number="11">Һьнге мьн дина хԝә дайе, ва щәʼнәԝьрәки дьн жь әʼрде дәрдькʼәт, дӧ стьруйе ԝийә мина йе бәрха һәбун у мина зийе хәбәр дьда.</verse>
			<verse number="12">Әви тʼәмамийа һʼӧкӧме щәʼнәԝьре пешьн ль бәр ԝи хԝәха дьда хәбате у пʼейи сәр әʼрде у бьнәлийед ԝе дькьр, ԝәки сәре хԝә ль бәр ԝи щәʼнәԝьре пешьн дайньн, йе кӧ бьрина ԝийә кӧ бәрбь мьрьне дьбьр һатьбу ԛәнщкьрьне.</verse>
			<verse number="13">Ви щәʼнәԝьри нишанед ӧса әʼщебә мәзьн дькьрьн, һʼәта кӧ агьр жи жь әʼзмен ль бәр чʼәʼве мәрьва давитә сәр әʼрде.</verse>
			<verse number="14">Әԝи пе ԝан нишанед кӧ ԝирʼа һатьбунә дайине, ԝәки ль бәр щәʼнәԝьре пешьн бькә, бьнәлийед ль рʼубари дьне дьхальфандьн. Әԝи ԝанрʼа гот, кӧ һʼәйкәләки ԝи щәʼнәԝьри чекьн, йе кӧ бь шур һатьбу бьриндаркьрьне у диса сах бу.</verse>
			<verse number="15">Һʼӧкӧм ԝирʼа һатә дайине, ԝәки рʼӧһʼ бәр һʼәйкәле щәʼнәԝьрда бинә, кӧ һʼәйкәле щәʼнәԝьр хәбәр дә у бькарьбә әԝед кӧ щәʼнәԝьр нәһʼәбиньн бьдә кӧштьне.</verse>
			<verse number="16">Әԝи пʼейи сәр һʼәмуйа кьр, аԝа готи бьчʼук у мәзьна, дәԝләти у бәләнгаза, аза у хӧлама кӧ нишане бьдьнә сәр дәсте хԝәйи рʼасте йан әʼнийа хԝә,</verse>
			<verse number="17">ԝәки тʼӧ кәс нькарьбә нә бькʼьрʼә, нә жи бьфьрошә, пештьри ԝи, йе кӧ нишана щәʼнәԝьр, аԝа готи наве ԝи йан һʼәсабе наве ԝи сәр ә.</verse>
			<verse number="18">Ль вьр сәрԝахти кер те: Һʼьш-аԛьле кʼе һәйә, бьра һʼәсабе щәʼнәԝьр бьжмьрә, чьмки һʼәсабе мәрьвәки йә у һʼәсабе ԝи шәшсьд шест шәш ә.</verse>
		</chapter>
		<chapter number="14">
			<verse number="1">Паше мьн дина хԝә дайе, ва Бәрх ль сәре чʼийайе Сийоне сәкьни бу у сәд чьл чар һʼәзар мәрьв тʼәви Ԝи бун, кӧ ль сәр әʼнийа ԝан наве Ԝи у наве Баве Ԝи ньвисар бун.</verse>
			<verse number="2">Мьн жь әʼзмен дәнгәк бьһист, мина дәнге гәләк ава у мина дәнге гӧрʼинийа әʼԝрайә ԛайим. Әԝ дәнге кӧ һатә мьн, мина дәнге мьԛаме чәнгвана бу, кӧ ль чәнгед хԝә дьхьн.</verse>
			<verse number="3">Ԝана ль бәр тʼәхт у ль бәр ԝан һәр чар рʼӧһʼбәра у рʼуспийа стьранәкә ну дьстьра. Тʼӧ кәс нькарьбу ԝе стьране һин буйа, пештьри ԝан сәд чьл чар һʼәзаред кӧ жь дьнйайе һатьбунә кʼьрʼине.</verse>
			<verse number="4">Әвана әԝ ьн, йед кӧ сәре хԝә жьнарʼа данәнинә, әԝ йед бькʼьр ьн. Әвана пәй Бәрх дьчьн, кʼӧда кӧ әԝ дьчә. Әвана жь нава мәрьва һатьнә кʼьрʼине, чаԝа бәре дәрәмәта пешьн кӧ Хԝәде у Бәрхрʼа бенә дайине.</verse>
			<verse number="5">Дәрәԝ жь дәве ԝан дәрнәкʼәтийә, әԝ беԛӧсур ьн.</verse>
			<verse number="6">Һьнге мьн дина хԝә дайе, ва мьлйакʼәтәки дьн кӧ әʼзменда дьфьрʼи у Мьзгинийа ԝийә һʼәта-һʼәтайе һәбу, ԝәки ԝе Мьзгинийе бьдә йед рʼубари дьне, аԝа готи һʼәму мьләта, бәрәка, зьмана у щьмәʼта.</verse>
			<verse number="7">Ԝи бь дәнгәки бьльнд дьгот: «Жь Хԝәде бьтьрсьн у шькьрийе бьдьнә Ԝи, чьмки сьһʼәта диԝанкьрьна Ԝи перʼа гьһишт. Сәре хԝә бәр Ԝи дайньн, Йе кӧ әʼрд у әʼзман, бәʼр у авед канийа әʼфьрандьнә».</verse>
			<verse number="8">Һьнге мьлйакʼәтәки дьн пәй ԝи һат у гот: «Һьлшийа, ԝеран бу! Әԝ Бабилона мәзьн, йа кӧ әԝ шәрава ԛавийа хԝәйә һар һʼәму мьләт данә вәхԝарьне».</verse>
			<verse number="9">Пәй ве йәкерʼа мьлйакʼәтәки дьн жи пәй ԝан һат у бь дәнгәки бьльнд гот: «Әԝе кӧ сәре хԝә ль бәр щәʼнәԝьр у һʼәйкәле ԝи дайнә у нишана ԝи сәр әʼнийа хԝә йан сәр дәсте хԝә ԛәбул кә,</verse>
			<verse number="10">әԝе жь ԝе шәрава һерса Хԝәде вәхԝә, йа кӧ ав тʼәвнәкьри йә, кʼаса Ԝийә хәзәбеда дагьрти йә. Әԝе ль бәр мьлйакʼәтед пироз у ль бәр Бәрх агьр у кʼьркʼутеда щәфе бькʼьшинә.</verse>
			<verse number="11">Дуйе щәфе ԝан ԝе һʼәта-һʼәтайе бькʼьшә у шәв у рʼож ԝе рʼьһʼәтийа ԝан тʼӧнәбә, йед кӧ сәре хԝә бәр щәʼнәԝьр у һʼәйкәле ԝи датиньн у нишана ԝи ль сәр ԝан ә».</verse>
			<verse number="12">Аԝа ль вьр ԝе сәбьра щьмәʼта Хԝәде кер бе, йед кӧ тʼәмийед Хԝәде хԝәй дькьн у һьндава Исада амьн ьн.</verse>
			<verse number="13">Һьнге мьн жь әʼзмен дәнгәк бьһист кӧ гот: «Бьньвисә: Жь вьр шунда хԝәзьли нә әԝ мәрьв, йед кӧ бона баԝәрийа сәр Хӧдан ԝе бьмьрьн». Рʼӧһʼ дьбежә: «Бәле! Әԝе жь хәбата хԝә рʼьһʼәт бьн, чьмки кьред ԝан тʼәви ԝан дьчьн».</verse>
			<verse number="14">У мьн дина хԝә дайе, ва әʼԝрәки сьпи у «йәки мина кӧрʼе мерьв» ль сәр ԝи әʼԝри рʼуньшти бу. Тʼащәки зерʼин ль сәре Ԝи бу у дәʼсәкә туж жи дестда бу.</verse>
			<verse number="15">Һьнге мьлйакʼәтәки дьн жь пʼарьстгәһе дәркʼәт, бь дәнгәки бьльнд ль Әԝи кӧ ль сәр әʼԝр рʼуньшти бу кьрә гази у готе: «Дәʼса Хԝә бавеже бьдьру, чьмки әԝ сьһʼәта нандьруне һат, бәре әʼрде иди гьһиштийә».</verse>
			<verse number="16">Әԝи кӧ ль сәр әʼԝр рʼуньшти бу дәʼса Хԝә авитә рʼуйе әʼрде у әʼрд һатә дьруне.</verse>
			<verse number="17">Һьнге жь ԝе пʼарьстгәһа әʼзмен мьлйакʼәтәки дьн дәркʼәт у дәсте ԝида жи дәʼсәкә туж һәбу.</verse>
			<verse number="18">Ԝе һьнге жь горигәһе мьлйакʼәтәки дьн дәркʼәт, кӧ һʼӧкӧме ԝи ль сәр егьр һәбу, әԝи бь дәнгәки бьльнд ль йе хԝәйе дәʼса туж кьрә гази у готе: «Дәʼса хԝәйә туж бавежә гушийед тьрийед әʼрде у бьчьнә, чьмки тьрийед ԝе иди гьһиштьнә».</verse>
			<verse number="19">Ԝи мьлйакʼәти жи дәʼса хԝә авитә әʼрде, тьрийед әʼрде чьнин у бона һʼьнщьрʼандьне авитә ԝи һʼәԝзе мәзьни хәзәба Хԝәде.</verse>
			<verse number="20">Әԝ тьри ԝи һʼәԝзида һатьнә һʼьнщьрʼандьне, кӧ жь бажер дәр бу у жь һʼәԝз хун кʼьшийа, хуне авитә гәме һәспа, ԛаси һʼәзар шәшсьд мәйдани гьрт.</verse>
		</chapter>
		<chapter number="15">
			<verse number="1">Һьнге мьн ль әʼзмен нишанәкә дьнә мәзьн у әщеб дит, һʼәфт мьлйакʼәтед хԝәйе һʼәфт бәлайед ахьрийе пе кʼижана ԝе хәзәба Хԝәде бьһата сери.</verse>
			<verse number="2">Ԝи чахи мьн тьштәки мина бәʼрәкә шушә егьрва тʼәвайи дит, ӧса жи әԝед кӧ щәʼнәԝьр, һʼәйкәле ԝи у һʼәсабе наве ԝи бьндәст кьрьбун. Әвана сәр бәʼра шушә сәкьни бун, чәнгед кӧ Хԝәде дабунә ԝан дәстед ԝанда бун</verse>
			<verse number="3">у стьрана Мусайе хӧламе Хԝәде у стьрана Бәрх дьстьран: «Кьред Тә мәзьн у әʼщеб ьн Хӧдан Хԝәдейе Һʼәму Зорайийе! Рʼийед Тә рʼаст у сәр һәԛийе нә, йа Пʼадшайе мьләта.</verse>
			<verse number="4">Хӧдан, кʼи жь Тә ԝе нәтьрсә у рʼумәте нәдә ԝи наве Тә? Чьмки Тӧ тʼәне Йе пироз и. Һʼәму мьләте бәрбь Тә бен у сәре хԝә бәр Тә дайньн, чьмки кьред Тәйә рʼаст хӧйа бун».</verse>
			<verse number="5">Пәй ван тьштарʼа мьн дина хԝә дайе, ва пʼарьстгәһа әʼзмен вәбу, аԝа готи Коне Шәʼдәтийе.</verse>
			<verse number="6">Әԝ һәр һʼәфт мьлйакʼәтед хԝәйе һәр һʼәфт бәла жь пʼарьстгәһе дәркʼәтьн. Кʼьтанед паԛьжә бьрԛок ль ԝан бун у мәлахтед зерʼин ль сингед ԝан бун.</verse>
			<verse number="7">Һьнге жь һәр чар рʼӧһʼбәра йәки һʼәфт тʼасед зерʼинә хәзәба ԝи Хԝәдейива тʼьжи, Йе кӧ һʼәта-һʼәтайе Сах ә, данә ԝан һәр һʼәфт мьлйакʼәта.</verse>
			<verse number="8">Пʼарьстгәһ дуйе рʼумәта Хԝәде у ԛәԝата Ԝива тʼьжи бу у тʼӧ кәс нькарьбу бькʼәта пʼарьстгәһе, һʼәта кӧ һәр һʼәфт мьлйакʼәта, һәр һʼәфт бәла нәанина сери.</verse>
		</chapter>
		<chapter number="16">
			<verse number="1">Һьнге мьн дәнгәки бьльнд жь пʼарьстгәһе бьһист кӧ готә һәр һʼәфт мьлйакʼәта: «Һәрʼьн, һәр һʼәфт тʼасед хәзәба Хԝәде бьрʼежьнә сәр әʼрде».</verse>
			<verse number="2">Мьлйакʼәте пешьн чу тʼаса хԝә рʼетә сәр әʼрде, пʼьзькед пʼисә хьраб ль сәр ԝан мәрьва дәркʼәтьн, йед кӧ нишана щәʼнәԝьр ль сәр ԝан бу у сәре хԝә ль бәр һʼәйкәле ԝи данибун.</verse>
			<verse number="3">Йе дӧда тʼаса хԝә рʼетә сәр бәʼре, бәʼр бу мина хуна мьрийа у һʼәму һʼәйԝанед бәʼреда ԛьрʼ бун.</verse>
			<verse number="4">Йе сьсийа тʼаса хԝә рʼетә сәр чʼәма у авед канийа, әԝ бунә хун.</verse>
			<verse number="5">Ԝи чахи мьн дәнге мьлйакʼәте ава бьһист кӧ гот: «Тӧ сәр рʼастийе йи, Йе һәйи, Йе һәбуйи у Йе пироз и, кӧ Тә диԝанед бь ви аԝайи кьрьн.</verse>
			<verse number="6">Чьмки ԝан хуна щьмәʼта Хԝәде у пʼехәмбәра рʼет у Тә хун ль ԝан да вәхԝарьне. Рʼаст әԝ хӧре ве йәке нә».</verse>
			<verse number="7">Һьнге мьн дәнге горигәһе бьһист, кӧ аһа гот: «Бәле, йа Хӧдан Хԝәдейе Һʼәму Зорайийе, диԝанед Тә рʼаст у һәԛ ьн».</verse>
			<verse number="8">Мьлйакʼәте чара тʼаса хԝә рʼетә сәр рʼойе у ԝерʼа һатә дайине, кӧ мәрьвайе бь егьр бьԛәлинә.</verse>
			<verse number="9">Һьнге мәрьв жь дәст шәԝата гәрмайийе һатьнә ԛәландьне у кʼьфьри наве Хԝәде кьрьн, кӧ һʼӧкӧме Ԝи ль сәр ван бәла һәйә. Ле әԝ жь кьред хԝәйә хьраб вәнәгәрʼийан, ԝәки шькьри бьдана Ԝи.</verse>
			<verse number="10">Мьлйакʼәте пенща тʼаса хԝә рʼетә сәр тʼәхте щәʼнәԝьр у тәʼристани һатә сәр пʼадшатийа ԝи, жь еше мәрьва зьмане хԝә дьгәстьн</verse>
			<verse number="11">у жь дәст еша у пʼьзька кʼьфьри ль Хԝәдейе әʼзмен кьрьн, ле жь кьред хԝәйә хьраб вәнәгәрʼийан.</verse>
			<verse number="12">Мьлйакʼәте шәша тʼаса хԝә рʼетә сәр чʼәме Фьратейи мәзьн, ава чʼем чʼькийа, ԝәки рʼе бона пʼадшед рʼоһьлате бе һазьркьрьне.</verse>
			<verse number="13">Һьнге мьн дина хԝә дайе, ва се рʼӧһʼед һʼәрамә мина бәԛа, жь дәве ԝи зийайи, жь дәве щәʼнәԝьр у жь дәве пʼехәмбәре дәрәԝ дәрдькʼәтьн.</verse>
			<verse number="14">Әвана әԝ рʼӧһʼед щьна бун, йед кӧ нишанед әʼщеб дькьн. Әԝ дьчьнә щәм һʼәму пʼадшед дьнйайе, ԝәки ԝан бьщьвиньн, бона шәрʼе ԝе Рʼожа Мәзьнә Хԝәдейе Һʼәму Зорайийе.</verse>
			<verse number="15">«Ва йә Әзе мина дьза бем! Хԝәзи ль ԝи, йе кӧ һʼьшйар дьминә у кʼьнщед хԝә хԝәй дькә, ԝәки тәʼзи нәгәрʼә у әʼйба ԝи хӧйа нәбә!»</verse>
			<verse number="16">Һьнге ԝан рʼӧһʼа әԝ пʼадша щьвандьнә ԝи щийи кӧ бь ибрани жерʼа «Һармәгәдон» те готьне.</verse>
			<verse number="17">Мьлйакʼәте һʼәфта тʼаса хԝә рʼетә сәр һәԝе у жь тʼәхте пʼарьстгәһе дәнгәки бьльнд дәркʼәт у гот: «Һатә сери!»</verse>
			<verse number="18">Һьнге бьруске ле да, бу гӧрʼинийа дәнге әʼԝра у әʼрд ӧса ԛайим һʼәжийа, кӧ жь ԝе рʼожа инсан дьне кʼәтийә һʼәта ньһа әʼрд аһа нәһʼәжийайә. Әʼрдһʼәж һаԛас ԛайим бу!</verse>
			<verse number="19">Бажаре мәзьн бу се пʼара у бажаред мьләта ԝеран бун. Бабилона мәзьн һатә бира Хԝәде, ԝәки ԝе кʼаса хԝәйә шәрава хәзәба гьранва бьдә ԝе.</verse>
			<verse number="20">Һʼәму гьрав бәтавәбун у чʼийа иди нәһатьнә хӧйане.</verse>
			<verse number="21">Жь әʼзмен тәйрока гьрә ԝәкә пенщи килограме сәр мәрьвада бари. Мәрьва жь дәст ледана тәйроке кʼьфьри ль Хԝәде кьрьн, чьмки әва бәла гәләки гьран бу.</verse>
		</chapter>
		<chapter number="17">
			<verse number="1">Жь ԝан һәр һʼәфт мьлйакʼәтед кӧ хԝәйе һәр һʼәфт тʼаса бун, йәки һат тʼәви мьн хәбәр да у гот: «Ԝәрә ве дәре, әз диԝана ԝе ԛава бь нав у дәнг нишани тә кьм, йа кӧ ль сәр гәләк ава рʼуньшти йә.</verse>
			<verse number="2">Пʼадшед дьнйайе тʼәви ве ԛави кьрьн у бьнәлийед рʼубари дьне пе шәрава ԛавийа ԝе сәрхԝәш бун».</verse>
			<verse number="3">Һьнге Рʼӧһʼе Пироз һатә сәр мьн, ԝи мьлйакʼәти әз бьрьмә бәрʼике. Мьн дина хԝә дайе, ва жьнәк ль сәр щәʼнәԝьрәки соре гәвәз сийар, кӧ сәрда-педа жь һәр алийава бь навед кʼьфьрийед һьндава Хԝәдеда тʼьжи бун у һʼәфт сәред ԝи у дәһә стьруйед ԝи һәбун.</verse>
			<verse number="4">Әԝ кʼӧлфәта кʼьнща ширк у соре гәвәзва ԝәргьрти бу, пе зерʼ, кәвьред ԛимәт, лал у дӧрʼва хәмьли бу. Кʼасәкә зерʼин дәсте ԝеда бу, әԝ кʼас жи кʼьрети у мьрʼдарʼийа ԛавийа ԝева дагьрти бу.</verse>
			<verse number="5">Ль сәр әʼнийа ԝе навәки сӧрʼ ньвисар бу: БАБИЛОНА МӘЗЬН, МАКА ԚАВА У КʼЬРЕТИЙЕД ДЬНЙАЙЕ.</verse>
			<verse number="6">Мьн дина хԝә дайе, ԝе әԝ кʼӧлфәта пе хуна щьмәʼта Хԝәде у пе хуна шәʼдед Иса сәрхԝәш буйә. Гава кӧ мьн әԝ дит, әз гәләки әʼщебмайи мам.</verse>
			<verse number="7">Һьнге ԝи мьлйакʼәти мьнрʼа гот: «Тӧ чьма әʼщебмайи майи? Әзе сӧрʼа ԝе кʼӧлфәте у сӧрʼа ԝи щәʼнәԝьре кӧ әԝа ле сийар ә, кʼижан кӧ һʼәфт сәред ԝи у дәһә стьруйед ԝи һәнә, тәрʼа бежьм.</verse>
			<verse number="8">Әԝ щәʼнәԝьре кӧ тә дит, ԝәхтәке һәбу, ле ньһа тʼӧнә. Әԝе зутьре жь гәлийе һәй-ԝайе дәркʼәвә у һәрʼә ӧнда бә. Бьнәлийед рʼубари дьнейә кӧ навед ԝан жь ԝәхте әʼфьрандьна дьнйайеда кʼьтеба жийинеда нәһатьнә ньвисаре, ԝе әʼщебмайи бьминьн, гава ԝи щәʼнәԝьри бьбиньн, йе кӧ һәбу у ньһа тʼӧнә, ле ԝе һәбә.</verse>
			<verse number="9">Ль вьр һʼьш-аԛьл кер те. Әԝ һәр һʼәфт сәри, һʼәфт чʼийа нә, сәр кʼижана әԝ кʼӧлфәт рʼуньшти йә, ӧса жи һʼәфт пʼадша нә.</verse>
			<verse number="10">Жь ԝан пенщ кʼәтьнә, йәк һәйә, йе дьн һе нәһатийә у гава бе, гәрәке һьнәк ԝәхт бьминә.</verse>
			<verse number="11">Әԝ щәʼнәԝьре кӧ ԝәхтәке һәбу у ньһа тʼӧнә, әԝ хԝәха жи пʼадше һʼәйшта йә. Әԝ йәки жь ԝан һәр һʼәфта йә у ԝе һәрʼә ӧнда бә.</verse>
			<verse number="12">Әԝ һәр дәһә стьруйед кӧ тә дитьнә, дәһә пʼадша нә, кӧ һе пʼадшати нәстандьнә, ле бәле ԝе һʼӧкӧм бьстиньн, кӧ тʼәви щәʼнәԝьр бона сьһʼәтәке пʼадшатийе бькьн.</verse>
			<verse number="13">Мәрәме ван һәр дәһа йәк ә, әԝе ԛәԝат у һʼӧкӧме хԝә бьдьнә щәʼнәԝьр.</verse>
			<verse number="14">Әвана ԝе тʼәви Бәрх шәрʼ бькьн, ле Бәрх тʼәви йед газикьри, бьжарти у амьна ԝе ль сәр ԝан бькарьбә, чьмки әԝ Бәрх Хӧдане хӧдана у Пʼадше пʼадша йә».</verse>
			<verse number="15">Һьнге мьлйакʼәт мьнрʼа гот: «Әԝ авед тә дитьн кӧ әԝа ԛав ль сәр ԝан рʼуньштийә, әԝ щьмәʼт ьн, әʼлаләт ьн, мьләт у зьман ьн.</verse>
			<verse number="16">Әԝ һәр дәһә стьруйед кӧ тә дитьн, ӧса жи щәʼнәԝьр ԝе һәврʼа бьжәньнә йа ԛав. Әԝе дәсте ԝе жь һәр тьшти бькьн, ԝе тәʼзи кьн у гоште ԝе бьхԝьн, егьрда бьшәԝьтиньн.</verse>
			<verse number="17">Чьмки Хԝәде әв йәк кьрә дьле ԝан, кӧ хԝәстьна Ԝи бькьн у сәр нетәке бьн, пʼадшатийа хԝә бьдьнә щәʼнәԝьр, һʼәта кӧ хәбәред Хԝәде бенә сери.</verse>
			<verse number="18">Әԝ жьна кӧ тә дит, әԝ бажаре мәзьн ә, йе кӧ пʼадшатийе ль сәр пʼадшед дьнйайе дькә».</verse>
		</chapter>
		<chapter number="18">
			<verse number="1">Пәй ван тьштарʼа мьн дина хԝә дайе, ԝе мьлйакʼәтәки дьн жь әʼзмен дьһатә хԝаре. Әԝ хԝәйе һʼӧкӧме мәзьн бу у жь диндара ԝи рʼуйе әʼрде рʼонайи бу.</verse>
			<verse number="2">Әԝи бь дәнгәки бьльнд кьрә гази у гот: «Һьлшийа, ԝеран бу, Бабилона мәзьн! Әԝ бу щи-ԝар, мьскʼәне щьна у сьтʼара һʼәму рʼӧһʼед һʼәрам, ԛәлетка һʼәму тәйрәдед нәпʼакә мьрʼдарʼ.</verse>
			<verse number="3">Чьмки жь ԝе шәрава ԛавийа ԝейә һар һʼәму мьләта һьлда вәхԝар, пʼадшед дьнйайе тʼәви ԝе ԛави кьрьн, базьрганед дьнйайе жь агьре дьле ԝе дәԝләти бун».</verse>
			<verse number="4">Ль вьр мьн жь әʼзмен дәнгәки дьн бьһист кӧ гот: «Жь нава ԝе дәркʼәвьн, щьмәʼта Мьн, ԝәки һун нәбьнә һәвал-пʼаред гӧнед ԝе у жь бәлайед ԝе пʼаре нәстиньн.</verse>
			<verse number="5">Чьмки гӧнед ԝе сәр һәв щи бунә гьһиштьнә һʼәта әʼзмен у Хԝәде нәрʼастийед ԝе анинә бира Хԝә.</verse>
			<verse number="6">Ԝе чь кьрьбә ӧса жи һун биньнә сәре ԝе у ль анәгори кьред ԝе, дӧ щар һаԛаси ле вәгәрʼиньн, әԝ кʼаса кӧ ԝе бона ԝә дагьрт, һун дӧ щар тәʼл ль ԝе бьдьнә вәхԝарьне.</verse>
			<verse number="7">Чьԛас рʼумәта хԝә бьльнд кьрийә у кʼефа дьле хԝә дәрбаз кьрийә, һаԛаси щәфа-шине сәрда биньн. Чьмки дьле хԝәда аһа дьбежә: ‹Әз чаԝа пʼадша рʼуньшти мә, у нә жьнәби мә, тʼӧ щар әзе шине нәбиньм›.</verse>
			<verse number="8">Ләма жи нава рʼожәкеда ԝе бәлайед ԝе сәр ԝеда бен: Нәхԝәшийа һʼал, шин у хәлайи у ԝе бьбә хӧре егьр. Чьмки әԝ Хӧдан Хԝәде ԛәԝат ә, йе кӧ диԝана ԝе дькә».</verse>
			<verse number="9">Пʼадшед дьнйайе, йед кӧ перʼа ԛави у кʼеф кьрьнә, гава дуйе шәԝата ԝе бьбиньн, ԝе бьгьрин у сәр ԝе шине бькьн.</verse>
			<verse number="10">Жь тьрса щәфе ԝе, әԝе ль дур бьсәкьньн у бежьн: «Ах, ах бажаре мәзьн, бажаре зор, Бабилон! Диԝана тә сьһʼәтәкеда сәр тәда һат».</verse>
			<verse number="11">Базьрганед дьнйайе ԝе ль сәр ԝе бьгьрин у шине бькьн, чьмки иди тʼӧ кәсе тьштед ԝанә фьротане нәкʼьрʼә:</verse>
			<verse number="12">Һур-муред зерʼ, зив, кәвьред ԛимәт, лал-дӧрʼ, кʼьтане ԛимәт, пʼарчʼед ширк, һәвьрмьш, пʼарчʼед соре гәвәз, һәр дара бинхԝәш у һәр тьштед жь ԛилед фила, тьштед жь даред һәрә ԛимәт, жь сьфьр, һʼәсьн у мәрмәр,</verse>
			<verse number="13">ӧса жи дарчин, бьһарәта бинхԝәш, бьхур, рʼуне бинхԝәш, бьхуре әʼрәби, шәрав, бьзьре зәйтʼуне, аре хас, гәньм, дәԝар, пәз, һәсп, әʼрәбә, хӧлам у рʼӧһʼед инсен жи.</verse>
			<verse number="14">Базьргане бежьн: «Әԝ тьштед дьле тәдайә ширьн жь дәсте тә чун у һʼәму тьштед рʼәԝшә бьрԛок жь тә бьрийан, иди тʼӧ щар әԝ дәст тә накʼәвьн».</verse>
			<verse number="15">Әԝ базьрганед ван тьшта, йед кӧ пе Бабилоне дәԝләти бьбун, ԝе жь тьрса щәфе ԝе дур бьсәкьньн бьгьрин, бавежьнә сәр ԝе</verse>
			<verse number="16">у бежьн: «Ах, ах бажаре мәзьн, кӧ тә кʼьтане ԛимәт, пʼарчʼе ширк у соре гәвәз ль хԝә ԝәргьртьбу у бь зерʼ, кәвьре ԛимәт, лал-дӧрʼва хәмьли буйи!</verse>
			<verse number="17">Һаԛас һәбук сьһʼәтәкеда пʼучʼ бу чу». Һʼәму сәрдаред гәмийа у сийаред гәмийа, гәмивана у һʼәмуйед кӧ пе хәбата сәр бәʼре әʼбуре хԝә дькьрьн, дур сәкьнин</verse>
			<verse number="18">у чахе дуйе шәԝата ԝи дитьн, кьрьнә ԛирʼин у готьн: «Гәло бажарәки дьн мина ви бажаре мәзьн һәбу?»</verse>
			<verse number="19">Хԝәли ль сәре хԝә кьрьн, бь шин у гьри кьрьнә ԛирʼин у готьн: «Ах, ах бажаре мәзьн, ԝәки һʼәмуйед бәʼредайә хԝәйигәми пе һәбука ԝийә хьнебуйи дәԝләти бьбун, чаԝа сьһʼәтәкеда ԝеран бу чу!»</verse>
			<verse number="20">Әʼзмано, щьмәʼта Хԝәде, шанди у пʼехәмбәрно! Дьле хԝә ша кьн ль ԝи бажари, кӧ Хԝәде һʼәйфа ԝә жь ԝи һьлда.</verse>
			<verse number="21">Һьнге мьлйакʼәтәки ԛәԝат, кәвьрәк мина бәрашәки мәзьн һьлда, авитә бәʼре у гот: «Бь ви аԝайи жи бажаре мәзьн Бабилон ԝе ԛайим жорда бе авитьне у иди тʼӧ щар ԝе хӧйа нәбә.</verse>
			<verse number="22">Ԝе иди дәнге чәнг, сазбәнд, бьлурван у борʼиван нав тәда тʼӧ щар нәйе бьһистьне. Ԝе иди һостаки тʼӧ пʼешәйи тʼӧ щар нав тәда хӧйа нәбә. Ԝе иди дәнге бәраша жи тʼӧ щар нав тәда нәйе бьһистьне.</verse>
			<verse number="23">Ԝе иди чʼьрусийа чʼьре жи тʼӧ щар нав тәда хӧйа нәбә Ԝе иди дәнге бук-зәʼве жи тʼӧ щар нав тәда нәйе бьһистьне. Базьрганед тә гьрәгьред дьнйайе бун у һʼәму мьләт бь сербазийа тә жь рʼе хальфин.</verse>
			<verse number="24">У хуна пʼехәмбәр у щьмәʼта Хԝәде кʼәтә стуйе ԝи бажари, бәле хуна ԝан һʼәмуйа кӧ ль сәр рʼуйе әʼрде һатьнә рʼетьне».</verse>
		</chapter>
		<chapter number="19">
			<verse number="1">Пәй ван йәкарʼа, мьн ль әʼзмен дәнгәки бьльнд бьһист, мина дәнге әʼлаләтәкә гьран кӧ дьгот: «Һалелуйа! Хьлазбун, рʼумәт у ԛәԝат йед Хԝәдейе мә нә!</verse>
			<verse number="2">Диԝанед Ԝи рʼаст у һәԛ ьн. Әԝи диԝана ԝе ԛаве кьр йа кӧ пе ԛавийа хԝә дьне һʼәрʼьманд у һʼәйфа хуна хӧламед Хԝәде жь ԝе һьлда».</verse>
			<verse number="3">Щара дӧда готьн: «Һалелуйа! Һʼәта-һʼәтайе дуйе жь ԝе бькʼьшә».</verse>
			<verse number="4">Һәр бист чар рʼуспи у һәр чар рʼӧһʼбәр дәвәрʼуйа чун у сәре хԝә ль бәр ԝи Хԝәдейе ль сәр тʼәхт рʼуньшти данин у готьн: «Амин, Һалелуйа!»</verse>
			<verse number="5">Һьнге дәнгәк жь тʼәхт һат у гот: «Һʼәму хӧламед Ԝийә кӧ жь Ԝи хоф дькьн, бьчʼук у мәзьн пәсьне Хԝәдейе мә бьдьн».</verse>
			<verse number="6">Һьнге мьн дәнг бьһист, чаԝа дәнге әʼлаләтәкә гьран, мина дәнге хӧлә-хӧла гәләк ава у мина дәнге гӧрʼинийа әʼԝрайә ԛайим кӧ дьготьн: «Һалелуйа! Чьмки Хӧдан Хԝәдейе мәйи Һʼәму Зорайийе дәст бь пʼадшатийе кьр.</verse>
			<verse number="7">Әм Ԝирʼа гӧл дьн у ша бьн у шькьрийе бьдьнә Ԝи, чьмки дәʼԝата Бәрх перʼа гьһишт у дәргистийа Ԝи кʼаре хԝә кьрийә.</verse>
			<verse number="8">Бона ль хԝәкьрьне кʼьтане бьрԛоки паԛьж жерʼа һатә дайине». (Әԝ кʼьтан нишана кьрьнед щьмәʼта Хԝәдейә рʼаст ьн.)</verse>
			<verse number="9">Һьнге ԝи мьлйакʼәти мьнрʼа гот: «Бьньвисә: Хԝәзи ль ԝан, кӧ бона шайийа дәʼԝата Бәрх һатьнә тʼәглифкьрьне!» Сәрда зедә кьр гот: «Ай әв ьн хәбәред Хԝәдейә рʼаст».</verse>
			<verse number="10">Ԝи чахи әз дәвәрʼу чумә ньга, кӧ сәре хԝә ль бәр ԝи дайньм, ле әԝи мьнрʼа гот: «Ве йәке нәкә! Әз жи һәвал-хӧламәки мина тә у ԝан хушк-бьред тә мә, кʼижан әʼламәтийа Исайә рʼаст хԝәй дькьн. Сәре хԝә ль бәр Хԝәде дайнә. Чьмки әԝ рʼастийа кӧ Иса әʼлам кьр әԝ пʼехәмбәра дьдә хәбәрдане ».</verse>
			<verse number="11">Һьнге мьн дина хԝә дайе, әʼзман вәбу, ва йә һәспәки боз, кӧ сийаре Ԝирʼа Амьн у Рʼаст дьготьн. Әԝ диԝанкьрьне у шәрʼе Хԝәда сәр рʼастийе йә.</verse>
			<verse number="12">Чʼәʼвед Ԝи мина алава егьр бун у гәләк тʼащ ль сәре Ԝи бун. Навәк сәр Ԝи ньвисар бу, кӧ пештьри Ԝи тʼӧ кәси ньзаньбу.</verse>
			<verse number="13">Кʼьнщәкә хунеда кьри ле бу у наве Ԝи Хәбәра Хԝәде бу.</verse>
			<verse number="14">Ордийед әʼзмен жи ль һәспед бозә сийар кʼьтанед чил-ԛәрԛашә паԛьж ль ԝан пәй Ԝи дьчун.</verse>
			<verse number="15">Жь дәве Ԝи шурәки туж дәрдькʼәт, ԝәки ль мьләта хә. Әԝе пе шьвдара һʼәсьни шьвантийе ль ԝан бькә, ԝи һʼәԝзе шәрава хәзәба Хԝәдейе Һʼәму Зорайийеда ԝан бьһʼьнщьрʼинә.</verse>
			<verse number="16">Ль сәр кʼьнща Ԝи, сәр һета Ԝи навәк ньвисар бу: ПʼАДШЕ ПʼАДША У ХӦДАНЕ ХӦДАНА.</verse>
			<verse number="17">Һьнге мьн мьлйакʼәтәк дит, әԝ ль сәр рʼойе сәкьни бу, бь дәнгәки бьльнд кьрә гази у готә һʼәму тәйрәдед кӧ һәԝеда дьфьрʼьн: «Ԝәрьн бьщьвьнә шайийа Хԝәдейә мәзьн,</verse>
			<verse number="18">ԝәки һун щьнйазед пʼадша, сәрдара, мерхаса у бәрәтʼед һәспа, ӧса жи щьнйазед сийаред ԝан у һʼәму мәрьва, аза у хӧлама, бьчʼук у мәзьна бьхԝьн».</verse>
			<verse number="19">Һьнге мьн әԝ щәʼнәԝьр у пʼадшед дьнйайе ордийед ԝанва ль щики щьвийайи дитьн, ԝәки шәрʼе хԝә тʼәви Ԝи сийаре һәспе боз у ордийа Ԝива бькьн.</verse>
			<verse number="20">Һьнге әԝ щәʼнәԝьр тʼәви ԝи пʼехәмбәре дәрәԝ дил һатьнә гьртьне, йе кӧ ль бәр ԝи щәʼнәԝьри нишанед әʼщеб дькьрьн. Әԝи бь ԝан кьра әԝ хальфандьн, йед кӧ нишана щәʼнәԝьр ԛәбул кьрьн у сәре хԝә ль бәр һʼәйкәле ԝи данин. Щәʼнәԝьр у пʼехәмбәре дәрәԝ жи сахә-сах һатьнә авитьне нав гола агьре кʼьркʼутейи дьшьхӧлә.</verse>
			<verse number="21">Әԝед майин жи пе ԝи шуре кӧ жь дәве Сийаре һәспе боз дәрдькʼәт, һатьнә кӧштьне у һʼәму тәйрәдә жь щьнйазед ԝан тʼер бун.</verse>
		</chapter>
		<chapter number="20">
			<verse number="1">Һьнге мьн дина хԝә дайе, ва мьлйакʼәтәк жь әʼзмен дьһатә хԝаре, кʼьлита гәлийе һәй-ԝайе у зьнщирәкә мәзьн дәсте ԝида бу.</verse>
			<verse number="2">Әԝи әԝ зийа гьрт, аԝа готи әԝ мәʼре бәре, кӧ хԝәха мирещьн у шәйтʼан ә у һʼәзар сали гьреда.</verse>
			<verse number="3">Әԝи әԝ авитә гәлийе һәй-ԝайе, сәр ԝи кʼьлит кьр у мор лехьст, ԝәки иди мьләта нәхальфинә, һʼәта һʼәзар сал тʼәмам бә. Пәй ԝе йәкерʼа әԝ гәрәке бона ԝәхтәки кьн бе бәрʼдане.</verse>
			<verse number="4">Һьнге мьн кʼӧрси дитьн кӧ әԝ ль сәр ԝан рʼуньштьн, кʼижанарʼа һатә дайине, ԝәки диԝане бькьн. Ӧса жи мьн рʼӧһʼед ԝан дитьн, сәре кʼижана бона шәʼдәтийа Иса у бона хәбәра Хԝәде һатьбунә лехьстьне, кʼижана сәре хԝә ль бәр щәʼнәԝьр у һʼәйкәле ԝи данәнибун у нә жи нишана ԝи һьлдабунә сәр әʼни йан дәсте хԝә. Әвана диса сах бун у тʼәви Мәсиһ һʼәзар сали пʼадшати кьрьн.</verse>
			<verse number="5">(Ле әԝ мьрийед майин сах нәбун, һʼәта һʼәзар сал тʼәмам бу.) Әв ә рʼабуна мьрийайә пешьн.</verse>
			<verse number="6">Хԝәзьли у бӧһӧрти-жьбарә йә, әԝе кӧ пʼара ԝи тʼәви рʼабуна мьрийайә пешьн һәйә. Мьрьна дӧда ль сәр ԝан һʼӧкӧм накә, ле әԝе бьбьнә кʼаһинед Хԝәде у Мәсиһ у ԝе тʼәви Ԝи һʼәзар сали пʼадшатийе бькьн.</verse>
			<verse number="7">Гава һʼәзар сал тʼәмам бә, мирещьн ԝе жь зьндана хԝә бе бәрʼдане,</verse>
			<verse number="8">әԝе дәркʼәвә, ԝәки ԝан мьләтед һәр чар ԛӧлбед дьнеда, аԝа готи Гог у Магоге бьхальфинә у ԝан бона шәрʼ ль щики бьщьвинә. Рʼәԛәма ԝан ԝе мина ԛума дәве бәʼре бә.</verse>
			<verse number="9">Әвана ԝе тʼәмамийа әʼрде бәла бьн у дора ԝаргәһе ордийа щьмәʼта Хԝәде у бажаре һʼьзкьри бьгьрьн. Ле жь әʼзмен агьре бьбарә, ԝан һʼуфи хԝә кә.</verse>
			<verse number="10">Әԝ мирещьне кӧ әԝ хальфандьн, ԝе бе авитьне нава гола агьре кʼьркʼуте, ԝи щийе кӧ щәʼнәԝьр у пʼехәмбәре дәрәԝ теда нә. Ль ԝьр ԝе шәв у рʼож, һʼәта-һʼәтайе бьчәрчьрьн.</verse>
			<verse number="11">Һьнге мьн тʼәхтәки мәзьни чили-ԛәрԛаш дит у Йәк ль сәр рʼуньштьбу. Әʼрд у әʼзман жь бәр Ԝи бәтавәбун у дәԝса ԝан кʼьфш нәбу.</verse>
			<verse number="12">Ԝе һьнге мьн мьрийед бьчʼук у мәзьн дитьн кӧ ль бәр тʼәхт сәкьни бун. Кʼьтеб вәбун у кʼьтебәкә дьн жи вәбу, аԝа готи кʼьтеба жийине. Диԝана мьрийа анәгори ԝан кьред ԝанә кʼьтебада ньвисар һатә кьрьне.</verse>
			<verse number="13">Бәʼре мьрийед хԝә дан, Мьрьне у Дийаре Мьрийа жи мьрийед хԝә дан. Диԝана һәр мәрьвәки жь ԝан анәгори кьрьнед ԝан һатә кьрьне.</verse>
			<verse number="14">Һьнге Мьрьн у Дийаре Мьрийа һатьнә авитьне нава гола егьр. Әв гола егьр мьрьна дӧда йә.</verse>
			<verse number="15">У наве кʼе ве кʼьтеба жийинеда ньвисар тʼӧнәбу, әԝ һатә авитьне нава гола егьр.</verse>
		</chapter>
		<chapter number="21">
			<verse number="1">Һьнге мьн әʼрд у әʼзманәки ну дитьн, чьмки әʼрд у әʼзмане бәре дәрбаз бун у иди бәʼр тʼӧнәбу.</verse>
			<verse number="2">Мьн дина хԝә дайе, ва жь әʼзмен Бажаре Пироз, Оршәлима ну мина букәкә хеликьри бона дәргистийе хԝә хәмьли жь Хԝәдеда дьһатә хԝаре.</verse>
			<verse number="3">Мьн жь тʼәхт дәнгәки бьльнд бьһист кӧ гот: «Ва йә коне Хԝәде нава мәрьвада! Әԝе Хԝәха нав ԝанда бьжи, әԝана ԝе бьбьнә щьмәʼта Ԝи у Хԝәде Хԝәха жи ԝе тʼәви ԝан бьминә, чаԝа Хԝәдейе ԝан.</verse>
			<verse number="4">Әԝе жь чʼәʼвед ԝан һʼәму һесьред ԝан паԛьж кә у иди мьрьне тʼӧнәбә, нә шин, нә гьри, нә еш-ешук, чьмки тьштед бәре дәрбаз бун».</verse>
			<verse number="5">Һьнге Әԝи ль сәр тʼәхт рʼуньшти гот: «Ва Әз һәр тьшти ну чедькьм». У мьнрʼа гот: «Бьньвисә, чьмки әв хәбәрнә амьн у рʼаст ьн».</verse>
			<verse number="6">Ӧса жи готә мьн: «Һәр тьшт һатә сери. Әз ьм Алфа у Омега, Дәстпебун у Ахьри. Әзе йед тʼи, жь канийа ава жийине беһәԛ бьдьмә вәхԝарьне.</verse>
			<verse number="7">Әԝе кӧ сәркʼәвә, һәр тьште пʼара ԝи бькʼәвьн, Әзе Хԝәдейе ԝи бьм, әԝе жи лаԝе Мьн бә.</verse>
			<verse number="8">Ле пʼара тьрсонәка, беамьна, кʼьрет-һʼәрама, меркӧжа, бенамуса, сербаза, пʼутпʼарьста у һʼәму дәрәԝина ԝе гола агьре кӧ кʼьркʼутева дьшәԝьтә бькʼәвә. Әв ә мьрьна дӧда».</verse>
			<verse number="9">Мьлйакʼәтәки жь ԝан һәр һʼәфт мьлйакʼәта, йед кӧ һʼәфт тʼасед ԝанә һʼәфт бәлайед хьлазийева тʼьжи һәбун, һат тʼәви мьн хәбәр да у гот: «Ԝәрә ве дәре, әзе буке нишани тә кьм, дәргистийа Бәрх».</verse>
			<verse number="10">Һьнге Рʼӧһʼе Пироз һатә сәр мьн, ԝи әз бьрьмә сәр чʼийаки мәзьни бьльнд у Бажаре Пироз, Оршәлим нишани мьн да, кӧ жь әʼзмен Хԝәдеда дьһатә хԝаре.</verse>
			<verse number="11">Рʼумәта Хԝәде нав ԝида шәԝԛ дьда, әԝ рʼонайи мина кәвьре ԛимәт бу, мина кәвьре йаспис, мина хьрустал бу.</verse>
			<verse number="12">Сура ԝи мәзьн у бьльнд бу, донздәһ дәргәһи бу у ль бәр дәргәһа донздәһ мьлйакʼәт һәбун. Ль сәр дәргәһа навед һәр донздәһ ԛәбилед зарʼед Исраел ньвисар бун.</verse>
			<verse number="13">Жь алийе рʼоһьлатева се дәргәһ, жь алийе бакӧрева се дәргәһ, жь алийе башурева се дәргәһ у жь алийе рʼоавайева се дәргәһ һәбун.</verse>
			<verse number="14">Донздәһ һʼимед сура бажер һәбун, ль сәр ԝан һәр донздәһа навед һәр донздәһ шандийед Бәрх ньвисар бун.</verse>
			<verse number="15">Дәсте ԝи мьлйакʼәтида, йе кӧ тʼәви мьн хәбәр дьда бона чапкьрьне ԛамишәки зерʼин һәбу, ԝәки бажер, дәргәһед ԝи у сура ԝи чап кә.</verse>
			<verse number="16">Бажар чар гошә бу, дьрежайийа бажер ԝәкә бәрайийе бу. Әԝи бажар бь ԝи ԛамиши чап кьр, донздәһ һʼәзар мәйдан дәркʼәт. Дьрежайи, бәрайи у бьльндайи ԝәкә һәв бун.</verse>
			<verse number="17">Мьлйакʼәт сура бажер пе чапкьрьна мәрьвайе чап кьр, бьльндайийа ԝе бу сәд чьл чар зәнд.</verse>
			<verse number="18">Әԝ сур жь кәвьре йаспис һатьбу чекьрьне у бажар хԝәха жь зерʼе хаси мина шушә зәлал бу.</verse>
			<verse number="19">Һʼимед сура бажер бь һәр щурʼә кәвьред хасә ԛимәт һатьбунә хәмьландьне. Һʼиме пешьн йасписе сьпи бу, йе дӧда сафире шин, йе сьсийа халкедоне кʼәске вәкьри, йе чара зьмруде кʼәск,</verse>
			<verse number="20">йе пенща сардонуксе сор, йе шәша сардийоне соре тәʼри, йе һʼәфта кәвьре зерʼин, йе һʼәйшта зьмруде шин, йе нәһа топазе ԛичʼьк, йе дәһа хьрисопрасе кʼәск, йе йанздәһа йаԛуте ширк, йе донздәһа аместисе ширке вәкьри.</verse>
			<verse number="21">Һәр донздәһ дәргәһ донздәһ дӧрʼ бун, һәр дәрик жь дӧрʼәки бу у мәйдана бажер жь зерʼе хаси мина шуше зәлал бу.</verse>
			<verse number="22">Мьн бажерда пʼарьстгәһ нәдит, чьмки Хӧдан Хԝәдейе Һʼәму Зорайийе у Бәрх пʼарьстгәһа ԝи нә.</verse>
			<verse number="23">Бажар нә һʼәԝще тәʼве у һиве бу кӧ рʼонайи бьдане, чьмки рʼумәта Хԝәде ԝи рʼонайи дькә у Бәрх чʼьра ԝи йә.</verse>
			<verse number="24">Мьләт ԝе рʼонайа ԝида бьгәрʼьн у пʼадшед дьнйайе ԝе рʼәԝш-рʼумәта хԝә биньнә нава ԝи.</verse>
			<verse number="25">Дәргәһед ԝи ԝе тʼӧ щар нәйенә гьртьне, чьмки ль ԝьр тʼьме ԝе рʼож бә, шәве тʼӧнәбә.</verse>
			<verse number="26">Ԝе рʼумәт у һӧрмәта мьләта биньнә нава ԝи.</verse>
			<verse number="27">Ԛәт тьштәки һʼәрам ԝе нәкʼәвә бажер, нә жи йед кӧ кʼьретийе у дәрәԝа дькьн ԝе бькʼәвьне, тʼәне әԝед кӧ кʼьтеба Бәрхейә жийинеда һатьнә ньвисаре.</verse>
		</chapter>
		<chapter number="22">
			<verse number="1">Паше ԝи мьлйакʼәти чʼәмәки ава жийине, мина хьрустале зәлал нишани мьн кьр, кӧ жь тʼәхте Хԝәде у Бәрх дәрдькʼәт у нава мәйдана бажерва дькʼьшийа.</verse>
			<verse number="2">Ль һәр дӧ алийед чʼем дара жийине һәбу, кӧ донздәһ щурʼә бәр дани у һәр мәһ бәре хԝә дьда. Бәлгед ԝе даре бона ԛәнщбуна мьләта бун.</verse>
			<verse number="3">Иди тьште ньфьрʼлебуйи ль ԝьр ԝе тʼӧнәбә. Тʼәхте Хԝәде у йе Бәрх ԝе нав бажерда бә у хӧламед Ԝи ԝе жерʼа хьзмәткʼарийе бькьн.</verse>
			<verse number="4">Әԝе рʼуйе Ԝи бьбиньн у наве Ԝи ԝе ль сәр әʼнийа ԝан һәбә.</verse>
			<verse number="5">Иди шәве ль ԝьр тʼӧнәбә, ԝе рʼонайа чʼьре у рʼойе кер нәйен, чьмки Хӧдан Хԝәде ԝе ль ԝан рʼонайи кә у һʼәта-һʼәтайе пʼадшатийе бькьн.</verse>
			<verse number="6">Ԝи мьлйакʼәти мьнрʼа гот: «Әв хәбәрнә амьн у рʼаст ьн. Хӧдан Хԝәдейе кӧ Рʼӧһʼе Хԝә дьдә пʼехәмбәра, мьлйакʼәте Хԝә шанд, ԝәки тьштед кӧ ԝе зутьре бьԛәԝьмьн нишани хӧламед Хԝә кә».</verse>
			<verse number="7">Иса дьбежә: «Ва йә Әзе зутьре бем. Хԝәзи ль ԝи, йе кӧ хәбәред пʼехәмбәртийед ве кʼьтебеда хԝәй дькә!»</verse>
			<verse number="8">Мьн Йуһʼәнна әв йәкана бьһистьн у дитьн. У чахе мьн әԝ бьһистьн у дитьн, дәвәрʼу чумә ньге ԝи мьлйакʼәти, йе кӧ әв тьшт нишани мьн кьрьн, ԝәки сәре хԝә ль бәр ԝи дайньм.</verse>
			<verse number="9">Ле әԝи мьнрʼа гот: «Ве йәке нәкә! Әз жи һәвал-хӧламәки мина тә у ԝан бьред тә пʼехәмбәра у ԝан һʼәмуйа мә, йед кӧ хәбәред ве кʼьтебе хԝәй дькьн. Сәре хԝә ль бәр Хԝәде дайнә».</verse>
			<verse number="10">Сәрда жи мьнрʼа гот: «Хәбәред пʼехәмбәртийейә ве кʼьтебеда вәнәшерә, чьмки ԝәхт незик ә.</verse>
			<verse number="11">Әԝе кӧ нәһәԛийе дькә, бьра һе нәһәԛийе бькә, әԝе кӧ кʼьрет ә, бьра һе кʼьретийе бькә, әԝе кӧ рʼаст ә, бьра һе рʼастийе бькә у әԝе кӧ пироз ә, бьра һе пироз бә».</verse>
			<verse number="12">Иса дьбежә: «Ва йә Әзе зутьре бем у хәлата Мьн дәсте Мьнда йә, ԝәки анәгори кьрьнед һәр йәки бьдьмә ԝи.</verse>
			<verse number="13">Әз ьм Алфа у Омега, Йе Пешьн у Йе Пашьн, Дәстпебун у Ахьри».</verse>
			<verse number="14">Хԝәзи ль ԝан, йед кӧ чӧхед хԝә шуштьнә, ԝәки изьна ԝан һәбә, жь бәре дара жийине бьхԝьн у дәргәһед бажеррʼа бькʼәвьнә һьндӧрʼ!</verse>
			<verse number="15">Ле сә-кучʼьк, сербаз, бенамус, меркӧж, пʼутпʼарьст у һәр кәсе кӧ дәрәԝа һʼьз дькә у дәрәԝа дькә, әԝе дәрва бьминә.</verse>
			<verse number="16">«Мьн, Иса, мьлйакʼәте Хԝә шанд, ԝәки шәʼдәтийа ван тьшта нава щьвинада бьдә. Әз Тамар у Рʼькʼьнйата Даԝьд ьм у Әз Стәйрка Шәԝԛә Сьбәһе Зу мә».</verse>
			<verse number="17">Рʼӧһʼ у бук дьбежьн: «Ԝәрә!» Әԝе кӧ дьбьһе бьра бежә: «Ԝәрә!» Әԝе кӧ тʼи йә бьра бе, әԝе кӧ ава жийине дьхԝазә бьра беһәԛ бьстинә.</verse>
			<verse number="18">Әз шәʼдәтийе дьдьмә һәр кәсе кӧ хәбәред пʼехәмбәртийейә ве кʼьтебеда дьбьһе: Һәгәр йәк тьштәки сәр ванда зедә кә, Хԝәде жи ван бәлайед кӧ ве кʼьтебеда ньвисар ьн ԝе сәр ԝида зедә кә.</verse>
			<verse number="19">У һәгәр йәк жь хәбәред пʼехәмбәртийейә ве кʼьтебеда тьштәки кем кә, Хԝәде жи ԝе пʼара ԝи жь дара жийине у жь Бажаре Пироз кем кә, бона кʼижана ве кʼьтебеда ньвисар ьн.</verse>
			<verse number="20">Әԝи кӧ шәʼдәтийа ван тьшта дьдә, дьбежә: «Бәле, Әзе зутьре бем». Амин! Ԝәрә, йа Хӧдан Иса.</verse>
			<verse number="21">Кʼәрәма Хӧдан Иса һʼәмуйарʼа бә.</verse>
		</chapter>
	</book>
</bible>