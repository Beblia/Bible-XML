<?xml version="1.0" encoding="utf-8"?>
<bible translation="Belarusian Bible Antoni Bokun 2016 - Новы Запавет і Прыповесьці" status="© Antoni Bokun 2016">
	<testament name="New">
		<book number="40">
			<chapter number="1">
				<verse number="1">Кніга радаводу Ісуса Хрыста, Сына Давіда, Сына Абрагама:</verse>
				<verse number="2">Абрагам нарадзіў Ісаака; Ісаак нарадзіў Якуба; Якуб нарадзіў Юду і братоў ягоных;</verse>
				<verse number="3">Юда нарадзіў Пэрэса і Зару ад Тамар; Пэрэс нарадзіў Эсрома; Эсром нарадзіў Арама;</verse>
				<verse number="4">Арам нарадзіў Амінадава; Амінадаў нарадзіў Наасона; Наасон нарадзіў Сальмона;</verse>
				<verse number="5">Сальмон нарадзіў Боаза ад Рахаў; Боаз нарадзіў Абэда ад Рут;</verse>
				<verse number="6">Абэд нарадзіў Есэя; Есэй нарадзіў Давіда валадара; Давід валадар нарадзіў Салямона ад Урыявай;</verse>
				<verse number="7">Салямон нарадзіў Рабаама; Рабаам нарадзіў Абію; Абія нарадзіў Асу;</verse>
				<verse number="8">Аса нарадзіў Ясафата; Ясафат нарадзіў Ярама; Ярам нарадзіў Озію;</verse>
				<verse number="9">Озія нарадзіў Ёатама; Ёатам нарадзіў Ахаза; Ахаз нарадзіў Эзэкію;</verse>
				<verse number="10">Эзэкія нарадзіў Манасу; Манаса нарадзіў Амона; Амон нарадзіў Ёсію;</verse>
				<verse number="11">Ёсія нарадзіў Ёакіма; Ёакім нарадзіў Ехонію і братоў ягоных перад перасяленьнем у Бабілон.</verse>
				<verse number="12">А пасьля перасяленьня ў Бабілон Ехонія нарадзіў Салятыэля; Салятыэль нарадзіў Зэрубабэля;</verse>
				<verse number="13">Зэрубабэль нарадзіў Абіюда; Абіюд нарадзіў Эліякіма; Эліякім нарадзіў Азора;</verse>
				<verse number="14">Азор нарадзіў Садока; Садок нарадзіў Ахіма; Ахім нарадзіў Эліюда;</verse>
				<verse number="15">Эліюд нарадзіў Элеазара; Элеазар нарадзіў Маттана; Маттан нарадзіў Якуба;</verse>
				<verse number="16">Якуб нарадзіў Язэпа, мужа Марыі, ад якой нарадзіўся Ісус, называны Хрыстос.</verse>
				<verse number="17">Гэтак усіх пакаленьняў ад Абрагама да Давіда чатырнаццаць пакаленьняў; ад Давіда да перасяленьня ў Бабілон чатырнаццаць пакаленьняў; і ад перасяленьня ў Бабілон да Хрыста чатырнаццаць пакаленьняў.</verse>
				<verse number="18">Нараджэньне Ісуса Хрыста было вось як: па заручынах маці Яго Марыі з Язэпам, раней, чым яны зыйшліся, выявілася, што яна цяжарная ад Духа Сьвятога.</verse>
				<verse number="19">Язэп, муж ейны, будучы праведным і ня хочучы агаласіць яе, хацеў цішком адпусьціць яе.</verse>
				<verse number="20">Але, калі ён падумаў гэтае, вось, анёл Госпадаў зьявіўся яму ў-ва сьне і сказаў: \Язэп, сыне Давідаў! Ня бойся прыняць Марыю, жонку тваю, бо Тое, што нарадзілася ў ёй, ёсьць ад Духа Сьвятога.</verse>
				<verse number="21">Вось жа народзіць Сына, і дасі Яму імя Ісус, бо Ён збавіць народ Свой ад грахоў іхніх».</verse>
				<verse number="22">А ўсё гэтае сталася, каб споўнілася сказанае Госпадам праз прарока, які кажа:</verse>
				<verse number="23">«Вось, Дзева прыйме ва ўлоньне і народзіць Сына; і дадуць Яму імя Іммануэль, гэта значыць: З намі Бог».</verse>
				<verse number="24">Устаўшы зо-сну, Язэп зрабіў, як загадаў яму анёл Госпадаў, і прыняў жонку сваю,</verse>
				<verse number="25">і не спазнаў яе, аж нарадзіла Сына свайго Першароднага, і ён даў Яму імя Ісус.</verse>
			</chapter>
			<chapter number="2">
				<verse number="1">Калі ж Ісус нарадзіўся ў Бэтлееме Юдэйскім у дні валадара Ірада, прыйшлі ў Ерусалім мудрацы з усходу і кажуць:</verse>
				<verse number="2">«Дзе народжаны Валадар Юдэйскі? Бо мы бачылі зорку Ягоную на ўсходзе і прыйшлі пакланіцца Яму».</verse>
				<verse number="3">Пачуўшы гэтае, Ірад валадар стрывожыўся, і ўвесь Ерусалім з ім.</verse>
				<verse number="4">І, сабраўшы ўсіх першасьвятароў і кніжнікаў народу, пытаўся ў іх, дзе павінен нарадзіцца Хрыстос.</verse>
				<verse number="5">Яны ж сказалі яму: \У Бэтлееме Юдэйскім, бо гэтак напісана праз прарока:</verse>
				<verse number="6">«І ты, Бэтлеем, зямля Юды, нічым ня меншы за ваяводзтвы Юды, бо з цябе выйдзе Правадыр, Які будзе пасьвіць народ Мой, Ізраіль».</verse>
				<verse number="7">Тады Ірад, цішком паклікаўшы мудрацоў, выведаў ад іх час зьяўленьня зоркі.</verse>
				<verse number="8">І, паслаўшы іх у Бэтлеем, сказаў: \Пайдзіце, добра даведайцеся пра Дзіцятка і, калі знойдзеце, паведаміце мне, каб і я, пайшоўшы, пакланіўся Яму».</verse>
				<verse number="9">Яны, выслухаўшы валадара, пайшлі. І вось, зорка, якую бачылі яны на ўсходзе, ішла перад імі, пакуль, прыйшоўшы, не спынілася над [месцам], дзе было Дзіцятка.</verse>
				<verse number="10">Убачыўшы зорку, яны ўзрадаваліся радасьцю вельмі вялікаю.</verse>
				<verse number="11">І, увайшоўшы ў дом, убачылі Дзіцятка з Марыяй, маці Ягонай, і, упаўшы, пакланіліся Яму; і, адчыніўшы скарбы свае, прынесьлі Яму падарункі: золата, ладан і сьмірну.</verse>
				<verse number="12">І, меўшы ў сьне слова не варочацца да Ірада, іншым шляхам адыйшлі ў краіну сваю.</verse>
				<verse number="13">Калі ж яны адыйшлі, вось, анёл Госпадаў зьяўляецца ў сьне Язэпу і кажа: \Устань, вазьмі Дзіцятка і маці Ягоную, і бяжы ў Эгіпет, і будзь там, пакуль не скажу табе; бо Ірад мае шукаць Дзіцятка, каб загубіць Яго».</verse>
				<verse number="14">Ён устаў уначы, узяў Дзіцятка і маці Ягоную, і пайшоў у Эгіпет.</verse>
				<verse number="15">І там быў да сьмерці Ірада, каб збылося сказанае Госпадам праз прарока, які кажа: \З Эгіпту паклікаў Я сына Майго».</verse>
				<verse number="16">Тады Ірад, убачыўшы, што мудрацы з яго пасьмяяліся, вельмі разгневаўся і паслаў забіць усіх дзяцей у Бэтлееме і ўсіх ваколіцах яго, ад двух гадоў і малодшых, паводле часу, які даведаўся ад мудрацоў.</verse>
				<verse number="17">Тады збылося сказанае праз прарока Ярэмію, які кажа:</verse>
				<verse number="18">«Голас у Раме чутны, плач, і галашэньне, і лямант вялікі; Рахель плача па дзецях сваіх і ня хоча суцешыцца, бо іх няма».</verse>
				<verse number="19">А пасьля сьмерці Ірада, вось, анёл Госпадаў у сьне зьяўляецца Язэпу ў Эгіпце</verse>
				<verse number="20">і кажа: \Устань, вазьмі Дзіцятка і маці Ягоную і ідзі ў зямлю Ізраіля, бо памерлі тыя, што шукалі душы? Дзіцяці».</verse>
				<verse number="21">Ён устаў, узяў Дзіцятка і маці Ягоную, і прыйшоў у зямлю Ізраіля.</verse>
				<verse number="22">А пачуўшы, што ў Юдэі пануе Архелай замест Ірада, бацькі свайго, пабаяўся туды ісьці; але, атрымаўшы слова ў сьне, пайшоў у межы Галілейскія.</verse>
				<verse number="23">І, прыйшоўшы, асеў у горадзе, званым Назарэт, каб споўнілася сказанае праз прарокаў, што Ён Назарэем назавецца.</verse>
			</chapter>
			<chapter number="3">
				<verse number="1">У тыя дні прыходзіць Ян Хрысьціцель, абвяшчаючы ў пустыні Юдэйскай</verse>
				<verse number="2">і кажучы: \Навярніцеся, бо наблізілася Валадарства Нябеснае».</verse>
				<verse number="3">Бо ён той, пра якога сказаў прарок Ісая: \Голас таго, хто кліча ў пустыні: Падрыхтуйце шлях Госпаду, простымі рабіце сьцежкі Яму».</verse>
				<verse number="4">Сам жа Ян меў адзеньне з вярблюдавага воласу і скураны пояс на паясьніцы сваёй, а ежаю яго была саранча і дзікі мёд.</verse>
				<verse number="5">Тады выходзілі да яго Ерусалім, і ўся Юдэя, і ўсе ваколіцы Ярдану,</verse>
				<verse number="6">і хрысьціліся ў яго ў Ярдане, вызнаючы грахі свае.</verse>
				<verse number="7">А ўбачыўшы мноства фарысэяў і садукеяў, якія ішлі да яго хрысьціцца, сказаў ім: \Спараджэньні яхідны, хто навучыў вас уцякаць ад будучага гневу?</verse>
				<verse number="8">Учыніце ж плод, годны навяртаньня,</verse>
				<verse number="9">і ня думайце гаварыць у думках сваіх: \Бацьку маем Абрагама\; бо кажу вам, што Бог можа з камянёў гэтых падняць дзяцей Абрагаму.</verse>
				<verse number="10">Ужо і сякера ля кораня дрэваў ляжыць; дык кожнае дрэва, якое не дае добрага плоду, сьсякаюць і кідаюць у агонь.</verse>
				<verse number="11">Я хрышчу вас у вадзе на навяртаньне, але Той, Хто ідзе за мною, дужэйшы за мяне, і я ня варты несьці сандалы Ягоныя. Ён будзе хрысьціць вас у Духу Сьвятым і ў агні.</verse>
				<verse number="12">Веялка Ягоная ў руцэ Ягонай, і Ён ачысьціць гумно Сваё, і зьбярэ пшаніцу Сваю ў сьвіран, а салому спаліць агнём нязгасным».</verse>
				<verse number="13">Тады прыходзіць Ісус з Галілеі на Ярдан да Яна хрысьціцца ў яго.</verse>
				<verse number="14">Ян жа ўстрымліваў Яго, кажучы: «Мне трэба хрысьціцца ў Цябе, а Ты прыходзіш да мяне?»</verse>
				<verse number="15">А Ісус, адказваючы, сказаў яму: «Пакінь цяпер; бо гэтак нам належыць споўніць усякую праведнасьць». Тады дапускае Яго.</verse>
				<verse number="16">І, ахрысьціўшыся, Ісус адразу ж выйшаў з вады, і вось, расчынілася Яму неба, і ўгледзеў Духа Божага, Які зыходзіў, як голуб, і прыходзіў на Яго.</verse>
				<verse number="17">І вось, голас з неба, які казаў: «Гэта ёсьць Сын Мой улюбёны, у Якім маю ўпадабаньне».</verse>
			</chapter>
			<chapter number="4">
				<verse number="1">Тады Ісус заведзены быў Духам у пустыню дзеля спакушваньня праз д'ябла,</verse>
				<verse number="2">і, прапасьціўшы сорак дзён і сорак начэй, нарэшце згаладнеў.</verse>
				<verse number="3">І, падыйшоўшы да Яго, спакусьнік сказаў: «Калі Ты - Сын Божы, скажы, каб камяні гэтыя сталіся хлябамі».</verse>
				<verse number="4">Ён жа, адказваючы, сказаў яму: «Напісана: «Ня хлебам адным будзе жыць чалавек, але ўсякім словам, што выходзіць з вуснаў Божых».</verse>
				<verse number="5">Потым бярэ Яго д'ябал у сьвяты горад, і стаўляе на вільчаку сьвятыні,</verse>
				<verse number="6">і кажа Яму: \Калі Ты - Сын Божы, кінься ўніз, бо напісана: \Анёлам Сваім загадае пра Цябе, і на руках панясуць Цябе, каб не спатыкнуўся аб камень нагою Тваёю».</verse>
				<verse number="7">Ісус сказаў яму: «Ізноў жа напісана: \Не спакушай Госпада, Бога твайго».</verse>
				<verse number="8">Ізноў бярэ Яго д'ябал на вельмі высокую гару, і паказвае Яму ўсе валадарствы сьвету і славу іх,</verse>
				<verse number="9">і кажа Яму: \Усё гэта дам Табе, калі, упаўшы, паклонішся мне».</verse>
				<verse number="10">Тады Ісус кажа яму: «Адыйдзі ад Мяне, шатан! Бо напісана: \Госпаду, Богу твайму, пакланяйся, і Яму аднаму служы».</verse>
				<verse number="11">Тады пакідае Яго д'ябал; і вось, анёлы прыступіліся, і служылі Яму.</verse>
				<verse number="12">А пачуўшы, што Ян у вязьніцы, Ісус адыйшоў у Галілею.</verse>
				<verse number="13">І, пакінуўшы Назарэт, прыйшоў і асеў у Капэрнауме прыморскім, у гарадах Забулёна і Нэфталі,</verse>
				<verse number="14">каб споўнілася сказанае праз прарока Ісаю, які кажа:</verse>
				<verse number="15">«Зямля Забулёна і зямля Нэфталі, на дарозе прыморскай за Ярданам, Галілея паганская,</verse>
				<verse number="16">народ, які сядзеў у цемры, убачыў сьвятло вялікае, і тым, што сядзелі ў краіне і ценю сьмерці, сьвятло зазьзяла».</verse>
				<verse number="17">З таго часу Ісус пачаў абвяшчаць і казаць: «Навярніцеся, бо наблізілася Валадарства Нябеснае».</verse>
				<verse number="18">Праходзячы ж недалёка мора Галілейскага, Ён убачыў двух братоў, Сымона, называнага Пятром, і Андрэя, брата ягонага, якія закідалі сеткі ў мора, бо яны былі рыбаловы,</verse>
				<verse number="19">і кажа ім: «Ідзіце за Мною, і Я зраблю вас лаўцамі чалавекаў».</verse>
				<verse number="20">І яны адразу, пакінуўшы сеці, пайшлі за Ім.</verse>
				<verse number="21">Ідучы адтуль далей, убачыў Ён другіх двух братоў, Якуба Зэбэдэявага і Яна, брата ягонага, у чаўне з Зэбэдэем, бацькам іхнім, якія правілі сеці свае, і паклікаў іх.</verse>
				<verse number="22">І яны адразу, пакінуўшы човен і бацьку свайго, пайшлі за Ім.</verse>
				<verse number="23">І хадзіў Ісус па ўсёй Галілеі, навучаючы ў сынагогах іхніх і абвяшчаючы Эвангельле Валадарства, і аздараўляючы ўсякую хваробу і ўсякую немач у народзе.</verse>
				<verse number="24">І прайшлі пра Яго чуткі па ўсёй Сірыі, і прыводзілі да Яго ўсіх нядужых, з рознымі хворасьцямі і пакутамі, і апанаваных дэманамі, і люнатыкаў, і спараліжаваных, і Ён іх аздараўляў.</verse>
				<verse number="25">І ішлі за Ім шматлікія натоўпы з Галілеі, і Дэкапалю, і Ерусаліму, і Юдэі, і з таго боку Ярдану.</verse>
			</chapter>
			<chapter number="5">
				<verse number="1">Убачыўшы натоўпы, Ён узыйшоў на гару, і, калі сеў, падыйшлі да Яго вучні Ягоныя.</verse>
				<verse number="2">І Ён, расчыніўшы вусны Свае, навучаў іх, кажучы:</verse>
				<verse number="3">\Шчасьлівыя ўбогія духам, бо іх ёсьць Валадарства Нябеснае.</verse>
				<verse number="4">Шчасьлівыя тыя, што плачуць, бо яны будуць суцешаныя.</verse>
				<verse number="5">Шчасьлівыя ціхія, бо яны возьмуць у спадчыну зямлю.</verse>
				<verse number="6">Шчасьлівыя тыя, што прагнуць і смагнуць праведнасьці, бо яны будуць насычаныя.</verse>
				<verse number="7">Шчасьлівыя міласьцівыя, бо яны будуць памілаваныя.</verse>
				<verse number="8">Шчасьлівыя чыстыя сэрцам, бо яны Бога ўбачаць.</verse>
				<verse number="9">Шчасьлівыя міратворцы, бо яны сынамі Божымі будуць названыя.</verse>
				<verse number="10">Шчасьлівыя тыя, каго перасьледуюць за праведнасьць, бо іх ёсьць Валадарства Нябеснае.</verse>
				<verse number="11">Шчасьлівыя вы, калі дзеля Мяне будуць зьневажаць вас, і перасьледаваць, і казаць усякае злое слова хлусьліва.</verse>
				<verse number="12">Радуйцеся і весяліцеся, бо вялікая нагарода вашая ў небе; бо так перасьледавалі прарокаў, якія былі раней за вас.</verse>
				<verse number="13">Вы - соль зямлі. Калі ж соль згубіць сілу, то чым зробіш яе салёнаю? Яна ўжо ні на што не надаецца, хіба толькі выкінуць яе вон на патаптаньне людзям.</verse>
				<verse number="14">Вы - сьвятло сьвету. Ня можа схавацца горад, які стаіць на вяршыні гары.</verse>
				<verse number="15">Ніхто не запальвае сьвечку, каб паставіць яе пад пасудзінай, але на сьвечніку, і яна сьвеціць усім, хто ёсьць у доме.</verse>
				<verse number="16">Гэтак няхай сьвятло вашае сьвеціць перад людзьмі, каб яны бачылі вашыя добрыя справы і славілі Айца вашага, Які ў небе.</verse>
				<verse number="17">Ня думайце, што Я прыйшоў парушыць Закон ці Прарокаў; не парушыць прыйшоў Я, але споўніць.</verse>
				<verse number="18">Бо сапраўды кажу вам: пакуль не праміне неба і зямля, аніводная ёта ці рыска не праміне з Закону, пакуль ня станецца ўсё.</verse>
				<verse number="19">Вось жа, хто парушыць адно з гэтых найменшых прыказаньняў і навучыць гэтаму людзей, той найменшым названы будзе ў Валадарстве Нябесным; а хто выканае і навучыць, той вялікім названы будзе ў Валадарстве Нябесным.</verse>
				<verse number="20">Бо кажу вам: калі праведнасьць вашая не перавысіць [праведнасьці] кніжнікаў і фарысэяў, вы ня ўвойдзеце ў Валадарства Нябеснае.</verse>
				<verse number="21">Вы чулі, што сказана старадаўным: \Не забівай, а хто заб'е, падлягае суду».</verse>
				<verse number="22">А Я кажу вам, што ўсякі, хто гневаецца на брата свайго дарэмна, падлягае суду; а хто скажа брату свайму: \Рака\, падлягае сынэдрыёну, а хто скажа: \Дурань\, падлягае гееньне вогненай.</verse>
				<verse number="23">Дык калі ты прынясеш дар твой на ахвярнік, і там узгадаеш, што брат твой мае нешта супраць цябе,</verse>
				<verse number="24">пакінь дар твой перад ахвярнікам і пайдзі перш пагадзіся з братам тваім, а тады, прыйшоўшы, прынясі дар твой.</verse>
				<verse number="25">Пагадзіся з супраціўнікам тваім хутчэй, пакуль ты яшчэ ў дарозе з ім, каб супраціўнік не аддаў цябе судзьдзі, а судзьдзя не аддаў бы цябе паслугачу, і ня быў ты кінуты ў вязьніцу.</verse>
				<verse number="26">Сапраўды кажу табе: ты ня выйдзеш адтуль, пакуль не аддасі апошняга кадранта.</verse>
				<verse number="27">Вы чулі, што сказана старадаўным: \Не чужалож».</verse>
				<verse number="28">А Я кажу вам, што ўсякі, хто глядзіць на жанчыну, жадаючы яе, ужо чужаложыць з ёю ў сэрцы сваім.</verse>
				<verse number="29">Калі ж правае вока тваё згаршае цябе, вырві яго і кінь ад сябе, бо лепш табе, каб загінуў адзін з членаў тваіх, а ня ўсё цела тваё было ўкінута ў геенну.</verse>
				<verse number="30">І калі правая рука твая згаршае цябе, адсячы яе і кінь ад сябе, бо лепш табе, каб загінуў адзін з членаў тваіх, а ня ўсё цела тваё было ўкінута ў геенну.</verse>
				<verse number="31">Сказана таксама, што, калі хто разлучаецца з жонкаю сваёю, няхай дасьць ёй развод.</verse>
				<verse number="32">А Я кажу вам: хто разлучаецца з жонкаю сваёю не з прычыны распусты, той робіць яе чужаложніцай, і хто жэніцца з разьведзенай, той чужаложыць.</verse>
				<verse number="33">Яшчэ чулі вы, што сказана старадаўным: \Не прысягай фальшыва, але спаўняй перад Госпадам прысягі твае».</verse>
				<verse number="34">А Я кажу вам: не прысягай зусім, ані небам, бо яно - пасад Божы;</verse>
				<verse number="35">ані зямлёю, бо яна - падножжа ног Ягоных, ані Ерусалімам, бо ён - горад вялікага Валадара;</verse>
				<verse number="36">ані галавою сваёю не прысягай, бо ня можаш аніводнага воласу зрабіць белым ці чорным.</verse>
				<verse number="37">Але няхай будзе слова вашае: \Так, так\, \Не, не\, а што больш таго, тое ад злога.</verse>
				<verse number="38">Вы чулі, што сказана: \Вока за вока і зуб за зуб».</verse>
				<verse number="39">А Я кажу вам: не праціўцеся злому, але, хто ўдарыць цябе ў правую шчаку тваю, павярні да яго і другую,</verse>
				<verse number="40">і хто захоча судзіцца з табою і ўзяць у цябе вопратку, аддай яму і шаты;</verse>
				<verse number="41">і хто прымусіць цябе ісьці з ім адну мілю, ідзі з ім дзьве.</verse>
				<verse number="42">Таму, хто просіць у цябе, дай, і ад таго, хто хоча ў цябе пазычыць, не адварочвайся.</verse>
				<verse number="43">Вы чулі, што сказана: \Любі бліжняга твайго і ненавідзь ворага твайго».</verse>
				<verse number="44">А Я кажу вам: любіце ворагаў вашых, дабраслаўляйце тых, якія праклінаюць вас, рабіце дабро тым, якія ненавідзяць вас, і маліцеся за тых, якія крыўдзяць вас і перасьледуюць вас,</verse>
				<verse number="45">каб сталіся вы сынамі Айца вашага, Які ў небе, бо Ён узьнімае сонца Сваё над добрымі і злымі і спасылае дождж на праведных і няправедных.</verse>
				<verse number="46">Бо калі вы любіце тых, якія вас любяць, якая вам нагарода? Ці ж ня так робяць і мытнікі?</verse>
				<verse number="47">І калі вы вітаеце толькі братоў вашых, што асаблівае робіце? Ці ж не такім чынам робяць і мытнікі?</verse>
				<verse number="48">Дык будзьце ж дасканалымі, як дасканалы Айцец ваш, Які ў небе.</verse>
			</chapter>
			<chapter number="6">
				<verse number="1">Сьцеражыцеся, не рабіце міласьціны вашае перад людзьмі з тым, каб яны бачылі вас, бо тады ня будзеце мець нагароды ад Айца вашага, Які ў небе.</verse>
				<verse number="2">Калі ж даеш міласьціну, не трубі перад сабою, як робяць крывадушнікі ў сынагогах і на вуліцах, каб людзі славілі іх. Сапраўды кажу вам: яны ўжо атрымоўваюць нагароду сваю.</verse>
				<verse number="3">У цябе ж, калі ты робіш міласьціну, няхай левая рука твая ня ведае, што робіць правая,</verse>
				<verse number="4">каб міласьціна твая была ўтоена, і Айцец твой, Які бачыць утоенае, дасьць табе яўна.</verse>
				<verse number="5">І калі молішся, ня будзь, як крывадушнікі, бо яны любяць у сынагогах і на вуглах вуліцаў, спыніўшыся, маліцца, каб паказацца перад людзьмі. Сапраўды кажу вам, што яны ўжо атрымоўваюць нагароду сваю.</verse>
				<verse number="6">Ты ж, калі молішся, увайдзі ў пакой твой і, зачыніўшы дзьверы твае, памаліся Айцу твайму, Які ўтоены, і Айцец твой, Які бачыць утоенае, дасьць табе яўна.</verse>
				<verse number="7">А молячыся, не гаварыце лішняга, як пагане, бо яны думаюць, што ў шматслоўі сваім будуць пачутыя.</verse>
				<verse number="8">Ня будзьце падобныя да іх, бо ведае Айцец ваш, у чым вы маеце патрэбу, раней, чым вы папросіце ў Яго.</verse>
				<verse number="9">Маліцеся ж вось гэтак: \Ойча наш, Які ёсьць у небе! Сьвяціся імя Тваё;</verse>
				<verse number="10">прыйдзі Валадарства Тваё; будзь воля Твая як у небе, так і на зямлі.</verse>
				<verse number="11">Хлеба нашага штодзённага дай нам сёньня.</verse>
				<verse number="12">І адпусьці нам правіны нашыя, як і мы адпускаем вінаватым нашым;</verse>
				<verse number="13">і ня ўводзь нас у спакусу, але збаў нас ад злога. Бо Тваё Валадарства, і моц, і слава навекі. Амэн».</verse>
				<verse number="14">Бо, калі вы будзеце адпускаць людзям грахі іхнія, то і вам адпусьціць Айцец ваш, Які ў небе.</verse>
				<verse number="15">А калі ня будзеце адпускаць людзям грахоў іхніх, то і Айцец ваш не адпусьціць грахоў вашых.</verse>
				<verse number="16">А калі посьціце, ня будзьце панурымі, быццам крывадушнікі; бо яны зьмяняюць абліччы свае, каб, посьцячыся, паказацца перад людзьмі. Сапраўды кажу вам, што яны ўжо атрымоўваюць нагароду сваю.</verse>
				<verse number="17">А ты, посьцячыся, памаж галаву тваю і абмый аблічча тваё,</verse>
				<verse number="18">каб ня перад людзьмі паказацца посьцячым, але перад Айцом тваім, Які ўтоены, і Айцец твой, Які бачыць утоенае, дасьць табе яўна.</verse>
				<verse number="19">Не зьбірайце сабе скарбаў на зямлі, дзе моль і іржа нішчаць, і дзе злодзеі падкопваюць і крадуць;</verse>
				<verse number="20">але зьбірайце сабе скарбы ў небе, дзе ані моль, ані іржа ня нішчаць, і дзе злодзеі не падкопваюць і не крадуць.</verse>
				<verse number="21">Бо дзе скарб ваш, там будзе і сэрца вашае.</verse>
				<verse number="22">Сьветач цела ёсьць вока. Калі вока тваё чыстае, усё цела тваё будзе сьветлае.</verse>
				<verse number="23">Калі ж вока тваё злое, усё цела тваё будзе цёмным. Калі ж сьвятло, якое ў табе, ёсьць цемра, дык якая ж цемра сама?</verse>
				<verse number="24">Ніхто ня можа служыць двум панам; бо ці аднаго будзе ненавідзець, а другога любіць, ці аднаго будзе трымацца, а другім пагарджаць. Ня можаце Богу служыць і мамоне.</verse>
				<verse number="25">Таму кажу вам: не клапаціцеся пра душу вашую, што вам есьці і што піць, ані пра цела вашае, у што апрануцца. Ці ж душа ня большая за ежу, і цела - за адзеньне?</verse>
				<verse number="26">Паглядзіце на птушак нябесных, што ані сеюць, ані жнуць і не зьбіраюць у сьвірны, і Айцец ваш Нябесны жывіць іх. Наколькі ж вы лепшыя за іх.</verse>
				<verse number="27">Хто ж з вас сваім клопатам можа дадаць сабе росту хоць на адзін локаць?</verse>
				<verse number="28">І наконт адзеньня чаго клапоціцеся? Паглядзіце на палявыя лілеі, як яны растуць, не працуюць, не прадуць.</verse>
				<verse number="29">А Я кажу вам, што нават Салямон у-ва ўсёй славе сваёй не апранаўся так, як адна з іх.</verse>
				<verse number="30">Калі ж траву на полі, якая сёньня ёсьць, а заўтра будзе кінутая ў печ, Бог так апранае, дык ці ня шмат больш вас, малаверы?</verse>
				<verse number="31">Дык не клапаціцеся, кажучы: \Што нам есьці?\, ці: \Што нам піць?\, ці: \У што апрануцца?\</verse>
				<verse number="32">Бо ўсяго гэтага шукаюць пагане. Бо Айцец ваш Нябесны ведае, што вам усё гэтае патрэбна.</verse>
				<verse number="33">Шукайце ж перш Валадарства Божага і праведнасьці Яго, і тое ўсё дадасца вам.</verse>
				<verse number="34">Дык не клапаціцеся пра заўтрашні дзень, бо заўтрашні дзень сам будзе клапаціцца пра сябе. Досыць дню свайго ліха.</verse>
			</chapter>
			<chapter number="7">
				<verse number="1">Не судзіце, каб не былі суджаныя.</verse>
				<verse number="2">Бо якім судом судзіце, такім будзеце суджаны, і якою меркаю мераеце, гэткаю і вам адмераюць.</verse>
				<verse number="3">Што ты глядзіш на сучок у воку брата твайго, а бервяна ў сваім воку ня бачыш?</verse>
				<verse number="4">Ці як скажаш брату твайму: \Дазволь, выму сучок з вока твайго\, а вось, у воку тваім - бервяно?</verse>
				<verse number="5">Крывадушнік! Вымі перш бервяно з вока твайго, і тады ўбачыш, як выняць сучок з вока брата твайго.</verse>
				<verse number="6">Не давайце сьвятога сабакам і ня кідайце пэрлаў вашых перад сьвіньнямі, каб яны не патапталі іх нагамі сваімі і, павярнуўшыся, не парвалі вас.</verse>
				<verse number="7">Прасіце, і будзе вам дадзена; шукайце, і знойдзеце; стукайцеся, і адчыняць вам.</verse>
				<verse number="8">Бо кожны, хто просіць, атрымлівае, і хто шукае, знаходзіць, і хто стукаецца, таму адчыняць.</verse>
				<verse number="9">Ці ёсьць між вамі чалавек, які, калі сын ягоны папросіць хлеба, дасьць яму камень?</verse>
				<verse number="10">І калі папросіць рыбы, дасьць яму зьмяю?</verse>
				<verse number="11">Дык калі вы, будучы злымі, умееце добрыя дары даваць дзецям вашым, тым больш Айцец ваш, Які ў небе, дасьць добрае тым, што просяць у Яго.</verse>
				<verse number="12">Дык усё, што хочаце, каб вам рабілі людзі, тое і вы ім рабіце; бо ў гэтым Закон і Прарокі.</verse>
				<verse number="13">Уваходзьце праз цесную браму, бо шырокая брама і прасторны шлях, што вядуць да загубы, і шмат хто ўваходзіць праз іх,</verse>
				<verse number="14">бо цесная брама і вузкі шлях, што вядуць у жыцьцё, і мала хто знаходзіць іх.</verse>
				<verse number="15">Сьцеражыцеся фальшывых прарокаў, якія прыходзяць да вас у авечым адзеньні, а ўнутры яны - ваўкі драпежныя.</verse>
				<verse number="16">Паводле пладоў іхніх пазнаеце іх. Ці зьбіраюць з церняў вінаград або з асоту фігі?</verse>
				<verse number="17">Гэтак усякае добрае дрэва дае плады добрыя, а благое дрэва дае плады дрэнныя.</verse>
				<verse number="18">Ня можа дрэва добрае даваць плады дрэнныя, ані благое дрэва даваць плады добрыя.</verse>
				<verse number="19">Усякае дрэва, якое не дае добрага плоду, сьсякаюць і кідаюць у агонь.</verse>
				<verse number="20">Таму паводле пладоў іхніх пазнаеце іх.</verse>
				<verse number="21">Ня кожны, хто кажа Мне: \Госпадзе! Госпадзе!\, увойдзе ў Валадарства Нябеснае, але той, хто выконвае волю Айца Майго, Які ў небе.</verse>
				<verse number="22">Многія скажуць Мне ў той дзень: \Госпадзе, Госпадзе! Ці не ў Тваё імя мы прарочылі? І ці не ў Тваё імя выганялі дэманаў? І ці не ў Тваё імя шмат цудаў чынілі?\</verse>
				<verse number="23">І тады прызнаюся ім: \Я ніколі ня ведаў вас. Адыйдзіцеся ад Мяне, вы, што чыніце беззаконьне».</verse>
				<verse number="24">Дык кожнага, хто слухае гэтыя словы Мае і выконвае іх, прыраўняю да чалавека мудрага, які пабудаваў дом свой на скале.</verse>
				<verse number="25">І пайшоў дождж, і разьліліся рэкі, і падзьмулі вятры, і ўдарылі на дом той; і ён ня ўпаў, бо быў умацаваны на скале.</verse>
				<verse number="26">А кожны, хто слухае гэтыя словы Мае і не выконвае іх, будзе падобны да чалавека дурнога, які пабудаваў дом свой на пяску.</verse>
				<verse number="27">І пайшоў дождж, і разьліліся рэкі, і падзьмулі вятры, і ўдарылі на дом той, і ён упаў, і было падзеньне ягонае вялікае».</verse>
				<verse number="28">І сталася, калі Ісус скончыў гэтыя словы, натоўпы дзівіліся з вучэньня Ягонага,</verse>
				<verse number="29">бо Ён вучыў іх, як той, хто мае ўладу, і не як кніжнікі.</verse>
			</chapter>
			<chapter number="8">
				<verse number="1">Калі ж Ён зыйшоў з гары, пайшлі за Ім шматлікія натоўпы.</verse>
				<verse number="2">І вось пракажоны, падыйшоўшы, пакланіўся Яму, кажучы: \Госпадзе! Калі хочаш, можаш мяне ачысьціць».</verse>
				<verse number="3">І, працягнуўшы руку, Ісус дакрануўся да яго, кажучы: «Хачу, будзь ачышчаны». І ён адразу ачысьціўся ад праказы сваёй.</verse>
				<verse number="4">І кажа яму Ісус: «Глядзі, нікому не кажы, але пайдзі, пакажыся сьвятару і прынясі дар, які загадаў Майсей дзеля сьведчаньня ім».</verse>
				<verse number="5">Калі ж увайшоў Ісус у Капэрнаум, падыйшоў да Яго сотнік, просячы Яго</verse>
				<verse number="6">і кажучы: \Госпадзе! Слуга мой ляжыць дома спараліжаваны і страшэнна мучыцца».</verse>
				<verse number="7">І кажа яму Ісус: «Я, прыйшоўшы, аздараўлю яго».</verse>
				<verse number="8">І, адказваючы, сотнік прамовіў: \Госпадзе! Я ня варты, каб Ты ўвайшоў пад дах мой, але скажы толькі слова, і будзе аздароўлены слуга мой.</verse>
				<verse number="9">Бо і я чалавек, які пад уладаю, ды маю пад сабою жаўнераў, і кажу аднаму: \Ідзі\, і ён ідзе; і другому: \Прыйдзі\, і ён прыходзіць; і слузе майму: \Зрабі тое\, і ён робіць».</verse>
				<verse number="10">Пачуўшы гэтае, Ісус зьдзівіўся і сказаў тым, якія за Ім ішлі: «Сапраўды кажу вам, нідзе ў Ізраілі Я не знайшоў гэткае веры.</verse>
				<verse number="11">Кажу ж вам, што многія прыйдуць з усходу і захаду і ўзьлягуць з Абрагамам, і Ісаакам, і Якубам у Валадарстве Нябесным,</verse>
				<verse number="12">а сыны Валадарства будуць выгнаныя ў цемру вонкавую; там будзе плач і скрыгат зубоў».</verse>
				<verse number="13">І сказаў Ісус сотніку: «Ідзі, і, як ты паверыў, станецца табе». І паздаравеў слуга ягоны ў тую ж гадзіну.</verse>
				<verse number="14">І, прыйшоўшы ў дом Пятра, Ісус убачыў цешчу ягоную, якая ляжала ў гарачцы.</verse>
				<verse number="15">І Ён дакрануўся да рукі ейнай, і пакінула яе гарачка, і яна ўстала, і паслугавала ім.</verse>
				<verse number="16">Калі ж надыйшоў вечар, прывялі да Яго шмат апанаваных дэманамі, і Ён выгнаў духаў словам, і ўсіх хворых аздаравіў,</verse>
				<verse number="17">каб споўнілася сказанае праз прарока Ісаю, які кажа: \Ён узяў нашыя нядужасьці і панёс хваробы».</verse>
				<verse number="18">Убачыўшы ж навокал Сябе шматлікія натоўпы, Ісус загадаў адыйсьці на другі бок.</verse>
				<verse number="19">І, падыйшоўшы, адзін кніжнік сказаў Яму: \Настаўнік, я пайду за Табою, куды б Ты ні пайшоў».</verse>
				<verse number="20">І кажа яму Ісус: «Лісы маюць норы, і птушкі нябесныя - гнёзды, а Сын Чалавечы ня мае, дзе галаву схіліць».</verse>
				<verse number="21">А іншы з вучняў Ягоных сказаў Яму: \Госпадзе! Дазволь мне перш пайсьці і пахаваць бацьку майго».</verse>
				<verse number="22">Ісус жа сказаў яму: «Ідзі за Мною і пакінь мёртвым хаваць сваіх мёртвых».</verse>
				<verse number="23">І калі ўвайшоў Ён у човен, пайшлі за Ім вучні Ягоныя.</verse>
				<verse number="24">І вось, сталася вялікае ўзрушэньне на моры, так што хвалі залівалі човен, а Ён спаў.</verse>
				<verse number="25">І, падыйшоўшы, вучні Ягоныя пабудзілі Яго, кажучы: \Госпадзе! Збаў нас, мы гінем!»</verse>
				<verse number="26">І кажа ім: «Чаго вы палохаецеся, малаверы?\ Тады, устаўшы, забараніў вятрам і мору, і сталася вялікая ціша.</verse>
				<verse number="27">А людзі зьдзіўляліся, кажучы: \Хто ж Ён, што і вятры, і мора слухаюцца Яго?»</verse>
				<verse number="28">І, калі Ён прыйшоў на другі бераг у край Гергесэнскі, перанялі Яго двое апанаваных дэманам, якія выйшлі з магілаў, страшэнна злыя, так што ніхто ня мог праходзіць тою дарогаю.</verse>
				<verse number="29">І вось яны закрычалі, кажучы: \Што нам і Табе, Ісусе, Сыне Божы? Ці Ты прыйшоў сюды перад часам мучыць нас?»</verse>
				<verse number="30">Далёка ж ад іх пасьвіўся вялікі гурт сьвіняў.</verse>
				<verse number="31">А дэманы прасілі Яго, кажучы: \Калі нас выганяеш, дазволь нам адыйсьці ў гэты гурт сьвіняў».</verse>
				<verse number="32">І Ён сказаў ім: «Ідзіце». І тыя, выйшаўшы, адыйшлі ў гурт сьвіняў. І, вось, рынуўся ўвесь гурт сьвіняў са стромы ў мора, і загінуў у вадзе.</verse>
				<verse number="33">А тыя, што пасьвілі, уцяклі і, прыйшоўшы ў горад, паведамілі пра ўсё і пра тых, што былі апанаваныя дэманам.</verse>
				<verse number="34">І вось, увесь горад выйшаў насустрач Ісусу і, убачыўшы Яго, прасілі, каб зыйшоў ад межаў іхніх.</verse>
			</chapter>
			<chapter number="9">
				<verse number="1">І, увайшоўшы ў човен, Ён пераплыў назад, і прыйшоў у Свой горад.</verse>
				<verse number="2">І вось, прынесьлі да Яго спараліжаванага, які ляжаў на ложку. І, бачачы веру іх, Ісус сказаў спараліжаванаму: «Будзь пэўным, дзіця! Адпускаюцца табе грахі твае».</verse>
				<verse number="3">І вось, некаторыя з кніжнікаў сказалі самі ў сабе: \Ён блюзьніць».</verse>
				<verse number="4">І, бачачы думкі іхнія, Ісус сказаў: «Чаму злое вы падумалі ў сэрцах вашых?</verse>
				<verse number="5">Бо што лягчэй сказаць: \Адпускаюцца табе грахі\, ці сказаць: \Устань і хадзі\?</verse>
				<verse number="6">Але, каб вы ведалі, што Сын Чалавечы мае ўладу на зямлі адпускаць грахі\, - кажа тады спараліжаванаму: «Устань, вазьмі ложак твой і ідзі ў дом твой».</verse>
				<verse number="7">І, устаўшы, ён пайшоў у дом свой.</verse>
				<verse number="8">Бачачы гэтае, натоўпы зьдзівіліся і славілі Бога, Які даў такую ўладу людзям.</verse>
				<verse number="9">І, праходзячы адтуль, Ісус убачыў чалавека, які сядзеў на мытні, званага Мацьвеем, і кажа яму: «Ідзі за Мною». І ён, устаўшы, пайшоў за Ім.</verse>
				<verse number="10">І сталася, як Ён узьлягаў у доме, вось, шмат мытнікаў і грэшнікаў, прыйшоўшы, узьляглі з Ісусам і вучнямі Ягонымі.</verse>
				<verse number="11">І фарысэі, якія бачылі гэта, сказалі вучням Ягоным: \Дзеля чаго Настаўнік ваш есьць з мытнікамі і грэшнікамі?»</verse>
				<verse number="12">А Ісус, пачуўшы, сказаў Ім: «Не здаровыя маюць патрэбу ў лекары, але хворыя.</verse>
				<verse number="13">Пайдзеце ж, навучыцеся, што значыць: \Міласэрнасьці хачу, а не ахвяры». Бо Я прыйшоў не праведнікаў, але грэшнікаў клікаць да навяртаньня».</verse>
				<verse number="14">Тады прыходзяць да Яго вучні Янавы, кажучы: \Чаму мы і фарысэі шмат посьцім, а Твае вучні ня посьцяць?»</verse>
				<verse number="15">І сказаў ім Ісус: «Ня могуць плакаць сыны вясельля, пакуль з імі жаніх. Але прыйдуць дні, калі забяруць ад іх жаніха, і тады будуць посьціць.</verse>
				<verse number="16">Ніхто ж не прышывае латкі з новай тканіны да старога адзеньня, бо прышытае аддзярэцца ад адзеньня, і дзіра станецца большая.</verse>
				<verse number="17">Не ўліваюць новага віна ў старыя мяхі, бо рвуцца мяхі, і віно выцякае, і мяхі гінуць; але новае віно ўліваюць у новыя мяхі, тады захоўваецца адно і другое».</verse>
				<verse number="18">Калі Ён гаварыў ім гэта, вось, падыйшоўшы, начальнік пакланіўся Яму, кажучы: \Дачка мая цяпер памірае, але прыйдзі, ускладзі на яе руку Тваю, і яна ажыве».</verse>
				<verse number="19">І, устаўшы, Ісус пайшоў за ім, і вучні Ягоныя.</verse>
				<verse number="20">І вось, жанчына, якая дванаццаць гадоў хварэла на крывацечу, падыйшоўшы ззаду, дакранулася да краю шаты Ягонай,</verse>
				<verse number="21">бо яна казала ў сабе: \Калі толькі дакрануся да шаты Ягонай, буду выратаваная».</verse>
				<verse number="22">Ісус жа, павярнуўшыся і ўбачыўшы яе, сказаў: «Будзь пэўная, дачка! Вера твая збавіла цябе». І жанчына ў тую ж гадзіну паздаравела.</verse>
				<verse number="23">І, прыйшоўшы ў дом начальніка і ўбачыўшы жалейнікаў і ўзрушаны натоўп,</verse>
				<verse number="24">Ісус сказаў ім: «Адыйдзіцеся, бо не памерла дзяўчынка, але сьпіць». І сьмяяліся з Яго.</verse>
				<verse number="25">Калі ж вывелі натоўп, Ён, увайшоўшы, узяў яе за руку, і дзяўчынка ўстала.</verse>
				<verse number="26">І разыйшлася чутка пра гэта па ўсёй той зямлі.</verse>
				<verse number="27">І калі Ісус ішоў адтуль, ішлі за Ім два сьляпыя, крычучы і кажучы: \Зьлітуйся над намі, Сыне Давідаў!»</verse>
				<verse number="28">Калі ж Ён прыйшоў у дом, падыйшлі да Яго сьляпыя. І кажа ім Ісус: «Ці вы верыце, што Я магу гэтае зрабіць?\ Кажуць яму: \Так, Госпадзе!\</verse>
				<verse number="29">Тады Ён дакрануўся да вачэй іхніх, кажучы: «Паводле веры вашае няхай станецца вам».</verse>
				<verse number="30">І адчыніліся вочы іхнія. І Ісус грозна глянуў на іх, кажучы: «Глядзіце, каб ніхто ня ведаў».</verse>
				<verse number="31">А яны, выйшаўшы, шырылі вестку пра Яго па ўсёй той зямлі.</verse>
				<verse number="32">Калі ж тыя выходзілі, вось прывялі да Яго чалавека нямога, апанаванага дэманам.</verse>
				<verse number="33">І, калі дэман быў выгнаны, нямы загаварыў, і натоўп зьдзіўляўся, кажучы: \Ніколі не здаралася гэткае ў Ізраілі».</verse>
				<verse number="34">А фарысэі казалі: \Праз князя дэманаў Ён выганяе дэманаў».</verse>
				<verse number="35">І абыходзіў Ісус усе гарады і мястэчкі, навучаючы ў сынагогах і абвяшчаючы Эвангельле Валадарства, і аздараўляючы ўсякую хваробу і ўсякую немач у народзе.</verse>
				<verse number="36">Убачыўшы ж натоўпы, Ён зьлітаваўся над імі, што былі саслабелыя і расьцярушаныя, быццам авечкі, якія ня маюць пастуха.</verse>
				<verse number="37">Тады кажа вучням Сваім: «Сапраўды, жніво багатае, а работнікаў мала.</verse>
				<verse number="38">Дык прасіце Гаспадара жніва, каб выслаў работнікаў на жніво Сваё».</verse>
			</chapter>
			<chapter number="10">
				<verse number="1">І, паклікаўшы дванаццаць вучняў Сваіх, Ён даў ім уладу над нячыстымі духамі, каб выганяць іх і аздараўляць усякую хваробу і ўсякую немач.</verse>
				<verse number="2">А дванаццаці апосталаў імёны такія: першы - Сымон, называны Пятром, і Андрэй, брат ягоны, Якуб Зэбэдэяў і Ян, брат ягоны,</verse>
				<verse number="3">Філіп і Барталамей, Тамаш і Мацьвей мытнік, Якуб Алфеяў і Леўвей, якога звалі Тадэвушам,</verse>
				<verse number="4">Сымон Кананіт і Юда Іскарыёт, які і выдаў Яго.</verse>
				<verse number="5">Гэтых дванаццаць паслаў Ісус і загадаў ім, кажучы: «На шлях паганаў не ўзыходзьце і ў горад Самаранскі не ўваходзьце,</verse>
				<verse number="6">а ідзіце больш да авечак з дому Ізраіля, якія загінулі.</verse>
				<verse number="7">Ідучы ж, абвяшчайце, кажучы, што наблізілася Валадарства Нябеснае.</verse>
				<verse number="8">Нядужых аздараўляйце, пракажоных ачышчайце, мёртвых уваскрашайце, дэманаў выганяйце. Дарма атрымалі, дарма давайце.</verse>
				<verse number="9">Не бярыце з сабою ані золата, ані срэбра, ані медзі ў паясы вашыя,</verse>
				<verse number="10">ані торбы на дарогу, ані дзьвюх вопратак, ані сандалаў, ані кія. Бо работнік варты ежы сваёй.</verse>
				<verse number="11">А ў які горад ці мястэчка ўвойдзеце, даведайцеся, хто ў ім дастойны, і там заставайцеся, пакуль ня выйдзеце.</verse>
				<verse number="12">А, уваходзячы ў дом, вітайце яго.</verse>
				<verse number="13">І, калі дом будзе сапраўды дастойны, супакой ваш прыйдзе на яго; а калі ня будзе дастойны, супакой ваш да вас вернецца.</verse>
				<verse number="14">І калі хто ня прыйме вас і ня будзе слухаць словаў вашых, то, выходзячы з дому ці з гораду таго, абтрасіце пыл з ног вашых.</verse>
				<verse number="15">Сапраўды кажу вам: лягчэй будзе зямлі Садома і Гаморы ў дзень суду, чым гораду таму.</verse>
				<verse number="16">Вось, Я пасылаю вас, як авечак сярод ваўкоў; дык будзьце мудрыя, як зьмеі, і шчырыя, як галубы.</verse>
				<verse number="17">Сьцеражыцеся людзей, бо яны будуць выдаваць вас у сынэдрыёны і ў сынагогах сваіх будуць бічаваць вас.</verse>
				<verse number="18">І павядуць вас да ваяводаў і валадароў дзеля Мяне на сьведчаньне ім і паганам.</verse>
				<verse number="19">Калі ж будуць выдаваць вас, не клапаціцеся пра тое, як ці што вам гаварыць, бо вам у тую гадзіну будзе дадзена, што гаварыць.</verse>
				<verse number="20">Бо ня вы будзеце гаварыць, але Дух Айца вашага будзе гаварыць у вас.</verse>
				<verse number="21">Выдасьць брат брата на сьмерць, і бацька - сына, і паўстануць дзеці на бацькоў, і пазабіваюць іх;</verse>
				<verse number="22">і будуць вас ненавідзець за імя Маё, але хто вытрывае да канца, збаўлены будзе.</verse>
				<verse number="23">Калі ж будуць перасьледаваць вас у адным горадзе, уцякайце ў другі, бо сапраўды кажу вам: вы не абыйдзеце ўсіх гарадоў Ізраіля, як прыйдзе Сын Чалавечы.</verse>
				<verse number="24">Вучань не вышэй за настаўніка свайго, і слуга не вышэй за гаспадара свайго.</verse>
				<verse number="25">Досыць для вучня, каб ён стаўся як настаўнік ягоны, і для слугі, каб ён стаўся як гаспадар ягоны. Калі гаспадара дому назвалі Бэльзэбулам, тым больш хатніх яго.</verse>
				<verse number="26">Дык ня бойцеся іх, бо няма нічога прыкрытага, каб не адкрылася, ані тайнага, каб ня сталася вядомым.</verse>
				<verse number="27">Што кажу вам у цемры, кажыце пры сьвятле; і што чуеце на вуха, абвяшчайце з дахаў.</verse>
				<verse number="28">І ня бойцеся тых, што забіваюць цела, а душы? забіць ня могуць; а бойцеся больш Таго, Хто можа і душу?, і цела загубіць у гееньне.</verse>
				<verse number="29">Ці ж ня два вераб'і продаюцца за асар? І ніводзін з іх не ўпадзе на зямлю бяз волі Айца вашага.</verse>
				<verse number="30">А ў вас і валасы на галаве ўсе палічаны.</verse>
				<verse number="31">Дык ня бойцеся, вы лепшыя за многіх вераб'ёў.</verse>
				<verse number="32">Дык кожнага, хто Мяне прызнае перад людзьмі, таго і Я прызнаю перад Айцом Маім, Які ў небе.</verse>
				<verse number="33">А хто адрачэцца Мяне перад людзьмі, таго і Я адракуся перад Айцом Маім, Які ў небе.</verse>
				<verse number="34">Ня думайце, што Я прыйшоў прынесьці супакой на зямлю; не супакой прыйшоў Я прынесьці, але меч.</verse>
				<verse number="35">Бо Я прыйшоў разлучыць чалавека з бацькам яго, і дачку - з маці яе, і нявестку - са сьвякрухай яе.</verse>
				<verse number="36">І ворагі чалавеку хатнія яго.</verse>
				<verse number="37">Хто любіць бацьку ці маці больш за Мяне, ня варты Мяне; і хто любіць сына ці дачку больш за Мяне, ня варты Мяне.</verse>
				<verse number="38">І хто не бярэ крыжа свайго і ідзе за Мною, той ня варты Мяне.</verse>
				<verse number="39">Хто знойдзе душу? сваю, загубіць яе; а хто загубіць душу? сваю дзеля Мяне, знойдзе яе.</verse>
				<verse number="40">Хто прыймае вас, прыймае Мяне, а хто прыймае Мяне, прыймае Таго, Хто паслаў Мяне.</verse>
				<verse number="41">Хто прыймае прарока ў імя прарока, дастане нагароду прарока; і хто прыймае праведніка ў імя праведніка, дастане нагароду праведніка.</verse>
				<verse number="42">І калі хто напоіць аднаго з малых гэтых толькі кубкам халоднай вады ў імя вучня, сапраўды кажу вам, ня страціць нагароды свае».</verse>
			</chapter>
			<chapter number="11">
				<verse number="1">І сталася, як скончыў Ісус загадваць дванаццаці вучням Сваім, пайшоў адтуль вучыць і абвяшчаць у гарады іхнія.</verse>
				<verse number="2">Ян жа, пачуўшы ў вязьніцы пра дзеяньні Хрыста, паслаў двух вучняў сваіх</verse>
				<verse number="3">сказаць Яму: \Ці Ты - Той, Які прыходзіць, ці чакаць нам іншага?»</verse>
				<verse number="4">І, адказваючы, Ісус сказаў ім: «Ідзіце, паведаміце Яну, што чуеце і бачыце:</verse>
				<verse number="5">сьляпыя бачаць і кульгавыя ходзяць, пракажоныя ачышчаюцца і глухія чуюць, мёртвыя ўваскрасаюць і ўбогім дабравесьціцца.</verse>
				<verse number="6">І шчасьлівы той, хто ня згоршыцца праз Мяне».</verse>
				<verse number="7">Калі ж тыя пайшлі, Ісус пачаў гаварыць да натоўпаў пра Яна: «Што глядзець хадзілі вы ў пустыню? Ці трысьціну, якую вецер хістае?</verse>
				<verse number="8">Але што хадзілі вы ўбачыць? Ці чалавека, апранутага ў мяккія шаты? Вось, тыя, што носяць мяккія шаты, знаходяцца ў дамах валадарскіх.</verse>
				<verse number="9">Але што хадзілі вы ўбачыць? Прарока? Так, кажу вам, і больш за прарока.</verse>
				<verse number="10">Бо ён ёсьць той, пра якога напісана: \Вось, Я пасылаю анёла Майго перад абліччам Тваім, які пракладзе шлях Твой перад Табою».</verse>
				<verse number="11">Сапраўды кажу вам: Сярод народжаных жанчынамі не паўставаў большы за Яна Хрысьціцеля, але найменшы ў Валадарстве Нябесным большы за яго.</verse>
				<verse number="12">Ад дзён Яна Хрысьціцеля дагэтуль Валадарства Нябеснае сілаю здабываецца, і людзі гвалтоўныя захопліваюць яго.</verse>
				<verse number="13">Бо ўсе Прарокі і Закон прарочылі да Яна.</verse>
				<verse number="14">І калі маеце прыняць, ён ёсьць Ільля, якому належыць прыйсьці.</verse>
				<verse number="15">Хто мае вушы слухаць, няхай слухае.</verse>
				<verse number="16">Да каго прыраўняю пакаленьне гэтае? Яно падобнае да дзяцей, якія сядзяць на вуліцы і клічуць да таварышаў сваіх,</verse>
				<verse number="17">і кажуць: \Мы гралі вам на жалейцы, і вы не скакалі; мы галасілі, і вы ня плакалі».</verse>
				<verse number="18">Бо прыйшоў Ян, ня есьць, ня п'е, і кажуць: \Дэмана мае».</verse>
				<verse number="19">Прыйшоў Сын Чалавечы, есьць і п'е; і кажуць: \Вось, чалавек - абжора і п'яніца, сябра мытнікаў і грэшнікаў». І апраўдана мудрасьць дзецьмі яе».</verse>
				<verse number="20">Тады пачаў Ён дакараць гарады, у якіх найбольш сталася цудаў Ягоных, за тое, што яны не навярнуліся:</verse>
				<verse number="21">\Гора табе, Харазін! Гора табе, Бэтсаіда! Бо калі б у Тыры і Сідоне сталіся цуды, якія былі стаўшыся ў вас, даўно б яны ў зрэбніцы і ў попеле навярнуліся.</verse>
				<verse number="22">Аднак кажу вам: Тыру і Сідону лягчэй будзе ў дзень суду, чым вам.</verse>
				<verse number="23">І ты, Капэрнаум, які да неба ўзьнёсся, у пекла скінуты будзеш, бо калі б у Садоме сталіся цуды, якія былі стаўшыся ў табе, ён застаўся б да гэтага дня.</verse>
				<verse number="24">Аднак кажу вам, што зямлі Садомскай лягчэй будзе ў дзень суду, чым табе».</verse>
				<verse number="25">У той час, адказваючы, Ісус сказаў: «Вызнаю Цябе, Ойча, Госпадзе неба і зямлі, што Ты схаваў гэтае ад мудрых і разумных, і адкрыў немаўлятам.</verse>
				<verse number="26">Так, Айцец, бо гэтак было даспадобы Табе.</verse>
				<verse number="27">Усё Мне аддадзена Айцом Маім, і ніхто не спазнаў Сына, акрамя Айца; і ніхто не спазнаў Айца, акрамя Сына і каму Сын пастанавіў адкрыць.</verse>
				<verse number="28">Прыйдзіце да Мяне ўсе спрацаваныя і абцяжараныя, і Я дам вам супачынак.</verse>
				<verse number="29">Вазьміце ярмо Маё на сябе і навучыцеся ад Мяне, бо Я - ціхі і пакорнага сэрца, і знойдзеце супачынак душам вашым.</verse>
				<verse number="30">Бо ярмо Маё добрае, і цяжар Мой лёгкі».</verse>
			</chapter>
			<chapter number="12">
				<verse number="1">У той час праходзіў Ісус у суботу праз палеткі. Вучні ж Ягоныя былі галодныя і пачалі зрываць каласы і есьці.</verse>
				<verse number="2">А фарысэі, убачыўшы гэтае, сказалі Яму: \Вось, вучні Твае робяць, што ня сьлед рабіць у суботу».</verse>
				<verse number="3">Ён жа сказаў ім: «Ці ж вы не чыталі, што зрабіў Давід, калі быў галодны сам і тыя, што з ім?</verse>
				<verse number="4">Як ён увайшоў у дом Божы і еў хлябы пакладныя, якіх не належала есьці ані яму, ані тым, што з ім былі, а толькі адным сьвятарам?</verse>
				<verse number="5">Альбо ці не чыталі вы ў Законе, што ў суботы сьвятары ў сьвятыні парушаюць суботу, і бязьвінныя?</verse>
				<verse number="6">Кажу ж вам, што тут ёсьць большы за сьвятыню.</verse>
				<verse number="7">Калі б вы разумелі, што значыць: \Міласэрнасьці хачу, а не ахвяры\, не асудзілі б бязьвінных.</verse>
				<verse number="8">Бо Сын Чалавечы ёсьць Гаспадар і суботы».</verse>
				<verse number="9">І, адыйшоўшы адтуль, Ён увайшоў у сынагогу іхнюю.</verse>
				<verse number="10">І вось, быў чалавек, які меў сухую руку. І спыталіся ў Яго, каб абвінаваціць Яго, кажучы: \Ці належыцца аздараўляць у суботу?»</verse>
				<verse number="11">Ён жа сказаў ім: «Ці ёсьць сярод вас чалавек, які мае адну авечку, і калі яна ў суботу ўпадзе ў яму, ці ня возьме ён яе і ня выцягне?</verse>
				<verse number="12">Дык на колькі чалавек лепшы за авечку? Так што можна ў суботу рабіць дабро».</verse>
				<verse number="13">Тады кажа таму чалавеку: «Выцягні руку тваю!\ І той выцягнуў, і зрабілася яна здаровая, як другая.</verse>
				<verse number="14">А фарысэі, выйшаўшы, учынілі нараду супраць Яго, каб Яго загубіць.</verse>
				<verse number="15">Але Ісус, даведаўшыся, пайшоў адтуль; і пайшлі за Ім вялікія натоўпы, і Ён аздаравіў іх усіх.</verse>
				<verse number="16">І забараніў ім, каб не выяўлялі Яго,</verse>
				<verse number="17">каб споўнілася сказанае праз прарока Ісаю, які кажа:</verse>
				<verse number="18">«Вось, Юнак Мой, Якога Я выбраў, Улюбёны Мой, у Якім мае ўпадабаньне душа Мая. Ускладу Дух Мой на Яго, і абвесьціць народам суд.</verse>
				<verse number="19">Ня будзе сварыцца, ані крычаць, і ніхто не пачуе на вуліцах голасу Яго.</verse>
				<verse number="20">Трысьціны надламанай не пераломіць і лёну, што дыміцца, не загасіць, пакуль ня дасьць суду перамогі.</verse>
				<verse number="21">І на імя Ягонае будуць спадзявацца народы».</verse>
				<verse number="22">Тады прывялі да Яго апанаванага дэманам сьляпога і нямога, і Ён аздаравіў яго, так што сьляпы і нямы стаў і гаварыць, і бачыць.</verse>
				<verse number="23">І дзівіліся ўсе натоўпы, і казалі: \Ці ня гэта Сын Давідаў?»</verse>
				<verse number="24">А фарысэі, пачуўшы, казалі: \Ён выганяе дэманаў не іначай, як праз Бэльзэбула, князя дэманаў».</verse>
				<verse number="25">А Ісус, ведаючы думкі іхнія, сказаў ім: «Усякае валадарства, якое разьдзялілася само ў сабе, апусьцее; і ўсякі горад ці дом, які разьдзяліўся сам у сабе, ня ўстоіць.</verse>
				<verse number="26">І калі шатан шатана выганяе, ён разьдзяліўся сам у сабе. Як можа ўстаяць валадарства ягонае?</verse>
				<verse number="27">І, калі Я праз Бэльзэбула выганяю дэманаў, дык сыны вашыя праз каго выганяюць? Дзеля гэтага яны будуць вам судзьдзямі.</verse>
				<verse number="28">А калі Я Духам Божым выганяю дэманаў, значыцца, дасягнула вас Валадарства Божае.</verse>
				<verse number="29">Або як можа хто ўвайсьці ў дом асілка і абрабаваць рэчы ягоныя, калі раней ня зьвяжа асілка, і тады абрабуе дом ягоны.</verse>
				<verse number="30">Хто не са Мною, той супраць Мяне; і хто не зьбірае са Мною, той раскідвае.</verse>
				<verse number="31">Дзеля гэтага кажу вам: усякі грэх і блюзьнерства будзе адпушчана людзям, а блюзьнерства на Духа ня будзе адпушчана людзям.</verse>
				<verse number="32">І калі хто скажа слова супраць Сына Чалавечага, будзе адпушчана яму; а калі хто скажа супраць Духа Сьвятога, ня будзе адпушчана яму ані ў гэтым веку, ані ў будучым.</verse>
				<verse number="33">Або ўчыніце дрэва добрым і плод ягоны добрым, або ўчыніце дрэва благім і плод ягоны благім, бо дрэва пазнаецца паводле пладоў.</verse>
				<verse number="34">Спараджэньне яхідны! Як вы можаце гаварыць добрае, калі вы злыя? Бо з перапоўненага сэрца гавораць вусны.</verse>
				<verse number="35">Добры чалавек з добрага скарбу сэрца выносіць добрае, а злы чалавек са злога скарбу выносіць злое.</verse>
				<verse number="36">Кажу ж вам, што ўсякае пустое слова, якое скажуць людзі, аддасцца ім у дзень суду.</verse>
				<verse number="37">Бо паводле словаў сваіх будзеш апраўданы і паводле словаў сваіх будзеш асуджаны».</verse>
				<verse number="38">Тады адказалі некаторыя з кніжнікаў і фарысэяў, кажучы: \Настаўнік! Хочам бачыць ад Цябе знак».</verse>
				<verse number="39">Ён жа, адказваючы, сказаў ім: «Пакаленьне злое і чужаложнае шукае знакаў, і знакі ня будуць дадзены яму, апрача знаку Ёны прарока.</verse>
				<verse number="40">Бо як Ёна быў у чэраве кіта тры дні і тры ночы, так і Сын Чалавечы будзе ў сэрцы зямлі тры дні і тры ночы.</verse>
				<verse number="41">Нініўцы ўстануць на суд з пакаленьнем гэтым і асудзяць яго, бо яны навярнуліся праз пропаведзь Ёны; і вось, тут большы за Ёну.</verse>
				<verse number="42">Валадарка з Поўдня паўстане на суд з пакаленьнем гэтым і асудзіць яго, бо яна прыходзіла з краю зямлі паслухаць мудрасьці Салямона; і вось, тут большы за Салямона.</verse>
				<verse number="43">Калі нячысты дух выйдзе з чалавека, праходзіць праз бязводныя месцы, шукаючы супачынку, і не знаходзіць.</verse>
				<verse number="44">Тады кажа: \Вярнуся ў дом мой, адкуль я выйшаў». І, прыйшоўшы, знаходзіць яго незанятым, вымеценым і прыбраным.</verse>
				<verse number="45">Тады ідзе і бярэ з сабою сем іншых духаў, зьлейшых за сябе, і, увайшоўшы, жывуць там; і для чалавека таго апошняе стаецца горш за першае. Так будзе і з гэтым пакаленьнем злым».</verse>
				<verse number="46">Калі ж Ён яшчэ гаварыў да натоўпаў, вось, маці і браты Ягоныя сталі вонкі, шукаючы гаварыць з Ім.</verse>
				<verse number="47">А нехта сказаў Яму: \Вось маці Твая і браты Твае стаяць вонкі, шукаючы гаварыць з Табою».</verse>
				<verse number="48">Ён жа, адказваючы, сказаў таму, які гаварыў з Ім: «Хто маці Мая, і хто браты Мае?»</verse>
				<verse number="49">І, выцягнуўшы руку Сваю на вучняў Сваіх, сказаў: «Вось маці Мая і браты Мае.</verse>
				<verse number="50">Бо хто выконвае волю Айца Майго, Які ў небе, той Мне брат, і сястра, і маці».</verse>
			</chapter>
			<chapter number="13">
				<verse number="1">У той самы дзень, выйшаўшы з дому, Ісус сеў ля мора.</verse>
				<verse number="2">І сабраліся да Яго шматлікія натоўпы, так што Ён увайшоў у човен і сеў, а ўвесь натоўп стаяў на беразе.</verse>
				<verse number="3">І гаварыў ім шмат у прыповесьцях, кажучы: «Вось, выйшаў сейбіт сеяць.</verse>
				<verse number="4">І калі сеяў, адны [зярняты] ўпалі пры дарозе, і наляцелі птушкі, і падзяўблі іх.</verse>
				<verse number="5">Іншыя ж упалі на камяністае месца, дзе не было шмат зямлі; і адразу ўзыйшлі, бо зямля была неглыбокая,</verse>
				<verse number="6">а калі ўзыйшло сонца, зьвялі і, як ня мелі кораня, высахлі.</verse>
				<verse number="7">Іншыя ж упалі ў церні, і вырасьлі церні, і заглушылі іх.</verse>
				<verse number="8">А іншыя ўпалі ў добрую зямлю і далі плод: адно - сто, адно - шэсьцьдзесят, а адно - трыццаць.</verse>
				<verse number="9">Хто мае вушы, каб слухаць, няхай слухае».</verse>
				<verse number="10">І, падыйшоўшы, вучні сказалі Яму: \Дзеля чаго гаворыш ім у прыповесьцях?»</verse>
				<verse number="11">А Ён, адказваючы, сказаў ім: «Бо вам дадзена ведаць таямніцы Валадарства Нябеснага, а ім ня дадзена.</verse>
				<verse number="12">Бо хто мае, таму дадзена будзе і памножыцца, а хто ня мае, у таго адымецца і тое, што мае.</verse>
				<verse number="13">Дзеля таго гавару ім у прыповесьцях, што яны, гледзячы, ня бачаць і, слухаючы, ня чуюць, і не разумеюць.</verse>
				<verse number="14">І спаўняецца над імі прароцтва Ісаі, якое кажа: \Слыхам пачуеце, і не зразумееце, і, гледзячы, глядзець будзеце, і ня ўбачыце.</verse>
				<verse number="15">Бо атлусьцела сэрца народу гэтага, і вушамі з цяжкасьцю чуюць, і вочы свае заплюшчылі, каб ня ўбачылі вачыма, і не пачулі вушамі, і не зразумелі сэрцам, і не навярнуліся, каб Я аздаравіў іх\.</verse>
				<verse number="16">Вашыя ж шчасьлівыя вочы, што бачаць, і вушы вашыя, што чуюць.</verse>
				<verse number="17">Бо сапраўды кажу вам, што многія прарокі і праведнікі жадалі ўбачыць, што вы бачыце, і ня бачылі, і пачуць, што вы чуеце, і ня чулі.</verse>
				<verse number="18">А вы паслухайце прыповесьць пра сейбіта.</verse>
				<verse number="19">Да ўсякага, хто чуе слова пра Валадарства і не разумее, прыходзіць злы і крадзе пасеянае ў сэрцы ягоным; гэта тое, што пасеянае пры дарозе.</verse>
				<verse number="20">А пасеянае на камяністае месца - гэта той, хто чуе слова і адразу з радасьцю прыймае яго,</verse>
				<verse number="21">але ня мае ў сабе кораня і нетрывалы: калі надыходзіць прыгнёт ці перасьлед дзеля слова, адразу горшыцца.</verse>
				<verse number="22">А пасеянае ў цярніне - гэта той, хто чуе слова, але клопаты веку гэтага і падман багацьця заглушаюць слова, і яно стаецца бясплодным.</verse>
				<verse number="23">А пасеянае ў добрую зямлю - гэта той, хто чуе слова і разумее, які дае плод, і дае адзін сто, а іншы - шэсьцьдзесят, а іншы - трыццаць».</verse>
				<verse number="24">Іншую прыповесьць даў Ён ім, кажучы: «Падобнае Валадарства Нябеснае да чалавека, які пасеяў добрае насеньне на полі сваім.</verse>
				<verse number="25">Калі ж людзі спалі, прыйшоў вораг ягоны, і пасеяў між пшаніцаю кукаль, і пайшоў.</verse>
				<verse number="26">Калі ж узыйшла рунь і дала плод, тады паказаўся і кукаль.</verse>
				<verse number="27">Прыйшоўшы ж, слугі гаспадара дому сказалі яму: \Пане, ці ж ня добрае насеньне пасеяў ты на полі тваім? Адкуль тады кукаль?\</verse>
				<verse number="28">Ён жа сказаў ім: \Вораг чалавек зрабіў гэтае». А слугі сказалі яму: \Дык хочаш, мы пойдзем зьбярэм яго?\</verse>
				<verse number="29">А ён мовіў: \Не, каб, зьбіраючы кукаль, вы не павырывалі разам з ім і пшаніцы.</verse>
				<verse number="30">Пакіньце расьці разам тое і другое да жніва; і ў час жніва я скажу жняцам: 'Зьбярыце спачатку кукаль і зьвяжыце яго ў снапы, каб спаліць іх, а пшаніцу зьбярыце ў сьвіран мой'».</verse>
				<verse number="31">Іншую прыповесьць даў Ён ім, кажучы: «Падобнае Валадарства Нябеснае да зярняці гарчычнага, якое чалавек, узяўшы, пасеяў на полі сваім.</verse>
				<verse number="32">Яно меншае за ўсякае насеньне, а калі вырасьце - большае за ўсе расьліны і становіцца дрэвам, так што прылятаюць птушкі нябесныя і хаваюцца ў галінах яго».</verse>
				<verse number="33">Іншую прыповесьць сказаў Ён ім: «Падобнае Валадарства Нябеснае да рашчыны, якую жанчына, узяўшы, умяшала ў тры меры мукі?, пакуль ня ўкісла ўсё».</verse>
				<verse number="34">Усё гэтае Ісус гаварыў да натоўпаў у прыповесьцях і без прыповесьці не гаварыў ім,</verse>
				<verse number="35">каб споўнілася сказанае праз прарока, які кажа: \Адчыню ў прыповесьцях вусны Мае; выкажу схаванае ад стварэньня сьвету».</verse>
				<verse number="36">Тады Ісус, пакінуўшы натоўпы, увайшоў у дом, і падыйшлі да Яго вучні Ягоныя, кажучы: \Растлумач нам прыповесьць пра кукаль на полі».</verse>
				<verse number="37">Ён жа, адказваючы, сказаў ім: «Сейбіт добрага насеньня - гэта Сын Чалавечы.</verse>
				<verse number="38">Поле - гэта сьвет, добрае насеньне - гэта сыны Валадарства, а кукаль - сыны злога;</verse>
				<verse number="39">вораг, які пасеяў іх, - гэта д'ябал, жніво - сканчэньне веку, а жняцы - анёлы.</verse>
				<verse number="40">Бо як зьбіраюць кукаль і агнём паляць, так будзе пры сканчэньні веку гэтага:</verse>
				<verse number="41">пашле Сын Чалавечы анёлаў Сваіх, і зьбяруць з Валадарства Ягонага ўсе згаршэньні і ўсіх, хто чыніць беззаконьне.</verse>
				<verse number="42">І ўкінуць іх у печ вогненную, там будзе плач і скрыгат зубоў.</verse>
				<verse number="43">Тады праведнікі зазьяюць, як сонца, у Валадарстве Айца іхняга. Хто мае вушы, каб слухаць, няхай слухае.</verse>
				<verse number="44">Яшчэ падобнае Валадарства Нябеснае да скарбу, схаванага ў полі, які, знайшоўшы, чалавек схаваў, і ў радасьці сваёй ідзе, і прадае ўсё, што мае, і купляе тое поле.</verse>
				<verse number="45">Яшчэ падобнае Валадарства Нябеснае да чалавека купца, які шукае добрых пэрлінаў,</verse>
				<verse number="46">які, знайшоўшы адну каштоўную пэрліну, пайшоў, прадаў усё, што меў, і купіў яе.</verse>
				<verse number="47">Яшчэ падобнае Валадарства Нябеснае да нерату, які закінуты ў мора і сабраў усякага роду рыбы.</verse>
				<verse number="48">Калі ён напоўніўся, выцягнуўшы яго на бераг і сеўшы, добрую сабралі ў пасудзіны, а благую выкінулі вонкі.</verse>
				<verse number="49">Так будзе пры сканчэньні веку: выйдуць анёлы, і аддзеляць злых спасярод праведных,</verse>
				<verse number="50">і ўкінуць іх у печ вогненную, там будзе плач і скрыгат зубоў».</verse>
				<verse number="51">Кажа ім Ісус: «Ці зразумелі вы ўсё гэтае?\ Яны кажуць Яму: \Так, Госпадзе!»</verse>
				<verse number="52">Ён жа сказаў ім: «Дзеля гэтага ўсякі кніжнік, навучаны пра Валадарства Нябеснае, падобны да гаспадара дому, які выносіць са скарбу свайго новае і старое».</verse>
				<verse number="53">І сталася, калі скончыў Ісус прыповесьці гэтыя, Ён выйшаў адтуль.</verse>
				<verse number="54">І, прыйшоўшы ў бацькаўшчыну Сваю, навучаў іх у сынагозе іхняй, так што яны дзівіліся і гаварылі: \Адкуль у Яго гэткая мудрасьць і моц?</verse>
				<verse number="55">Ці ж ня цесьляў Ён сын? Ці не Ягоная маці завецца Марыя, і браты Ягоныя - Якуб, і Ёсія, і Сымон, і Юда?</verse>
				<verse number="56">І сёстры Ягоныя ці ж ня ўсе сярод нас? Адкуль жа ў Яго ўсё гэтае?»</verse>
				<verse number="57">І горшыліся дзеля Яго. А Ісус сказаў ім: «Няма прарока без пашаны, хіба толькі ў бацькаўшчыне сваёй і ў доме сваім».</verse>
				<verse number="58">І не ўчыніў там шмат цудаў дзеля недаверства іхняга.</verse>
			</chapter>
			<chapter number="14">
				<verse number="1">У той час пачуў Ірад тэтрарх чутку пра Ісуса</verse>
				<verse number="2">і сказаў слугам сваім: \Гэта Ян Хрысьціцель; ён уваскрошаны з мёртвых, і дзеля гэтага цуды дзеюцца праз яго».</verse>
				<verse number="3">Бо Ірад, схапіўшы Яна, увязьніў яго і пасадзіў у вязьніцу за Ірадыяду, жонку Філіпа, брата свайго,</verse>
				<verse number="4">бо Ян казаў яму: \Не належыцца табе мець яе».</verse>
				<verse number="5">І, хочучы забіць яго, баяўся натоўпу, бо яго мелі за прарока.</verse>
				<verse number="6">А калі Ірад спраўляў урадзіны, дачка Ірадыяды таньчыла пасярод іх і спадабалася Іраду.</verse>
				<verse number="7">Таму ён з прысягаю паабяцаў ёй даць, чаго б ні папрасіла.</verse>
				<verse number="8">Яна ж, падвучаная маці сваёй, сказала: \Дай мне тут на місе галаву Яна Хрысьціцеля».</verse>
				<verse number="9">І засумаваў валадар, але дзеля прысягі і тых, што ўзьлягалі з ім, загадаў даць.</verse>
				<verse number="10">І паслаў адсячы галаву Яну ў вязьніцы.</verse>
				<verse number="11">І прынесьлі галаву яго на місе, і далі дзяўчыне, і яна занесла маці сваёй.</verse>
				<verse number="12">І вучні ягоныя, прыйшоўшы, узялі цела і пахавалі яго; і, пайшоўшы, паведамілі Ісусу.</verse>
				<verse number="13">І, пачуўшы, Ісус адыйшоў адтуль на чаўне ў пустыннае месца адзін, і натоўп, пачуўшы тое, пайшоў за Ім з гарадоў пехатою.</verse>
				<verse number="14">І, выйшаўшы, Ісус убачыў шматлікія натоўпы, і зьлітаваўся над імі, і аздаравіў нямоглых іхніх.</verse>
				<verse number="15">А калі настаў вечар, падыйшлі да Яго вучні Ягоныя, кажучы: \Тут месца пустыннае, і гадзіна ўжо позьняя; адпусьці натоўпы, каб, пайшоўшы ў мястэчкі, купілі сабе ежы».</verse>
				<verse number="16">А Ісус сказаў ім: «Ня трэба ім ісьці. Вы дайце ім есьці».</verse>
				<verse number="17">Яны ж кажуць Яму: \Нічога тут ня маем, толькі пяць хлябоў і дзьве рыбы».</verse>
				<verse number="18">А Ён сказаў: «Прынясіце Мне іх сюды».</verse>
				<verse number="19">І, загадаўшы натоўпам узьлегчы на траве, узяў пяць хлябоў і дзьве рыбы, і, зірнуўшы ў неба, дабраславіў і, паламаўшы, даў вучням хлеб, а вучні - натоўпу.</verse>
				<verse number="20">І елі ўсе, і насыціліся; і сабралі кавалкаў, што засталіся, дванаццаць поўных кашоў.</verse>
				<verse number="21">А тых, што елі, было каля пяці тысячаў мужчынаў, акрамя жанчынаў і дзяцей.</verse>
				<verse number="22">І адразу змусіў Ісус вучняў Сваіх увайсьці ў човен і плысьці перш за Яго на другі бок, пакуль Ён адпусьціць натоўпы.</verse>
				<verse number="23">І, адпусьціўшы натоўпы, Ён узыйшоў на гару памаліцца насамоце; і, як надыйшоў вечар, быў там адзін.</verse>
				<verse number="24">А човен ужо быў пасярод мора, кіданы хвалямі, бо вецер быў супраціўны.</verse>
				<verse number="25">А ў чацьвёртую варту ночы пайшоў да іх Ісус, ідучы па моры.</verse>
				<verse number="26">І вучні, убачыўшы Яго, як ішоў па моры, стрывожыліся, кажучы: \Гэта здань\, і ад страху закрычалі.</verse>
				<verse number="27">Ісус жа адразу загаварыў з імі, кажучы: «Будзьце пэўныя, гэта Я; ня бойцеся».</verse>
				<verse number="28">Адказваючы ж Яму, Пётар сказаў: \Госпадзе! Калі гэта Ты, загадай мне ісьці да Цябе па вадзе».</verse>
				<verse number="29">Ён жа сказаў: «Ідзі». І, выйшаўшы з чаўна, Пётар пайшоў па вадзе, ідучы да Ісуса.</verse>
				<verse number="30">Але, бачачы моцны вецер, спалохаўся і, пачаўшы тануць, закрычаў, кажучы: \Госпадзе, ратуй мяне!»</verse>
				<verse number="31">А Ісус адразу, працягнуўшы руку, схапіў яго і кажа яму: «Малаверны! Чаму ты засумняваўся?\</verse>
				<verse number="32">І калі ўвайшлі яны ў човен, вецер сьціх.</verse>
				<verse number="33">А тыя, што былі ў чаўне, падыйшоўшы, пакланіліся Яму, кажучы: \Сапраўды, Ты - Сын Божы!»</verse>
				<verse number="34">І, пераплыўшы, прыйшлі ў зямлю Генэсарэцкую.</verse>
				<verse number="35">І людзі тамтэйшыя, пазнаўшы Яго, паслалі ва ўсю ваколіцу тую, і прынесьлі да Яго ўсіх хворых.</verse>
				<verse number="36">І прасілі Яго, каб толькі дакрануцца да краю адзеньня Ягонага; і ўсе, якія дакрануліся, былі аздароўленыя.</verse>
			</chapter>
			<chapter number="15">
				<verse number="1">Тады прыходзяць да Ісуса з Ерусаліму кніжнікі і фарысэі, кажучы:</verse>
				<verse number="2">«Чаму вучні Твае адступаюцца ад традыцыяў старэйшых? Бо ня мыюць рукі свае, калі ядуць хлеб».</verse>
				<verse number="3">Ён жа, адказваючы, сказаў ім: «Чаму і вы адступаецеся ад прыказаньня Божага дзеля традыцыяў вашых?</verse>
				<verse number="4">Бо Бог загадаў, кажучы: \Шануй бацьку твайго і маці\, і: \Хто праклінае бацьку ці маці, няхай сьмерцю памрэ».</verse>
				<verse number="5">А вы кажаце: \Калі хто скажа бацьку або маці: 'Дар [Богу] тое, чым ты ад мяне карыстаўся',</verse>
				<verse number="6">той можа і не шанаваць бацьку свайго ці маці сваю». І вы пазбавілі сілы прыказаньне Божае дзеля традыцыяў вашых.</verse>
				<verse number="7">Крывадушнікі! Слушна прарочыў пра вас Ісая, кажучы:</verse>
				<verse number="8">\Народ гэты набліжаецца да Мяне вуснамі сваімі і губамі шануе Мяне; а сэрца іхняе трымаецца далёка ад Мяне.</verse>
				<verse number="9">Але марна пакланяюцца Мне, навучаючы вучэньняў і пастановаў чалавечых».</verse>
				<verse number="10">І, паклікаўшы натоўп, сказаў ім: «Слухайце і разумейце:</verse>
				<verse number="11">Ня тое, што ўваходзіць у вусны, апаганьвае чалавека, але тое, што выходзіць з вуснаў, апаганьвае чалавека».</verse>
				<verse number="12">Тады вучні Ягоныя, падыйшоўшы, казалі Яму: \Ці ведаеш, што фарысэі, пачуўшы слова гэтае, згоршыліся?»</verse>
				<verse number="13">Ён жа, адказваючы, сказаў: «Усякая расьліна, якую не пасадзіў Айцец Мой Нябесны, будзе выкарчавана.</verse>
				<verse number="14">Пакіньце іх; яны - сьляпыя павадыры сьляпых; а калі сьляпы вядзе сьляпога, абодва ўваляцца ў яму».</verse>
				<verse number="15">Пётар жа, адказваючы, сказаў Яму: \Растлумач нам прыповесьць гэтую».</verse>
				<verse number="16">А Ісус сказаў: «Няўжо і вы такія няцямкія?</verse>
				<verse number="17">Ці ж яшчэ не разумееце, што ўсё, што ўваходзіць у вусны, трапляе ў жывот і выкідаецца прэч?</verse>
				<verse number="18">А тое, што выходзіць з вуснаў, - з сэрца выходзіць; гэта апаганьвае чалавека,</verse>
				<verse number="19">бо з сэрца выходзяць злыя думкі, забойствы, распуснасьць, чужалоства, крадзяжы, фальшывыя сьведчаньні, блюзьнерствы.</verse>
				<verse number="20">Гэта апаганьвае чалавека, а есьці нямытымі рукамі не апаганьвае чалавека».</verse>
				<verse number="21">І, выйшаўшы адтуль, Ісус адыйшоў у межы Тыру і Сідону.</verse>
				<verse number="22">І вось жанчына Хананейская, выйшаўшы з тых ваколіцаў, крычала Яму, кажучы: \Зьлітуйся нада мною, Госпадзе, Сыне Давідаў! Дачка мая цяжка апанаваная дэманам!»</verse>
				<verse number="23">А Ён не адказаў ёй ані слова. І вучні Ягоныя, падыйшоўшы, прасілі Яго, кажучы: \Адпусьці яе, бо яна крычыць за намі».</verse>
				<verse number="24">Ён жа, адказваючы, сказаў: «Я пасланы толькі да авечак з дому Ізраіля, якія загінулі».</verse>
				<verse number="25">А яна, прыйшоўшы, пакланілася Яму, кажучы: \Госпадзе! Дапамажы мне».</verse>
				<verse number="26">Ён жа, адказваючы, сказаў: «Ня добра ўзяць хлеб у дзяцей і кінуць сабакам».</verse>
				<verse number="27">А яна сказала: \Так, Госпадзе! Але і сабакі ядуць крошкі, якія падаюць са стала? гаспадароў іхніх».</verse>
				<verse number="28">Тады, адказваючы, Ісус сказаў ёй: «О, жанчына! Вялікая вера твая; няхай станецца табе, як ты хочаш». І была аздароўленая дачка ейная з тае гадзіны.</verse>
				<verse number="29">І, перайшоўшы адтуль, прыйшоў Ісус да мора Галілейскага і, узыйшоўшы на гару, сеў там.</verse>
				<verse number="30">І падыйшлі да Яго шматлікія натоўпы, маючы з сабою кульгавых, сьляпых, нямых, калекаў і шмат іншых, і пакінулі іх ля ног Ісуса; і Ён аздаравіў іх,</verse>
				<verse number="31">так што натоўп зьдзіўляўся, бачачы, што нямыя гавораць, калекі здаравеюць, кульгавыя ходзяць і сьляпыя бачаць, і славіў Бога Ізраіля.</verse>
				<verse number="32">А Ісус, паклікаўшы вучняў Сваіх, сказаў: «Шкада Мне гэтых людзей, што ўжо тры дні са Мною і ня маюць, што есьці; і не хачу адпусьціць іх галоднымі, каб не саслабелі ў дарозе».</verse>
				<verse number="33">І кажуць Яму вучні Ягоныя: \Адкуль у нас у пустыні гэтулькі хлеба, каб накарміць гэтакі натоўп?»</verse>
				<verse number="34">І кажа ім Ісус: «Колькі маеце хлябоў?\ Яны ж сказалі: \Сем, і некалькі рыбак».</verse>
				<verse number="35">І Ён загадаў натоўпам узьлегчы на зямлі.</verse>
				<verse number="36">І, узяўшы сем хлябоў і рыбы, падзякаваўшы, паламаў і даў вучням Сваім, а вучні - натоўпу.</verse>
				<verse number="37">І елі ўсе, і наеліся; і сабралі кавалкаў, што засталіся, сем кашоў поўных.</verse>
				<verse number="38">А тых, што елі, было чатыры тысячы мужчынаў, акрамя жанчынаў і дзяцей.</verse>
				<verse number="39">І, адпусьціўшы натоўп, Ён увайшоў у човен і прыйшоў у ваколіцы Магдалы.</verse>
			</chapter>
			<chapter number="16">
				<verse number="1">І, падыйшоўшы, фарысэі і садукеі, спакушаючы Яго, прасілі паказаць ім знак з неба.</verse>
				<verse number="2">Ён жа, адказваючы, сказаў ім: «Увечары вы кажаце: \Будзе пагода, бо неба чырвонае».</verse>
				<verse number="3">І раніцаю: \Сёньня непагадзь, бо неба чырвонае і пахмурнае». Крывадушнікі! Аблічча неба адрозьніваеце, а знакаў часу ня можаце?</verse>
				<verse number="4">Пакаленьне злое і чужаложнае знаку шукае, і знак ня будзе дадзены яму, апрача знаку Ёны прарока». І, пакінуўшы іх, адыйшоў.</verse>
				<verse number="5">І, перабраўшыся на другі бок, вучні Ягоныя забыліся ўзяць хлеба.</verse>
				<verse number="6">А Ісус сказаў ім: «Глядзіце, сьцеражыцеся кісьлі фарысэйскай і садукейскай».</verse>
				<verse number="7">Яны ж разважалі між сабою, кажучы: \Бо мы хлябоў ня ўзялі».</verse>
				<verse number="8">Зразумеўшы ж гэта, Ісус сказаў ім: «Чаму разважаеце між сабою, малаверы, што хлябоў ня ўзялі?</verse>
				<verse number="9">Ці яшчэ не разумееце і ня памятаеце тыя пяць хлябоў на пяць тысячаў, і колькі кашоў назьбіралі?</verse>
				<verse number="10">Ці тыя сем хлябоў на чатыры тысячы, і колькі кашоў назьбіралі?</verse>
				<verse number="11">Як не разумееце, што не наконт хлеба сказаў Я вам сьцерагчыся кісьлі фарысэйскай і садукейскай?\</verse>
				<verse number="12">Тады яны зразумелі, што Ён гаварыў ім сьцерагчыся ня кісьлі хлебнае, але навукі фарысэйскае і садукейскае.</verse>
				<verse number="13">А прыйшоўшы ў межы Цэзарэі Філіпавай, Ісус спытаўся ў вучняў Сваіх, кажучы: «Кім людзі называюць Мяне, Сына Чалавечага?\</verse>
				<verse number="14">А яны сказалі: \Адны - Янам Хрысьціцелем, другія - Ільлём, а іншыя - Ярэміем ці адным з прарокаў».</verse>
				<verse number="15">Ён кажа ім: «А вы кім Мяне называеце?»</verse>
				<verse number="16">Сымон жа Пётар, адказваючы, сказаў: \Ты - Хрыстос, Сын Бога Жывога».</verse>
				<verse number="17">І, адказваючы, Ісус сказаў яму: «Шчасьлівы ты, Сымон, сын Ёны, бо ня цела і кроў адкрылі табе гэтае, але Айцец Мой, Які ў небе.</verse>
				<verse number="18">І Я кажу табе: Ты - скала, і на гэтай скале Я збудую Царкву Маю, і брамы пекла не перамогуць яе.</verse>
				<verse number="19">І дам табе ключы Валадарства Нябеснага, і што зьвяжаш на зямлі, тое будзе зьвязана ў небе; і што разьвяжаш на зямлі, тое будзе разьвязана ў небе».</verse>
				<verse number="20">Тады загадаў Ён вучням Сваім, каб нікому не казалі, што Ён ёсьць Ісус Хрыстос.</verse>
				<verse number="21">Ад таго часу пачаў Ісус паказваць вучням Сваім, што Ён мусіць пайсьці ў Ерусалім і шмат перацярпець ад старшыняў, і першасьвятароў, і кніжнікаў, і быць забітым, і на трэці дзень уваскрэснуць.</verse>
				<verse number="22">І, адклікаўшы Яго, Пётар пачаў забараняць Яму, кажучы: \Будзь міласьцівы да Сябе, Госпадзе! Няхай ня будзе гэтага з Табою!»</verse>
				<verse number="23">Ён жа, павярнуўшыся, сказаў Пятру: «Адыйдзі ад Мяне, шатан! Ты Мне згаршэньне, бо думаеш не пра тое, што Божае, але што чалавечае».</verse>
				<verse number="24">Тады Ісус сказаў вучням Сваім: «Калі хто хоча ісьці за Мною, няхай адрачэцца ад сябе, і возьме крыж свой, і ідзе за Мною.</verse>
				<verse number="25">Бо хто хоча душу? сваю выратаваць, той загубіць яе, а хто загубіць душу? сваю дзеля Мяне, той знойдзе яе.</verse>
				<verse number="26">Бо якая карысьць чалавеку, калі ён здабудзе ўвесь сьвет, а душы? сваёй пашкодзіць? Або што дасьць чалавек у выкуп за душу? сваю?</verse>
				<verse number="27">Бо мае прыйсьці Сын Чалавечы ў славе Айца Свайго з анёламі Сваімі; і тады аддасьць кожнаму паводле ўчынкаў ягоных.</verse>
				<verse number="28">Сапраўды кажу вам: ёсьць некаторыя, што тут стаяць, якія не пакаштуюць сьмерці, пакуль ня ўбачаць Сына Чалавечага, Які ідзе ў Валадарстве Сваім».</verse>
			</chapter>
			<chapter number="17">
				<verse number="1">І праз шэсьць дзён бярэ Ісус Пятра, Якуба і Яна, брата ягонага, і вядзе іх на гару высокую адных.</verse>
				<verse number="2">І Ён перамяніўся перад імі, і сьвяцілася аблічча Ягонае, як сонца, а шаты Ягоныя сталіся белыя, як сьвятло.</verse>
				<verse number="3">І вось, зьявіліся ім Майсей і Ільля, ведучы? гутарку з Ім.</verse>
				<verse number="4">Адказваючы, Пётар сказаў Ісусу: \Госпадзе! Добра нам тут быць; калі хочаш, зробім тут тры намёты: Табе адзін, і Майсею адзін, і адзін Ільлі».</verse>
				<verse number="5">Калі ён яшчэ гаварыў, вось, воблака сьветлае ахінула іх; і вось, голас з воблака, які кажа: \Гэта Сын Мой улюбёны, у Якім маю ўпадабаньне; Яго слухайце».</verse>
				<verse number="6">І, пачуўшы, вучні ўпалі на аблічча сваё і моцна спужаліся.</verse>
				<verse number="7">І Ісус, падыйшоўшы, дакрануўся да іх і сказаў: «Устаньце і ня бойцеся!2</verse>
				<verse number="8">Падняўшы ж вочы свае, яны нікога ня ўбачылі, акрамя аднаго Ісуса.</verse>
				<verse number="9">І як зыходзілі яны з гары, Ісус загадаў ім, кажучы: «Нікому не кажыце пра гэты відзеж, пакуль Сын Чалавечы не ўваскрэсьне з мёртвых».</verse>
				<verse number="10">І спыталіся ў Яго вучні Ягоныя, кажучы: \Чаму ж кніжнікі кажуць, што Ільля мусіць прыйсьці спачатку?»</verse>
				<verse number="11">А Ісус, адказваючы, сказаў ім: «Ільля сапраўды прыйдзе спачатку і направіць усё.</verse>
				<verse number="12">А Я кажу вам, што Ільля ўжо прыйшоў, і не пазналі яго, але ўчынілі з ім, як хацелі; гэтак і Сын Чалавечы мае перацярпець ад іх».</verse>
				<verse number="13">Тады вучні зразумелі, што Ён казаў ім пра Яна Хрысьціцеля.</verse>
				<verse number="14">І як прыйшлі яны да натоўпу, падыйшоў да Яго чалавек, падаючы перад ім на калені і кажучы:</verse>
				<verse number="15">«Госпадзе! Зьлітуйся над сынам маім, ён люнатык і цяжка церпіць; бо часта кідаецца ў вагонь і часта ў ваду.</verse>
				<verse number="16">І я прыводзіў яго да вучняў Тваіх, і яны не маглі аздаравіць яго».</verse>
				<verse number="17">Ісус жа, адказваючы, сказаў: «О, пакаленьне бязьвернае і сапсаванае! Дакуль буду з вамі? Дакуль буду цярпець вас? Прывядзіце яго да Мяне сюды».</verse>
				<verse number="18">І забараніў яму Ісус, і дэман выйшаў з яго, і хлопец быў аздароўлены ў тую гадзіну.</verse>
				<verse number="19">Тады вучні, падыйшоўшы да Ісуса насамоце, сказалі: \Чаму мы не маглі выгнаць яго?»</verse>
				<verse number="20">А Ісус сказаў ім: «Дзеля недаверства вашага. Бо сапраўды кажу вам: калі вы маеце веру, як гарчычнае зерне, і скажаце гары гэтай: \Перайдзі адгэтуль туды\, дык яна пяройдзе; і нішто ня будзе немагчымым для вас.</verse>
				<verse number="21">Гэты ж род выходзіць толькі праз малітву і пост».</verse>
				<verse number="22">Калі ж былі яны ў Галілеі, Ён сказаў ім: «Сын Чалавечы мае быць выдадзены ў рукі людзей,</verse>
				<verse number="23">і заб'юць Яго, і на трэці дзень Ён уваскрэсьне». І яны дужа засмуціліся.</verse>
				<verse number="24">Калі ж прыйшлі яны ў Капэрнаум, падыйшлі да Пятра зьбіральнікі дыдрахмаў і сказалі: \Настаўнік ваш ці ня дасьць дыдрахмы?»</verse>
				<verse number="25">Ён кажа: \Так». І калі ён увайшоў у дом, Ісус папярэдзіў яго, кажучы: «Як ты думаеш, Сымоне, валадары зямныя з каго бяруць мыта ці даніну, ці са сваіх сыноў, ці з чужых?\</verse>
				<verse number="26">Пётар кажа Яму: «З чужых». Сказаў яму Ісус: \Значыцца, сыны вольныя.</verse>
				<verse number="27">Але, каб нам не згаршаць іх, пайшоўшы на мора, кінь вуду, і першую рыбу, якая пападзецца, вазьмі, і, расчыніўшы ёй рот, знойдзеш статыр; узяўшы яго, аддай ім за Мяне і за сябе».</verse>
			</chapter>
			<chapter number="18">
				<verse number="1">У тую гадзіну падыйшлі вучні да Ісуса, кажучы: \Дык хто большы ў Валадарстве Нябесным?»</verse>
				<verse number="2">І, паклікаўшы дзіцятка, Ісус паставіў яго пасярод іх</verse>
				<verse number="3">і сказаў: «Сапраўды кажу вам: калі не навернецеся і ня станецеся, як дзеці, ня ўвойдзеце ў Валадарства Нябеснае.</verse>
				<verse number="4">Дык хто панізіць сябе, як гэтае дзіця, той большы ў Валадарстве Нябесным.</verse>
				<verse number="5">І хто прыйме адно гэткае дзіцятка ў імя Маё, той Мяне прыймае.</verse>
				<verse number="6">А хто згоршыць аднаго з малых гэтых, якія вераць у Мяне, такому лепш было б, каб павесілі млынавы камень на шыю ягоную і ўтапілі яго ў глыбіні мора.</verse>
				<verse number="7">Гора сьвету ад згаршэньняў, бо патрэбна, каб прыйшлі згаршэньні; але гора таму чалавеку, праз якога прыходзіць згаршэньне.</verse>
				<verse number="8">Калі ж рука твая ці нага твая горшыць цябе, адсячы іх і кінь ад сябе: лепш табе ўвайсьці ў жыцьцё кульгавым ці калекаю, чым, маючы дзьве рукі або дзьве нагі, быць укінутым у агонь вечны.</verse>
				<verse number="9">І калі вока тваё горшыць цябе, вырві яго і кінь ад сябе: лепш табе аднавокім увайсьці ў жыцьцё, чым, маючы двое вачэй, быць укінутым у геенну вогненную.</verse>
				<verse number="10">Глядзіце, не пагарджайце ані адным з малых гэтых, бо кажу вам, што анёлы іхнія ў небе заўсёды бачаць аблічча Айца Майго Нябеснага.</verse>
				<verse number="11">Бо Сын Чалавечы прыйшоў, каб збавіць тое, што загінула.</verse>
				<verse number="12">Як вы думаеце, калі б нейкі чалавек меў сто авечак, і адна з іх заблукала, ці, пакінуўшы дзевяноста дзевяць у гарах, ня пойдзе ён шукаць тую, што заблукала?</verse>
				<verse number="13">І, калі станецца, што знойдзе яе, сапраўды кажу вам: ён узрадуецца з яе больш, чым з дзевяноста дзевяці, якія не заблукалі.</verse>
				<verse number="14">Гэтак няма волі Айца вашага, Які ў небе, каб загінуў адзін з малых гэтых.</verse>
				<verse number="15">Калі ж саграшыць супраць цябе брат твой, пайдзі і дакары яго між табою і ім адным; калі паслухаецца цябе, ты здабыў брата твайго.</verse>
				<verse number="16">Калі ж не паслухаецца, вазьмі з сабою яшчэ аднаго ці двух, каб вуснамі двух або трох сьведак змацавалася ўсякае слова.</verse>
				<verse number="17">Калі ж не пачуе, скажы царкве, а калі і царквы не пачуе, няхай будзе ён табе, як паганін і мытнік.</verse>
				<verse number="18">Сапраўды кажу вам: усё, што вы зьвяжаце на зямлі, будзе зьвязана ў небе, і што разьвяжаце на зямлі, будзе разьвязана ў небе.</verse>
				<verse number="19">Ізноў кажу вам, што калі двое з вас на зямлі згодзяцца адносна любой справы, дык што ні папросяць, станецца ім ад Айца Майго, Які ў небе.</verse>
				<verse number="20">Бо дзе двое або трое сабраныя дзеля імя Майго, там Я сярод іх».</verse>
				<verse number="21">Тады Пётар, падыйшоўшы да Яго, сказаў: \Госпадзе! Колькі разоў брат мой будзе грашыць супраць мяне, і я дарую яму? Ці да сямі разоў?»</verse>
				<verse number="22">Кажа яму Ісус: «Не кажу табе: да сямі, але да сямідзесяці разоў па сем.</verse>
				<verse number="23">Дзеля гэтага Валадарства Нябеснае падобнае да чалавека валадара, які захацеў разрахавацца са слугамі сваімі.</verse>
				<verse number="24">Калі ж пачаў ён рахавацца, прывялі да яго аднаго, які вінен быў дзесяць тысячаў талентаў.</verse>
				<verse number="25">А як ня меў што аддаць, пан ягоны загадаў прадаць яго, і жонку ягоную, і дзяцей, і ўсё, што меў, і заплаціць.</verse>
				<verse number="26">Тады слуга той, упаўшы, пакланіўся яму, кажучы: \Пане! Будзь доўгацярплівым да мяне, і ўсё табе аддам».</verse>
				<verse number="27">Пан, зьлітаваўшыся над слугою тым, адпусьціў яго і дараваў яму пазыку.</verse>
				<verse number="28">А слуга той, выйшаўшы, знайшоў аднаго з таварышаў сваіх, які вінен быў яму сто дынараў, і, схапіўшы яго, душыў, кажучы: \Аддай мне, што вінен».</verse>
				<verse number="29">Тады таварыш ягоны, упаўшы да ног яго, прасіў яго, кажучы: \Будзь доўгацярплівым да мяне, і ўсё аддам табе».</verse>
				<verse number="30">А той не захацеў, але адыйшоўшы, кінуў яго ў вязьніцу, пакуль не аддасьць доўгу.</verse>
				<verse number="31">Таварышы ягоныя, убачыўшы, што сталася, вельмі засмуціліся і, прыйшоўшы, паведамілі пану свайму ўсё, што сталася.</verse>
				<verse number="32">Тады пан ягоны, паклікаўшы яго, кажа яму: \Злы слуга! Увесь твой доўг я дараваў табе, калі ты прасіў мяне.</verse>
				<verse number="33">Ці ж ня мусіў і ты зьлітавацца над таварышам тваім, як і я зьлітаваўся над табою?\</verse>
				<verse number="34">І, загневаўшыся, пан ягоны аддаў яго катам, пакуль не аддасьць яму ўсяго доўгу.</verse>
				<verse number="35">Так і Айцец Мой Нябесны ўчыніць вам, калі не даруе кожны з вас ад сэрца свайго брату свайму грахоў ягоных».</verse>
			</chapter>
			<chapter number="19">
				<verse number="1">І сталася, калі скончыў Ісус словы гэтыя, выйшаў з Галілеі і прыйшоў у межы Юдэйскія на той бок Ярдану.</verse>
				<verse number="2">І пайшлі за Ім шматлікія натоўпы, і Ён аздаравіў іх там.</verse>
				<verse number="3">І падыйшлі да Яго фарысэі, спакушаючы Яго і кажучы Яму: \Ці за ўсякую віну можна чалавеку разводзіцца з жонкаю сваёю?»</verse>
				<verse number="4">Ён жа, адказваючы, сказаў ім: «Ці вы не чыталі, што Той, Хто стварыў на пачатку, мужчынай і жанчынай стварыў іх?</verse>
				<verse number="5">І Ён сказаў: \Дзеля гэтага пакіне чалавек бацьку і маці, і прылепіцца да жонкі сваёй; і будуць двое адным целам».</verse>
				<verse number="6">Так што яны ўжо ня двое, але адно цела. Вось жа, што Бог злучыў, таго чалавек няхай не разлучае».</verse>
				<verse number="7">Яны кажуць Яму: \Як тады Майсей даў прыказаньне даць разводны ліст і пакінуць яе?»</verse>
				<verse number="8">Ён кажа ім: «Майсей дзеля жорсткасьці сэрца вашага дазволіў вам разводзіцца з жонкамі вашымі, а на пачатку не было гэтак.</verse>
				<verse number="9">А Я кажу вам: хто пакіне жонку сваю не за распусту і ажэніцца з іншаю, той чужаложыць; і хто ажэніцца з разьведзенаю, чужаложыць».</verse>
				<verse number="10">Кажуць Яму вучні Ягоныя: \Калі гэткі абавязак чалавека да жонкі, не карысна жаніцца».</verse>
				<verse number="11">Ён жа сказаў ім: «Ня ўсе ўмяшчаюць слова гэтае, але каму дадзена.</verse>
				<verse number="12">Бо ёсьць скапцы?, што з улоньня маці гэткімі нарадзіліся; і ёсьць скапцы?, якія выпакладаныя людзьмі; і ёсьць скапцы?, якія самі сябе выпакладалі дзеля Валадарства Нябеснага. Хто можа ўмясьціць, няхай умесьціць».</verse>
				<verse number="13">Тады прыносілі да Яго дзяцей, каб Ён усклаў на іх рукі і памаліўся; а вучні забаранялі ім.</verse>
				<verse number="14">А Ісус сказаў: «Пакіньце дзяцей і не забараняйце ім прыходзіць да Мяне; бо гэткіх ёсьць Валадарства Нябеснае».</verse>
				<verse number="15">І, усклаўшы на іх рукі, пайшоў адтуль.</verse>
				<verse number="16">І вось нехта, падыйшоўшы, сказаў Яму: \Настаўнік добры! Што мне зрабіць добрага, каб мець жыцьцё вечнае?»</verse>
				<verse number="17">Ён жа сказаў яму: «Чаму ты называеш Мяне добрым? Ніхто ня добры, акрамя аднаго Бога. Калі ж хочаш увайсьці ў жыцьцё, захоўвай прыказаньні».</verse>
				<verse number="18">Кажа Яму: \Якія?\ Ісус жа сказаў: «Не забівай; не чужалож; не крадзі; ня сьведчы фальшыва;</verse>
				<verse number="19">шануй бацьку твайго і маці; і любі бліжняга твайго, як самога сябе».</verse>
				<verse number="20">Кажа Яму юнак: \Усё гэта я захаваў ад юнацтва майго. Чаго яшчэ мне не стае?»</verse>
				<verse number="21">Ісус мовіў яму: «Калі хочаш быць дасканалым, ідзі, прадай маёмасьць тваю і раздай убогім, і будзеш мець скарб у небе, і прыходзь, ідзі за Мною».</verse>
				<verse number="22">Пачуўшы гэтае слова, юнак адыйшоў засмучаны, бо меў вялікую маёмасьць.</verse>
				<verse number="23">А Ісус сказаў вучням Сваім: «Сапраўды кажу вам, што цяжка багатаму ўвайсьці ў Валадарства Нябеснае.</verse>
				<verse number="24">Зноў жа кажу вам: лягчэй вярблюду прайсьці праз вушка іголкі, чым багатаму ўвайсьці ў Валадарства Божае».</verse>
				<verse number="25">Пачуўшы гэтае, вучні Ягоныя надта дзівіліся, кажучы: \Хто ж тады можа быць збаўленым?»</verse>
				<verse number="26">А Ісус, паглядзеўшы, сказаў ім: «У людзей гэта немагчыма, а ў Бога ўсё магчыма».</verse>
				<verse number="27">Тады Пётар, адказваючы, сказаў Яму: \Вось, мы пакінулі ўсё і пайшлі за Табою; што ж будзе нам?»</verse>
				<verse number="28">А Ісус сказаў ім: «Сапраўды кажу вам, што вы, якія пайшлі за Мною, у адроджаным [сьвеце], калі Сын Чалавечы сядзе на пасадзе славы Сваёй, сядзеце на дванаццаці пасадах судзіць дванаццаць каленаў Ізраіля.</verse>
				<verse number="29">І кожны, хто пакінуў дамы, або братоў, або сёстраў, або бацьку, або маці, або жонку, або дзяцей, або палі? дзеля імя Майго, атрымае ў стакроць больш і ўспадкаеміць жыцьцё вечнае.</verse>
				<verse number="30">Многія ж першыя будуць апошнімі, і апошнія - першымі.</verse>
			</chapter>
			<chapter number="20">
				<verse number="1">Бо Валадарства Нябеснае падобнае да чалавека гаспадара дому, які выйшаў рана раніцаю наняць работнікаў у вінаграднік свой.</verse>
				<verse number="2">І, умовіўшыся з работнікамі па дынару за дзень, паслаў іх у вінаграднік свой.</verse>
				<verse number="3">І, выйшаўшы каля трэцяе гадзіны, ён убачыў іншых, якія стаялі на рынку бяз працы.</verse>
				<verse number="4">І сказаў ім: \Ідзіце і вы ў вінаграднік мой і, што будзе справядліва, дам вам». Яны пайшлі.</verse>
				<verse number="5">Зноў выйшаўшы каля шостае і дзявятае гадзіны, зрабіў гэтак сама.</verse>
				<verse number="6">А выйшаўшы каля адзінаццатае гадзіны, ён знайшоў іншых, якія стаялі бяз працы, і кажа ім: \Чаму вы стаіцё тут цэлы дзень бяз працы?\</verse>
				<verse number="7">Яны кажуць яму: \Ніхто нас не наняў». Ён кажа ім: \Ідзіце і вы ў вінаграднік і, што будзе справядліва, атрымаеце».</verse>
				<verse number="8">А як надыйшоў вечар, кажа гаспадар вінаградніку наглядчыку свайму: \Пакліч работнікаў і аддай ім плату, пачаўшы з апошніх да першых».</verse>
				<verse number="9">І тыя, што прыйшлі каля адзінаццатае гадзіны, атрымалі па дынару.</verse>
				<verse number="10">А тыя, што прыйшлі першымі, думалі, што яны атрымаюць больш, але і яны атрымалі па дынару.</verse>
				<verse number="11">І, атрымаўшы, пачалі наракаць на гаспадара дому,</verse>
				<verse number="12">кажучы: \Гэтыя апошнія рабілі адну гадзіну, і ты зраўняў іх з намі, якія перанесьлі цяжар дня і сьпёку».</verse>
				<verse number="13">Ён жа, адказваючы, сказаў аднаму з іх: \Дружа! Я ня крыўджу цябе. Ці ж не за дынар ты ўмовіўся са мною?</verse>
				<verse number="14">Вазьмі сваё і ідзі. А я хачу даць гэтаму апошняму тое, што і табе.</verse>
				<verse number="15">Ці ж я не магу ў сваім рабіць, што хачу? Або вока тваё злоснае, што я добры?\</verse>
				<verse number="16">Гэтак будуць апошнія першымі, і першыя - апошнімі, бо шмат пакліканых, але мала выбраных».</verse>
				<verse number="17">І, узыходзячы ў Ерусалім, Ісус дарогаю ўзяў дванаццаць вучняў Сваіх і сказаў ім:</verse>
				<verse number="18">\Вось, мы ўзыходзім у Ерусалім, і Сын Чалавечы будзе выдадзены першасьвятарам і кніжнікам, і яны асудзяць Яго на сьмерць,</verse>
				<verse number="19">і выдадуць Яго паганам на зьдзек, і бічаваньне, і ўкрыжаваньне; і на трэці дзень Ён уваскрэсьне».</verse>
				<verse number="20">Тады падыйшла да Яго маці сыноў Зэбэдэя з сынамі сваімі, кланяючыся і нечага просячы ў Яго.</verse>
				<verse number="21">Ён жа сказаў ёй: «Чаго ты хочаш?\ Яна кажа Яму: \Скажы, каб гэтыя два сыны мае селі адзін праваруч Цябе, а другі - леваруч у Валадарстве Тваім».</verse>
				<verse number="22">А Ісус, адказваючы, сказаў: «Ня ведаеце, чаго просіце. Ці можаце піць келіх, які Я маю піць, і хрысьціцца хрышчэньнем, якім Я хрышчуся?\ Яны кажуць Яму: \Можам».</verse>
				<verse number="23">І Ён кажа ім: «Сапраўды, келіх Мой будзеце піць і хрышчэньнем, якім Я хрышчуся, будзеце хрысьціцца, а сесьці праваруч Мяне і леваруч Мяне не магу даць вам, але каму падрыхтавана Айцом Маім».</verse>
				<verse number="24">І пачуўшы гэта, дзесяцёра абурыліся на двух братоў.</verse>
				<verse number="25">А Ісус, паклікаўшы іх, сказаў: «Вы ведаеце, што князі народаў пануюць над імі і магнаты маюць уладу над імі.</verse>
				<verse number="26">А ў вас ня гэтак мае быць, але хто хоча між вамі стацца большым, няхай будзе служыцелем вашым,</verse>
				<verse number="27">і хто хоча між вамі быць першым, няхай будзе вашым слугою,</verse>
				<verse number="28">як і Сын Чалавечы не прыйшоў, каб Яму служылі, але каб паслужыць і аддаць душу? Сваю на адкупленьне многіх».</verse>
				<verse number="29">І як выходзілі яны з Ерыхону, за Ім ішоў шматлікі натоўп.</verse>
				<verse number="30">І вось, два сьляпыя, што сядзелі пры дарозе, пачуўшы, што Ісус праходзіць, закрычалі, кажучы: \Зьлітуйся над намі, Госпадзе, Сыне Давідаў!»</verse>
				<verse number="31">А натоўп сварыўся на іх, каб маўчалі; а яны яшчэ мацней закрычалі, кажучы: \Зьлітуйся над намі, Госпадзе, Сыне Давідаў!»</verse>
				<verse number="32">І, супыніўшыся, Ісус паклікаў іх і сказаў: «Чаго вы хочаце, каб Я зрабіў вам?»</verse>
				<verse number="33">Яны кажуць Яму: \Госпадзе! Каб адчыніліся вочы нашыя».</verse>
				<verse number="34">Ісус жа, зьлітаваўшыся, дакрануўся да вачэй іхніх, і адразу сталі бачыць вочы іхнія, і яны пайшлі за Ім.</verse>
			</chapter>
			<chapter number="21">
				<verse number="1">І калі наблізіліся да Ерусаліму і прыйшлі да Бэтфагі на гары Аліўнай, тады Ісус паслаў двух вучняў,</verse>
				<verse number="2">кажучы ім: «Ідзіце ў мястэчка, якое перад вамі, і адразу знойдзеце асьліцу прывязаную і асьляня з ёю; адвязаўшы, прывядзіце да Мяне.</verse>
				<verse number="3">І калі хто скажа вам нешта, адкажыце, што Госпад іх патрабуе: і адразу пашле іх».</verse>
				<verse number="4">А ўсё гэтае сталася, каб споўнілася сказанае праз прарока, які кажа:</verse>
				<verse number="5">«Скажыце дачцэ Сыёну: \Вось, Валадар твой ідзе да цябе ціхі, які сядзіць на асьліцы і асьляняці, сыне пад'ярэмнай».</verse>
				<verse number="6">Пайшоўшы, вучні зрабілі так, як загадаў ім Ісус.</verse>
				<verse number="7">Прывялі асьліцу і асьляня і ўсклалі на іх адзеньне сваё, і Ён сеў на іх.</verse>
				<verse number="8">А шматлікі натоўп пасьцілаў на дарозе адзеньне сваё, а іншыя рэзалі галіны з дрэваў і пасьцілалі на дарозе.</verse>
				<verse number="9">А натоўпы, што наперадзе і за Ім ішлі, крычалі, кажучы: \Гасанна Сыну Давіда! Дабраслаўлёны Той, Хто ідзе ў імя Госпада! Гасанна на вышынях!»</verse>
				<verse number="10">І як увайшоў Ён у Ерусалім, узварухнуўся ўвесь горад, кажучы: \Хто гэта?»</verse>
				<verse number="11">А натоўпы казалі: \Гэта Ісус, прарок з Назарэту Галілейскага».</verse>
				<verse number="12">І ўвайшоў Ісус у сьвятыню Божую, і выгнаў усіх, што продалі і куплялі ў сьвятыні, і сталы мяняльнікаў і лаўкі прадаўцоў галубоў перавярнуў.</verse>
				<verse number="13">І кажа ім: «Напісана: \Дом Мой домам малітвы будзе названы». А вы зрабілі яго пячорай разбойнікаў».</verse>
				<verse number="14">І падыйшлі да Яго ў сьвятыні сьляпыя і кульгавыя, і Ён аздаравіў іх.</verse>
				<verse number="15">А першасьвятары і кніжнікі, убачыўшы цуды, якія Ён учыніў, і дзяцей, якія крычалі ў сьвятыні і казалі: \Гасанна Сыну Давіда!\, - абурыліся</verse>
				<verse number="16">і сказалі Яму: \Ці чуеш, што яны кажуць?\ А Ісус кажа ім: «Так! Ці вы ніколі не чыталі: \З вуснаў немаўлятаў і тых, што пры грудзях, Ты ўчыніў хвалу?\</verse>
				<verse number="17">І, пакінуўшы іх, выйшаў з гораду да Бэтаніі, і правёў там ноч.</verse>
				<verse number="18">А раніцою, вяртаючыся ў горад, адчуў голад.</verse>
				<verse number="19">І, убачыўшы пры дарозе адно дрэва фігавае, падыйшоў да яго, і нічога не знайшоў на ім, акрамя адной лістоты, і кажа да яго: «Няхай больш ня будзе з цябе плоду да веку». І адразу ж засохла дрэва фігавае.</verse>
				<verse number="20">І, убачыўшы гэта, вучні зьдзівіліся, кажучы: \Як гэта адразу ж засохла дрэва фігавае?»</verse>
				<verse number="21">А Ісус, адказваючы, сказаў ім: «Сапраўды кажу вам: калі вы будзеце мець веру і ня будзеце сумнявацца, ня толькі зробіце тое, што з дрэвам фігавым, але калі і гары гэтай скажаце: \Будзь узятая і кінутая ў мора\, - станецца.</verse>
				<verse number="22">І ўсё, што будзеце прасіць у малітве з вераю, атрымаеце».</verse>
				<verse number="23">І калі прыйшоў Ён у сьвятыню, падыйшлі да Яго, калі Ён вучыў, першасьвятары і старшыні народу, кажучы: \Якою ўладаю Ты гэта робіш? І хто Табе даў гэтую ўладу?»</verse>
				<verse number="24">А Ісус, адказваючы, сказаў ім: «Спытаюся і Я ў вас адно слова; калі на гэта скажаце Мне, і Я вам скажу, якою ўладаю раблю гэта.</verse>
				<verse number="25">Хрышчэньне Яна адкуль было: з неба ці ад людзей?\ Яны ж разважалі між сабою, кажучы: \Калі скажам: \З неба\, - Ён скажа нам: \Чаму ж вы не паверылі яму?\</verse>
				<verse number="26">А калі скажам: \Ад людзей\, - баімся натоўпу, бо ўсе маюць Яна за прарока».</verse>
				<verse number="27">І, адказваючы, сказалі Ісусу: «Ня ведаем». І Ён сказаў ім: \І Я вам не скажу, якою ўладаю гэтае раблю.</verse>
				<verse number="28">А як вы думаеце: чалавек меў двух дзяцей, і ён, падыйшоўшы да першага, сказаў: \Дзіцятка, ідзі сёньня працаваць у вінаграднік мой».</verse>
				<verse number="29">Той жа, адказваючы, сказаў: \Не хачу\, а пасьля, пакаяўшыся, пайшоў.</verse>
				<verse number="30">І, падыйшоўшы да другога, ён сказаў тое самае. Той, адказваючы, сказаў: \Іду, пане\, і не пайшоў.</verse>
				<verse number="31">Каторы з двух выканаў волю бацькі?\ Кажуць Яму: \Першы». Кажа ім Ісус: «Сапраўды кажу вам, што мытнікі і распусьніцы ідуць наперадзе вас у Валадарства Божае.</verse>
				<verse number="32">Бо прыйшоў да вас Ян шляхам праведнасьці, і вы не паверылі яму, а мытнікі і распусьніцы паверылі яму; вы ж, бачачы гэтае, не пакаяліся пасьля, каб паверыць яму.</verse>
				<verse number="33">Паслухайце другую прыповесьць: быў нейкі чалавек, гаспадар дому, які пасадзіў вінаграднік, і абгарадзіў яго плотам, і выкапаў у ім тоўчню, і пабудаваў вежу, і здаў яго вінаградарам, і выехаў.</verse>
				<verse number="34">Калі ж наблізіўся час пладоў, ён паслаў слугаў сваіх да вінаградараў узяць плады свае.</verse>
				<verse number="35">І схапілі вінаградары слугаў ягоных, аднаго зьбілі, другога забілі, а іншага ўкаменавалі.</verse>
				<verse number="36">Зноў паслаў ён іншых слугаў, больш, чым раней; і з імі зрабілі тое самае.</verse>
				<verse number="37">Нарэшце паслаў да іх сына свайго, кажучы: \Пасаромеюцца сына майго».</verse>
				<verse number="38">А вінаградары, убачыўшы сына, сказалі адзін аднаму: \Гэта спадкаемца! Хадзем, заб'ем яго і атрымаем спадчыну ягоную».</verse>
				<verse number="39">І, схапіўшы яго, выгналі вон з вінаградніку і забілі.</verse>
				<verse number="40">Калі ж прыйдзе гаспадар вінаградніку, што зробіць ён з гэтымі вінаградарамі?\</verse>
				<verse number="41">Кажуць Яму: \Ліхадзеяў гэтых жорстка выгубіць, а вінаграднік здасьць іншым вінаградарам, якія будуць аддаваць яму плады ў свой час».</verse>
				<verse number="42">Кажа ім Ісус: «Няўжо вы ніколі не чыталі ў Пісаньні: \Камень, які адкінулі будаўнікі, стаўся галавою вугла. Ад Госпада гэта сталася, і дзіўна ў вачах нашых».</verse>
				<verse number="43">Дзеля гэтага кажу вам, што будзе забранае ў вас Валадарства Божае і дадзена будзе народу, які ўчыняе плады ягоныя.</verse>
				<verse number="44">І той, хто ўпадзе на гэты камень, разаб'ецца; а на каго ён упадзе, таго раздушыць».</verse>
				<verse number="45">І, пачуўшы прыповесьці Ягоныя, першасьвятары і фарысэі зразумелі, што Ён гаворыць пра іх.</verse>
				<verse number="46">І, шукаючы ўзяць Яго, збаяліся натоўпаў, таму што яны мелі Яго за прарока.</verse>
			</chapter>
			<chapter number="22">
				<verse number="1">І, адказваючы, Ісус зноў гаварыў з імі ў прыповесьцях, кажучы:</verse>
				<verse number="2">\Валадарства Нябеснае падобнае да чалавека валадара, які справіў вясельле для сына свайго.</verse>
				<verse number="3">І ён паслаў слугаў сваіх клікаць пакліканых на вясельле; і тыя не хацелі прыйсьці.</verse>
				<verse number="4">Зноў паслаў ён іншых слугаў, кажучы: \Скажыце пакліканым: Вось, я падрыхтаваў бяседу маю, валы? мае? і, што ўкормлена, зарэзаны, і ўсё падрыхтавана. Прыходзьце на вясельле».</verse>
				<verse number="5">А яны, ня дбаючы на тое, пайшлі, хто на поле сваё, а хто да свайго гандлю.</verse>
				<verse number="6">А іншыя, узяўшы слугаў ягоных, зьняважылі іх і забілі.</verse>
				<verse number="7">Пачуўшы пра гэтае, валадар загневаўся і, паслаўшы жаўнераў сваіх, выгубіў забойцаў тых, і горад іхні спаліў.</verse>
				<verse number="8">Тады кажа ён слугам сваім: \Сапраўды, вясельле падрыхтаванае, але пакліканыя не былі вартыя.</verse>
				<verse number="9">Дык пайдзіце на ростані дарог, і ўсіх, каго знойдзеце, клічце на вясельле».</verse>
				<verse number="10">І слугі тыя, выйшаўшы на дарогі, сабралі ўсіх, каго толькі знайшлі, злых і добрых; і на вясельлі было поўна гасьцей.</verse>
				<verse number="11">Увайшоўшы ж пабачыць тых, што ўзьлягалі, валадар убачыў там чалавека, не апранутага ў вясельнае адзеньне,</verse>
				<verse number="12">і кажа яму: \Дружа, як ты ўвайшоў сюды, ня маючы вясельнага адзеньня?\ Той жа маўчаў.</verse>
				<verse number="13">Тады сказаў валадар слугам: \Зьвязаўшы яму рукі і ногі, вазьміце яго і ўкіньце ў цемру вонкавую; там будзе плач і скрыгат зубоў.</verse>
				<verse number="14">Бо шмат пакліканых, але мала выбраных».</verse>
				<verse number="15">Тады, пайшоўшы, фарысэі зрабілі нараду, як злавіць Яго ў словах.</verse>
				<verse number="16">І пасылаюць да Яго вучняў сваіх з ірадыянамі, кажучы: \Настаўнік! Мы ведаем, што Ты праўдзівы і пра шлях Божы паводле праўды навучаеш, і не дагаджаеш нікому, бо не глядзіш на аблічча людзей.</verse>
				<verse number="17">Дык скажы нам, як Ты думаеш, ці належыцца даваць даніну цэзару, ці не?»</verse>
				<verse number="18">А Ісус, разумеючы зласьлівасьць іхнюю, сказаў: «Чаму спакушаеце Мяне, крывадушнікі?</verse>
				<verse number="19">Пакажыце Мне манэту для даніны». Яны ж прынесьлі Яму дынар.</verse>
				<verse number="20">І кажа ім: «Чый гэта вобраз і надпіс?»</verse>
				<verse number="21">Кажуць Яму: «Цэзара». Тады кажа ім: \Дык аддавайце тое, што цэзара, цэзару, а што Божае, - Богу».</verse>
				<verse number="22">І, пачуўшы гэта, яны зьдзівіліся, і, пакінуўшы Яго, адыйшлі.</verse>
				<verse number="23">У той дзень падыйшлі да Яго садукеі, якія кажуць, што няма ўваскрасеньня, і спыталіся ў Яго:</verse>
				<verse number="24">«Настаўнік, Майсей сказаў: \Калі хто памрэ, ня маючы дзяцей, брат ягоны няхай возьме жонку ягоную і адновіць насеньне брату свайму».</verse>
				<verse number="25">Было ж у нас сем братоў, і першы, ажаніўшыся, памёр і, ня маючы насеньня, пакінуў жонку сваю брату свайму.</verse>
				<verse number="26">Таксама і другі, і трэці, аж да сёмага.</verse>
				<verse number="27">Пасьля ўсіх памерла і жонка.</verse>
				<verse number="28">Дык пры ўваскрасеньні якога з сямі будзе яна жонкаю? Бо ўсе мелі яе».</verse>
				<verse number="29">Адказваючы, Ісус сказаў ім: «Вы памыляецеся, ня ведаючы ані Пісаньня, ані моцы Божае.</verse>
				<verse number="30">Бо пры ўваскрасеньні ані жэняцца, ані замуж выходзяць, але будуць як анёлы Божыя ў небе.</verse>
				<verse number="31">А наконт уваскрасеньня мёртвых, ці не чыталі вы сказанага вам Богам, Які кажа:</verse>
				<verse number="32">\Я - Бог Абрагама, і Бог Ісаака, і Бог Якуба!\ Бог ня ёсьць Бог мёртвых, але жывых».</verse>
				<verse number="33">І, пачуўшы, натоўпы дзівіліся з навукі Ягонай.</verse>
				<verse number="34">А фарысэі, пачуўшы, што Ён прымусіў змоўкнуць садукеяў, сабраліся супраць Яго.</verse>
				<verse number="35">І спытаўся адзін з іх, законьнік, спакушаючы Яго і кажучы:</verse>
				<verse number="36">«Настаўнік, якое найбольшае прыказаньне ў Законе?»</verse>
				<verse number="37">А Ісус сказаў яму: «Любі Госпада, Бога твайго, усім сэрцам тваім, і ўсёю душою тваёю, і ўсім разуменьнем тваім».</verse>
				<verse number="38">Гэта ёсьць першае і найбольшае прыказаньне.</verse>
				<verse number="39">Другое ж падобнае да яго: \Любі бліжняга свайго, як самога сябе».</verse>
				<verse number="40">На гэтых двух прыказаньнях трымаецца ўвесь Закон і Прарокі».</verse>
				<verse number="41">А ў фарысэяў, якія сабраліся, Ісус спытаўся,</verse>
				<verse number="42">кажучы: «Што вы думаеце пра Хрыста? Чый Ён Сын?\ Кажуць Яму: \Давіда».</verse>
				<verse number="43">Кажа ім: \Як жа Давід у Духу называе Яго Госпадам, кажучы:</verse>
				<verse number="44">\Сказаў Госпад Госпаду майму: Сядзь праваруч Мяне, пакуль пакладу ворагаў Тваіх як падножжа ног Тваіх».</verse>
				<verse number="45">Дык калі Давід называе Яго Госпадам, як жа Ён - сын ягоны?\</verse>
				<verse number="46">І ніхто ня змог адказаць Яму ані слова; і з таго дня ніхто ўжо не адважваўся пытацца ў Яго.</verse>
			</chapter>
			<chapter number="23">
				<verse number="1">Тады Ісус прамовіў да натоўпаў і вучняў Сваіх,</verse>
				<verse number="2">кажучы: \На Майсеевай лаве паселі кніжнікі і фарысэі.</verse>
				<verse number="3">Дык усё, што скажуць вам захоўваць, захоўвайце і рабіце, але не рабіце паводле ўчынкаў іхніх, бо яны кажуць і ня робяць.</verse>
				<verse number="4">Бо яны вяжуць цяжары цяжкія і невыносныя і ўскладаюць на плечы людзям, а самі пальцам сваім ня хочуць зрушыць іх.</verse>
				<verse number="5">Усе ж учынкі свае яны робяць, каб бачылі іх людзі; пашыраюць філяктэрыі свае і павялічваюць крысо шатаў сваіх,</verse>
				<verse number="6">і любяць першыя месцы на вячэрах і першыя месцы ў сынагогах,</verse>
				<verse number="7">і вітаньні на рынку, і каб людзі называлі іх: \Раббі, раббі!\</verse>
				<verse number="8">А вы не называйцеся \раббі\, бо адзін у вас Настаўнік - Хрыстос, а ўсе вы - браты.</verse>
				<verse number="9">І айцом сабе не называйце [нікога] на зямлі, бо адзін у вас Айцец, Які ў небе.</verse>
				<verse number="10">І не называйцеся настаўнікамі, бо адзін у вас Настаўнік - Хрыстос.</verse>
				<verse number="11">А большы з вас няхай будзе вам за слугу.</verse>
				<verse number="12">Усякі ж, хто ўзвысіць сябе, паніжаны будзе, а хто паніжае сябе, будзе ўзвышаны.</verse>
				<verse number="13">Гора вам, кніжнікі і фарысэі, крывадушнікі, што зачыняеце Валадарства Нябеснае перад людзьмі; бо самі не ўваходзіце, і тым, што ўваходзяць, не дазваляеце ўвайсьці.</verse>
				<verse number="14">Гора вам, кніжнікі і фарысэі, крывадушнікі, што аб'ядаеце дамы ўдоваў і дзеля віду доўга моліцеся; за гэта атрымаеце цяжэйшы прысуд.</verse>
				<verse number="15">Гора вам, кніжнікі і фарысэі, крывадушнікі, што абыходзіце мора і сухмень, каб зрабіць хоць аднаго празэлітам, і, калі станецца, робіце яго сынам геенны, удвая [горшым] за вас.</verse>
				<verse number="16">Гора вам, павадыры сьляпыя, якія кажаце: \Калі хто прысягне бажніцаю, гэта нічога, а калі хто прысягне золатам бажніцы, дык вінен».</verse>
				<verse number="17">Дурныя і сьляпыя! Бо што большае: золата або бажніца, якая асьвячае золата?</verse>
				<verse number="18">І: \Калі хто прысягне ахвярнікам, гэта нічога, а калі хто прысягне дарам, які на ім, дык вінен».</verse>
				<verse number="19">Дурныя і сьляпыя! Бо што большае: дар або ахвярнік, які асьвячае дар?</verse>
				<verse number="20">Дык той, хто прысягае ахвярнікам, прысягае і ім, і ўсім, што на ім;</verse>
				<verse number="21">і хто прысягае бажніцаю, прысягае ёю і Тым, Хто жыве ў ёй;</verse>
				<verse number="22">і хто прысягае небам, прысягае пасадам Божым і Тым, Хто сядзіць на ім.</verse>
				<verse number="23">Гора вам, кніжнікі і фарысэі, крывадушнікі, што даяцё дзесяціну з мяты, аніжу і кмену, і пакінулі найважнейшае ў Законе: суд, і міласэрнасьць, і веру; гэтае трэба было рабіць, і таго не пакідаць.</verse>
				<verse number="24">Павадыры сьляпыя, якія адцэджваеце камара, а глытаеце вярблюда!</verse>
				<verse number="25">Гора вам, кніжнікі і фарысэі, крывадушнікі, што ачышчаеце звонку келіх і місу, а ўнутры яны напоўненыя рабункам і непаўстрыманасьцю.</verse>
				<verse number="26">Фарысэй сьляпы, ачысьці перш знутры келіх і місу, каб і звонку сталіся чыстымі.</verse>
				<verse number="27">Гора вам, кніжнікі і фарысэі, крывадушнікі, што падобныя да магілаў павапленых, якія звонку выглядаюць прыгожымі, а ўнутры напоўненыя косткамі мёртвых і ўсялякай нячыстасьцю.</verse>
				<verse number="28">Гэтак і вы звонку выглядаеце людзям праведнымі, а ўнутры поўныя крывадушнасьці і беззаконьня.</verse>
				<verse number="29">Гора вам, кніжнікі і фарысэі, крывадушнікі, што будуеце магілы прарокам і аздабляеце надмагільлі праведнікаў,</verse>
				<verse number="30">і кажаце: \Калі б мы былі ў дні бацькоў нашых, не былі б супольнікамі іхнімі ў крыві прарокаў».</verse>
				<verse number="31">Так што вы самі сьведчыце, што вы - сыны тых, якія забівалі прарокаў.</verse>
				<verse number="32">Дапаўняйце ж меру бацькоў вашых.</verse>
				<verse number="33">Зьмеі, спараджэньні яхідны, як уцячэце вы асуджэньня ў геенну?</verse>
				<verse number="34">Вось, дзеля гэтага Я пасылаю да вас прарокаў, і мудрых, і кніжнікаў; і вы адных заб'яцё і ўкрыжуеце, і іншых будзеце біць у сынагогах вашых і гнаць з горада ў горад.</verse>
				<verse number="35">Няхай жа прыйдзе на вас уся кроў праведная, пралітая на зямлі, ад крыві Абэля праведнага да крыві Захарыі, сына Барахіі, якога вы забілі між бажніцаю і ахвярнікам.</verse>
				<verse number="36">Сапраўды кажу вам, што ўсё гэтае прыйдзе на пакаленьне гэтае.</verse>
				<verse number="37">Ерусалім, Ерусалім, які забіваеш прарокаў і камянуеш пасланых да цябе! Колькі разоў хацеў Я сабраць дзяцей тваіх, як птушка зьбірае птушанят сваіх пад крылы, і вы не захацелі.</verse>
				<verse number="38">Вось, пакідаецца вам дом ваш пусты.</verse>
				<verse number="39">Бо кажу вам: ня будзеце бачыць Мяне ад сёньня, пакуль ня скажаце: \Дабраслаўлёны Той, Хто ідзе ў імя Госпада».</verse>
			</chapter>
			<chapter number="24">
				<verse number="1">І, выйшаўшы, Ісус ішоў ад сьвятыні; і падыйшлі вучні Ягоныя, каб паказаць Яму пабудовы сьвятыні.</verse>
				<verse number="2">А Ісус сказаў ім: «Ці бачыце ўсё гэтае? Сапраўды кажу вам: не застанецца тут камяня? на камяні?, які б ня быў зруйнаваны».</verse>
				<verse number="3">А калі сядзеў Ён на гары Аліўнай, падыйшлі да Яго вучні насамоце, кажучы: \Скажы нам, калі гэта будзе, і які знак Твайго прыйсьця і сканчэньня веку?»</verse>
				<verse number="4">І, адказваючы, Ісус сказаў ім: «Глядзіце, каб ніхто не падмануў вас,</verse>
				<verse number="5">бо многія прыйдуць пад імем Маім, кажучы: \Я - Хрыстос\, - і шмат каго падмануць.</verse>
				<verse number="6">Маеце чуць пра войны і чуткі ваенныя. Глядзіце, не трывожцеся, бо ўсё гэта мусіць стацца, але гэта яшчэ не канец.</verse>
				<verse number="7">Бо паўстане народ на народ і валадарства на валадарства; і будуць голад, і пошасьці, і землятрусы месцамі.</verse>
				<verse number="8">А ўсё гэтае - пачатак мукаў.</verse>
				<verse number="9">Тады будуць выдаваць вас на пакуты і забіваць вас, і зьненавідзяць вас усе народы за імя Маё.</verse>
				<verse number="10">І тады згоршацца многія; і будуць выдаваць адзін аднаго, і ненавідзець адзін аднаго.</verse>
				<verse number="11">І многія фальшывыя прарокі паўстануць, і падмануць многіх.</verse>
				<verse number="12">І дзеля памнажэньня беззаконьня ў многіх асьцюдзянее любоў.</verse>
				<verse number="13">А хто вытрывае да канца, будзе збаўлены.</verse>
				<verse number="14">І будзе абвешчанае гэтае Эвангельле Валадарства па ўсім сьвеце на сьведчаньне ўсім народам, і тады прыйдзе канец.</verse>
				<verse number="15">Дык калі ўбачыце агіду спусташэньня, пра якую сказаў Данііл прарок, што паўстане на месцы сьвятым, - хто чытае, няхай зразумее, -</verse>
				<verse number="16">тады тыя, што ў Юдэі, няхай бягуць у горы,</verse>
				<verse number="17">хто на даху, няхай не зыходзіць узяць што з дому свайго,</verse>
				<verse number="18">і хто ў полі, няхай не варочаецца назад узяць адзеньне сваё.</verse>
				<verse number="19">Гора ж тым, якія цяжарныя і якія кормяць грудзьмі, у тыя дні.</verse>
				<verse number="20">Маліцеся ж, каб ня сталіся ўцёкі вашыя зімою або ў суботу.</verse>
				<verse number="21">Бо тады будзе вялікі прыгнёт, якога не было ад пачатку сьвету аж дагэтуль, і ня будзе.</verse>
				<verse number="22">І калі б не былі скарочаныя тыя дні, не было б збаўленае ніводнае цела, але дзеля выбраных будуць скарочаныя тыя дні.</verse>
				<verse number="23">Тады, калі хто скажа вам: \Вось, тут Хрыстос, ці там\, - ня верце.</verse>
				<verse number="24">Бо паўстануць фальшывыя хрысты і фальшывыя прарокі і дадуць вялікія знакі і цуды, каб падмануць, калі магчыма, і выбраных.</verse>
				<verse number="25">Вось, Я наперад сказаў вам.</verse>
				<verse number="26">Дык, калі скажуць вам: \Вось, Ён у пустыні\, - не выходзьце; \Вось, Ён у пакоях\, - ня верце.</verse>
				<verse number="27">Бо, як бліскавіца выходзіць з усходу і сьвеціць да захаду, так будзе і прыйсьце Сына Чалавечага.</verse>
				<verse number="28">Бо дзе мёртвае цела, там зьбяруцца і арлы.</verse>
				<verse number="29">А адразу пасьля прыгнёту дзён тых сонца зацьмее, і месяц ня дасьць сьвятла свайго, і зоркі ўпадуць з неба, і сілы нябесныя захістаюцца.</verse>
				<verse number="30">І тады зьявіцца знак Сына Чалавечага ў небе, і тады заплачуць усе калены зямлі і ўгледзяць Сына Чалавечага, Які ідзе на аблоках нябесных з сілаю і славаю вялікаю.</verse>
				<verse number="31">І пашле Ён анёлаў Сваіх з гучным голасам трубным, і зьбяруць яны выбраных Ягоных ад чатырох вятроў, ад краю неба да краю яго.</verse>
				<verse number="32">У дрэва фігавага навучыцеся прыповесьці: калі ўжо галінка ягоная робіцца мяккаю і пускае лісты, ведаеце, што блізка лета.</verse>
				<verse number="33">Гэтак і вы, калі ўбачыце ўсё гэтае, ведайце, што блізка, у дзьвярах.</verse>
				<verse number="34">Сапраўды кажу вам: не праміне пакаленьне гэтае, як усё гэта станецца.</verse>
				<verse number="35">Неба і зямля прамінуць; а словы Мае не прамінуць.</verse>
				<verse number="36">А пра дзень той і гадзіну ніхто ня ведае, нават анёлы, якія ў небе, а толькі Айцец Мой адзін.</verse>
				<verse number="37">Але, як было ў дні Ноя, так будзе і ў прыйсьце Сына Чалавечага.</verse>
				<verse number="38">Бо як было ў дні перад патопам: елі, пілі, жаніліся і замуж выходзілі, аж да таго дня, як увайшоў Ной у каўчэг,</verse>
				<verse number="39">і не разумелі, пакуль не прыйшоў патоп і не забраў усіх, так будзе і ў прыйсьце Сына Чалавечага.</verse>
				<verse number="40">Тады будуць двое ў полі: адзін бярэцца, а другі пакідаецца.</verse>
				<verse number="41">Дзьве, якія мелюць у жорнах: адна бярэцца, а другая пакідаецца.</verse>
				<verse number="42">Дык чувайце, бо ня ведаеце, у якую гадзіну Госпад ваш прыйдзе.</verse>
				<verse number="43">Вы ж разумееце тое, што, калі б ведаў гаспадар дому, у якую варту прыйдзе злодзей, чуваў бы і не дапусьціў падкапаць дом свой.</verse>
				<verse number="44">Дзеля гэтага і вы будзьце падрыхтаваныя, бо Сын Чалавечы прыйдзе ў гадзіну, у якую ня думаеце.</verse>
				<verse number="45">Хто такі верны і мудры слуга, якога пан ягоны паставіў над хатнімі сваімі даваць ім ежу ў свой час?</verse>
				<verse number="46">Шчасьлівы той слуга, якога пан ягоны, прыйшоўшы, знойдзе, што робіць гэтак.</verse>
				<verse number="47">Сапраўды кажу вам, што над усёю маёмасьцю сваёю паставіць яго.</verse>
				<verse number="48">А калі скажа той злы слуга ў сэрцы сваім: \Марудзіць прыйсьці пан мой\, -</verse>
				<verse number="49">і пачне біць таварышаў сваіх, таксама есьці і піць з п'яніцамі, -</verse>
				<verse number="50">прыйдзе пан слугі таго ў дзень, у які ён не чакае, і ў гадзіну, у якую ня ведае,</verse>
				<verse number="51">і адлучыць яго, і ўчыніць яму адзін лёс з крывадушнікамі; там будзе плач і скрыгат зубоў.</verse>
			</chapter>
			<chapter number="25">
				<verse number="1">Тады падобнае будзе Валадарства Нябеснае да дзесяці дзяўчынаў, якія, узяўшы лямпы свае, выйшлі насустрач жаніху.</verse>
				<verse number="2">А пяць з іх былі мудрыя, і пяць - дурныя.</verse>
				<verse number="3">Тыя, што былі дурныя, узяўшы лямпы свае, ня ўзялі з сабою алею.</verse>
				<verse number="4">А мудрыя ўзялі алей у пасудзінах сваіх разам з лямпамі сваімі.</verse>
				<verse number="5">А як жаніх замарудзіў, задрамалі ўсе і паснулі.</verse>
				<verse number="6">А сярод ночы ўзьняўся крык: \Вось, жаніх ідзе, выходзьце насустрач яму!\</verse>
				<verse number="7">Тады ўсталі ўсе тыя дзяўчыны і направілі лямпы свае.</verse>
				<verse number="8">Дурныя ж сказалі мудрым: \Дайце нам вашага алею, бо лямпы нашыя згасаюць».</verse>
				<verse number="9">А мудрыя адказалі, кажучы: \Каб хапіла і нам, і вам, ідзіце лепш да прадаўцоў і купіце сабе».</verse>
				<verse number="10">Калі ж пайшлі яны купляць, прыйшоў жаніх, і падрыхтаваныя ўвайшлі з ім на вясельле, і дзьверы былі зачыненыя.</verse>
				<verse number="11">А пасьля прыходзяць і другія дзяўчыны, кажучы: \Пане, пане! Адчыні нам!\</verse>
				<verse number="12">Ён жа, адказваючы, сказаў: \Сапраўды кажу вам: ня ведаю вас».</verse>
				<verse number="13">Дык чувайце, бо ня ведаеце ані дня, ані гадзіны, у якую прыйдзе Сын Чалавечы.</verse>
				<verse number="14">Бо, як чалавек, выяжджаючы, паклікаў слугаў сваіх і даў ім маёмасьць сваю.</verse>
				<verse number="15">І аднаму даў пяць талентаў, а іншаму - два, а іншаму - адзін; кожнаму паводле сілы ягонай, і адразу выехаў.</verse>
				<verse number="16">Той, які ўзяў пяць талентаў, пайшоўшы, працаваў з імі і прыдбаў другіх пяць талентаў.</verse>
				<verse number="17">Гэтаксама і той, [які ўзяў] два, прыдбаў і другія два.</verse>
				<verse number="18">А той, які ўзяў адзін, адыйшоўшы, закапаў яго ў зямлю, і схаваў срэбра пана свайго.</verse>
				<verse number="19">Праз доўгі час прыходзіць пан слугаў тых і рахуецца з імі.</verse>
				<verse number="20">І, падыйшоўшы, той, які ўзяў пяць талентаў, прынёс другія пяць талентаў, кажучы: \Пане, пяць талентаў ты даў мне; вось другія пяць талентаў я прыдбаў на іх».</verse>
				<verse number="21">А пан ягоны мовіў яму: \Добра, добры і верны слуга! У малым ты быў верны, над многім цябе пастаўлю; увайдзі ў радасьць пана твайго».</verse>
				<verse number="22">Падыйшоўшы, той, які ўзяў два таленты, сказаў: \Пане, два таленты ты мне даў, вось, другія два таленты я прыдбаў на іх».</verse>
				<verse number="23">Мовіў яму пан ягоны: \Добра, добры і верны слуга! У малым ты быў верны, над многім цябе пастаўлю; увайдзі ў радасьць пана твайго».</verse>
				<verse number="24">А той, які ўзяў адзін талент, падыйшоўшы, сказаў: \Пане, я ведаю цябе, што ты - чалавек жорсткі, які жне, дзе ня сеяў, і зьбірае, дзе не рассыпаў.</verse>
				<verse number="25">І, збаяўшыся, я пайшоў і схаваў талент твой у зямлю: вось, трымай тваё».</verse>
				<verse number="26">Адказваючы, пан ягоны сказаў яму: \Злы слуга і лянівы! Ты ведаў, што я жну, дзе ня сеяў, і зьбіраю, дзе не рассыпаў.</verse>
				<verse number="27">Дык мусіў ты аддаць срэбра маё мянялам; і я, прыйшоўшы, атрымаў бы сваё з прыбыткам.</verse>
				<verse number="28">Дык вазьміце ў яго талент і дайце таму, які мае дзесяць талентаў.</verse>
				<verse number="29">Бо ўсякаму, хто мае, будзе дадзена і памножыцца, а ў таго, хто ня мае, і тое, што мае, будзе ўзята ў яго.</verse>
				<verse number="30">А нягоднага слугу кіньце ў цемру вонкавую; там будзе плач і скрыгат зубоў».</verse>
				<verse number="31">А калі прыйдзе Сын Чалавечы ў славе Сваёй, і ўсе сьвятыя анёлы з Ім, тады Ён сядзе на пасадзе славы Сваёй.</verse>
				<verse number="32">І будуць сабраныя перад Ім усе народы; і Ён аддзеліць адных ад другіх, як пастух аддзяляе авечак ад казлоў.</verse>
				<verse number="33">І паставіць авечак праваруч Сябе, а казлоў - леваруч.</verse>
				<verse number="34">Тады скажа Валадар тым, якія праваруч Яго: \Ідзіце, дабраслаўлёныя Айцом Маім, вазьміце ў спадчыну Валадарства, падрыхтаванае вам ад заснаваньня сьвету.</verse>
				<verse number="35">Бо Я быў галодны, і вы далі Мне есьці; Я смагнуў, і вы напаілі Мяне; быў чужынцам, і вы прынялі Мяне,</verse>
				<verse number="36">быў голы, і вы апранулі Мяне; быў хворы, і вы адведалі Мяне; быў у вязьніцы, і вы прыйшлі да Мяне».</verse>
				<verse number="37">Тады адкажуць Яму праведнікі, кажучы: \Госпадзе! Калі мы бачылі Цябе галодным і накармілі, ці сасьмяглым і напаілі?</verse>
				<verse number="38">Калі ж мы бачылі Цябе чужынцам і прынялі, ці голым і апранулі?</verse>
				<verse number="39">Калі ж мы бачылі Цябе хворым, ці ў вязьніцы, і прыйшлі да Цябе?\</verse>
				<verse number="40">І, адказваючы, Валадар скажа ім: \Сапраўды кажу вам: тое, што вы зрабілі аднаму з гэтых братоў Маіх меншых, вы Мне зрабілі».</verse>
				<verse number="41">Тады скажа Ён і тым, якія леваруч: \Ідзіце ад Мяне, праклятыя, у агонь вечны, падрыхтаваны д'яблу і анёлам ягоным.</verse>
				<verse number="42">Бо Я быў галодны, і вы не далі Мне есьці; смагнуў, і вы не напаілі Мяне;</verse>
				<verse number="43">быў чужынцам, і вы не прынялі Мяне; быў голы, і вы не апранулі Мяне; быў хворы і ў вязьніцы, і вы не адведалі Мяне».</verse>
				<verse number="44">Тады і яны адкажуць Яму, кажучы: \Госпадзе, калі мы бачылі Цябе галодным, ці сасьмяглым, ці чужынцам, ці голым, ці хворым, ці ў вязьніцы, і не паслужылі Табе?\</verse>
				<verse number="45">Тады адкажа Ён ім, кажучы: \Сапраўды кажу вам: тое, што вы не зрабілі аднаму з гэтых меншых, Мне не зрабілі».</verse>
				<verse number="46">І пойдуць гэтыя на пакараньне вечнае, а праведнікі - у жыцьцё вечнае».</verse>
			</chapter>
			<chapter number="26">
				<verse number="1">І сталася, калі Ісус скончыў усе гэтыя словы, сказаў вучням Сваім:</verse>
				<verse number="2">\Вы ведаеце, што праз два дні будзе Пасха, і Сын Чалавечы будзе выдадзены на ўкрыжаваньне».</verse>
				<verse number="3">Тады сабраліся першасьвятары, і кніжнікі, і старшыні народу на падворак першасьвятара на імя Каяфа.</verse>
				<verse number="4">І радзіліся яны, каб узяць Ісуса подступам і забіць.</verse>
				<verse number="5">Але казалі: \Ня ў сьвята, каб ня сталася замяшаньня ў народзе».</verse>
				<verse number="6">А Ісус быў у Бэтаніі, у доме Сымона пракажонага.</verse>
				<verse number="7">Падыйшла да Яго жанчына, якая мела алябастравы збанок міра шматкаштоўнага, і выліла на галаву Ягоную, калі Ён узьлягаў.</verse>
				<verse number="8">Убачыўшы гэта, вучні Ягоныя абурыліся, кажучы: \Навошта гэткае марнаваньне?</verse>
				<verse number="9">Бо можна было добра прадаць гэтае міра і раздаць убогім».</verse>
				<verse number="10">А Ісус, зразумеўшы гэта, сказаў ім: «Што робіце прыкрасьць жанчыне? Бо яна добры ўчынак зрабіла дзеля Мяне.</verse>
				<verse number="11">Бо ўбогіх заўсёды маеце з сабою, а Мяне не заўсёды маеце.</verse>
				<verse number="12">Бо выліўшы міра гэтае на цела Маё, яна ўчыніла гэта на пахаваньне Маё.</verse>
				<verse number="13">Сапраўды кажу вам: дзе толькі будзе абвешчана Эвангельле гэтае ва ўсім сьвеце, будзе сказана і пра тое, што яна зрабіла, на ўспамін пра яе».</verse>
				<verse number="14">Тады пайшоў адзін з Дванаццаці, называны Юда Іскарыёт, да першасьвятароў.</verse>
				<verse number="15">Ён сказаў: \Што хочаце мне даць, і я вам выдам Яго?\ А яны паставілі яму трыццаць срэбнікаў.</verse>
				<verse number="16">І з таго часу ён шукаў нагоды, каб выдаць Яго.</verse>
				<verse number="17">А ў першы дзень Праснакоў падыйшлі вучні да Ісуса, кажучы Яму: \Дзе хочаш падрыхтаваць Табе есьці Пасху?»</verse>
				<verse number="18">Ён жа сказаў: «Ідзіце ў горад да такога і такога і скажыце яму: \Настаўнік гаворыць: 'Час Мой блізкі; у цябе ўчыню Пасху з вучнямі Маімі'».</verse>
				<verse number="19">І зрабілі вучні, як загадаў ім Ісус; і падрыхтавалі Пасху.</verse>
				<verse number="20">А калі настаў вечар, Ён узьлёг з Дванаццацьцю.</verse>
				<verse number="21">І, калі яны елі, Ён сказаў: «Сапраўды кажу вам, што адзін з вас выдасьць Мяне».</verse>
				<verse number="22">І, надта засмуціўшыся, яны пачалі гаварыць Яму, кожны з іх: \Ці ня я, Госпадзе?»</verse>
				<verse number="23">Ён жа, адказваючы, сказаў: «Той, які мачае са Мною руку ў місе, гэты выдасьць Мяне.</verse>
				<verse number="24">Сапраўды, Сын Чалавечы ідзе, як напісана пра Яго, але гора таму чалавеку, праз якога Сын Чалавечы выдаецца; лепш было б яму, каб ня быў нарадзіўшыся чалавек гэты».</verse>
				<verse number="25">Адказваючы, Юда, які выдаў Яго, сказаў: «Ці ня я, Раббі?\ Кажа яму: \Ты сказаў».</verse>
				<verse number="26">Калі ж яны елі, Ісус узяў хлеб, і, дабраславіўшы, паламаў, і даў вучням, і сказаў: «Бярыце, ешце; гэта ёсьць Цела Маё».</verse>
				<verse number="27">І, узяўшы келіх і падзякаваўшы, даў ім, кажучы: «Піце з яго ўсе,</verse>
				<verse number="28">бо гэта ёсьць Кроў Мая Новага Запавету, якая праліваецца за многіх дзеля адпушчэньня грахоў.</verse>
				<verse number="29">Кажу ж вам, што адгэтуль ня буду піць ад гэтага плоду вінаграднага аж да таго дня, калі буду яго піць з вамі новае ў Валадарстве Айца Майго».</verse>
				<verse number="30">І, засьпяваўшы, яны пайшлі на гару Аліўную.</verse>
				<verse number="31">Тады кажа ім Ісус: \Усе вы згоршыцеся дзеля Мяне ў гэтую ноч, бо напісана: «Удару пастуха, і будуць расьцярушаныя авечкі статку».</verse>
				<verse number="32">Але пасьля ўваскрасеньня Майго прыйду перад вамі ў Галілею».</verse>
				<verse number="33">Адказваючы, Пётар сказаў Яму: \Калі і ўсе згоршацца дзеля Цябе, я ніколі ня згоршуся».</verse>
				<verse number="34">Сказаў яму Ісус: «Сапраўды кажу табе, што ў гэтую ноч, перш, чым певень запяе, тройчы адрачэшся ад Мяне».</verse>
				<verse number="35">Кажа Яму Пётар: \Калі б мусіў і памерці з Табою, не адракуся ад Цябе». Таксама гаварылі і ўсе вучні.</verse>
				<verse number="36">Тады ідзе з імі Ісус у месца, званае Гетсэманія, і кажа вучням: «Пасядзіце тут, пакуль Я, адыйшоўшы, памалюся там».</verse>
				<verse number="37">І, узяўшы Пятра і абодвух сыноў Зэбэдэя, пачаў тужыць і сумаваць.</verse>
				<verse number="38">Тады кажа ім: «Смутная душа Мая аж да сьмерці, застаньцеся тут і чувайце са Мною».</verse>
				<verse number="39">І, адыйшоўшыся трохі, упаў на аблічча Сваё, молячыся і кажучы: «Ойча Мой! Калі магчыма, няхай абміне Мяне келіх гэты; аднак не як Я хачу, але як Ты».</verse>
				<verse number="40">І прыходзіць да вучняў, і знаходзіць іх у сьне, і кажа Пятру: «Гэтак не маглі вы і аднае гадзіны чуваць са Мною?</verse>
				<verse number="41">Чувайце і маліцеся, каб не ўвайсьці ў спакусу. Сапраўды, дух ахвочы, а цела кволае».</verse>
				<verse number="42">Ізноў, другі раз адыйшоўшы, маліўся, кажучы: «Ойча Мой! Калі ня можа келіх гэты абмінуць Мяне, каб Мне ня піць яго, няхай станецца воля Твая!\</verse>
				<verse number="43">І, прыйшоўшы, знаходзіць іх ізноў у сьне; бо вочы іхнія абцяжэлі.</verse>
				<verse number="44">І, пакінуўшы іх, адыйшоўшы, маліўся трэці раз, кажучы тое самае слова.</verse>
				<verse number="45">Тады прыходзіць да вучняў Сваіх і кажа ім: «Сьпіцё яшчэ і адпачываеце? Вось, наблізілася гадзіна, і Сын Чалавечы будзе выдадзены ў рукі грэшнікаў.</verse>
				<verse number="46">Уставайце, хадзем! Вось, наблізіўся той, хто Мяне выдае».</verse>
				<verse number="47">І калі Ён яшчэ гаварыў, вось, прыйшоў Юда, адзін з Дванаццаці, і з ім шматлікі натоўп з мячамі і каламі ад першасьвятароў і старшыняў народу.</verse>
				<verse number="48">А той, што выдаваў Яго, даў ім знак, кажучы: \Каго я пацалую, гэта Ён; бярыце Яго».</verse>
				<verse number="49">І адразу, падыйшоўшы да Ісуса, сказаў: \Радуйся, Раббі!\, і пацалаваў Яго.</verse>
				<verse number="50">А Ісус сказаў яму: «Дружа, дзеля чаго ты прыйшоў?\ Тады тыя, што прыйшлі, усклалі рукі на Ісуса і ўзялі Яго.</verse>
				<verse number="51">І вось, адзін з тых, што былі з Ісусам, выцягнуўшы руку, выхапіў меч свой і, ударыўшы слугу першасьвятара, адсек яму вуха.</verse>
				<verse number="52">Тады кажа яму Ісус: «Вярні меч твой на месца ягонае; бо ўсе, што ўзялі меч, ад мяча загінуць.</verse>
				<verse number="53">Ці ты думаеш, што Я ня маю сілы цяпер упрасіць Айца Майго, і Ён паставіць побач Мяне больш за дванаццаць легіёнаў анёлаў?</verse>
				<verse number="54">Як жа споўніцца Пісаньне, што гэта мусіць стацца?\</verse>
				<verse number="55">У тую гадзіну сказаў Ісус натоўпу: «Быццам на разбойніка выйшлі вы з мячамі і каламі схапіць Мяне. Кожны дзень сядзеў Я з вамі, навучаючы ў сьвятыні, і вы не хапалі Мяне.</verse>
				<verse number="56">А гэта ўсё сталася, каб споўніліся Пісаньні прарокаў». Тады ўсе вучні, пакінуўшы Яго, паўцякалі.</verse>
				<verse number="57">А тыя, што схапілі Ісуса, завялі [Яго] да першасьвятара Каяфы, дзе былі сабраныя кніжнікі і старшыні.</verse>
				<verse number="58">Пётар жа ішоў за Ім здалёк аж да падворку першасьвятара; і, увайшоўшы ў сярэдзіну, сеў з паслугачамі, каб бачыць канец.</verse>
				<verse number="59">А першасьвятары і старшыні, і ўвесь сынэдрыён шукалі фальшывага сьведчаньня супраць Ісуса, каб забіць Яго.</verse>
				<verse number="60">І не знаходзілі; і многія фальшывыя сьведкі, што прыходзілі, не знайшлі. Нарэшце, два фальшывыя сьведкі, якія прыйшлі,</verse>
				<verse number="61">сказалі: \Ён прамаўляў: \Магу зруйнаваць бажніцу Божую і ў тры дні збудаваць яе».</verse>
				<verse number="62">І, устаўшы, першасьвятар сказаў Яму: \Ты нічога не адказваеш? Што яны супраць Цябе сьведчаць?»</verse>
				<verse number="63">А Ісус маўчаў. І, адказваючы, першасьвятар сказаў Яму: \Заклінаю Цябе Богам жывым, каб Ты сказаў нам, ці Ты - Хрыстос, Сын Божы?»</verse>
				<verse number="64">Кажа яму Ісус: «Ты сказаў. Да таго кажу вам: адгэтуль угледзіце Сына Чалавечага, Які сядзіць праваруч Моцы і ідзе на аблоках нябесных».</verse>
				<verse number="65">Тады першасьвятар разьдзёр шаты свае, кажучы: \Ён блюзьніць! Якую яшчэ маем патрэбу ў сьведках? Вось, цяпер вы пачулі блюзьнерства Ягонае.</verse>
				<verse number="66">Што вы думаеце?\ Яны ж, адказваючы, сказалі: \Ён варты сьмерці».</verse>
				<verse number="67">Тады плявалі Яму ў аблічча і білі Яго; а іншыя білі Яго па шчоках,</verse>
				<verse number="68">кажучы: \Праракуй нам, Хрыстос, хто ўдарыў Цябе?»</verse>
				<verse number="69">А Пётар сядзеў звонку, на падворку, і падыйшла да яго адна служка, кажучы: \І ты быў з Ісусам Галілейцам».</verse>
				<verse number="70">Ён жа адрокся перад усімі, кажучы: \Ня ведаю, што ты кажаш».</verse>
				<verse number="71">Калі ж ён выходзіў за браму, убачыла яго другая і кажа тым, якія былі там: \І гэты быў з Ісусам з Назарэту».</verse>
				<verse number="72">І ён ізноў адрокся з прысягаю, што ня ведае Чалавека Гэтага.</verse>
				<verse number="73">Неўзабаве тыя, што падыйшлі і стаялі там, сказалі Пятру: \Праўда, і ты з іх, бо і гаворка твая выяўляе цябе».</verse>
				<verse number="74">Тады ён пачаў бажыцца і прысягаць, што ня ведае Чалавека Гэтага. І адразу запяяў певень.</verse>
				<verse number="75">І ўзгадаў Пётар слова Ісуса, сказанае яму: «Перш, чым певень запяе, тройчы адрачэшся ад Мяне». І, выйшаўшы вонкі, заплакаў горка.</verse>
			</chapter>
			<chapter number="27">
				<verse number="1">А калі настала раніца, усе першасьвятары і старшыні народу мелі нараду адносна Ісуса, каб забіць Яго.</verse>
				<verse number="2">І, зьвязаўшы Яго, павялі і выдалі Яго Понтыю Пілату, ваяводзе.</verse>
				<verse number="3">Тады Юда, які выдаў Яго, убачыўшы, што Ён асуджаны, пакаяўшыся, зьвярнуў трыццаць срэбнікаў першасьвятарам і старшыням,</verse>
				<verse number="4">кажучы: \Саграшыў я, выдаўшы кроў бязьвінную». Яны ж сказалі яму: \Што нам да гэтага? Глядзі сам».</verse>
				<verse number="5">І, кінуўшы срэбра ў бажніцы, ён выйшаў і, адыйшоўшы, павесіўся.</verse>
				<verse number="6">А першасьвятары, узяўшы срэбра, сказалі: \Нельга кінуць іх у скарбонку, бо яны - цана крыві».</verse>
				<verse number="7">Зрабіўшы ж нараду, яны купілі за іх поле ганчара, каб хаваць чужынцаў.</verse>
				<verse number="8">Дзеля гэтага завецца поле тое \полем крыві\ аж да сёньня.</verse>
				<verse number="9">Тады споўнілася сказанае праз Ярэмію прарока, які кажа: \І ўзялі трыццаць срэбнікаў, цану Ацэненага, Якога ацанілі сыны Ізраіля,</verse>
				<verse number="10">і далі іх за поле ганчара, як загадаў мне Госпад».</verse>
				<verse number="11">А Ісус стаў перад ваяводам; і спытаўся ў Яго ваявода, кажучы: \Ты - Валадар Юдэйскі?\ Ісус жа сказаў яму: «Ты кажаш\.</verse>
				<verse number="12">І, калі абвінавачвалі Яго першасьвятары і старшыні, Ён нічога не адказваў.</verse>
				<verse number="13">Тады кажа Яму Пілат: \Ня чуеш, колькі сьведчаць супраць Цябе?»</verse>
				<verse number="14">І не адказаў яму ніводнага слова, так што ваявода надта дзівіўся.</verse>
				<verse number="15">А на сьвята ваявода меў звычай вызваляць натоўпу аднаго вязьня, якога яны хочуць.</verse>
				<verse number="16">Мелі ж тады знакамітага вязьня, называнага Барабба.</verse>
				<verse number="17">Дык калі яны сабраліся, сказаў ім Пілат: \Каго хочаце, каб я вызваліў вам: Бараббу ці Ісуса, называнага Хрыстом?»</verse>
				<verse number="18">Бо ведаў, што праз зайздрасьць выдалі Яго.</verse>
				<verse number="19">Калі ён сядзеў на судовым пасадзе, жонка ягоная паслала да яго, кажучы: \Няма нічога табе і Праведніку Гэтаму, бо я шмат перацярпела сёньня ў-ва сьне дзеля Яго».</verse>
				<verse number="20">Але першасьвятары і старшыні пераканалі натоўп, каб прасілі Бараббу, а Ісуса загубілі.</verse>
				<verse number="21">Адказваючы, ваявода сказаў ім: \Каго хочаце з гэтых двух, каб я вызваліў вам?\ Яны ж сказалі: \Бараббу».</verse>
				<verse number="22">Кажа ім Пілат: \Што тады я ўчыню Ісусу, называнаму Хрыстом?\ Кажуць яму ўсе: \Няхай будзе ўкрыжаваны!»</verse>
				<verse number="23">А ваявода сказаў: \Дык якое зло ўчыніў Ён?\ А яны яшчэ мацней закрычалі, кажучы: \Няхай будзе ўкрыжаваны!»</verse>
				<verse number="24">Пілат, бачачы, што няма ніякай рады, але замяшаньне стаецца яшчэ большае, узяўшы ваду, памыў рукі перад натоўпам, кажучы: \Бязьвінны я ў крыві Праведніка Гэтага. Вы глядзіце».</verse>
				<verse number="25">І, адказваючы, увесь народ сказаў: \Кроў Ягоная на нас і на дзецях нашых!»</verse>
				<verse number="26">Тады ён вызваліў ім Бараббу, а Ісуса, убічаваўшы, выдаў, каб быў укрыжаваны.</verse>
				<verse number="27">Тады жаўнеры ваяводы, узяўшы Ісуса да прэторыі, сабралі на Яго ўсю кагорту.</verse>
				<verse number="28">І, зьняўшы з Яго [ўсё], усклалі на Яго плашч пунсовы,</verse>
				<verse number="29">і, сплёўшы вянок з церня, усклалі на галаву Ягоную, і [далі] трысьціну ў правую руку Ягоную, і, кленчучы перад Ім, зьдзекваліся з Яго, кажучы: \Радуйся, Валадару Юдэйскі!»</verse>
				<verse number="30">І тыя, што плявалі на Яго, узялі трысьціну, і білі па галаве Ягонай.</verse>
				<verse number="31">І, калі назьдзекваліся з Яго, зьнялі з Яго плашч, і апранулі Яго ў адзеньне Ягонае, і павялі Яго на ўкрыжаваньне.</verse>
				<verse number="32">А выходзячы, яны знайшлі чалавека Кірэнэйца, на імя Сымон; яго прымусілі, каб нёс крыж Ягоны.</verse>
				<verse number="33">І прыйшлі на месца, называнае Гальгота, што азначае Месца Чэрапа.</verse>
				<verse number="34">Яны далі Яму піць воцат, зьмяшаны з жоўцю; і, пакаштаваўшы, Ён не захацеў піць.</verse>
				<verse number="35">А тыя, што ўкрыжавалі Яго, падзялілі адзеньне Ягонае, кідаючы жэрабя, каб споўнілася сказанае праз прарока: \Падзялілі адзеньне маё між сабою і пра вопратку маю кідалі жэрабя».</verse>
				<verse number="36">І, пасеўшы, пільнавалі Яго там.</verse>
				<verse number="37">І зьмясьцілі над галавою Яго надпіс пра віну Ягоную: \Гэта Ісус, Валадар Юдэйскі».</verse>
				<verse number="38">Тады былі ўкрыжаваныя з Ім разам два разбойнікі: адзін - праваруч, а другі - леваруч.</verse>
				<verse number="39">А тыя, што праходзілі міма, блюзьнілі на Яго, ківаючы галовамі сваімі</verse>
				<verse number="40">і кажучы: \Ты, Які руйнуеш бажніцу і ў тры дні адбудоўваеш, збаў Сябе Самога! Калі Ты - Сын Божы, зыйдзі з крыжа!»</verse>
				<verse number="41">Таксама і першасьвятары з кніжнікамі і старшынямі, зьдзекуючыся, казалі:</verse>
				<verse number="42">«Іншых збаўляў, а Сябе ня можа збавіць! Калі Ён - Валадар Ізраіля, няхай зыйдзе цяпер з крыжа, і мы паверым Яму.</verse>
				<verse number="43">Спадзяваўся на Бога, няхай Ён цяпер выбавіць Яго, калі хоча Яго. Бо Ён казаў: \Я - Сын Божы».</verse>
				<verse number="44">Да таго і разбойнікі, укрыжаваныя разам з Ім, зьневажалі Яго.</verse>
				<verse number="45">А ад шостае гадзіны цемра сталася па ўсёй зямлі да гадзіны дзявятае.</verse>
				<verse number="46">Каля ж дзявятае гадзіны загаласіў Ісус моцным голасам: «Элі?! Элі?! Лама? сабахтані??\, што значыць: «Божа Мой! Божа Мой! Чаму Ты Мяне пакінуў?\</verse>
				<verse number="47">А некаторыя з тых, што там стаялі, пачуўшы, казалі: \Ён Ільлю кліча».</verse>
				<verse number="48">І адразу адзін з іх, пабегшы, і ўзяўшы губку, і напоўніўшы яе воцатам, і ўсклаўшы на трысьціну, даваў Яму піць.</verse>
				<verse number="49">А іншыя казалі: \Пакінь, паглядзім, ці прыйдзе Ільля збавіць Яго».</verse>
				<verse number="50">А Ісус, зноў усклікнуўшы моцным голасам, аддаў духа.</verse>
				<verse number="51">І вось, заслона ў бажніцы была разьдзёртая надвое ад верху да нізу; і зямля затрэслася; і скалы разьдзерліся.</verse>
				<verse number="52">І магілы адчыніліся; і шмат целаў памёршых сьвятых папаўставала,</verse>
				<verse number="53">і, выйшаўшы з магілаў, пасьля ўваскрасеньня Ягонага ўвайшлі ў сьвяты горад і зьявіліся многім.</verse>
				<verse number="54">Сотнік жа і тыя, што з ім пільнавалі Ісуса, убачыўшы землятрус і тое, што сталася, страхам напалохаліся, кажучы: \Праўда, Ён - Сын Божы».</verse>
				<verse number="55">Было там шмат жанчынаў, што глядзелі здалёк, якія ішлі за Ісусам з Галілеі, паслугуючы Яму.</verse>
				<verse number="56">Між імі былі Марыя Магдалена, і Марыя, маці Якуба і Ёсіі, і маці сыноў Зэбэдэя.</verse>
				<verse number="57">А калі настаў вечар, прыйшоў багаты чалавек з Арыматэі, на імя Язэп, які таксама быў вучнем Ісуса.</verse>
				<verse number="58">Ён, падыйшоўшы да Пілата, прасіў цела Ісуса. Тады Пілат загадаў аддаць цела.</verse>
				<verse number="59">І, узяўшы цела, Язэп абкруціў Яго чыстай палатнінаю</verse>
				<verse number="60">і палажыў Яго ў сваёй новай магіле, якую ён высек у скале; і, прываліўшы вялікі камень да ўваходу ў магілу, адыйшоў.</verse>
				<verse number="61">Былі ж там Марыя Магдалена і другая Марыя, якія сядзелі насупраць магілы.</verse>
				<verse number="62">А на наступны дзень, які пасьля дня прыгатаваньня, сабраліся першасьвятары і фарысэі ў Пілата,</verse>
				<verse number="63">кажучы: «Пане! Мы ўзгадалі, што падманшчык той, як быў яшчэ жывы, казаў: \Праз тры дні ўваскрэсну».</verse>
				<verse number="64">Дык загадай вартаваць магілу да трэцяга дня, каб не прыйшлі вучні Ягоныя ўначы, і ня ўкралі Яго, і не сказалі народу: \Ён уваскрос з мёртвых». І будзе апошні падман горшы першага».</verse>
				<verse number="65">Пілат жа прамовіў да іх: \Маеце варту; ідзіце, вартуйце, як ведаеце».</verse>
				<verse number="66">Яны ж, пайшоўшы, вартавалі магілу з вартаю, запячатаўшы камень.</verse>
			</chapter>
			<chapter number="28">
				<verse number="1">Пасьля суботы, пры надыходзе першага дня пасьля суботы, прыйшла Марыя Магдалена і другая Марыя паглядзець магілу.</verse>
				<verse number="2">І вось стаўся вялікі землятрус; бо анёл Госпадаў, зыйшоўшы з неба, падыйшоўшы, адваліў камень ад уваходу ў магілу і сеў на ім.</verse>
				<verse number="3">А выгляд ягоны быў, як бліскавіца, і адзеньне ягонае белае, як сьнег.</verse>
				<verse number="4">І ад страху прад ім затрэсьліся вартаўнікі і сталіся як мёртвыя.</verse>
				<verse number="5">А анёл, адказваючы, сказаў жанчынам: \Ня бойцеся; бо ведаю, што вы шукаеце Ісуса ўкрыжаванага.</verse>
				<verse number="6">Яго няма тут, бо Ён уваскрос, як казаў. Хадзіце, паглядзіце месца, дзе ляжаў Госпад.</verse>
				<verse number="7">І, хутка пайшоўшы, скажыце вучням Ягоным, што Ён уваскрос з мёртвых, і вось, ідзе перад вамі ў Галілею; там Яго ўбачыце. Вось, я сказаў вам».</verse>
				<verse number="8">І, выйшаўшы хутка з магілы, яны са страхам і радасьцю вялікай пабеглі паведаміць вучням Ягоным.</verse>
				<verse number="9">Калі ж яны ішлі паведаміць вучням Ягоным, вось, Ісус сустрэў іх, кажучы: «Радуйцеся!\ І яны, падыйшоўшы, абнялі ногі Ягоныя, і пакланіліся Яму.</verse>
				<verse number="10">Тады кажа ім Ісус: «Ня бойцеся. Ідзіце, паведаміце братам Маім, каб ішлі ў Галілею; і там яны ўгледзяць Мяне».</verse>
				<verse number="11">Калі ж яны ішлі, вось, некаторыя з вартаўнікоў, пайшоўшы ў горад, паведамілі першасьвятарам усё, што сталася.</verse>
				<verse number="12">І тыя, сабраўшыся са старшынямі і зрабіўшы нараду, далі даволі грошаў жаўнерам,</verse>
				<verse number="13">кажучы: \Скажыце, што вучні Ягоныя, прыйшоўшы ўначы, укралі Яго, калі вы спалі.</verse>
				<verse number="14">І, калі пачуе пра гэта ваявода, мы пераканаем яго, і вам учынім, каб ня мелі клопату».</verse>
				<verse number="15">Яны ж, узяўшы грошы, зрабілі, як іх навучылі. І пашырылася слова гэтае між юдэямі аж да сёньня.</verse>
				<verse number="16">А адзінаццаць вучняў пайшлі ў Галілею на гару, куды вызначыў ім Ісус.</verse>
				<verse number="17">І, убачыўшы Яго, пакланіліся Яму; а некаторыя сумняваліся.</verse>
				<verse number="18">І, падыйшоўшы, Ісус сказаў ім, кажучы: «Дадзена Мне ўся ўлада ў небе і на зямлі.</verse>
				<verse number="19">Дык ідзіце, вучыце ўсе народы, хрысьцячы іх у імя Айца, і Сына, і Сьвятога Духа,</verse>
				<verse number="20">навучаючы іх захоўваць усё, што Я загадаў вам. І вось, Я з вамі ў-ва ўсе дні да сканчэньня веку». Амэн.</verse>
			</chapter>
		</book>
		<book number="41">
			<chapter number="1">
				<verse number="1">Пачатак Эвангельля Ісуса Хрыста, Сына Божага.</verse>
				<verse number="2">Як напісана ў Прарокаў: \Вось Я пасылаю анёла Майго перад абліччам Тваім, які пракладзе шлях Твой перад Табою.</verse>
				<verse number="3">Голас таго, хто кліча ў пустыні: Падрыхтуйце шлях Госпаду, простымі рабіце сьцежкі Яго».</verse>
				<verse number="4">Зьявіўся Ян, хрысьцячы ў пустыні і абвяшчаючы хрышчэньне навяртаньня дзеля адпушчэньня грахоў.</verse>
				<verse number="5">І выходзіла да яго ўся краіна Юдэйская і ўсе Ерусалімцы, і ўсе былі ім хрышчаны ў рацэ Ярдан, вызнаючы грахі свае.</verse>
				<verse number="6">І быў Ян апрануты ў вярблюдавы волас, і скураны пояс на паясьніцы яго, і еў ён саранчу і дзікі мёд.</verse>
				<verse number="7">І абвяшчаў ён, кажучы: \Ідзе за мной Дужэйшы за мяне, Якому я ня варты, нахіліўшыся, разьвязаць рамень сандалаў Ягоных.</verse>
				<verse number="8">Я хрышчу вас вадой, а Ён будзе хрысьціць вас Духам Сьвятым».</verse>
				<verse number="9">І сталася ў тыя дні, прыйшоў Ісус з Назарэту Галілейскага і быў ахрышчаны Янам у Ярдане.</verse>
				<verse number="10">І адразу, як выходзіў з вады, убачыў адкрытае неба і Духа як галуба, што зыходзіў на Яго.</verse>
				<verse number="11">І голас быў з неба: \Ты - Сын Мой улюбёны, у Якім маю ўпадабаньне».</verse>
				<verse number="12">І адразу Дух вядзе Яго ў пустыню.</verse>
				<verse number="13">І быў Ён там у пустыні сорак дзён, спакушаны шатанам; і быў між зьвяроў, і анёлы паслугавалі Яму.</verse>
				<verse number="14">А пасьля таго, як Ян быў выдадзены, прыйшоў Ісус у Галілею, абвяшчаючы Эвангельле Валадарства Божага</verse>
				<verse number="15">і кажучы, што споўніўся час, і наблізілася Валадарства Божае: «Навярніцеся і верце Эвангельлю!\</verse>
				<verse number="16">І, праходзячы каля мора Галілейскага, убачыў Сымона і Андрэя, брата ягонага, што закідвалі [нерат] у мора, бо былі яны рыбаловамі.</verse>
				<verse number="17">І сказаў ім Ісус: «Ідзіце за Мною, і Я зраблю вас лаўцамі людзей».</verse>
				<verse number="18">І адразу, пакінуўшы сеткі свае, яны пайшлі за Ім.</verse>
				<verse number="19">І, адыйшоўшыся адтуль недалёка, убачыў Ён Якуба Зэбэдэявага і Яна, брата ягонага, як яны ў чаўне напраўлялі сеткі.</verse>
				<verse number="20">І адразу паклікаў іх. І яны, пакінуўшы бацьку свайго Зэбэдэя ў чаўне з работнікамі, пайшлі за Ім.</verse>
				<verse number="21">І ўваходзяць у Капэрнаум. І адразу ў суботу, увайшоўшы ў сынагогу, Ён навучаў.</verse>
				<verse number="22">І ўсе дзівіліся з Яго навукі, бо вучыў іх як той, хто мае ўладу, а не як кніжнікі.</verse>
				<verse number="23">І быў у сынагозе іхняй чалавек, [апанаваны] духам нячыстым, і закрычаў ён,</verse>
				<verse number="24">кажучы: \Пакінь! Што нам і Табе, Ісус Назарэец? Ты прыйшоў загубіць нас? Ведаю Цябе, хто Ты, Сьвяты Божы!»</verse>
				<verse number="25">Але прыгразіў яму Ісус, кажучы: «Замаўчы і выйдзі з яго!\</verse>
				<verse number="26">І нячысты дух, тузануўшы яго і загаласіўшы моцным голасам, выйшаў з яго.</verse>
				<verse number="27">І аслупянелі ўсе, таму пыталіся адзін аднаго, кажучы: \Што гэта? Што гэта за новае вучэньне, што з уладаю загадвае нячыстым духам, і яны слухаюцца Яго?»</verse>
				<verse number="28">І адразу пайшла чутка пра Яго паўсюль ва ўсёй ваколіцы Галілейскай.</verse>
				<verse number="29">І, адразу выйшаўшы з сынагогі, прыйшлі яны ў дом Сымона і Андрэя разам з Якубам і Янам.</verse>
				<verse number="30">Цешча ж Сымона ляжала ў гарачцы, і адразу кажуць Яму пра яе.</verse>
				<verse number="31">І, падыйшоўшы, Ён падняў яе, узяўшы за руку, і адразу пакінула яе гарачка, і яна паслугавала ім.</verse>
				<verse number="32">А калі настаў вечар, як сонца зайшло, прыносілі да Яго ўсіх хворых і апанаваных дэманамі;</verse>
				<verse number="33">і ўвесь горад сабраўся перад дзьвярыма.</verse>
				<verse number="34">І Ён аздаравіў многіх хворых на розныя хваробы, і многіх дэманаў выгнаў, і не дазваляў дэманам гаварыць, што яны ведаюць, што Ён - Хрыстос.</verse>
				<verse number="35">І раніцай, на самым досьвітку ўстаўшы, выйшаў, і пайшоў у пустыннае месца, і там маліўся.</verse>
				<verse number="36">І пайшлі за Ім Сымон і тыя, што з ім [былі],</verse>
				<verse number="37">і, знайшоўшы Яго, кажуць Яму: \Усе шукаюць Цябе».</verse>
				<verse number="38">А Ён кажа ім: «Хадзем у бліжэйшыя паселішчы, каб і там Я абвяшчаў, бо Я дзеля гэтага прыйшоў».</verse>
				<verse number="39">І Ён абвяшчаў у сынагогах іхніх па ўсёй Галілеі і выганяў дэманаў.</verse>
				<verse number="40">І прыходзіць да Яго пракажоны, просячы Яго і падаючы перад Ім на калені, і кажучы Яму: \Калі хочаш, можаш мяне ачысьціць».</verse>
				<verse number="41">Дык Ісус, зьлітаваўшыся, працягнуў руку і дакрануўся да яго, і кажа яму: «Хачу, будзь ачышчаны.</verse>
				<verse number="42">І калі сказаў, адразу зыйшла з яго праказа і стаў ачышчаны.</verse>
				<verse number="43">І, грозна глянуўшы на яго, адразу выправіў яго,</verse>
				<verse number="44">і сказаў яму: «Глядзі, нікому нічога не кажы, але ідзі, пакажыся сьвятару і прынясі за ачышчэньне сваё тое, што загадаў Майсей, дзеля сьведчаньня ім».</verse>
				<verse number="45">Але ён, выйшаўшы, пачаў шмат абвяшчаць і шырыць кругом гэта слова, што [Ісус] ужо ня мог адкрыта ўвайсьці ў горад, але быў вонкі, у мясьцінах пустынных. І прыходзілі да Яго адусюль.</verse>
			</chapter>
			<chapter number="2">
				<verse number="1">І праз [некалькі] дзён Ён зноў увайшоў у Капэрнаум, і пачулі, што Ён у доме.</verse>
				<verse number="2">І адразу сабралася мноства, што нават пры дзьвярах не маглі зьмясьціцца, і Ён гаварыў ім слова.</verse>
				<verse number="3">І прыходзяць да Яго са спараліжаваным, якога несьлі чацьвёра.</verse>
				<verse number="4">І, ня здолеўшы прайсьці да Яго дзеля натоўпу, раскрылі дах там, дзе Ён быў, і, зрабіўшы дзіру, спусьцілі ложак, на якім ляжаў спараліжаваны.</verse>
				<verse number="5">І Ісус, убачыўшы веру іхнюю, кажа спараліжаванаму: «Дзіця, адпускаюцца грахі твае».</verse>
				<verse number="6">Былі ж там некаторыя кніжнікі, якія сядзелі і разважалі ў сэрцах сваіх:</verse>
				<verse number="7">«Што гэта Ён кажа блюзьнерства? Хто можа адпускаць грахі, калі ня сам Бог?»</verse>
				<verse number="8">А Ісус, адразу пазнаўшы духам Сваім, што яны гэтак думаюць, кажа ім: «Што вы гэтак разважаеце ў сэрцах вашых?</verse>
				<verse number="9">Што лягчэй, сказаць спараліжаванаму: \Адпускаюцца твае грахі\, ці сказаць: \Устань, вазьмі ложак свой і хадзі».</verse>
				<verse number="10">Але, каб вы ведалі, што Сын Чалавечы мае ўладу на зямлі адпускаць грахі\, - кажа спараліжаванаму:</verse>
				<verse number="11">\Табе кажу: Устань, вазьмі ложак твой і ідзі ў дом твой».</verse>
				<verse number="12">І той адразу ўстаў і, узяўшы ложак, выйшаў перад усімі, так што ўсе дзівіліся і славілі Бога, кажучы: \Мы такога ніколі ня бачылі».</verse>
				<verse number="13">І зноў выйшаў [Ісус] да мора, і ўвесь натоўп пайшоў да Яго, і Ён навучаў іх.</verse>
				<verse number="14">І, праходзячы, убачыў Ён Левія Альфеявага, які сядзеў на мытні, і кажа яму: «Ідзі за Мною!\ І той, устаўшы, пайшоў за Ім.</verse>
				<verse number="15">І сталася, калі Ён узьлягаў у доме ягоным, узьлягалі разам з Ісусам і вучнямі Ягонымі шмат мытнікаў і грэшнікаў, было бо многа іх, і яны ішлі за Ім.</verse>
				<verse number="16">А кніжнікі і фарысэі, бачачы, што [Ісус] есьць з мытнікамі і грэшнікамі, казалі вучням Яго: \Чаму Ён есьць і п'е з мытнікамі і грэшнікамі?»</verse>
				<verse number="17">І, пачуўшы гэта, Ісус кажа ім: «Не здаровыя патрабуюць лекара, але хворыя. Я прыйшоў клікаць не праведнікаў, але грэшнікаў да навяртаньня».</verse>
				<verse number="18">І посьцілі вучні Янавы і фарысэйскія. Дык прыходзяць і кажуць Яму: \Чаму вучні Янавы і фарысэйскія посьцяць, а Твае вучні ня посьцяць?»</verse>
				<verse number="19">І сказаў ім Ісус: «Ці ж могуць посьціць сыны вясельля, калі малады з імі? Пакуль маюць жаніха ў сябе, ня могуць посьціць.</verse>
				<verse number="20">А надыйдуць дні, калі жаніха забяруць ад іх, і тады будуць посьціць у тыя дні.</verse>
				<verse number="21">Ніхто не прышывае латы з новай тканіны да старога адзеньня, бо новая лата разьдзярэ старое, і дзіра зробіцца большая.</verse>
				<verse number="22">І ніхто не ўлівае новага віна ў старыя мяхі, бо новае віно прарве мяхі, і віно выцячэ, і мяхі прападуць; але новае віно трэба ўліваць у новыя мяхі».</verse>
				<verse number="23">І сталася Яму ў суботу праходзіць праз палеткі, і вучні Ягоныя пачалі дарогаю зрываць каласы.</verse>
				<verse number="24">І фарысэі гаварылі Яму: \Глядзі, чаму яны робяць у суботу, што ня сьлед!»</verse>
				<verse number="25">А Ён сказаў ім: «Ці ж вы не чыталі, што зрабіў Давід, калі быў у патрэбе і галодны сам і тыя, што з ім?</verse>
				<verse number="26">Як увайшоў ён у дом Божы за Абіятара першасьвятара і еў хлябы пакладныя, якія нельга яму было есьці, а толькі сьвятарам, і даў таксама тым, што з ім былі?\</verse>
				<verse number="27">І казаў ім: «Субота для чалавека, а не чалавек для суботы.</verse>
				<verse number="28">таму Сын Чалавечы ёсьць Гаспадар і суботы».</verse>
			</chapter>
			<chapter number="3">
				<verse number="1">І зноў увайшоў у сынагогу. І быў там чалавек, які меў сухую руку.</verse>
				<verse number="2">І сачылі за Ім, ці не аздаровіць яго ў суботу, каб абвінаваціць Яго.</verse>
				<verse number="3">І кажа сухарукаму чалавеку: «Стань на сярэдзіне!\</verse>
				<verse number="4">І кажа ім: «Ці належыць у суботу рабіць добрае, ці рабіць благое? Душу выратаваць ці загубіць?\ Але яны маўчалі.</verse>
				<verse number="5">І, глянуўшы на іх з гневам, смуткуючы дзеля скамяненьня сэрца іхняга, кажа чалавеку гэтаму: «Выцягні руку тваю!\ І ён выцягнуў, і зрабілася рука яго здаровая, як і другая.</verse>
				<verse number="6">Фарысэі ж, выйшаўшы, зрабілі адразу нараду з ірадыянамі супраць Яго, каб Яго загубіць.</verse>
				<verse number="7">І Ісус разам з вучнямі Сваімі адыйшоў да мора, і вялікае мноства пайшло за Ім з Галілеі, і з Юдэі,</verse>
				<verse number="8">і з Ерусаліму, і з Ідумеі, і з-за Ярдану, і з ваколіцаў Тыру і Сідону, вялікае мноства, пачуўшы, што Ён рабіў, прыйшло да Яго.</verse>
				<verse number="9">І сказаў вучням Сваім, каб быў падрыхтаваны для Яго човен дзеля натоўпу, каб ня ціснулі Яго.</verse>
				<verse number="10">Бо многіх Ён аздаравіў, таму пхаліся да Яго ўсе, што мелі немачы, каб дакрануцца да Яго.</verse>
				<verse number="11">І духі нячыстыя, калі бачылі Яго, падалі перад Ім і крычалі, кажучы: \Ты - Сын Божы!»</verse>
				<verse number="12">Але Ён строга забараняў ім, каб не выяўлялі Яго.</verse>
				<verse number="13">І ўзыходзіць на гару, і кліча тых, якіх Сам хацеў, і прыйшлі да Яго.</verse>
				<verse number="14">І вызначыў Дванаццаць, каб былі з Ім і каб пасылаць іх абвяшчаць,</verse>
				<verse number="15">і каб мелі ўладу аздараўляць хваробы і выганяць дэманаў:</verse>
				<verse number="16">Сымона, і даў яму імя Пётар,</verse>
				<verse number="17">і Якуба Зэбэдэявага, і Яна, брата Якуба, і даў ім імя Боанэргес, што значыць \Сыны грому\,</verse>
				<verse number="18">і Андрэя, і Філіпа, і Баўтрамея, і Мацьвея, і Тамаша, і Якуба Альфеявага, і Тадэвуша, і Сымона Кананіта,</verse>
				<verse number="19">і Юду Іскарыёта, які выдаў Яго.</verse>
				<verse number="20">І прыходзяць у дом; і зноў зыходзіцца натоўп, так што не маглі яны нават хлеба паесьці.</verse>
				<verse number="21">І, пачуўшы [гэта], сваякі Ягоныя пайшлі ўзяць Яго, бо казалі, што Ён зьдзівачэў.</verse>
				<verse number="22">А кніжнікі, што прыйшлі з Ерусаліму, гаварылі, што мае Бэльзэбула і што моцай князя дэманаў выганяе дэманаў.</verse>
				<verse number="23">І, паклікаўшы іх, гаварыў да іх [Ісус] у прыповесьцях: «Як можа шатан выганяць шатана?</verse>
				<verse number="24">І калі валадарства разьдзеліцца ў сабе, ня можа ўтрымацца валадарства тое.</verse>
				<verse number="25">І калі дом разьдзеліцца ў сабе, ня можа ўтрымацца дом той.</verse>
				<verse number="26">І калі шатан паўстаў на сябе самога і разьдзяліўся, ня можа ўтрымацца, але канец яму.</verse>
				<verse number="27">Ніхто, увайшоўшы ў дом асілка, ня можа захапіць маёмасьць яго, калі перш ня зьвяжа асілка, і тады абрабуе дом ягоны.</verse>
				<verse number="28">Сапраўды кажу вам, што будуць адпушчаны сынам чалавечым усе грахі і блюзьнерствы, якімі б яны ня блюзьнілі,</verse>
				<verse number="29">але хто будзе блюзьніць на Духа Сьвятога, ня будзе яму адпушчана ў вякі, але падлягае вечнаму асуджэньню».</verse>
				<verse number="30">Бо яны гаварылі: \Мае духа нячыстага».</verse>
				<verse number="31">І прыходзяць браты Ягоныя і маці Ягоная, і, стоячы вонкі, паслалі да Яго клікаць Яго.</verse>
				<verse number="32">І сядзеў кругом Яго натоўп, і сказалі Яму: \Вось, маці Твая і браты Твае вонкі, шукаюць Цябе».</verse>
				<verse number="33">І, адказваючы ім, гаворыць: «Хто маці Мая і браты Мае?»</verse>
				<verse number="34">І, агледзеўшы наўкола тых, што каля Яго сядзелі, кажа: «Вось маці Мая і браты Мае!</verse>
				<verse number="35">Бо хто выконвае волю Божую, той Мне брат, і сястра, і маці».</verse>
			</chapter>
			<chapter number="4">
				<verse number="1">І зноў Ён пачаў навучаць каля мора; і сабраўся да Яго вялізарны натоўп, так што Ён, увайшоўшы ў човен, сядзеў у моры, а ўвесь натоўп быў на беразе каля мора.</verse>
				<verse number="2">І навучаў іх шмат у прыповесьцях, і гаварыў ім у Сваёй навуцы:</verse>
				<verse number="3">\Слухайце. Вось выйшаў сейбіт сеяць.</verse>
				<verse number="4">І сталася, калі сеяў, адно [зерне] ўпала пры дарозе; і наляцелі птушкі нябесныя і падзяўблі яго.</verse>
				<verse number="5">Іншае ўпала на камяністае месца, дзе не было шмат зямлі, і адразу ўзыйшло, бо зямля была неглыбокая;</verse>
				<verse number="6">а калі ўзыйшло сонца, зьвяла, і, як ня мела кораня, высахла.</verse>
				<verse number="7">А іншае ўпала ў церні, і вырасьлі церні, і заглушылі яго, і не дало плоду.</verse>
				<verse number="8">А іншае ўпала ў добрую зямлю і дало плод, які ўзыйшоў і вырас, і ўрадзіла адно трыццаць, адно шэсьцьдзесят, і адно сто».</verse>
				<verse number="9">І сказаў ім: «Хто мае вушы, каб слухаць, няхай слухае».</verse>
				<verse number="10">Калі ж Ён застаўся Сам, тыя, што з Ім былі, разам з Дванаццацьцю спыталіся ў Яго адносна прыповесьці.</verse>
				<verse number="11">І сказаў Ён ім: «Вам дадзена разумець таямніцу Валадарства Божага; а тым, якія вонкі, усё стаецца ў прыповесьцях,</verse>
				<verse number="12">каб гледзячы глядзелі, і ня бачылі, і каб слухаючы слухалі, і не разумелі, каб не навярнуліся і не былі ім адпушчаны грахі».</verse>
				<verse number="13">І кажа ім: «Не разумееце гэтай прыповесьці? А як жа ўсе прыповесьці зразумееце?</verse>
				<verse number="14">Сейбіт слова сее.</verse>
				<verse number="15">Вось тыя, што пры дарозе, дзе сеецца слова, калі пачуюць яго, адразу прыходзіць шатан і забірае слова, пасеянае ў сэрцах іхніх.</verse>
				<verse number="16">Таксама і тыя, што на камяністым месцы пасеяны, пачуўшы слова, адразу з радасьцю прыймаюць яго,</verse>
				<verse number="17">але ня маюць у сабе кораня, таму нетрывалыя; калі надыйдзе прыгнёт ці перасьлед дзеля слова, адразу ж горшацца.</verse>
				<verse number="18">А тыя, што ў цернях пасеяныя, чуюць слова,</verse>
				<verse number="19">але клопаты веку гэтага і ашуканства багацьця ды іншыя пажаданьні, уваходзячы, заглушаюць слова, і яно стаецца бясплодным.</verse>
				<verse number="20">А тыя, што пасеяныя ў добрую зямлю, гэта тыя, што чуюць слова, і прыймаюць, і прыносяць плод: адзін - трыццаць, іншы - шэсьцьдзесят, а іншы - сто».</verse>
				<verse number="21">І сказаў ім: «Ці на тое прыносіцца сьвечка, каб паставіць яе пад пасудзіну або пад ложак? Ці не на тое, каб была пастаўлена на сьвечніку?</verse>
				<verse number="22">Бо няма нічога тайнага, каб не выявілася, і няма нічога схаванага, каб не сталася яўным.</verse>
				<verse number="23">Калі хто мае вушы, каб слухаць, няхай слухае».</verse>
				<verse number="24">І сказаў ім: «Глядзіце, што слухаеце! Якою меркаю мерыце, такою вам будзе адмерана і будзе дададзена вам, якія слухаеце.</verse>
				<verse number="25">Бо хто мае, таму будзе дадзена, а хто ня мае, дык і тое, што мае, будзе забрана ў яго».</verse>
				<verse number="26">І сказаў: «Гэтак ёсьць Валадарства Божае, як быццам чалавек кідае насеньне ў зямлю.</verse>
				<verse number="27">І ці ён сьпіць, ці ўстае ноччу і днём, а насеньне ўзыходзіць і расьце, і ён ня ведае як.</verse>
				<verse number="28">Бо зямля сама сабою родзіць спачатку рунь, потым колас, потым поўнае зерне ў коласе.</verse>
				<verse number="29">Калі ж плод сасьпее, адразу пасылае серп, бо надыйшло жніво».</verse>
				<verse number="30">І сказаў: «Да чаго падобнае Валадарства Божае? Або ў якой прыповесьці выявім яго?</verse>
				<verse number="31">Як гарчычнае зерне, якое, калі сеецца ў зямлю, ёсьць меншым за ўсе насеньні на зямлі;</verse>
				<verse number="32">а калі пасеянае, узыходзіць і робіцца большым за ўсе расьліны, і пускае галіны вялікія, так што птушкі нябесныя могуць хавацца ў засені яго».</verse>
				<verse number="33">І многімі падобнымі прыповесьцямі гаварыў ім слова, колькі маглі яны слухаць,</verse>
				<verse number="34">і без прыповесьці не гаварыў ім, а вучням асобна тлумачыў усё.</verse>
				<verse number="35">І ў той самы дзень, калі надыйшоў вечар, кажа ім: «Пераплывем на другі бок».</verse>
				<verse number="36">І яны, пакінуўшы натоўп, бяруць Яго, бо Ён быў у чаўне, і іншыя чаўны былі з Ім.</verse>
				<verse number="37">І сталася вялікая бура, і хвалі білі ў човен, так што ён ужо напаўняўся [вадою].</verse>
				<verse number="38">А Ён спаў на карне на падушцы. І будзяць Яго, і кажуць Яму: \Настаўнік! Ці ж Цябе ня рупіць, што мы гінем?»</verse>
				<verse number="39">І Ён, падняўшыся, забараніў ветру і сказаў мору: «Замаўчы, суцішся!\ І сьціх вецер, і сталася вялікая ціша.</verse>
				<verse number="40">І кажа ім: «Чаму вы так палахлівыя? Ці ж ня маеце веры?\</verse>
				<verse number="41">І яны спалохаліся страхам вялікім і гаварылі адзін аднаму: \Хто ж Ён, што вецер і мора слухаюцца Яго?»</verse>
			</chapter>
			<chapter number="5">
				<verse number="1">І прыйшлі на другі бок мора ў край Гадарэнскі.</verse>
				<verse number="2">І калі выйшаў Ён з чаўна, адразу пераняў Яго чалавек з магілаў, [апанаваны] нячыстым духам,</verse>
				<verse number="3">які меў жытло ў магілах, і ніхто ня мог яго зьвязаць ланцугамі.</verse>
				<verse number="4">Бо шмат разоў зьвязвалі яго кайданамі і ланцугамі, і ён рваў ланцугі і разьбіваў кайданы, і ніхто ня мог утаймаваць яго.</verse>
				<verse number="5">І ён заўсёды днём і ноччу ў магілах і ў гарах крычаў і біў сябе каменьнямі.</verse>
				<verse number="6">І, здалёк убачыўшы Ісуса, прыбег, і пакланіўся Яму,</verse>
				<verse number="7">і, закрычаўшы моцным голасам, сказаў: \Што мне і Табе, Ісус, Сын Бога Найвышэйшага? Заклінаю Цябе Богам, ня мучай мяне».</verse>
				<verse number="8">Бо [Ісус] сказаў яму: «Выйдзі, духу нячысты, з гэтага чалавека».</verse>
				<verse number="9">І спытаўся ў яго: «Якое імя тваё?\ А ён адказаў, кажучы: \Маё імя - легіён, бо нас многа».</verse>
				<verse number="10">І вельмі прасіў Яго, каб не выганяў іх прэч з гэтага краю.</verse>
				<verse number="11">А там каля гары пасьвіўся вялікі гурт сьвіняў.</verse>
				<verse number="12">І прасілі Яго ўсе дэманы, кажучы: \Пашлі нас у сьвіняў, каб мы ў іх увайшлі».</verse>
				<verse number="13">І Ісус адразу дазволіў ім. І, выйшаўшы, духі нячыстыя ўвайшлі ў сьвіняў, і рынуўся гурт са стромы ў мора, а было іх каля дзьвюх тысячаў, і патанулі ў моры.</verse>
				<verse number="14">А тыя, што пасьвілі сьвіняў, уцяклі і абвясьцілі ў горадзе і вёсках, і [людзі] выйшлі паглядзець, што сталася.</verse>
				<verse number="15">І прыходзяць да Ісуса, і бачаць, што апанаваны дэманамі, у якім быў легіён, сядзіць адзеты і пры здаровым розуме, і спалохаліся.</verse>
				<verse number="16">І тыя, што бачылі, расказалі ім, што сталася з апанаваным дэманам, і пра сьвіняў.</verse>
				<verse number="17">І пачалі прасіць Яго, каб адыйшоў ад межаў іхніх.</verse>
				<verse number="18">І калі Ён увайшоў у човен, той, што быў апанаваны дэманам, прасіў Яго, каб быць з Ім.</verse>
				<verse number="19">Ісус жа не дазволіў яму, але гаворыць: «Ідзі ў дом твой да сваіх, і раскажы ім, што Госпад учыніў табе і зьлітаваўся над табою».</verse>
				<verse number="20">І ён пайшоў, і пачаў абвяшчаць у Дэкапалі, што ўчыніў яму Ісус, і ўсе дзівіліся.</verse>
				<verse number="21">І калі Ісус зноў пераправіўся ў чаўне на другі бок, зыйшлося да Яго мноства людзей, і Ён быў каля мора.</verse>
				<verse number="22">І вось прыходзіць адзін з начальнікаў сынагогі, на імя Яір, і, убачыўшы Яго, падае да ног Ягоных,</verse>
				<verse number="23">і вельмі просіць Яго, кажучы: \Дачка мая канае, прыйдзі, ускладзі рукі на яе, каб была выратаваная і жыла».</verse>
				<verse number="24">І Ён пайшоў з ім. І ішоў за Ім вялізарны натоўп, і ціснулі Яго.</verse>
				<verse number="25">І нейкая жанчына, хворая на цячэньне крыві дванаццаць гадоў,</verse>
				<verse number="26">якая шмат нацярпелася ад шматлікіх лекараў, і выдаткавала ўсё, што мела, і не атрымала аніякай карысьці, але яшчэ горш пачувалася,</verse>
				<verse number="27">пачуўшы пра Ісуса, падыйшла ў натоўпе ззаду і дакранулася да шаты Ягонае,</verse>
				<verse number="28">бо казала: \Калі толькі дакрануся шаты Ягонае, буду выратаваная».</verse>
				<verse number="29">І адразу высахла ў яе крывацеча, і яна адчула ў целе, што паздаравела ад немачы.</verse>
				<verse number="30">І адразу Ісус, адчуўшы ў Сабе, што моц выйшла з Яго, павярнуўся да натоўпу і сказаў: «Хто дакрануўся шаты Маёй?\</verse>
				<verse number="31">І сказалі Яму вучні Ягоныя: \Бачыш натоўп, які цісьне Цябе, і кажаш: \Хто дакрануўся да Мяне?»</verse>
				<verse number="32">Але Ён паглядзеў кругом, каб убачыць тую, што зрабіла гэта.</verse>
				<verse number="33">А жанчына, спалохаўшыся і дрыжучы, ведаючы, што з ёю сталася, падыйшла і ўпала перад Ім, і сказала Яму ўсю праўду.</verse>
				<verse number="34">Ён жа сказаў ёй: «Дачка! Вера твая збавіла цябе. Ідзі ў супакоі і будзь здаровая ад немачы тваёй».</verse>
				<verse number="35">Яшчэ Ён гаварыў, прыходзяць ад начальніка сынагогі людзі і кажуць: \Дачка твая памерла, нашто яшчэ турбуеш Настаўніка?»</verse>
				<verse number="36">Ісус жа, пачуўшы сказанае слова, кажа да начальніка сынагогі: «Ня бойся, толькі вер».</verse>
				<verse number="37">І не дазволіў нікому ісьці за Ім, акрамя Пятра, Якуба і Яна, брата Якуба.</verse>
				<verse number="38">І прыходзіць у дом начальніка сынагогі, і бачыць замяшаньне, плач і лямант вялікі.</verse>
				<verse number="39">І, увайшоўшы, гаворыць ім: «Чаму вы ўзрушаныя і плачаце? Дзіцятка не памерла, але сьпіць».</verse>
				<verse number="40">І сьмяяліся з Яго. Ісус жа, адправіўшы ўсіх, бярэ бацьку і маці дзіцяці ды тых, што з Ім былі, і ўваходзіць туды, дзе ляжала дзіцятка.</verse>
				<verse number="41">І, узяўшы руку дзіцяці, гаворыць ёй: «Таліта кумі\, што значыць: «Дзяўчынка, табе кажу, устань!\</verse>
				<verse number="42">І адразу ўстала дзяўчынка, і хадзіла, а мела яна дванаццаць гадоў. І [ўсе] дзівіліся з захапленьнем вялікім.</verse>
				<verse number="43">І перасьцерагаў іх, каб ніхто пра гэта ня ведаў, і сказаў, каб далі ёй есьці.</verse>
			</chapter>
			<chapter number="6">
				<verse number="1">І выйшаў адтуль, і прыйшоў у бацькаўшчыну Сваю, і вучні Ягоныя ідуць за Ім.</verse>
				<verse number="2">І калі сталася субота, пачаў вучыць у сынагозе. І многія, слухаючы, дзівіліся і казалі: \Адкуль у Яго гэтае? І што за мудрасьць дадзеная Яму, што нават цуды гэткія стаюцца праз рукі Яго?</verse>
				<verse number="3">Ці ж гэта не цясьляр, сын Марыі, брат Якуба, Ёсіі, Юды і Сымона? Ці ж ня сёстры Ягоныя тут сярод нас?\ І горшыліся з Яго.</verse>
				<verse number="4">А Ісус сказаў ім: «Няма прарока без пашаны, хіба толькі ў бацькаўшчыне сваёй і сярод сваякоў сваіх, і ў доме сваім».</verse>
				<verse number="5">І ня мог там учыніць ніводнага цуду, толькі некалькіх нямоглых, усклаўшы рукі на іх, аздаравіў.</verse>
				<verse number="6">І зьдзіўляўся з недаверства іхняга. І абыходзіў навакольныя мястэчкі, навучаючы.</verse>
				<verse number="7">І паклікаў Дванаццаць, і пачаў пасылаць іх па двое, і даў ім уладу над нячыстымі духамі.</verse>
				<verse number="8">І загадаў ім, каб ня бралі нічога ў дарогу, акрамя аднаго кія: ані торбы, ані хлеба, ані медзі ў поясе,</verse>
				<verse number="9">але ў сандалы абувацца і не апранацца ў дзьве вопраткі.</verse>
				<verse number="10">І сказаў ім: «Дзе толькі ўвойдзеце ў дом, там заставайцеся, пакуль ня пойдзеце адтуль.</verse>
				<verse number="11">І калі хто ня прыме вас і ня будзе вас слухаць, выходзячы адтуль, абтрасіце пыл з вашых ног на сьведчаньне ім. Сапраўды кажу вам, лягчэй будзе Садому і Гаморы ў дзень суду, чым гораду гэтаму».</verse>
				<verse number="12">І яны, пайшоўшы, абвяшчалі, каб навярталіся,</verse>
				<verse number="13">і мноства дэманаў выганялі, і многіх нямоглых мазалі алеем і аздараўлялі.</verse>
				<verse number="14">І пачуў валадар Ірад [пра Яго], бо імя Ягонае сталася ведамым, і сказаў: \Гэта Ян Хрысьціцель уваскрос з мёртвых, і таму цуды дзеюцца праз Яго».</verse>
				<verse number="15">Іншыя казалі: \Гэта Ільля\, а іншыя казалі: \Гэта прарок, або як адзін з прарокаў».</verse>
				<verse number="16">Пачуўшы гэта, Ірад сказаў: \Гэта Ян, якому я сьцяў галаву. Ён уваскрос з мёртвых».</verse>
				<verse number="17">Бо Ірад сам паслаў і ўзяў Яна, і ўвязьніў яго ў вязьніцы дзеля Ірадыяды, жонкі Філіпа, брата свайго, якую ён узяў за жонку.</verse>
				<verse number="18">Бо Ян гаварыў Іраду: \Нельга табе мець жонку брата твайго».</verse>
				<verse number="19">А сама Ірадыяда злавала на яго і хацела яго зьнішчыць, але не магла,</verse>
				<verse number="20">бо Ірад баяўся Яна, ведаючы, што ён чалавек праведны і сьвяты, і сьцярог яго і шмат што рабіў, слухаючыся яго, і ахвотна яго слухаў.</verse>
				<verse number="21">І як надарыўся зручны дзень, калі Ірад з нагоды сваіх урадзін справіў вячэру для магнатаў сваіх, тысячнікаў і начальнікаў Галілейскіх,</verse>
				<verse number="22">дачка Ірадыяды ўвайшла і таньчыла, і спадабалася Іраду і тым, што з ім узьлягалі. І сказаў валадар дзяўчыне: \Прасі ў мяне, што хочаш, і я дам табе».</verse>
				<verse number="23">І прысягнуў ёй: \Што папросіш у мяне, дам табе, хоць бы нават палову валадарства майго».</verse>
				<verse number="24">Яна, выйшаўшы, спыталася ў маці сваёй: \Што мне прасіць?\ Тая ж сказала: \Галаву Яна Хрысьціцеля».</verse>
				<verse number="25">І яна, адразу шпарка вярнуўшыся да валадара, прасіла, кажучы: \Хачу, каб неадкладна даў ты мне на місе галаву Яна Хрысьціцеля».</verse>
				<verse number="26">І валадар, хоць засмуткаваўшы, але дзеля прысягі і тых, што ўзьлягалі, не захацеў ёй адмовіць.</verse>
				<verse number="27">І адразу, паслаўшы ката, валадар загадаў прынесьці галаву яго.</verse>
				<verse number="28">Той, пайшоўшы, сьцяў яго ў вязьніцы, і прынёс галаву ягоную на місе, і даў дзяўчыне, а дзяўчына дала яе маці сваёй.</verse>
				<verse number="29">І, пачуўшы [пра гэта], вучні ягоныя прыйшлі і ўзялі цела ягонае, і палажылі яго ў магілу.</verse>
				<verse number="30">І сабраліся апосталы да Ісуса, і расказалі Яму ўсё, і што зрабілі, і чаго навучылі.</verse>
				<verse number="31">І Ён сказаў ім: «Ідзіце адны ў пустыннае месца, і супачыньце крыху». Бо многа было тых, што прыходзілі і адыходзілі, і нават паесьці ня мелі часу.</verse>
				<verse number="32">І паплылі ў пустыннае месца на чаўне адны.</verse>
				<verse number="33">І бачыў натоўп, як яны адплывалі, і многія пазналі іх, і зьбегліся туды пешшу з усіх гарадоў, і апярэдзілі іх, і зыйшліся да Яго.</verse>
				<verse number="34">І, выйшаўшы, Ісус убачыў вялікі натоўп, і зьлітаваўся з іх, бо яны былі як авечкі, што ня маюць пастуха, і пачаў навучаць іх шмат.</verse>
				<verse number="35">І калі мінула шмат часу, вучні Ягоныя, прыйшоўшы да Яго, кажуць: \Месца гэтае пустыннае, а гадзіна ўжо позьняя.</verse>
				<verse number="36">Адпусьці іх, каб, пайшоўшы ў навакольныя вёскі і мястэчкі, купілі сабе хлеба, бо яны ня маюць што есьці».</verse>
				<verse number="37">Ён жа, адказваючы, сказаў ім: «Вы дайце ім есьці». І кажуць Яму: \Няўжо маем пайсьці і купіць за дзьвесьце дынараў хлеба, і даць ім есьці?»</verse>
				<verse number="38">Ён жа гаворыць ім: «Колькі маеце хлябоў? Ідзіце і паглядзіце!\ Яны, даведаўшыся, кажуць: \Пяць, і дзьве рыбы».</verse>
				<verse number="39">І загадаў ім пасадзіць усіх грамадамі на зялёнай траве.</verse>
				<verse number="40">І паселі шэраг за шэрагам па сто і па пяцьдзясят.</verse>
				<verse number="41">І Ён, узяўшы пяць хлябоў і дзьве рыбы, глянуўшы ў неба, дабраславіў і паламаў хлябы, і даў вучням Сваім, каб яны раздалі ім; і дзьве рыбы разьдзяліў для ўсіх.</verse>
				<verse number="42">І елі ўсе, і наеліся.</verse>
				<verse number="43">І сабралі кавалкаў дванаццаць поўных кашоў, і рэшткі рыбы.</verse>
				<verse number="44">А тых, што елі хлябы, было каля пяці тысячаў мужчынаў.</verse>
				<verse number="45">І адразу змусіў вучняў Сваіх увайсьці ў човен і плысьці наперад на другі бок, у Бэтсаіду, пакуль Ён адпусьціць натоўп.</verse>
				<verse number="46">І, адпусьціўшы іх, пайшоў на гару маліцца.</verse>
				<verse number="47">І як надыйшоў вечар, човен быў на сярэдзіне мора, а Ён адзін на зямлі.</verse>
				<verse number="48">І ўбачыў іх, як мучыліся, плывучы, бо вецер быў супраціўны, і каля чацьвёртай варты ночы прыходзіць да іх, ідучы па моры, і хацеў абмінуць іх.</verse>
				<verse number="49">Яны, убачыўшы Яго, як ішоў па моры, думалі, што гэта здань, і закрычалі.</verse>
				<verse number="50">Усе бо бачылі Яго, і стрывожыліся. І Ён адразу прамовіў да іх, і кажа ім: «Будзьце пэўныя, гэта Я, ня бойцеся!\</verse>
				<verse number="51">І ўвайшоў да іх у човен, і вецер сьціх. І яны празьмерна здумеліся ў сабе, і зьдзіўляліся,</verse>
				<verse number="52">бо не зразумелі з хлябамі, бо сэрца іхняе было скамянелае.</verse>
				<verse number="53">І, пераплыўшы, прыйшлі ў зямлю Генэсарэт, і прысталі да берагу.</verse>
				<verse number="54">І калі яны выйшлі з чаўна, адразу пазналі Яго,</verse>
				<verse number="55">абеглі ўвесь той край, і пачалі на ложках прыносіць хворых туды, дзе, як чулі, быў Ён.</verse>
				<verse number="56">І, калі Ён уваходзіў у якое паселішча, або горад, або вёску, клалі нядужых на плошчах, і прасілі Яго, каб хоць крыса шаты Яго дакрануцца; і колькі іх дакранулася Яго, былі аздароўлены.</verse>
			</chapter>
			<chapter number="7">
				<verse number="1">І сабраліся да Яго фарысэі і некаторыя кніжнікі, што прыйшлі з Ерусаліму.</verse>
				<verse number="2">І, убачыўшы некаторых з вучняў Ягоных, што елі хлеб нячыстымі, гэта значыць нямытымі, рукамі, вінавацілі іх.</verse>
				<verse number="3">Бо самі фарысэі і ўсе Юдэі не ядуць, не абмыўшы чыста рук, трымаючыся традыцыяў старэйшых.</verse>
				<verse number="4">І пасьля рынку, пакуль не абмыюцца, не ядуць; і ёсьць шмат іншага, чаго яны прытрымліваюцца: абмываньня келіхаў і конавак, мядніцаў і сталоў.</verse>
				<verse number="5">Пасьля пытаюцца ў Яго фарысэі і кніжнікі: «Чаму вучні Твае ня ходзяць паводле традыцыяў старэйшых, але нячыстымі рукамі ядуць хлеб?\</verse>
				<verse number="6">Ён жа, адказваючы, сказаў ім: \Добра пра вас, крывадушнікаў, прарочыў Ісая, як напісана: \Народ гэты губамі шануе Мяне, а сэрца іхняе трымаецца далёка ад Мяне.</verse>
				<verse number="7">але марна пакланяюцца Мне, навучаючы вучэньняў і пастановаў чалавечых».</verse>
				<verse number="8">Бо вы, пакінуўшы прыказаньне Божае, трымаецеся традыцыі чалавечай, абмываньня конавак і келіхаў, і шмат іншага, да гэтага падобнага, чыніце».</verse>
				<verse number="9">І сказаў ім: «Ці добра, што вы адкідаеце прыказаньне Божае, каб захаваць вашую традыцыю?</verse>
				<verse number="10">Бо Майсей сказаў: \Шануй бацьку твайго і маці тваю\, і: \Хто праклінае бацьку або маці, няхай сьмерцю памрэ».</verse>
				<verse number="11">А вы гаворыце: \Калі скажа чалавек бацьку або маці: 'Карбан', гэта значыць дар [Богу] тое, чым бы ты ад мяне карыстаўся\,</verse>
				<verse number="12">і ўжо дазваляеце яму нічога не рабіць для бацькі свайго або маці сваёй,</verse>
				<verse number="13">пазбаўляючы сілы слова Божае праз традыцыю вашую, якую вы перадаеце, і шмат да гэтага падобнага чыніце».</verse>
				<verse number="14">І, паклікаўшы ўвесь натоўп, гаварыў ім: «Слухайце Мяне ўсе і разумейце.</verse>
				<verse number="15">Няма нічога, што звонку чалавека, што ўваходзячы ў яго, можа яго апаганіць, але тое, што з чалавека выходзіць, апаганьвае яго.</verse>
				<verse number="16">Калі хто мае вушы слухаць, няхай слухае».</verse>
				<verse number="17">І калі Ён увайшоў у дом ад натоўпу, пыталіся Яго вучні Ягоныя пра прыповесьць.</verse>
				<verse number="18">І кажа ім: «Няўжо і вы такія няцямкія? Няўжо не разумееце, што ўсё, што звонку ўваходзіць у чалавека, ня можа яго апаганіць,</verse>
				<verse number="19">бо ўваходзіць ня ў сэрца ягонае, але ў жывот, і выкідаецца прэч, ачышчаючы ўсякую ежу».</verse>
				<verse number="20">І сказаў: «Тое, што выходзіць з чалавека, тое апаганьвае яго,</verse>
				<verse number="21">бо з нутра, з сэрца чалавечага выходзяць благія думкі, чужалоства, распуснасьць, забойствы,</verse>
				<verse number="22">крадзяжы, хцівасьць, зласьлівасьць, подступ, бессаромнасьць, злое вока, блюзьнерствы, пыха, глупота.</verse>
				<verse number="23">Уся гэтая ліхота знутры выходзіць і апаганьвае чалавека».</verse>
				<verse number="24">І, устаўшы адтуль, Ён адыйшоў у межы Тыру і Сідону. І, увайшоўшы ў дом, хацеў, каб ніхто не даведаўся, але ўтоіцца ня змог.</verse>
				<verse number="25">Бо пачула пра Яго жанчына, у якой дачка мела ў сабе нячыстага духа, і, прыйшоўшы, упала да ног Ягоных.</verse>
				<verse number="26">А жанчына гэтая была Грэчанка, родам Сірафінікіянка; і прасіла яна Яго, каб выгнаў дэмана з дачкі ейнай.</verse>
				<verse number="27">Але Ісус сказаў ёй: «Дазволь перш насыціцца дзецям, бо ня добра ўзяць хлеб у дзяцей і кінуць сабакам».</verse>
				<verse number="28">Яна ж адказала і кажа Яму: \Так, Госпадзе, але ж і сабакі пад сталом ядуць крошкі ад дзяцей».</verse>
				<verse number="29">І сказаў ёй: «Дзеля такога слова ідзі; дэман выйшаў з дачку тваёй».</verse>
				<verse number="30">І адыйшоўшы ў дом свой, яна знайшла, што дэман выйшаў і дачка ляжыць на ложку.</verse>
				<verse number="31">І зноў, выйшаўшы з межаў Тыру і Сідону, пайшоў Ён да мора Галілейскага пасярод межаў Дэкаполя.</verse>
				<verse number="32">І прыводзяць да Яго глухога, які з цяжкасьцю гаварыў, і просяць Яго ўскласьці на яго руку.</verse>
				<verse number="33">І, узяўшы яго ад натоўпу на бок, уклаў пальцы Свае ў ягоныя вушы, і, плюнуўшы, дакрануўся да языка ягонага.</verse>
				<verse number="34">І, глянуўшы ў неба, уздыхнуў, і гаворыць яму: «Эффата\, што значыць: «Адчыніся».</verse>
				<verse number="35">І адразу адчыніліся вушы ягоныя і разьвязаліся путы языка ягонага, і ён пачаў добра гаварыць.</verse>
				<verse number="36">І Ён перасьцерагаў іх, каб нікому не расказвалі, але колькі ні забараняў, яны яшчэ шырэй абвяшчалі.</verse>
				<verse number="37">І надзвычай дзівіліся, кажучы: \Усё добра зрабіў, і глухім робіць, каб чулі, і нямым, каб гаварылі».</verse>
			</chapter>
			<chapter number="8">
				<verse number="1">У тыя дні, калі сабраўся вельмі вялікі натоўп і ня мелі што есьці, Ісус, паклікаўшы вучняў Сваіх, кажа ім:</verse>
				<verse number="2">\Шкада Мне гэтых людзей, бо ўжо тры дні са Мною, і ня маюць што есьці.</verse>
				<verse number="3">І калі іх галоднымі адпушчу ў дамы іхнія, саслабеюць у дарозе, бо некаторыя з іх прыйшлі здалёк».</verse>
				<verse number="4">І адказалі Яму вучні Ягоныя: \Адкуль мог бы хто накарміць іх хлебам тут, у пустыні?»</verse>
				<verse number="5">І спытаўся ў іх: «Колькі маеце хлябоў?\ Яны сказалі: \Сем».</verse>
				<verse number="6">І загадаў натоўпу сесьці на зямлю, і, узяўшы сем хлябоў і падзякаваўшы, паламаў, і даў вучням Сваім, каб раздалі; і яны раздалі натоўпу.</verse>
				<verse number="7">І мелі яны некалькі рыбаў. І, іх дабраславіўшы, сказаў раздаць і тыя.</verse>
				<verse number="8">І елі, і наеліся, і сабралі кавалкаў, што засталіся, сем кашоў.</verse>
				<verse number="9">А тых, што елі, было каля чатырох тысячаў; і адпусьціў іх.</verse>
				<verse number="10">І адразу, увайшоўшы з вучнямі Сваімі ў човен, прыйшоў у межы Дальмануты.</verse>
				<verse number="11">І выйшлі фарысэі, і пачалі з Ім спрачацца, дамагаючыся ў Яго знаку з неба, спакушаючы Яго.</verse>
				<verse number="12">І Ён, уздыхнуўшы ў духу, гаворыць: «Чаму гэтае пакаленьне патрабуе знаку? Сапраўды кажу вам: Знак ня будзе дадзены пакаленьню гэтаму».</verse>
				<verse number="13">І, пакінуўшы іх, увайшоў у човен і выправіўся на другі бок.</verse>
				<verse number="14">І забыліся ўзяць хлеб, і нічога ня мелі з сабою ў чаўне, апрача аднаго хлеба.</verse>
				<verse number="15">І Ён перасьцерагаў іх, кажучы: «Глядзіце, сьцеражыцеся кісьлі фарысэйскай і кісьлі Ірадавай».</verse>
				<verse number="16">І яны разважалі між сабой, кажучы: \Гэта таму, што хлеба ня маем».</verse>
				<verse number="17">І, зразумеўшы, Ісус кажа ім: «Чаму разважаеце, што ня маеце хлеба? Ці яшчэ ня цяміце і не разумееце? Ці яшчэ скамянелае маеце сэрца вашае?</verse>
				<verse number="18">Маючы вочы, ня бачыце? І маючы вушы, ня чуеце? І ня памятаеце?</verse>
				<verse number="19">Калі Я пяць хлябоў падзяліў між пяці тысячаў, колькі поўных кашоў кавалкаў вы назьбіралі?\ Кажуць Яму: \Дванаццаць».</verse>
				<verse number="20">\А калі сем між чатырох тысячаў, колькі поўных кашоў кавалкаў назьбіралі?\ Яны сказалі: \Сем».</verse>
				<verse number="21">І сказаў ім: «Як жа не разумееце?»</verse>
				<verse number="22">І прыходзіць у Бэтсаіду, і прыводзяць да Яго сьляпога, і просяць Яго, каб дакрануўся да яго.</verse>
				<verse number="23">І, узяўшы сьляпога за руку, вывеў яго за мястэчка і, плюнуўшы на вочы ягоныя і ўсклаўшы на яго рукі, спытаўся ў яго, ці што бачыць.</verse>
				<verse number="24">І той, зірнуўшы, сказаў: \Бачу людзей, што як дрэвы ходзяць».</verse>
				<verse number="25">Потым зноў усклаў рукі на вочы яго і зрабіў, каб бачыў. І той зрабіўся здаровым, і ясна мог усё бачыць.</verse>
				<verse number="26">І паслаў яго ў дом ягоны, кажучы: «Не заходзь у мястэчка і не кажы нікому ў мястэчку».</verse>
				<verse number="27">І пайшоў Ісус з вучнямі Сваімі ў паселішчы Цэзарэі Філіпавай. І ў дарозе пытаўся ў вучняў Сваіх, кажучы: «Кім называюць Мяне людзі?\</verse>
				<verse number="28">Яны адказалі: \Янам Хрысьціцелям, а іншыя - Ільлём, а іншыя - адным з прарокаў».</verse>
				<verse number="29">І Ён кажа ім: «А вы кім называеце Мяне?\ І адказваючы, Пётар кажа Яму: \Ты - Хрыстос!»</verse>
				<verse number="30">І забараніў ім, каб нікому не гаварылі пра Яго.</verse>
				<verse number="31">І пачаў іх навучаць, што трэба, каб Сын Чалавечы шмат перацярпеў, і быў адкінуты старшынямі, і першасьвятарамі, і кніжнікамі, і быў забіты, і па трох днях уваскрос.</verse>
				<verse number="32">І гаварыў пра гэта адкрыта. І Пётар, адклікаўшы Яго, пачаў забараняць Яму.</verse>
				<verse number="33">Ён жа, павярнуўшыся і глянуўшы на вучняў Сваіх, забараніў Пятру, кажучы: «Адыйдзі ад Мяне, шатан, бо думаеш не пра тое, што Божае, але што чалавечае».</verse>
				<verse number="34">І, паклікаўшы натоўп разам з вучнямі Сваімі, сказаў ім: «Калі хто хоча ісьці за Мною, няхай адрачэцца самога сябе, і возьме крыж свой, і ідзе за Мною.</verse>
				<verse number="35">Бо хто хоча выратаваць душу сваю, той загубіць яе; а хто загубіць душу сваю дзеля Мяне і дзеля Эвангельля, той збавіць яе.</verse>
				<verse number="36">Бо што за карысьць чалавеку, калі ён здабудзе ўвесь сьвет, а душы сваёй пашкодзіць?</verse>
				<verse number="37">Або што дасьць чалавек у выкуп за душу сваю?</verse>
				<verse number="38">Бо хто пасароміцца Мяне і словаў Маіх у гэтым пакаленьні, чужаложным і грэшным, таго і Сын Чалавечы пасароміцца, калі прыйдзе ў славе Айца Свайго з анёламі сьвятымі».</verse>
			</chapter>
			<chapter number="9">
				<verse number="1">І сказаў ім: «Сапраўды кажу вам, што ёсьць некаторыя з тых, што тут стаяць, якія не пакаштуюць сьмерці, пакуль ня ўбачаць Валадарства Божае, што прыходзіць у моцы».</verse>
				<verse number="2">І праз шэсьць дзён бярэ Ісус Пятра, і Якуба, і Яна, і вядзе іх асобна адных на высокую гару. І перамяніўся перад імі.</verse>
				<verse number="3">І адзеньне Яго сталася бліскучым і такім белым, як сьнег, такім, што на зямлі бялільшчык выбеліць ня зможа.</verse>
				<verse number="4">І зьявіўся ім Ільля з Майсеем, і вялі гутарку з Ісусам.</verse>
				<verse number="5">І, адказваючы, Пётар гаворыць Ісусу: \Раббі, добра нам тут быць, зробім тры намёты: Табе адзін, і Майсею адзін, і Ільлі адзін».</verse>
				<verse number="6">Бо ня ведаў, што гаворыць, бо яны былі напалоханыя.</verse>
				<verse number="7">І сталася воблака, ахінуўшае іх, і голас выйшаў з воблака, які казаў: \Гэта Сын Мой улюбёны, Яго слухайце!»</verse>
				<verse number="8">І раптам, разгледзеўшыся наўкола, нікога больш ня ўбачылі, апрача аднаго Ісуса.</verse>
				<verse number="9">Калі ж яны зыходзілі з гары, Ён загадаў ім, каб нікому не расказвалі пра тое, што бачылі, пакуль Сын Чалавечы не ўваскрэсьне з мёртвых.</verse>
				<verse number="10">І яны затрымалі гэтае слова, пытаючыся адзін аднаго: \Што гэта значыць: уваскрэснуць з мёртвых?».</verse>
				<verse number="11">І спыталіся ў Яго, кажучы: \Чаму кніжнікі кажуць, што спачатку павінен прыйсьці Ільля?»</verse>
				<verse number="12">А Ён, адказваючы, сказаў ім: «Ільля, прыйшоўшы спачатку, направіць усё; і як напісана пра Сына Чалавечага, што шмат перацерпіць і будзе лічыцца за нішто.</verse>
				<verse number="13">Але кажу вам: і Ільля прыйшоў, і ўчынілі з ім, што хацелі, як напісана пра яго».</verse>
				<verse number="14">І, прыйшоўшы да вучняў, убачыў вакол іх вялікі натоўп і кніжнікаў, што спрачаліся з імі.</verse>
				<verse number="15">І адразу ўвесь натоўп, убачыўшы Яго, здумеўся, і, падбягаючы, вітаў Яго.</verse>
				<verse number="16">І Ён спытаўся ў кніжнікаў: «Пра што спрачаецеся з імі?\</verse>
				<verse number="17">І, адказваючы, адзін з натоўпу сказаў: \Настаўнік, я прывёў да Цябе сына майго, які мае духа нямога.</verse>
				<verse number="18">І ён, дзе схопіць яго, кідае яго на зямлю, і ён пеніцца, і скрыгоча зубамі ды пруцянее. І я казаў вучням Тваім, каб выгналі яго, і яны ня здолелі».</verse>
				<verse number="19">Ён жа, адказваючы яму, гаворыць: «О, пакаленьне бязьвернае! Як доўга буду з вамі? Як доўга буду цярпець вас? Прывядзіце яго да Мяне».</verse>
				<verse number="20">І прывялі яго да Яго. І, убачыўшы Яго, адразу дух тузануў яго, і ён упаў на зямлю і качаўся, выпускаючы пену.</verse>
				<verse number="21">І спытаўся Ён у бацькі ягонага: «Як даўно гэта зрабілася з ім?\ А ён сказаў: \Ад дзяцінства;</verse>
				<verse number="22">і шмат разоў кідаў яго ў агонь і ў ваду, каб яго загубіць. Але, калі што можаш, дапамажы нам, зьлітаваўшыся над намі».</verse>
				<verse number="23">Ісус жа сказаў яму: «Калі можаш верыць, усё магчыма таму, хто верыць».</verse>
				<verse number="24">І адразу, загаласіўшы, бацька хлопца сказаў праз сьлёзы: \Веру, Госпадзе! Дапамажы майму недаверству».</verse>
				<verse number="25">Ісус, убачыўшы, што зьбіраецца натоўп, забараніў духу нячыстаму, кажучы яму: «Духу нямы і глухі! Я загадваю табе: выйдзі з яго і больш не ўваходзь у яго!\</verse>
				<verse number="26">І той, закрычаўшы і моцна тузануўшы ім, выйшаў; і ён зрабіўся як мёртвы, так што многія гаварылі, што ён памёр.</verse>
				<verse number="27">Але Ісус, узяўшы яго за руку, падняў яго, і ён устаў.</verse>
				<verse number="28">І калі ўвайшоў у дом, вучні Ягоныя ўжо адны пыталіся ў Яго: \Чаму мы не маглі выгнаць яго?»</verse>
				<verse number="29">І Ён сказаў ім: «Гэты род ніяк ня можа выйсьці, адно толькі праз малітву і пост».</verse>
				<verse number="30">І, выйшаўшы адтуль, праходзілі праз Галілею, і Ён не хацеў, каб хто даведаўся.</verse>
				<verse number="31">Бо навучаў вучняў Сваіх і гаварыў ім, што Сын Чалавечы будзе выдадзены ў рукі людзей і заб'юць Яго, але забіты праз тры дні ўваскрэсьне.</verse>
				<verse number="32">Але яны слова гэтага не разумелі, а спытацца ў Яго баяліся.</verse>
				<verse number="33">І прыйшоў у Капэрнаум, і як былі ў доме, спытаўся ў іх: «Пра што ў дарозе вы між сабою разважалі?\</verse>
				<verse number="34">Але яны маўчалі, бо дарогаю вялі гутарку між сабою, хто большы.</verse>
				<verse number="35">І, сеўшы, паклікаў Дванаццаць, і кажа ім: «Калі хто хоча быць першым, няхай будзе з усіх апошнім і служыцелем для ўсіх».</verse>
				<verse number="36">І, узяўшы дзіця, паставіў яго пасярод іх, і, прытуліўшы яго, сказаў ім:</verse>
				<verse number="37">\Хто прыйме адно з такіх дзяцей у імя Маё, той Мяне прыймае, а хто Мяне прыйме, той не Мяне прыймае, але Таго, Хто Мяне паслаў».</verse>
				<verse number="38">І адказаў Яму Ян, кажучы: \Настаўнік, мы бачылі чалавека, які ў імя Тваё выганяе дэманаў, але ня ходзіць за намі, і мы забаранілі яму, бо ён ня ходзіць за намі».</verse>
				<verse number="39">А Ісус сказаў: «Не забараняйце яму, бо няма нікога, хто, учыніўшы цуд у імя Маё, мог бы хутка праклінаць Мяне.</verse>
				<verse number="40">Бо хто ня супраць вас, той за вас.</verse>
				<verse number="41">Бо хто напоіць вас кубкам вады ў імя Маё, таму што вы - Хрыстовыя, сапраўды кажу вам, ня страціць нагароды сваёй.</verse>
				<verse number="42">А хто згоршыць аднаго з малых гэтых, якія вераць у Мяне, такому лепш было б, каб прычапілі млынавы камень на шыю ягоную і кінулі яго ў мора.</verse>
				<verse number="43">І калі рука твая горшыць цябе, адсячы яе; лепш табе калекаю ўвайсьці ў жыцьцё, чым, маючы абедзьве рукі, ісьці ў геенну, у агонь нязгасны,</verse>
				<verse number="44">дзе чарвяк іх не памірае і агонь не згасае.</verse>
				<verse number="45">І калі нага твая горшыць цябе, адсячы яе; лепш табе кульгавым увайсьці ў жыцьцё, чым, маючы абедзьве нагі, быць укінутым у геенну, у агонь нязгасны,</verse>
				<verse number="46">дзе чарвяк іх не памірае і агонь не згасае.</verse>
				<verse number="47">І калі вока тваё горшыць цябе, выдзяры яго, лепш табе з адным вокам увайсьці ў Валадарства Божае, чым, маючы двое вачэй, быць укінутым у геенну вогненную,</verse>
				<verse number="48">дзе чарвяк іх не памірае і агонь не згасае.</verse>
				<verse number="49">Бо кожны агнём будзе пасолены, і ўсякая ахвяра сольлю будзе пасоленая.</verse>
				<verse number="50">Соль добрая, але калі соль станецца несалонай, чым яе прыправіце? Мейце ў сабе соль і супакой мейце між сабою».</verse>
			</chapter>
			<chapter number="10">
				<verse number="1">Устаўшы адтуль, прыходзіць у межы Юдэі за Ярданам. І зноў зьбіраецца вакол Яго натоўп, і Ён, як меў звычай, зноў навучаў іх.</verse>
				<verse number="2">І, падыйшоўшы, фарысэі спыталіся ў Яго, спакушаючы Яго: \Ці можна мужу кінуць жонку?»</verse>
				<verse number="3">Ён жа, адказваючы, сказаў ім: «А што загадаў вам Майсей?»</verse>
				<verse number="4">Яны ж сказалі: \Майсей дазволіў напісаць разводны ліст і пакінуць яе».</verse>
				<verse number="5">І, адказваючы, сказаў ім Ісус: «Дзеля жорсткасьці сэрца вашага напісаў ён вам гэткае прыказаньне.</verse>
				<verse number="6">Але на пачатку стварэньня мужчынай і жанчынай стварыў іх Бог.</verse>
				<verse number="7">Дзеля гэтага пакіне чалавек бацьку свайго і маці і прылепіцца да жонкі сваёй,</verse>
				<verse number="8">і будуць двое адным целам; дык іх ужо ня двое, але адно цела.</verse>
				<verse number="9">Што вось Бог злучыў, чалавек няхай не разлучае».</verse>
				<verse number="10">І ў доме вучні Ягоныя зноў пра тое самае пыталіся ў Яго.</verse>
				<verse number="11">І кажа ім: «Хто пакіне жонку сваю і ажэніцца з іншай, той чужаложыць з ёю.</verse>
				<verse number="12">І калі жонка пакіне мужа свайго і пойдзе за іншага - чужаложыць».</verse>
				<verse number="13">І прыносілі дзетак да Яго, каб Ён дакрануўся да іх; вучні ж забаранялі тым, што прыносілі.</verse>
				<verse number="14">Бачачы гэта, Ісус абурыўся і сказаў ім: «Дазвольце дзецям прыходзіць да Мяне і не забараняйце ім, бо гэтакіх ёсьць Валадарства Божае.</verse>
				<verse number="15">Сапраўды кажу вам: хто ня прыйме Валадарства Божага як дзіця, ня ўвойдзе ў яго».</verse>
				<verse number="16">І, прытуліўшы іх і ўсклаўшы на іх рукі, дабраславіў іх.</verse>
				<verse number="17">І калі выходзіў у дарогу, хтосьці, падбегшы і ўпаўшы перад Ім на калені, спытаўся ў Яго: \Настаўнік добры! Што мне рабіць, каб успадкаеміць жыцьцё вечнае?»</verse>
				<verse number="18">Ісус жа сказаў яму: «Чаму Мяне называеш добрым? Ніхто ня добры, толькі адзін Бог.</verse>
				<verse number="19">Ведаеш прыказаньні: \Не чужалож\, \Не забівай\, \Не крадзі\, \Ня сьведчы фальшыва\, \Не рабі крыўды\, \Шануй бацьку твайго і маці».</verse>
				<verse number="20">А ён, адказваючы, сказаў Яму: \Настаўнік, усё гэта я захаваў ад юнацтва майго».</verse>
				<verse number="21">Ісус жа, паглядзеўшы на яго, узьлюбіў яго і сказаў яму: «Аднаго табе не хапае: ідзі, прадай усё, што маеш, і раздай убогім, і будзеш мець скарб у небе, і прыходзь, ідзі за Мною, узяўшы крыж».</verse>
				<verse number="22">Той жа, спахмурнелы ад гэтага слова, адыйшоўся сумны, бо меў вялікую маёмасьць.</verse>
				<verse number="23">І Ісус, паглядзеўшы вакол, кажа вучням Сваім: «Як цяжка тым, што маюць грошы, увайсьці ў Валадарства Божае».</verse>
				<verse number="24">Вучні аслупянелі дзеля словаў Ягоных. Але Ісус зноў кажа ім у адказ: «Дзеці, як цяжка ўвайсьці ў Валадарства Божае тым, хто ўскладае надзею на багацьце.</verse>
				<verse number="25">Лягчэй вярблюду прайсьці праз вушка іголкі, чым багатаму ўвайсьці ў Валадарства Божае».</verse>
				<verse number="26">А яны яшчэ больш дзівіліся, гаворачы між сабою: \Хто ж тады можа быць збаўлены?»</verse>
				<verse number="27">Ісус, паглядзеўшы на іх, гаворыць: «У людзей гэта немагчыма, але ня ў Бога, бо ў Бога ўсё магчыма».</verse>
				<verse number="28">І Пётар пачаў гаварыць Яму: \Вось жа мы пакінулі ўсё і пайшлі за Табою».</verse>
				<verse number="29">Адказваючы, Ісус сказаў: «Сапраўды кажу вам: Няма нікога, хто б пакінуў дом, або братоў, або сёстраў, або бацьку, або маці, або жонку, або дзяцей, або палі дзеля Мяне і дзеля Эвангельля,</verse>
				<verse number="30">і не атрымаў бы цяпер, у гэты час, сярод перасьледаваньняў, у сто разоў больш дамоў, і братоў, і сёстраў, і маці, і дзяцей, і палёў, а ў будучым веку - жыцьцё вечнае.</verse>
				<verse number="31">І многія першыя будуць апошнімі, і апошнія - першымі».</verse>
				<verse number="32">Калі яны былі ў дарозе, узыходзячы ў Ерусалім, Ісус ішоў наперадзе іх, а яны жахаліся і, ідучы за Ім, былі ў страху. І, узяўшы зноў Дванаццаць, пачаў гаварыць ім пра тое, што з Ім мае здарыцца:</verse>
				<verse number="33">\Вось, мы ўзыходзім у Ерусалім; і Сын Чалавечы будзе выдадзены першасьвятарам і кніжнікам, і асудзяць Яго на сьмерць, і выдадуць Яго паганам,</verse>
				<verse number="34">і будуць зьдзекавацца з Яго, будуць бічаваць Яго і пляваць на Яго, і заб'юць Яго, і на трэці дзень Ён уваскрэсьне».</verse>
				<verse number="35">І падыйшлі да Яго Якуб і Ян, сыны Зэбэдэевы, кажучы: \Настаўнік, мы хочам, каб Ты зрабіў нам, пра што будзем прасіць».</verse>
				<verse number="36">Ён жа сказаў ім: «Што хочаце, каб Я зрабіў вам?»</verse>
				<verse number="37">Яны ж сказалі Яму: \Дай нам, каб нам сесьці аднаму праваруч Цябе, а другому - леваруч Цябе ў славе Тваёй».</verse>
				<verse number="38">Ісус жа сказаў ім: «Ня ведаеце, пра што просіце. Ці ж можаце піць келіх, які Я п'ю, або хрысьціцца хрышчэньнем, якім Я хрышчуся?\</verse>
				<verse number="39">Яны сказалі Яму: \Можам». Ісус жа сказаў ім: «Келіх, які Я п'ю, будзеце піць, і хрышчэньнем, якім Я хрышчуся, будзеце ахрышчаны.</verse>
				<verse number="40">Але сесьці праваруч Мяне або леваруч Мяне ня Мне даваць, але каму падрыхтавана».</verse>
				<verse number="41">І, пачуўшы, дзесяць пачалі абурацца на Якуба і Яна.</verse>
				<verse number="42">Ісус жа, паклікаўшы іх, гаворыць ім: «Вы ведаеце, што тыя, якія лічацца князямі народаў, пануюць над імі, і магнаты іхнія маюць уладу над імі.</verse>
				<verse number="43">У вас няхай будзе ня гэтак, але хто хоча стацца між вамі большым, няхай будзе служыцелем вашым.</verse>
				<verse number="44">І хто хоча ў вас стацца першым, няхай будзе слугою ўсіх.</verse>
				<verse number="45">Бо і Сын Чалавечы не прыйшоў, каб Яму служылі, але каб паслужыць і аддаць душу Сваю на адкупленьне многіх».</verse>
				<verse number="46">І прыходзяць у Ерыхон. І калі Ён выходзіў з Ерыхону з вучнямі Сваімі і вялікім натоўпам, сьляпы Бартымей, сын Тымея, сядзеў пры дарозе, жабруючы.</verse>
				<verse number="47">І, пачуўшы, што гэта Ісус з Назарэту, пачаў крычаць і казаць: \Ісусе, Сыне Давідаў, зьлітуйся нада мною!»</verse>
				<verse number="48">І сварыліся многія на яго, каб замаўчаў, але ён тым мацней закрычаў: \Сыне Давідаў, зьлітуйся нада мною!»</verse>
				<verse number="49">І, спыніўшыся, Ісус сказаў паклікаць яго. І клічуць сьляпога, гаворачы яму: «Будзь пэўны, уставай, кліча цябе».</verse>
				<verse number="50">Ён, пакінуўшы адзеньне сваё, устаў і прыйшоў да Ісуса.</verse>
				<verse number="51">І, адказваючы, гаворыць яму Ісус: «Што хочаш, каб Я табе ўчыніў?\ Сьляпы сказаў Яму: \Раббоні, каб мне бачыць».</verse>
				<verse number="52">Ісус жа сказаў яму: «Ідзі, вера твая збавіла цябе». І адразу ён стаў бачыць, і пайшоў за Ісусам па дарозе.</verse>
			</chapter>
			<chapter number="11">
				<verse number="1">І калі наблізіліся да Ерусаліму, да Бэтфагі і Бэтаніі на гары Аліўнай, Ён пасылае двух вучняў Сваіх</verse>
				<verse number="2">і гаворыць ім: «Ідзіце ў мястэчка, што перад вамі, і адразу, уваходзячы ў яго, знойдзеце асьляня прывязанае, на якога яшчэ ніхто з людзей не сядаў; адвязаўшы яго, прывядзіце.</verse>
				<verse number="3">І калі хто скажа вам: \Што вы гэта робіце?\, скажыце, што Госпад яго патрабуе, і адразу пашле яго сюды».</verse>
				<verse number="4">Яны пайшлі і знайшлі асьляня пры дзьвярах звонку на вуліцы, і адвязалі яго.</verse>
				<verse number="5">І некаторыя, што там стаялі, гаварылі ім: \Што вы робіце, адвязваючы асьляня?»</verse>
				<verse number="6">Яны ж сказалі ім, як загадаў Ісус, і пусьцілі іх.</verse>
				<verse number="7">І прывялі асьляня да Ісуса, і ўсклалі на яго адзеньне сваё; і Ён сеў на яго.</verse>
				<verse number="8">І многія пасьцілалі на дарозе адзеньне сваё, а іншыя рэзалі галіны з дрэваў і пасьцілалі на дарозе.</verse>
				<verse number="9">І тыя, што ішлі наперадзе, і тыя, што ішлі за Ім, крычалі, кажучы: \Гасанна! Дабраслаўлёны Той, Хто прыходзіць у імя Госпада!</verse>
				<verse number="10">Дабраслаўлёнае валадарства бацькі нашага Давіда, якое прыходзіць у імя Госпада! Гасанна на вышынях!»</verse>
				<verse number="11">І ўвайшоў Ісус у Ерусалім і ў сьвятыню; і, агледзеўшы ўсё, бо гадзіна ўжо была вечаровая, выйшаў у Бэтанію з Дванаццацьцю.</verse>
				<verse number="12">І назаўтра, калі ішлі яны з Бэтаніі, Ён адчуў голад.</verse>
				<verse number="13">І, убачыўшы здалёк фігавае дрэва, пакрытае лісьцем, падыйшоў, ці ня знойдзе што на ім; але, падыйшоўшы да яго, нічога не знайшоў, акрамя лістоты, бо не была пара на фігі.</verse>
				<verse number="14">І, адказваючы, Ісус сказаў да яго: «Няхай ніхто ўжо да веку ня есьць з цябе плоду». І чулі гэта вучні Ягоныя.</verse>
				<verse number="15">І прыходзяць у Ерусалім. І Ісус, увайшоўшы ў сьвятыню, пачаў выганяць тых, што продалі і куплялі ў сьвятыні, і сталы мяняльнікаў і лаўкі прадаўцоў галубоў перавярнуў,</verse>
				<verse number="16">і не дазваляў, каб хто насіў хоць якую рэч праз сьвятыню.</verse>
				<verse number="17">І навучаў, кажучы ім: \Ці ж не напісана: «Дом Мой домам малітвы будзе названы для ўсіх народаў\? А вы зрабілі яго пячорай разбойнікаў».</verse>
				<verse number="18">І пачулі гэта першасьвятары і кніжнікі, і шукалі, як Яго загубіць, бо баяліся Яго, бо ўвесь натоўп захапляўся Яго навукаю.</verse>
				<verse number="19">І калі зьвечарэла, Ён выйшаў з гораду.</verse>
				<verse number="20">І раніцаю, праходзячы міма, убачылі фігавае дрэва, ссохшае ад кораня.</verse>
				<verse number="21">І, узгадаўшы, Пётар кажа Яму: \Раббі, вось, фігавае дрэва, якое Ты пракляў, засохла».</verse>
				<verse number="22">І, адказваючы, Ісус гаворыць ім: «Мейце веру Божую!</verse>
				<verse number="23">Бо сапраўды кажу вам: калі хто скажа гэтай гары: \Будзь узятая і кінутая ў мора\, і ня будзе сумнявацца ў сэрцы сваім, але будзе верыць, што станецца так, як гаворыць, - будзе яму, што б ні сказаў.</verse>
				<verse number="24">Дзеля гэтага кажу вам: Усё, пра што ў малітве будзеце прасіць, верце, што атрымаеце, і будзе вам.</verse>
				<verse number="25">І калі стаіце ў малітве, даруйце, калі што маеце супраць каго, каб і Айцец ваш, Які ў небе, дараваў вам грахі вашыя.</verse>
				<verse number="26">Калі ж вы не даруеце, дык і Айцец ваш, Які ў небе, не даруе вам грахоў вашых».</verse>
				<verse number="27">І зноў прыходзяць у Ерусалім. І калі Ён хадзіў у сьвятыні, падыйшлі да Яго першасьвятары, кніжнікі і старшыні,</verse>
				<verse number="28">і гаварылі Яму: \Якою ўладаю Ты гэта робіш? І хто даў Табе ўладу рабіць гэтае?»</verse>
				<verse number="29">А Ісус, адказваючы, сказаў ім: «Спытаюся і Я ў вас адно слова, і вы адкажыце Мне, і Я вам скажу, якою ўладай Я раблю гэта.</verse>
				<verse number="30">Хрышчэньне Яна з неба было ці ад людзей? Адкажыце Мне».</verse>
				<verse number="31">І яны разважалі між сабой, кажучы: \Калі скажам: \З неба\, - Ён скажа: \Дык чаму тады не паверылі яму?»</verse>
				<verse number="32">А сказаць: \Ад людзей\, баяліся натоўпу, бо ўсе мелі Яна за праўдзівага прарока.</verse>
				<verse number="33">І, адказваючы, гавораць Ісусу: \Ня ведаем». І Ісус, адказваючы, гаворыць ім: «І Я вам не скажу, якою ўладаю Я гэта раблю».</verse>
			</chapter>
			<chapter number="12">
				<verse number="1">І пачаў гаварыць да іх у прыповесьцях: «Адзін чалавек пасадзіў вінаграднік, і абгарадзіў яго плотам, і выкапаў вінатоку, і збудаваў вежу, і здаў яго вінаградарам, і выехаў.</verse>
				<verse number="2">І паслаў у свой час да вінаградараў слугу, каб узяў у вінаградараў пладоў з вінаградніку.</verse>
				<verse number="3">Яны ж, схапіўшы яго, зьбілі і выправілі ні з чым.</verse>
				<verse number="4">І зноў паслаў да іх іншага слугу, і тому камянямі разьбілі галаву, і выправілі, зьняважыўшы.</verse>
				<verse number="5">І зноў паслаў іншага, і яго забілі, і многіх іншых адных білі, другіх забівалі.</verse>
				<verse number="6">Дык маючы яшчэ адзінага сына, улюбёнага свайго, урэшце паслаў і яго да іх, кажучы: \Пасаромеюцца сына майго».</verse>
				<verse number="7">Але вінаградары сказалі адзін аднаму: \Гэта спадкаемца! Пойдзем, заб'ем яго, і нашаю будзе спадчына».</verse>
				<verse number="8">І, схапіўшы яго, забілі, і выкінулі з вінаградніку.</verse>
				<verse number="9">Дык што зробіць гаспадар вінаградніку? Ён прыйдзе і выгубіць вінаградараў, а вінаграднік аддасьць іншым.</verse>
				<verse number="10">Няўжо вы не чыталі гэтага Пісаньня: \Камень, які адкінулі будаўнікі, стаўся галавой вугла.</verse>
				<verse number="11">Ад Госпада гэта сталася, і дзіўна ў вачах нашых».</verse>
				<verse number="12">І шукалі схапіць Яго, але баяліся натоўпу, бо ведалі, што пра іх сказаў гэтую прыповесьць. І, пакінуўшы Яго, адыйшлі.</verse>
				<verse number="13">І пасылаюць да Яго некаторых з фарысэяў і ірадыянаў, каб злавіць Яго на слове.</verse>
				<verse number="14">Яны, прыйшоўшы, гавораць Яму: \Настаўнік, мы ведаем, што Ты праўдзівы і не дагаджаеш нікому, бо не глядзіш на абліччы людзей, але шляху Божаму паводле праўды навучаеш. Ці належыцца даваць даніну цэзару, ці не? Даваць ці не даваць?»</verse>
				<verse number="15">А Ён, ведаючы крывадушнасьць іхнюю, сказаў ім: «Чаму Мяне спакушаеце? Прынясіце Мне дынар, каб Я пабачыў».</verse>
				<verse number="16">Яны прынесьлі. І гаворыць ім: «Чый гэта вобраз і надпіс?\ Яны сказалі Яму: \Цэзараў».</verse>
				<verse number="17">І, адказваючы, Ісус сказаў ім: «Аддавайце тое, што цэзарава, цэзару, а што Божае, - Богу». І зьдзіўляліся з Яго.</verse>
				<verse number="18">І прыходзяць да Яго садукеі, якія кажуць, што няма ўваскрасеньня, і спыталіся ў Яго, кажучы:</verse>
				<verse number="19">«Настаўнік, Майсей напісаў нам: \Калі памрэ нечый брат і пакіне жонку, а дзяцей не пакіне, дык брат ягоны мае ўзяць жонку яго і адновіць насеньне брату свайму».</verse>
				<verse number="20">Было сем братоў, і першы ўзяў жонку, і, паміраючы, не пакінуў насеньня.</verse>
				<verse number="21">І другі ўзяў яе, і памёр, і не пакінуў насеньня, і трэці гэтак сама.</verse>
				<verse number="22">І бралі яе сямёра, і не пакінулі насеньня. Пасьля ўсіх памерла і жанчына.</verse>
				<verse number="23">Дык пры ўваскрасеньні, калі яны ўваскрэснуць, якога з іх будзе яна жонкаю? Бо сямёра мелі яе за жонку».</verse>
				<verse number="24">І, адказваючы, Ісус сказаў ім: «Ці ж не таму вы памыляецеся, што ня ведаеце ані Пісаньня, ані моцы Божай?</verse>
				<verse number="25">Бо калі ўвасрэснуць з мёртвых, ня будуць ані жаніцца, ані замуж выходзіць, але будуць як анёлы, якія ў небе.</verse>
				<verse number="26">А пра мёртвых, што яны ўстануць, ці ж вы не чыталі ў кнізе Майсея, як Бог з куста сказаў да яго, кажучы: \Я - Бог Абрагама, і Бог Ісаака, і Бог Якуба?\</verse>
				<verse number="27">Ён ня ёсьць Бог мёртвых, але Бог жывых! Таму вы моцна памыляецеся».</verse>
				<verse number="28">І адзін з кніжнікаў, падыйшоўшы і пачуўшы, як яны пыталіся, і бачачы, што добра ім адказаў, спытаўся ў Яго: \Якое першае з усіх прыказаньняў?»</verse>
				<verse number="29">Ісус адказаў яму: «Першае з усіх прыказаньняў: \Слухай, Ізраіль! Госпад, Бог наш - Госпад адзіны\,</verse>
				<verse number="30">і: \Любі Госпада, Бога твайго, усім сэрцам сваім, усёю душой тваёй, усім разуменьнем тваім і ўсёю моцаю сваёю».</verse>
				<verse number="31">І другое, падобнае да яго: \Любі бліжняга свайго як самога сябе». Іншага прыказаньня, большага за гэтыя, няма».</verse>
				<verse number="32">І сказаў Яму кніжнік: \Добра, Настаўнік! Праўду Ты сказаў, што адзін ёсьць Бог, і няма іншага апрача Яго,</verse>
				<verse number="33">і любіць Яго ўсім сэрцам, усім розумам, усёю душою ды ўсёю моцаю, і любіць бліжняга як самога сябе больш, чым усе цэласпаленьні і ахвяры».</verse>
				<verse number="34">І Ісус, бачачы, што разумна ён адказаў, сказаў яму: «Недалёка ты ад Валадарства Божага». І ніхто ўжо болей не адважваўся пытацца ў Яго.</verse>
				<verse number="35">І, адказваючы, гаварыў Ісус, навучаючы ў сьвятыні: «Чаму кніжнікі кажуць, што Хрыстос ёсьць сынам Давіда?</verse>
				<verse number="36">Бо сам Давід сказаў праз Духа Сьвятога: \Сказаў Госпад Госпаду майму: Сядзь праваруч Мяне, пакуль пакладу ворагаў Тваіх як падножжа ног Тваіх».</verse>
				<verse number="37">Сам Давід называе Яго Госпадам, дык як жа Ён - сын ягоны?\ І вялізарны натоўп з ахвотай слухаў Яго.</verse>
				<verse number="38">І гаварыў ім у навуцы Сваёй: «Паглядзіце на кніжнікаў, якія любяць хадзіць у доўгіх шатах і прывітаньні на рынку,</verse>
				<verse number="39">і першыя месцы ў сынагогах, і ўзьлягаць на першых месцах на вячэрах,</verse>
				<verse number="40">якія аб'ядаюць дамы ўдоваў і дзеля віду доўга моляцца. Яны атрымаюць цяжэйшы прысуд».</verse>
				<verse number="41">І Ісус, сеўшы насупраць скарбніцы, глядзеў, як натоўп кідае медзь у скарбніцу. І многія багатыя кідалі шмат.</verse>
				<verse number="42">І, прыйшоўшы, адна ўбогая ўдава кінула дзьве лепты, гэта значыць кадрант.</verse>
				<verse number="43">І, паклікаўшы вучняў Сваіх, Ён гаворыць ім: «Сапраўды кажу вам, што гэтая ўбогая ўдава ўкінула больш за ўсіх, хто кідаў у скарбніцу.</verse>
				<verse number="44">Бо ўсе кідалі з лішку свайго, а яна з нястачы сваёй укінула ўсё, што мела, усё сваё ўтрыманьне».</verse>
			</chapter>
			<chapter number="13">
				<verse number="1">І калі выходзіў Ён са сьвятыні, гаворыць Яму адзін з вучняў Ягоных: \Настаўнік, паглядзі, якія камяні ды якія пабудовы!»</verse>
				<verse number="2">А Ісус, адказваючы, сказаў яму: «Бачыш усе гэтыя вялізарныя пабудовы? Не застанецца каменя на камені, які б ня быў зруйнаваны».</verse>
				<verse number="3">І калі Ён сядзеў на гары Аліўнай насупраць сьвятыні, спыталіся ў Яго насамоце Пётар, і Якуб, і Ян, і Андрэй:</verse>
				<verse number="4">«Скажы нам, калі гэта станецца, і які знак, калі ўсё гэта мае скончыцца?»</verse>
				<verse number="5">Ісус, адказваючы ім, пачаў гаварыць: «Глядзіце, каб вас хто не падмануў.</verse>
				<verse number="6">Бо многія прыйдуць пад імем Маім, кажучы, што гэта Я, і многіх падмануць.</verse>
				<verse number="7">А калі пачуеце пра войны і чуткі ваенныя, не трывожцеся, бо ўсё гэта павінна стацца, але гэта яшчэ не канец.</verse>
				<verse number="8">Бо паўстане народ на народ, і валадарства на валадарства, і будуць месцамі землятрусы, і будуць голад і замяшаньні. Гэта пачатак мукаў.</verse>
				<verse number="9">Глядзіце ж і вы самі, бо будуць вас выдаваць у сынэдрыёны і біць у сынагогах, і будзеце пастаўленыя перад ваяводамі і валадарамі дзеля Мяне на сьведчаньне ім.</verse>
				<verse number="10">І ўсім народам павінна спачатку быць абвешчана Эвангельле.</verse>
				<verse number="11">І калі павядуць вас, каб выдаць, не клапаціцеся наперад, што маеце гаварыць, і не абдумвайце, але што дадзена вам будзе ў гэты час, тое кажыце, бо ня вы будзеце гаварыць, але Дух Сьвяты.</verse>
				<verse number="12">І выдасьць брат брата на сьмерць, і бацька сына; і дзеці паўстануць супраць бацькоў і будуць забіваць іх,</verse>
				<verse number="13">і будзеце вы ў нянавісьці ў-ва ўсіх дзеля імя Майго. Але хто вытрывае да канца, будзе збаўлены.</verse>
				<verse number="14">А калі ўбачыце агіду спусташэньня, як сказана праз Данііла прарока, што стане там, дзе не павінна, - хто чытае, няхай разумее, - тады тыя, хто ў Юдэі, няхай уцякаюць у горы,</verse>
				<verse number="15">а хто на даху, няхай не зыходзіць у дом і не ўваходзіць узяць нешта з дому свайго,</verse>
				<verse number="16">і хто ў полі, няхай не вяртаецца назад узяць адзеньне сваё.</verse>
				<verse number="17">Але гора цяжарным і тым, што кормяць грудзьмі, у тыя дні.</verse>
				<verse number="18">Дык маліцеся, каб не былі ўцёкі вашыя ў зіму.</verse>
				<verse number="19">Бо ў тыя дні будзе такі прыгнёт, якога не было ад пачатку стварэньня, якое стварыў Бог, аж дагэтуль, і ня будзе.</verse>
				<verse number="20">І калі б Госпад не скараціў гэтых дзён, не выратавалася б ніводнае цела, але дзеля выбраных, якіх Ён выбраў, скараціў гэтыя дні.</verse>
				<verse number="21">І тады калі хто вам скажа: \Вось тут Хрыстос\, ці: \Вось, там\, - ня верце.</verse>
				<verse number="22">Бо паўстануць фальшывыя хрысты і фальшывыя прарокі, і будуць рабіць знакі і цуды, каб зьвесьці, калі магчыма, і выбраных.</verse>
				<verse number="23">Вы ж глядзіце: вось, Я вам усё наперад сказаў.</verse>
				<verse number="24">Але ў тыя дні, пасьля прыгнёту таго, зацьмее сонца, і месяц ня дасьць сьвятла свайго,</verse>
				<verse number="25">і зоркі нябесныя падаць будуць, і сілы, што ў небе, захістаюцца.</verse>
				<verse number="26">І тады ўгледзяць Сына Чалавечага, Які прыходзіць на аблоках з вялікай моцаю і славаю.</verse>
				<verse number="27">І тады Ён пашле анёлаў Сваіх, і зьбярэ выбраных Сваіх ад чатырох вятроў, ад краю зямлі да краю неба.</verse>
				<verse number="28">У дрэва фігавага навучыцеся прыповесьці: калі ўжо галінка ягоная робіцца мяккай і пускае лісты, разумееце, што блізка лета.</verse>
				<verse number="29">Гэтак і вы, калі ўбачыце, што гэта адбываецца, разумейце, што блізка, у дзьвярах.</verse>
				<verse number="30">Сапраўды кажу вам: не праміне пакаленьне гэтае, аж усё гэта станецца.</verse>
				<verse number="31">Неба і зямля прамінуць, але словы Мае не прамінуць.</verse>
				<verse number="32">А пра дзень той і гадзіну ніхто ня ведае, ані анёлы, што ў небе, ані Сын, а толькі Айцец.</verse>
				<verse number="33">Глядзіце, ня сьпіце і маліцеся, бо ня ведаеце, калі прыйдзе пара.</verse>
				<verse number="34">Як чалавек, які, выяжджаючы, пакінуў дом свой, і даў уладу слугам сваім, і кожнаму свой абавязак, і загадаў прыдзьверніку, каб чуваў.</verse>
				<verse number="35">Дык чувайце, бо ня ведаеце, калі гаспадар дому прыйдзе: вечарам, ці апоўначы, ці як певень засьпявае, ці раніцай,</verse>
				<verse number="36">каб, калі вернецца неспадзявана, не знайшоў вас, што сьпіце.</verse>
				<verse number="37">А што вам кажу, усім кажу: Чувайце!\</verse>
			</chapter>
			<chapter number="14">
				<verse number="1">Праз два дні была Пасха і сьвята Праснакоў, і шукалі першасьвятары і кніжнікі, як узяць Яго подступам і забіць,</verse>
				<verse number="2">але казалі: \Не на сьвята, каб не было замяшаньня ў народзе».</verse>
				<verse number="3">І калі Ён быў у Бэтаніі, у доме Сымона пракажонага, і ўзьляжаў [за сталом], прыйшла жанчына з алябастравым збанком міра нардовага, чыстага і каштоўнага, і, пабіўшы алябастар, выліла Яму на галаву.</verse>
				<verse number="4">І былі некаторыя, якія абураліся ў сабе і казалі: \Навошта такое марнаваньне гэтага міра?</verse>
				<verse number="5">Можна ж было прадаць яго даражэй, чым за трыста дынараў, і раздаць убогім». І наракалі на яе.</verse>
				<verse number="6">А Ісус сказаў: «Пакіньце яе! Навошта робіце ёй прыкрасьць? Яна добры ўчынак зрабіла дзеля Мяне.</verse>
				<verse number="7">Бо ўбогіх заўсёды маеце з сабою і можаце ім дабро рабіць, калі захочаце, а Мяне маеце не заўсёды.</verse>
				<verse number="8">Яна, што магла, зрабіла: наперад памазала цела Маё на пахаваньне.</verse>
				<verse number="9">Сапраўды кажу вам: дзе толькі будзе абвешчана Эвангельле гэтае ва ўсім сьвеце, будзе сказана і пра тое, што яна зрабіла, на ўспамін пра яе».</verse>
				<verse number="10">І Юда Іскарыёт, адзін з Дванаццаці, пайшоў да першасьвятароў, каб выдаць Яго ім.</verse>
				<verse number="11">Яны ж, пачуўшы, узрадаваліся і абяцалі даць яму грошы. І ён шукаў, як у адпаведны час Яго выдаць.</verse>
				<verse number="12">І ў першы дзень Праснакоў, калі закалваецца пасхальнае [ягня], кажуць Яму вучні Ягоныя: \Дзе хочаш, каб мы пайшлі і прыгатавалі Табе есьці Пасху?»</verse>
				<verse number="13">І пасылае двух вучняў сваіх, і гаворыць ім: «Ідзіце ў горад, і сустрэнецца вам чалавек, які будзе несьці збан вады; ідзіце за ім.</verse>
				<verse number="14">І куды ён увойдзе, скажыце ўладальніку: \Настаўнік гаворыць: 'Дзе сьвятліца, у якой буду есьці Пасху разам з вучнямі Маімі?'\</verse>
				<verse number="15">І ён пакажа вам залю вялікую, засланую, падрыхтаваную; там падрыхтуйце нам».</verse>
				<verse number="16">І пайшлі вучні Ягоныя, і прыйшлі ў горад, і знайшлі, як Ён сказаў ім, і падрыхтавалі Пасху.</verse>
				<verse number="17">І калі настаў вечар, прыходзіць з Дванаццацьцю.</verse>
				<verse number="18">І калі ўзлягалі за сталом і елі, Ісус сказаў: «Сапраўды кажу вам: Адзін з вас, што есьць са Мною, выдасьць Мяне».</verse>
				<verse number="19">Яны ж засмуціліся і пачалі адзін за адным гаварыць Яму: \Ці ня я?\ І іншыя: \Ці ня я?»</verse>
				<verse number="20">Ён жа, адказваючы, сказаў ім: «Адзін з Дванаццаці, што мачае са Мною ў місе.</verse>
				<verse number="21">Што праўда, Сын Чалавечы ідзе, як напісана пра Яго, але гора таму чалавеку, праз якога Сын Чалавечы выдаецца! Лепш было б, каб чалавек той ня быў нарадзіўшыся».</verse>
				<verse number="22">І калі яны елі, Ісус узяў хлеб, дабраславіўшы, паламаў і даў ім, і сказаў: «Бярыце, ешце, гэта ёсьць Цела Маё».</verse>
				<verse number="23">І, узяўшы келіх, падзякаваўшы, даў ім; і пілі з яго ўсе.</verse>
				<verse number="24">І сказаў ім: «Гэта ёсьць Кроў Мая Новага Запавету, якая за многіх праліваецца.</verse>
				<verse number="25">Сапраўды кажу вам, што больш ня буду піць з гэтага плоду вінаграднага аж да таго дня, калі буду піць новае віно ў Валадарстве Божым».</verse>
				<verse number="26">І, засьпяваўшы, пайшлі на гару Аліўную.</verse>
				<verse number="27">І кажа ім Ісус: «Усе вы згоршыцеся дзеля Мяне ў гэтую ноч, бо напісана: \Удару пастуха, і будуць расьцярушаныя авечкі\,</verse>
				<verse number="28">але пасьля Майго ўваскрасеньня прыйду перад вамі ў Галілею».</verse>
				<verse number="29">А Пётар сказаў Яму: \Калі нават усе згоршацца, але ня я».</verse>
				<verse number="30">І кажа яму Ісус: «Сапраўды кажу табе, што ты сёньня, у гэтую ноч, перш, чым певень двойчы запяе, тройчы адрачэшся ад Мяне».</verse>
				<verse number="31">Але той тым мацней гаварыў: \Хоць бы мне трэба было памерці з Табою, не адракуся ад Цябе». Гэтак сама і ўсе гаварылі.</verse>
				<verse number="32">І прыходзяць у месца, званае Гетсэманія, і гаворыць вучням Сваім: «Пасядзіце тут, пакуль Я памалюся».</verse>
				<verse number="33">І бярэ з Сабою Пятра, і Якуба, і Яна, і пачаў тужыць і сумаваць.</verse>
				<verse number="34">І кажа ім: «Смутная душа Мая аж да сьмерці, застаньцеся тут і чувайце».</verse>
				<verse number="35">І, адыйшоўшыся трохі, упаў на зямлю і маліўся, каб, калі магчыма, абмінула Яго гэтая гадзіна.</verse>
				<verse number="36">І гаварыў: «Абба, Ойча! Усё магчыма для Цябе, пранясі ад Мяне гэты келіх, але ня тое, што Я хачу, але што Ты!\</verse>
				<verse number="37">І прыходзіць, і знаходзіць іх, што яны сьпяць, і гаворыць Пятру: «Сымоне! Ты сьпіш? Ня маеш сілы аднае гадзіны чуваць?</verse>
				<verse number="38">Чувайце і маліцеся, каб не ўвайсьці ў спакусу, бо дух ахвочы, а цела кволае».</verse>
				<verse number="39">І зноў, адыйшоўшыся, маліўся, гаворачы тое самае слова.</verse>
				<verse number="40">І, вярнуўшыся, знайшоў зноў, што яны сьпяць, бо вочы іхнія абцяжэлі, і ня ведалі, што Яму адказаць.</verse>
				<verse number="41">І прыходзіць трэці раз, і кажа ім: «Сьпіце яшчэ і адпачываеце? Даволі! Прыйшла гадзіна. Вось Сын Чалавечы выдаецца ў рукі грэшнікаў.</verse>
				<verse number="42">Уставайце! Хадзем! Вось, наблізіўся той, хто Мяне выдае».</verse>
				<verse number="43">І адразу, калі Ён яшчэ гаварыў, прыходзіць Юда, адзін з Дванаццаці, а з ім вялікі натоўп з мячамі і каламі ад першасьвятароў, і кніжнікаў, і старшыняў.</verse>
				<verse number="44">А той, што выдаваў Яго, даў ім знак, кажучы: \Каго я пацалую, гэта Ён, бярыце Яго і вядзіце асьцярожна».</verse>
				<verse number="45">І, прыйшоўшы, адразу падыйшоў да Яго і кажа: \Раббі! Раббі!\, і пацалаваў Яго.</verse>
				<verse number="46">Яны ж усклалі рукі свае на Яго і схапілі Яго.</verse>
				<verse number="47">А адзін з тых, што стаялі там, выхапіўшы меч, ударыў слугу першасьвятара і адсек яму вуха.</verse>
				<verse number="48">І, адказваючы, Ісус сказаў ім: «Як на разбойніка выйшлі вы з мячамі і каламі, каб схапіць Мяне.</verse>
				<verse number="49">Штодзень быў Я з вамі ў сьвятыні, навучаючы, і вы ня бралі Мяне, але няхай споўніцца Пісаньне».</verse>
				<verse number="50">І, пакінуўшы Яго, усе паўцякалі.</verse>
				<verse number="51">І адзін юнак, апрануўшы палатніну на голае цела, ішоў за Ім, і жаўнеры схапілі яго,</verse>
				<verse number="52">але ён, пакінуўшы палатніну, голы ўцёк ад іх.</verse>
				<verse number="53">І прывялі Ісуса да першасьвятара, і зьбіраюцца да яго ўсе першасьвятары, і старшыні, і кніжнікі.</verse>
				<verse number="54">І Пётар здалёк ішоў за Ім ажно на панадворак першасьвятара, і сядзеў з паслугачамі і грэўся пры агні.</verse>
				<verse number="55">А першасьвятары і ўвесь сынэдрыён шукалі сьведчаньня супраць Ісуса, каб аддаць Яго на сьмерць, і не знаходзілі.</verse>
				<verse number="56">Бо шмат хто фальшыва сьведчыў супраць Яго, але іхнія сьведчаньні не былі згоднымі.</verse>
				<verse number="57">І некаторыя, падняўшыся, фальшыва сьведчылі супраць Яго, кажучы:</verse>
				<verse number="58">\Мы чулі, як Ён казаў: «Я зруйную гэтую бажніцу, зробленую рукамі, і праз тры дні збудую іншую, якая не рукамі зробленая».</verse>
				<verse number="59">Але і іх сьведчаньні не былі згоднымі.</verse>
				<verse number="60">І першасьвятар, стаўшы на сярэдзіне, спытаўся ў Ісуса, кажучы: \Нічога не адказваеш? Што яны супраць Цябе сьведчаць?»</verse>
				<verse number="61">А Ён маўчаў і нічога не адказваў. Зноў першасьвятар спытаўся ў Яго і гаворыць Яму: \Ці Ты - Хрыстос, Сын Дабраслаўлёнага?»</verse>
				<verse number="62">А Ісус сказаў: «Гэта Я, і вы ўгледзіце Сына Чалавечага, Які сядзіць праваруч Моцы і Які ідзе на аблоках нябесных».</verse>
				<verse number="63">Тады першасьвятар, разьдзёршы вопраткі свае, кажа: \Нашто патрэбны нам яшчэ сьведкі?</verse>
				<verse number="64">Вы чулі блюзьнерства? Як вам здаецца?\ Тыя ж усе прысудзілі, што Ён варты сьмерці.</verse>
				<verse number="65">І некаторыя пачалі пляваць на Яго, і засланяць аблічча Яго, і біць Яго, і гаварыць Яму: \Праракуй!\ І паслугачы білі Яго па шчоках.</verse>
				<verse number="66">І калі Пётар быў на панадворку ўнізе, прыходзіць адна са служак першасьвятара</verse>
				<verse number="67">і, убачыўшы Пятра, які грэўся, і прыгледзеўшыся да яго, кажа: \І ты быў з Ісусам з Назарэту?»</verse>
				<verse number="68">Але ён адрокся, кажучы: \Ня ведаю і не разумею, што ты гаворыш». І выйшаў вонкі на пярэдні панадворак, і запяяў певень.</verse>
				<verse number="69">І служка, зноў убачыўшы яго, пачала казаць тым, што стаялі побач: \Гэты адзін з іх».</verse>
				<verse number="70">А ён зноў адрокся. І, неўзабаве, тыя, што там стаялі, зноў кажуць Пятру: \Праўда, ты з іх, бо ты - Галілеец, і гаворка твая падобная».</verse>
				<verse number="71">А ён пачаў клясьціся і прысягаць: \Ня ведаю Чалавека Гэтага, пра Якога гаворыце».</verse>
				<verse number="72">І другі раз запяяў певень, і ўзгадаў Пётар слова, якое сказаў яму Ісус: «Перш, чым певень двойчы запяе, ты тройчы адрачэшся ад Мяне». І пачаў плакаць.</verse>
			</chapter>
			<chapter number="15">
				<verse number="1">І адразу раніцою, зрабіўшы нараду, першасьвятары са старшынямі і кніжнікамі, і ўвесь сынэдрыён, зьвязаўшы Ісуса, павялі і выдалі Пілату.</verse>
				<verse number="2">І спытаўся ў Яго Пілат: «Ты - Валадар Юдэйскі?\ А Ён, адказваючы, гаворыць яму: \Ты кажаш».</verse>
				<verse number="3">І вінавацілі Яго першасьвятары ў многім.</verse>
				<verse number="4">А Пілат зноў спытаўся ў Яго: \Нічога не адказваеш? Глядзі, як шмат сьведчаць супраць Цябе?»</verse>
				<verse number="5">Але Ісус больш нічога не адказваў, так што Пілат зьдзівіўся.</verse>
				<verse number="6">А на сьвята ён звальняў ім аднаго з вязьняў, за якога прасілі.</verse>
				<verse number="7">Быў жа адзін, называны Барабба, увязьнены разам з супольнікамі, якія пад час паўстаньня ўчынілі забойства.</verse>
				<verse number="8">І, закрычаўшы, натоўп пачаў прасіць таго, што рабіў ім заўсёды.</verse>
				<verse number="9">А Пілат адказаў ім, кажучы: \Хочаце, адпушчу вам Валадара Юдэйскага?»</verse>
				<verse number="10">Бо ведаў, што першасьвятары праз зайздрасьць выдалі Яго.</verse>
				<verse number="11">Але першасьвятары падбухторылі натоўп, каб лепш адпусьціў ім Бараббу.</verse>
				<verse number="12">Дык Пілат, адказваючы, зноў сказаў ім: \Што вы хочаце, каб я зрабіў з Тым, Каго называеце Валадаром Юдэйскім?»</verse>
				<verse number="13">Але яны зноў закрычалі: \Укрыжуй Яго!»</verse>
				<verse number="14">Пілат жа сказаў ім: \Што ліхога ўчыніў Ён?\ Але яны яшчэ мацней крычалі: \Укрыжуй Яго!»</verse>
				<verse number="15">Дык Пілат, хочучы дагадзіць натоўпу, адпусьціў ім Бараббу, а Ісуса, убічаваўшы, выдаў на ўкрыжаваньне.</verse>
				<verse number="16">І жаўнеры завялі Яго на панадворак, што завецца прэторыя, і склікаюць усю кагорту.</verse>
				<verse number="17">І апранаюць Яго ў пурпур, і, сплёўшы вянок з церняў, ускладаюць на Яго.</verse>
				<verse number="18">І пачалі вітаць Яго: \Радуйся, Валадару Юдэйскі!»</verse>
				<verse number="19">І білі Яго трысьцінай па галаве, і плявалі на Яго, і, кленчучы, пакланяліся Яму.</verse>
				<verse number="20">І калі назьдзекваліся з Яго, зьнялі з Яго пурпур, і апранулі Яго ў адзеньне Ягонае. І вядуць Яго, каб Яго ўкрыжаваць.</verse>
				<verse number="21">І прымушаюць нейкага Сымона Кірэнэйца, бацьку Аляксандра і Руфа, які ішоў з поля і праходзіў міма, каб узяў крыж Ягоны.</verse>
				<verse number="22">І прыводзяць Яго на Гальготу, месца, што перакладаецца Месца Чэрапа.</verse>
				<verse number="23">І далі Яму піць віно, зьмяшанае са сьмірнай, але Ён не прыняў.</verse>
				<verse number="24">І тыя, што крыжавалі Яго, падзялілі адзеньне Ягонае, кідаючы жэрабя, хто мае яго ўзяць.</verse>
				<verse number="25">А была гадзіна трэцяя, і ўкрыжавалі Яго.</verse>
				<verse number="26">І быў надпіс віны Ягонай напісаны: \Валадар Юдэйскі».</verse>
				<verse number="27">І разам з Ім укрыжавалі двух разбойнікаў, аднаго праваруч, а другога леваруч Яго.</verse>
				<verse number="28">І споўнілася Пісаньне: \І да беззаконьнікаў залічаны».</verse>
				<verse number="29">І тыя, што праходзілі міма, блюзьнілі на Яго, ківаючы галовамі сваімі і кажучы: \Гэй, Ты, Які руйнуеш бажніцу і ў тры дні адбудоўваеш,</verse>
				<verse number="30">выратуй Сябе Самога і зыйдзі з крыжа».</verse>
				<verse number="31">Падобна і першасьвятары, насьмяхаючыся, гаварылі з кніжнікамі адзін аднаму: \Іншых ратаваў, а Сябе ўратаваць ня можа.</verse>
				<verse number="32">Хрыстос, Валадар Ізраіля, няхай зыйдзе цяпер з крыжа, каб мы ўбачылі і паверылі». І тыя, што былі ўкрыжаваныя з Ім, зьневажалі Яго.</verse>
				<verse number="33">А калі настала гадзіна шостая, сталася цемра па ўсёй зямлі ажно да гадзіны дзявятай.</verse>
				<verse number="34">І а дзявятай гадзіне Ісус загаласіў моцным голасам, кажучы: \Элёі, элёі, ламма сабахтані\, што перакладаецца: \Божа Мой, Божа Мой, чаму Ты Мяне пакінуў?\</verse>
				<verse number="35">І некаторыя з тых, што вакол стаялі, пачуўшы, казалі: \Вось, Ільлю кліча».</verse>
				<verse number="36">А адзін, пабегшы і напоўніўшы губку воцатам ды ўсклаўшы яе на трысьціну, даваў Яму піць, гаворачы: \Пакіньце, паглядзім, ці прыйдзе Ільля зьняць Яго».</verse>
				<verse number="37">Ісус жа, усклікнуўшы моцным голасам, аддаў духа.</verse>
				<verse number="38">І заслона ў бажніцы была разьдзертая надвое ад верху да нізу.</verse>
				<verse number="39">Сотнік жа, што стаяў насупраць Яго, убачыўшы, што так закрычаўшы, аддаў духа, сказаў: \Праўда, Чалавек Гэты быў Сын Божы».</verse>
				<verse number="40">Былі таксама жанчыны, што глядзелі здалёк, між імі Марыя Магдалена, і Марыя, маці Якуба меншага і Ёсіі, і Салямэя,</verse>
				<verse number="41">якія, калі Ён быў у Галілеі, хадзілі за Ім і паслугавалі Яму, і шмат іншых, што прыйшлі з Ім у Ерусалім.</verse>
				<verse number="42">І калі ўжо настаў вечар, - а быў гэта дзень прыгатаваньня, які ёсьць перад суботаю, -</verse>
				<verse number="43">прыйшоў Язэп з Арыматэі, паважаны ратман, які сам чакаў Валадарства Божага. Адважыўшыся, ён увайшоў да Пілата і прасіў цела Ісуса.</verse>
				<verse number="44">А Пілат зьдзівіўся, што Ён ужо памёр, і паклікаўшы сотніка, спытаўся ў яго, ці даўно памёр,</verse>
				<verse number="45">і, даведаўшыся ад сотніка, аддаў цела Язэпу.</verse>
				<verse number="46">І той, купіўшы палатніну і зьняўшы Яго, ахінуў палатнінаю і палажыў Яго ў магілу, якая была высечаная ў скале, і прываліў камень да ўваходу ў магілу.</verse>
				<verse number="47">А Марыя Магдалена і Марыя Ёсіева глядзелі, дзе палажылі Яго.</verse>
			</chapter>
			<chapter number="16">
				<verse number="1">І калі мінула субота, Марыя Магдалена, і Марыя Якубава, і Салямэя купілі духмянасьцяў, каб пайсьці памазаць Яго.</verse>
				<verse number="2">І вельмі рана, у першы дзень тыдня, прыходзяць да магілы, калі ўзыходзіла сонца.</verse>
				<verse number="3">І гаварылі між сабою: \Хто нам адваліць камень ад уваходу ў магілу?»</verse>
				<verse number="4">І, глянуўшы, бачаць, што камень адвалены, а быў ён надта вялікі.</verse>
				<verse number="5">І, увайшоўшы ў магілу, убачылі юнака, які сядзеў па правым баку, адзетага ў белую шату, і напалохаліся.</verse>
				<verse number="6">А ён кажа ім: \Не палохайцеся, шукаеце Ісуса з Назарэту, укрыжаванага? Ён уваскрос. Няма Яго тут. Вось месца, дзе палажылі Яго.</verse>
				<verse number="7">Але ідзіце, скажыце вучням Ягоным і Пятру: \Ён ідзе перад вамі ў Галілею; там Яго ўгледзіце, як Ён сказаў вам».</verse>
				<verse number="8">І яны, выйшаўшы, пабеглі ад магілы, і ахапіла іх трымценьне і захапленьне, і нікому нічога не сказалі, бо баяліся.</verse>
				<verse number="9">Уваскросшы раніцаю ў першы дзень тыдня, Ісус зьявіўся спачатку Марыі Магдалене, з якой выгнаў сем дэманаў.</verse>
				<verse number="10">Яна, пайшоўшы, паведаміла тым, што з Ім былі, якія плакалі і галасілі.</verse>
				<verse number="11">Але тыя, пачуўшы, што Ён жывы і яна бачыла Яго, не паверылі.</verse>
				<verse number="12">Пасьля гэтага Ён зьявіўся ў іншым выглядзе дваім з іх у дарозе, як ішлі ў вёску.</verse>
				<verse number="13">І тыя, вярнуўшыся, паведамілі іншым, але і ім не паверылі.</verse>
				<verse number="14">Нарэшце Ён зьявіўся Адзінаццаці, калі ўзьлягалі пры стале, і дакараў за недаверства іхняе і жорсткасьць сэрца, што не паверылі тым, якія бачылі Яго ўваскросшага.</verse>
				<verse number="15">І сказаў ім: «Ідзіце на ўвесь сьвет і абвяшчайце Эвангельле ўсяму стварэньню.</verse>
				<verse number="16">Хто паверыць і ахрысьціцца, будзе збаўлены, а хто не паверыць, будзе асуджаны.</verse>
				<verse number="17">А тым, што павераць, будуць такія знакі: у імя Маё выганяць будуць дэманаў, новымі мовамі гаварыць будуць,</verse>
				<verse number="18">зьмеяў браць будуць, і калі што сьмяротнае вып'юць, не пашкодзіць ім, на нямоглых рукі ўскладуць, і яны будуць здаровыя».</verse>
				<verse number="19">Госпад жа пасьля размовы з імі ўзьнёсься ў неба і сеў праваруч Бога.</verse>
				<verse number="20">А яны, пайшоўшы, абвяшчалі паўсюль Госпада, Які ўспамагаў іх і сьцьвярджаў словы знакамі, якія іх суправаджалі. Амэн.</verse>
			</chapter>
		</book>
		<book number="42">
			<chapter number="1">
				<verse number="1">Як ужо многія намагаліся напісаць аповесьць пра падзеі, якія ў нас адбыліся,</verse>
				<verse number="2">як пераказалі нам тыя, што былі ад пачатку відавочцамі і сталіся паслугачамі Слова,</verse>
				<verse number="3">надумаў і я, прайшоўшы ўсё нанова, дакладна па парадку апісаць табе, вяльможны Тэафілю,</verse>
				<verse number="4">каб ты пазнаў надзейнасьць словаў, у якіх быў навучаны.</verse>
				<verse number="5">Сталася ў дні Ірада, валадара Юдэйскага, [быў] сьвятар з Абіявае чаргі, на імя Захарыя, і жонка ягоная з дачок Аарона, і імя яе - Альжбета.</verse>
				<verse number="6">Былі яны абое праведныя перад Богам, ходзячы паводле прыказаньняў і пастановаў Госпада беззаганна.</verse>
				<verse number="7">І не было ў іх дзіцяці, таму што Альжбета была няплодная, і абое яны былі пажылыя ў гадах сваіх.</verse>
				<verse number="8">І сталася, калі ў парадку свае чаргі ён спаўняў сьвятарскі абавязак перад Богам,</verse>
				<verse number="9">выпала яму паводле звычаю сьвятароў кадзіць, увайшоўшы ў бажніцу Госпадаву.</verse>
				<verse number="10">І ўсё мноства народу звонку малілася ў час каджэньня.</verse>
				<verse number="11">І зьявіўся яму анёл Госпадаў, які стаў з правага боку кадзільнага ахвярніку.</verse>
				<verse number="12">І стрывожыўся Захарыя, убачыўшы яго, і ахапіў яго страх.</verse>
				<verse number="13">Анёл жа сказаў яму: \Ня бойся, Захарыя; бо пачутая просьба твая, і жонка твая Альжбета народзіць табе сына, і дасі яму імя Ян.</verse>
				<verse number="14">І будзе табе радасьць і весялосьць, і многія ўзрадуюцца з нараджэньня ягонага.</verse>
				<verse number="15">Бо ён будзе вялікі перад Госпадам, і ня будзе піць віно і сікеру, і Духам Сьвятым напоўніцца яшчэ ва ўлоньні маці сваёй.</verse>
				<verse number="16">І многіх з сыноў Ізраіля зьверне да Госпада, Бога іхняга.</verse>
				<verse number="17">І будзе ісьці перад Ім у духу і сіле Ільлі, каб вярнуць сэрцы бацькоў дзецям, і непаслухмяным - лад думак праведнікаў, каб падрыхтаваць Госпаду народ падрыхтаваны».</verse>
				<verse number="18">І сказаў Захарыя анёлу: \З чаго даведаюся я гэтае? Бо я - стары, і жонка мая ў гадах пажылых».</verse>
				<verse number="19">І, адказваючы, сказаў яму анёл: \Я - Габрыэль, які стаю перад Богам, і я пасланы гаварыць з табою і дабравесьціць табе гэтае.</verse>
				<verse number="20">І вось, будзеш ты маўчаць, і ня зможаш гаварыць да дня, калі гэта станецца, за тое, што не паверыў словам маім, якія споўняцца ў свой час».</verse>
				<verse number="21">І чакаў народ Захарыю, і дзівіўся, што ён марудзіць у бажніцы.</verse>
				<verse number="22">А ён, выйшаўшы, ня мог гаварыць да іх; і зразумелі, што бачыў відзеж у бажніцы; і ён ківаў ім, і застаўся немы.</verse>
				<verse number="23">І сталася, калі скончыліся дні службы ягонай, ён вярнуўся ў дом свой.</verse>
				<verse number="24">Пасьля гэтых дзён зачала Альжбета, жонка ягоная, і хавала гэта пяць месяцаў, кажучы:</verse>
				<verse number="25">«Гэтак учыніў мне Госпад у дні, калі глянуў на мяне, каб зьняць з мяне ганьбу між людзьмі».</verse>
				<verse number="26">А ў шосты месяц быў пасланы анёл Габрыэль ад Бога ў горад Галілейскі, называны Назарэт,</verse>
				<verse number="27">да дзяўчыны, заручанай з мужам на імя Язэп, з дому Давідавага; а імя дзяўчыны - Марыя.</verse>
				<verse number="28">І, увайшоўшы да яе, анёл сказаў: \Радуйся, дабрадатная! Госпад з табою; дабраслаўлёная ты між жанчынамі».</verse>
				<verse number="29">Яна ж, убачыўшы яго, устрывожылася ад словаў ягоных і разважала, што гэта было за прывітаньне.</verse>
				<verse number="30">І сказаў ёй анёл: \Ня бойся, Марыя; бо ты знайшла ласку ў Бога.</verse>
				<verse number="31">І вось ты зачнеш ва ўлоньні і народзіш Сына, і дасі Яму імя Ісус.</verse>
				<verse number="32">Ён будзе вялікі, і Сынам Найвышэйшага назавецца, і дасьць Яму Госпад Бог пасад Давіда, бацькі Ягонага,</verse>
				<verse number="33">і Ён будзе валадарыць над домам Якуба на вякі, і Валадарству Ягонаму ня будзе канца».</verse>
				<verse number="34">А Марыя сказала анёлу: \Як гэта будзе, калі я не спазнала мужа?»</verse>
				<verse number="35">І, адказваючы, анёл сказаў ёй: \Дух Сьвяты зыйдзе на цябе, і сіла Найвышэйшага ахіне цябе. І дзеля гэтага тое, што народзіцца Сьвятое, Сынам Божым назавецца.</verse>
				<verse number="36">Вось і Альжбета, сваячка твая, і яна зачала сына ў старасьці сваёй, і вось ужо шосты месяц у яе, якую называюць няплоднай.</verse>
				<verse number="37">Бо ў Бога ніводнае слова ня будзе бяз сілы».</verse>
				<verse number="38">І сказала Марыя: \Вось я - служка Госпада; няхай станецца мне паводле слова твайго». І адыйшоў ад яе анёл.</verse>
				<verse number="39">Устаўшы, Марыя ў тыя дні шпарка пайшла ў горную краіну, у горад Юдавы,</verse>
				<verse number="40">і ўвайшла ў дом Захарыі, і прывітала Альжбету.</verse>
				<verse number="41">І сталася, калі Альжбета пачула прывітаньне Марыі, узварухнулася дзіцятка ва ўлоньні яе, і Альжбета напоўнілася Духам Сьвятым.</verse>
				<verse number="42">І ўсклікнула яна моцным голасам, і сказала: \Дабраслаўлёная ты між жанчынамі, і дабраслаўлёны плод улоньня твайго.</verse>
				<verse number="43">І адкуль гэта мне, што прыйшла маці Госпада майго да мяне?</verse>
				<verse number="44">Бо вось, як голас вітаньня твайго дайшоў да вушэй маіх, узварухнулася вясёла дзіцятка ва ўлоньні маім.</verse>
				<verse number="45">І шчасьлівая тая, якая паверыла, бо зьдзейсьніцца сказанае ёй ад Госпада».</verse>
				<verse number="46">І сказала Марыя: \Узьвялічвае душа мая Госпада,</verse>
				<verse number="47">і ўзрадаваўся дух мой у Богу, Збаўцы маім,</verse>
				<verse number="48">бо Ён глянуў на паніжэньне служкі Сваёй. Бо вось, адгэтуль шчасьліваю будуць называць мяне ўсе пакаленьні,</verse>
				<verse number="49">бо вялікае ўчыніў мне Магутны; і сьвятое імя Яго,</verse>
				<verse number="50">і міласэрнасьць Ягоная з пакаленьня ў пакаленьне для тых, якія баяцца Яго.</verse>
				<verse number="51">Ён зьявіў уладу рамяном Сваім; расьсеяў ганарыстых думкамі сэрца іхняга;</verse>
				<verse number="52">скінуў моцных з пасадаў і ўзьвялічыў пакорных,</verse>
				<verse number="53">галодных насыціў дабром, а багатых адпусьціў ні з чым.</verse>
				<verse number="54">Падтрымаў Ізраіля, юнака Свайго, успомніў пра міласэрнасьць,</verse>
				<verse number="55">як гаварыў адносна бацькоў нашых, адносна Абрагама і насеньня ягонага на вякі».</verse>
				<verse number="56">Прабыла ж Марыя з ёю каля трох месяцаў і вярнулася ў дом свой.</verse>
				<verse number="57">А Альжбеце настаў час нараджаць, і яна нарадзіла сына.</verse>
				<verse number="58">І пачулі суседзі і сваякі ейныя, што ўзьвялічыў Госпад міласэрнасьць Сваю над ёю, і цешыліся з ёю.</verse>
				<verse number="59">І сталася, у восьмы дзень прыйшлі абрэзаць дзіцятка і хацелі назваць яго паводле імя бацькі ягонага Захарыям.</verse>
				<verse number="60">І, адказваючы, маці ягоная сказала: \Не, але ён будзе называцца Янам».</verse>
				<verse number="61">І сказалі ёй: \Нікога няма ў родзічаў тваіх, хто называецца гэтым імем».</verse>
				<verse number="62">І пыталіся на мігах у бацькі ягонага, як бы ён хацеў назваць яго.</verse>
				<verse number="63">І, папрасіўшы дошчачку, ён напісаў, кажучы: \Ян імя яму». І ўсе зьдзівіліся.</verse>
				<verse number="64">І адразу расчыніліся вусны ягоныя і язык ягоны, і ён стаў гаварыць, дабраслаўляючы Бога.</verse>
				<verse number="65">І стаўся страх на ўсіх, што жылі побач, і гаварылі адзін аднаму словы гэтыя па ўсёй горнай краіне Юдэйскай.</verse>
				<verse number="66">І ўсе, якія чулі, складалі [гэта] ў сэрцы сваім, кажучы: \Што ж гэта будзе за дзіця?\ І рука Госпадава была з ім.</verse>
				<verse number="67">І Захарыя, бацька ягоны, напоўніўся Духам Сьвятым, і прарочыў, кажучы:</verse>
				<verse number="68">«Дабраслаўлёны Госпад, Бог Ізраіля, што адведаў народ Свой і даў выбаўленьне [яму],</verse>
				<verse number="69">і падняў рог збаўленьня нашага ў доме Давіда, слугі Свайго,</verse>
				<verse number="70">як абвясьціў вуснамі сьвятых прарокаў Сваіх, што былі адвеку,</verse>
				<verse number="71">збавіць [нас] ад ворагаў нашых і ад рукі ўсіх, якія ненавідзяць нас,</verse>
				<verse number="72">учыніць міласэрнасьць бацькам нашым і ўзгадаць сьвяты запавет Свой,</verse>
				<verse number="73">прысягу, якой кляўся Абрагаму, бацьку нашаму, даць нам</verse>
				<verse number="74">бяз страху, выбавіўшы нас з рукі ворагаў нашых,</verse>
				<verse number="75">служыць Яму ў сьвятасьці і праведнасьці перад Ім у-ва ўсе дні жыцьця нашага.</verse>
				<verse number="76">І ты, дзіцятка, будзеш названы прарокам Найвышэйшага, бо будзеш ісьці наперадзе перад абліччам Госпада падрыхтаваць шляхі Яму,</verse>
				<verse number="77">даць народу пазнаць збаўленьне ў адпушчэньні грахоў іхніх,</verse>
				<verse number="78">праз унутраную міласэрнасьць Бога нашага, у якой адведаў нас Усход з вышыні?,</verse>
				<verse number="79">зьявіць [сьвятло] тым, што сядзяць у цемры і ў ценю сьмяротным, накіраваць ногі нашыя на шлях супакою».</verse>
				<verse number="80">А дзіцятка ўзрастала і ўмацоўвалася духам, і было ў пустыні да дня зьяўленьня свайго Ізраілю.</verse>
			</chapter>
			<chapter number="2">
				<verse number="1">І сталася, у тыя дні выйшла ад цэзара Аўгуста пастанова зрабіць перапіс па ўсім сусьвеце.</verse>
				<verse number="2">Гэты перапіс быў першы за панаваньня Квірынія ў Сірыі.</verse>
				<verse number="3">І пайшлі ўсе запісвацца, кожны ў свой горад.</verse>
				<verse number="4">Пайшоў таксама і Язэп з Галілеі, з гораду Назарэт, у Юдэю, у горад Давіда, называны Бэтлеем, бо ён быў з дому і роду Давіда,</verse>
				<verse number="5">запісацца з Марыяю, заручанай з ім жонкай, якая была цяжарная.</verse>
				<verse number="6">І сталася, калі яны былі там, надыйшоў дзень нарадзіць ёй;</verse>
				<verse number="7">і нарадзіла Сына свайго Першароднага, і спавіла? Яго, і палажыла яго ў ясьлі, бо не было ім месца ў сьвятліцы.</verse>
				<verse number="8">І былі пастухі ў той ваколіцы, якія начавалі ў полі і вартавалі ўначы ля статку свайго.</verse>
				<verse number="9">І вось, стаў перад імі анёл Госпадаў, і слава Госпадава асьвяціла іх; і спалохаліся страхам вялікім.</verse>
				<verse number="10">І сказаў ім анёл: \Ня бойцеся! Бо вось, я дабравешчу вам вялікую радасьць, якая будзе ўсяму народу,</verse>
				<verse number="11">бо сёньня нарадзіўся вам у горадзе Давідавым Збаўца, Які ёсьць Хрыстос Госпад.</verse>
				<verse number="12">І вось вам знак: вы знойдзеце Немаўлятка ў пялюшках, Якое ляжыць у ясьлях».</verse>
				<verse number="13">І неспадзявана зьявілася з анёлам шматлікае войска нябеснае, якое славіла Бога і казала:</verse>
				<verse number="14">«Слава на вышынях Богу, а на зямлі супакой, у людзях упадабаньне».</verse>
				<verse number="15">І сталася, калі адыйшлі ад іх анёлы ў неба, пастухі сказалі адзін аднаму: \Хадзем у Бэтлеем і ўбачым, ці сталася тое слова, якое абвясьціў нам Госпад».</verse>
				<verse number="16">І пайшлі пасьпешна, і знайшлі Марыю і Язэпа, і Немаўлятка, Якое ляжала ў ясьлях.</verse>
				<verse number="17">І, убачыўшы, расказалі пра словы, якія былі сказаныя ім пра Дзіцятка Гэтае.</verse>
				<verse number="18">І ўсе, якія чулі, зьдзіўляліся з таго, што расказвалі ім пастухі.</verse>
				<verse number="19">А Марыя захавала ўсе словы гэтыя, складаючы [іх] у сэрцы сваім.</verse>
				<verse number="20">І вярнуліся пастухі, славячы і хвалячы Бога за ўсё, што чулі і бачылі, як ім было сказана.</verse>
				<verse number="21">І калі прайшло восем дзён, трэба было абрэзаць Хлопчыка, і далі Яму імя Ісус, названае анёлам перш, чым быў Ён зачаты ва ўлоньні.</verse>
				<verse number="22">І калі скончыліся дні ачышчэньня іх паводле закону Майсея, прынесьлі Яго ў Ерусалім, каб прадставіць перад Госпадам,</verse>
				<verse number="23">як напісана ў законе Госпадавым: \Усякі хлопчык, які адкрывае ўлоньне, будзе названы сьвятым Госпадавым\,</verse>
				<verse number="24">і каб прынесьці ў ахвяру паводле таго, як сказана ў законе Госпадавым: пару туркавак ці двух галубянятак.</verse>
				<verse number="25">І вось, быў у Ерусаліме чалавек на імя Сымон. І быў ён чалавек праведны і пабожны, які чакаў пацяшэньня Ізраіля, і Дух Сьвяты быў на ім.</verse>
				<verse number="26">І было яму сказана ад Духа Сьвятога, што ён ня ўбачыць сьмерці, пакуль ня ўбачыць Хрыста Госпадавага.</verse>
				<verse number="27">І прыйшоў ён у Духу ў сьвятыню. І калі бацькі? прынесьлі Дзіцятка Ісуса, каб выканаць над Ім абрад паводле закону,</verse>
				<verse number="28">ён узяў Яго на рукі свае, і дабраславіў Бога, і сказаў:</verse>
				<verse number="29">«Цяпер адпускаеш слугу Твайго, Уладару, паводле слова Твайго, у супакоі,</verse>
				<verse number="30">бо бачылі вочы мае збаўленьне Тваё,</verse>
				<verse number="31">якое прыгатаваў Ты перад абліччам усіх народаў,</verse>
				<verse number="32">сьвятло для асьветы паганаў, і славу народу Твайго - Ізраіля».</verse>
				<verse number="33">А Язэп і маці Ягоная зьдзіўляліся сказанаму пра Яго.</verse>
				<verse number="34">І дабраславіў іх Сымон, і сказаў Марыі, маці Ягонай: \Вось, ляжыць Гэты на падзеньне і паўстаньне многіх у Ізраілю, і на знак, якому працівіцца будуць.</verse>
				<verse number="35">І табе самой меч пранікне ў душу?, каб выявіліся думкі многіх сэрцаў».</verse>
				<verse number="36">І была Ганна прарочыца, дачка Фануэля, з калена Асэра. Яна была ў вельмі старым веку, з мужам ад дзявоцтва свайго пражыла сем гадоў.</verse>
				<verse number="37">І была яна ўдава гадоў васьмідзесяці чатырох, якая не адыходзіла ад сьвятыні, постам і просьбаю служачы [Богу] дзень і ноч.</verse>
				<verse number="38">І яна, у тую гадзіну прыйшоўшы, узносіла хвалу Госпаду і гаварыла пра Яго ўсім, якія чакалі выбаўленьня ў Ерусаліме.</verse>
				<verse number="39">І калі яны выканалі ўсё паводле закону Госпадава, вярнуліся ў Галілею, у горад свой Назарэт.</verse>
				<verse number="40">А Дзіцятка ўзрастала і ўмацоўвалася духам, напаўняючыся мудрасьцю; і ласка Божая была на Ім.</verse>
				<verse number="41">І кожны год бацькі Ягоныя хадзілі ў Ерусалім на сьвята Пасхі.</verse>
				<verse number="42">І калі Ён меў дванаццаць год, прыйшлі яны, як звычайна, у Ерусалім на сьвята.</verse>
				<verse number="43">І калі скончыліся тыя дні і яны варочаліся, застаўся Хлопец Ісус у Ерусаліме, і не заўважылі гэтага Язэп і маці Ягоная,</verse>
				<verse number="44">але думалі, што Ён ідзе з другімі падарожнікамі. Прайшоўшы дзённую дарогу, сталі шукаць Яго між сваякамі і знаёмымі.</verse>
				<verse number="45">І, не знайшоўшы Яго, вярнуліся ў Ерусалім, шукаючы Яго.</verse>
				<verse number="46">І сталася, праз тры дні знайшлі Яго ў сьвятыні, як сядзеў сярод настаўнікаў, слухаючы іх і пытаючыся ў іх.</verse>
				<verse number="47">І ўсе, якія слухалі Яго, дзівіліся з розуму і адказаў Ягоных.</verse>
				<verse number="48">І, убачыўшы Яго, зьдзівіліся, і маці Ягоная сказала Яму: \Дзіця! Што Ты зрабіў нам гэтак? Вось, бацька Твой і я з вялікай мукаю шукалі Цябе».</verse>
				<verse number="49">І Ён сказаў ім: «Навошта вы шукалі Мяне? Ці ж вы ня ведаеце, што Я мушу быць у тым, што [належыць] Айцу Майму?\</verse>
				<verse number="50">І яны не зразумелі слова, якое Ён сказаў ім.</verse>
				<verse number="51">І Ён пайшоў з імі, і прыйшоў у Назарэт, і быў паслухмяны ім. І маці Ягоная захоўвала ўсе словы гэтыя ў сэрцы сваім.</verse>
				<verse number="52">І Ісус узрастаў у мудрасьці, і ва ўзросьце, і ў ласцы ў Бога і людзей.</verse>
			</chapter>
			<chapter number="3">
				<verse number="1">А ў пятнаццаты год панаваньня цэзара Тыбэрыя, калі Понці Пілат панаваў у Юдэі, Ірад быў тэтрархам у Галілеі, Філіп, брат ягоны, - тэтрархам у Ітурэі і Траханіцкай краіне, а Лісані - тэтрархам у Абіліне,</verse>
				<verse number="2">пры першасьвятарах Аньне і Каяфе было слова Божае да Яна, сына Захарыі, у пустыні.</verse>
				<verse number="3">І ён праходзіў па ўсіх ваколіцах Ярданскіх, прапаведуючы хрышчэньне навяртаньня дзеля адпушчэньня грахоў,</verse>
				<verse number="4">як напісана ў кнізе словаў прарока Ісаі, які кажа: \Голас таго, хто кліча ў пустыні: \Падрыхтуйце шлях Госпаду, простымі рабіце сьцежкі Яго;</verse>
				<verse number="5">усякі дол няхай напоўніцца, і ўсякая гара і ўзгорак няхай панізяцца, крывізны няхай выпрастуюцца, і няроўныя шляхі зробяцца гладкімі;</verse>
				<verse number="6">і ўгледзіць усякае цела збаўленьне Божае».</verse>
				<verse number="7">І казаў ён натоўпам, якія прыходзілі хрысьціцца ў яго: \Спараджэньні яхідны, хто перасьцярог вас, каб уцякалі ад гневу, які надыходзіць?</verse>
				<verse number="8">Зрабіце плады, годныя навяртаньня, і не пачынайце гаварыць у сабе: \Бацьку маем Абрагама\, бо кажу вам, што Бог можа з камянёў гэтых падняць дзяцей Абрагаму.</verse>
				<verse number="9">Ужо і сякера ля кораня дрэваў ляжыць; усякае дрэва, якое не прыносіць добрага плоду, сьсякаецца і кідаецца ў агонь».</verse>
				<verse number="10">І спытаўся ў яго натоўп, кажучы: \Дык што нам рабіць?»</verse>
				<verse number="11">А ён, адказваючы, кажа ім: \Хто мае дзьве вопраткі, няхай дасьць таму, хто ня мае; і хто мае ежу, няхай робіць тое самае».</verse>
				<verse number="12">Прыйшлі і мытнікі хрысьціцца, і сказалі яму: \Настаўнік, што нам рабіць?»</verse>
				<verse number="13">А ён сказаў ім: \Нічога не бярыце больш таго, што вам загадана».</verse>
				<verse number="14">Пыталіся ў яго таксама жаўнеры, кажучы: \А нам што рабіць?\ І ён сказаў ім: \Нікога ня крыўдзьце, не абмаўляйце і задавальняйцеся сваёю платай».</verse>
				<verse number="15">І народу, які чакаў і разважаў у сэрцах сваіх адносна Яна, ці не Хрыстос ён,</verse>
				<verse number="16">адказаў Ян усім, кажучы: \Я хрышчу вас вадою, але ідзе Дужэйшы за мяне, у Якога я ня варты разьвязаць рамень сандалаў Ягоных. Ён будзе хрысьціць вас Духам Сьвятым і агнём.</verse>
				<verse number="17">Веялка Ягоная ў руцэ Яго, і Ён ачысьціць ток Свой, і зьбярэ пшаніцу ў сьвіран Свой, а салому спаліць агнём незгасальным».</verse>
				<verse number="18">І шмат іншага дабравесьціў ён народу, навучаючы яго.</verse>
				<verse number="19">А Ірад тэтрарх, дакараны ім за Ірадыяду, жонку Філіпа, брата ягонага, і за ўсё, што Ірад зрабіў злога,</verse>
				<verse number="20">дадаў да ўсяго і тое, што замкнуў Яна ў вязьніцу.</verse>
				<verse number="21">І сталася, калі хрысьціўся ўвесь народ, і Ісус, ахрысьціўшыся, маліўся, адчынілася неба,</verse>
				<verse number="22">і Дух Сьвяты зыйшоў на Яго ў цялесным выглядзе, як голуб, і быў голас з неба, які казаў: \Ты - Сын Мой Улюбёны; у Табе Я маю ўпадабаньне».</verse>
				<verse number="23">І меў Ісус, пачынаючы [служэньне], гадоў каля трыццаці, і быў, як думалі, сын Язэпаў, Гэліяў,</verse>
				<verse number="24">Мататаў, Левіяў, Мэльхіяў, Янаяў, Язэпаў,</verse>
				<verse number="25">Мататыяў, Амосаў, Навумаў, Эсьліяў, Нагеяў,</verse>
				<verse number="26">Магатаў, Мататыяў, Сэмэяў, Язэпаў, Юдаў,</verse>
				<verse number="27">Яанаяў, Рэсаеў, Зэрубабэляў, Салятыэляў, Нэрыяў,</verse>
				<verse number="28">Мэльхіяў, Аддыяў, Касамаў, Эльмадамаў, Іраў,</verse>
				<verse number="29">Ёсіяў, Эліезэраў, Ярымаў, Мататаў, Левіяў,</verse>
				<verse number="30">Сымонаў, Юдаў, Язэпаў, Янанаў, Эліякімаў,</verse>
				<verse number="31">Мэлеаяў, Маінанаў, Мататаў, Натанаў, Давідаў,</verse>
				<verse number="32">Есэяў, Абэдаў, Боазаў, Сальмонаў, Наасонаў,</verse>
				<verse number="33">Амінадабаў, Арамаў, Эсромаў, Пэрэсаў, Юдаў,</verse>
				<verse number="34">Якубаў, Ісаакаў, Абрагамаў, Тэрахаў, Нахораў,</verse>
				<verse number="35">Сэрухаў, Рагаваў, Фалекаў, Гэбэраў, Салаў,</verse>
				<verse number="36">Каінанаў, Арфаксадаў, Сэмаў, Нояў, Лямэхаў,</verse>
				<verse number="37">Мэтушаляхаў, Энохаў, Ярэдаў, Магалялеэляў, Кейнанаў,</verse>
				<verse number="38">Эносаў, Сэтаў, Адамаў, Божы.</verse>
			</chapter>
			<chapter number="4">
				<verse number="1">Ісус, напоўнены Духам Сьвятым, вярнуўся з Ярдану і быў паведзены Духам у пустыню.</verse>
				<verse number="2">Там сорак дзён Ён быў спакушаны д'яблам і нічога ня еў у гэтыя дні; а калі яны скончыліся, урэшце захацеў есьці.</verse>
				<verse number="3">І сказаў Яму д'ябал: \Калі Ты - Сын Божы, скажы гэтаму камяню, каб ён стаўся хлебам».</verse>
				<verse number="4">І адказаў яму Ісус, кажучы: «Напісана, што ня хлебам адным будзе жыць чалавек, але ўсякім словам Божым».</verse>
				<verse number="5">І, узьвёўшы Яго на высокую гару, д'ябал паказаў Яму ўсе валадарствы сусьвету ў імгненьне часу.</verse>
				<verse number="6">І сказаў Яму д'ябал: \Дам Табе ўладу над усім гэтым і славу іхнюю, бо яна мне аддадзена, і я, каму хачу, даю яе.</verse>
				<verse number="7">Дык калі Ты паклонішся мне, усё будзе Тваё».</verse>
				<verse number="8">І, адказваючы, сказаў яму Ісус: «Адыйдзі ад Мяне, шатан! Бо напісана: \Госпаду, Богу твайму, пакланяйся і Яму аднаму служы».</verse>
				<verse number="9">І павёў Яго ў Ерусалім, і паставіў на вільчаку сьвятыні, і сказаў Яму: \Калі Ты - Сын Божы, кінься адгэтуль уніз,</verse>
				<verse number="10">бо напісана: \Анёлам Сваім загадае пра Цябе ўсьцерагчы Цябе\,</verse>
				<verse number="11">і: \На руках панясуць Цябе, каб не спатыкнуўся аб камень нагою Тваёю».</verse>
				<verse number="12">І, адказваючы, сказаў яму Ісус: «Сказана: \Не спакушай Госпада, Бога твайго».</verse>
				<verse number="13">І, скончыўшы ўсё спакушэньне, д'ябал адыйшоў ад Яго да пары?.</verse>
				<verse number="14">І вярнуўся Ісус у сіле Духа ў Галілею; і разыйшлася чутка пра Яго па ўсёй ваколіцы.</verse>
				<verse number="15">І вучыў Ён у сынагогах іхніх, і ад усіх быў слаўлены.</verse>
				<verse number="16">І прыйшоў у Назарэт, дзе быў выхаваны, і ўвайшоў паводле звычаю Свайго ў дзень суботні ў сынагогу, і ўстаў чытаць.</verse>
				<verse number="17">І далі Яму кнігу прарока Ісаі; і Ён, разгарнуўшы кнігу, знайшоў месца, дзе было напісана:</verse>
				<verse number="18">\Дух Госпада на Мне, бо Ён памазаў Мяне дабравесьціць убогім, паслаў Мяне аздараўляць скрышаных сэрцам, абвяшчаць вязьням вызваленьне і сьляпым - вяртаньне зроку, пусьціць змучаных на свабоду,</verse>
				<verse number="19">і абвяшчаць год Госпадаў прыемны».</verse>
				<verse number="20">І, згарнуўшы кнігу, аддаў паслугачу і сеў; і вочы ўсіх у сынагозе былі зьвернуты на Яго.</verse>
				<verse number="21">А Ён пачаў гаварыць ім: «Сёньня споўнілася пісаньне гэтае ў вушах вашых».</verse>
				<verse number="22">І ўсе засьведчылі Яму гэта, і зьдзіўляліся словам ласкі, якія выходзілі з вуснаў Ягоных, і гаварылі: \Ці не Язэпаў гэта сын?»</verse>
				<verse number="23">І Ён сказаў ім: «Вядома, вы скажаце Мне гэткую прыповесьць: \Лекару, аздараві Самога Сябе; зрабі і тут, у Тваёй бацькаўшчыне, тое, што, мы чулі, сталася ў Капэрнауме».</verse>
				<verse number="24">І сказаў: «Сапраўды кажу вам: Ніводзін прарок не прыймаецца ў бацькаўшчыне сваёй.</verse>
				<verse number="25">Праўдзіва кажу вам: Шмат удоваў было ў Ізраілю ў дні Ільлі, калі было зачынена неба тры гады і шэсьць месяцаў, так што стаўся вялікі голад па ўсёй зямлі;</verse>
				<verse number="26">і ані да аднае з іх ня быў пасланы Ільля, але толькі да ўдавы ў Сарэпту Сідонскую.</verse>
				<verse number="27">І шмат было пракажоных у Ізраілю пры прароку Элісею, і ніводзін з іх ня быў ачышчаны, акрамя Нэемана Сірыйца».</verse>
				<verse number="28">І ўсе ў сынагозе напоўніліся ярасьцю, пачуўшы гэтае,</verse>
				<verse number="29">і, устаўшы, выгналі Яго навонкі з гораду, і павялі Яго на вяршыню гары, на якой быў пабудаваны горад іхні, каб скінуць Яго,</verse>
				<verse number="30">але Ён, прайшоўшы сярод іх, пайшоў.</verse>
				<verse number="31">І прыйшоў у Капэрнаум, горад Галілейскі, і вучыў іх у суботы.</verse>
				<verse number="32">І дзівіліся з вучэньня Ягонага, бо з уладаю былі словы Яго.</verse>
				<verse number="33">І быў у сынагозе чалавек, які меў духа дэмана нячыстага, і ён загаласіў моцным голасам,</verse>
				<verse number="34">кажучы: \Аёй! Што нам і Табе, Ісус Назарэец? Ты прыйшоў загубіць нас. Ведаю Цябе, хто Ты, Сьвяты Божы».</verse>
				<verse number="35">І забараніў яму Ісус, кажучы: «Змоўкні і выйдзі з яго!\ І, кінуўшы яго на сярэдзіну, дэман выйшаў з яго, нічога не пашкодзіўшы яму.</verse>
				<verse number="36">І ахапіў усіх страх, і гутарылі між сабою, кажучы: \Што гэта за слова такое, што з уладаю і моцаю Ён загадвае духам нячыстым, і яны выходзяць?»</verse>
				<verse number="37">І разыйшлася чутка пра Яго па ўсіх вакалічных месцах.</verse>
				<verse number="38">Выйшаўшы ж з сынагогі, Ён прыйшоў у дом Сымона. А цешча Сымонава была ў моцнай гарачцы, і прасілі Яго за яе.</verse>
				<verse number="39">І, стаўшы каля яе, Ён забараніў гарачцы, і пакінула яе, а яна, адразу ўстаўшы, паслугавала ім.</verse>
				<verse number="40">Пры захадзе сонца ўсе, якія мелі хворых на розныя хваробы, прыводзілі іх да Яго; і Ён, усклаўшы на кожнага з іх рукі, аздаравіў іх.</verse>
				<verse number="41">Выганяў таксама дэманаў з многіх, якія крычалі і казалі: \Ты - Хрыстос, Сын Божы». І Ён забараняў ім казаць, што яны ведаюць, што Ён - Хрыстос.</verse>
				<verse number="42">А калі настаў дзень, Ён, выйшаўшы, пайшоў у пустыннае месца, і натоўпы шукалі Яго, і, прыйшоўшы да Яго, затрымлівалі Яго, каб не ішоў ад іх.</verse>
				<verse number="43">А Ён сказаў ім: «І ў другіх гарадах Я мушу дабравесьціць Валадарства Божае, бо дзеля гэтага Я пасланы».</verse>
				<verse number="44">І абвяшчаў у сынагогах Галілейскіх.</verse>
			</chapter>
			<chapter number="5">
				<verse number="1">А сталася, што натоўп ціснуўся да Яго, каб слухаць Слова Божае, і Ён стаяў ля возера Генезарэт,</verse>
				<verse number="2">і ўбачыў Ён два чаўны, якія стаялі на возеры, а рыбаловы, выйшаўшы з іх, мылі сеці.</verse>
				<verse number="3">Увайшоўшы ў адзін човен, што быў Сымонаў, Ён прасіў яго адплыць крыху ад берагу і, сеўшы, вучыў натоўпы з чаўна.</verse>
				<verse number="4">Калі ж перастаў гаварыць, сказаў Сымону: «Адплыві на глыбіню і закіньце сеці вашы дзеля лову».</verse>
				<verse number="5">І, адказваючы, Сымон сказаў Яму: \Настаўнік! Мы працавалі ўсю ноч і нічога не злавілі, але паводле слова Твайго закіну сеці».</verse>
				<verse number="6">І, зрабіўшы гэтае, яны злавілі вялікае мноства рыбы, і нават сетка ў іх прарывалася.</verse>
				<verse number="7">І далі знак таварышам, што былі на другім чаўне, каб прыйшлі дапамагчы ім, і прыйшлі, і напоўнілі абодва чаўны, так што яны пачалі залівацца.</verse>
				<verse number="8">Убачыўшы гэта, Сымон Пётар упаў да каленаў Ісуса, кажучы: \Выйдзі ад мяне, Госпадзе, бо я - чалавек грэшны».</verse>
				<verse number="9">Бо страх ахапіў яго і ўсіх, што былі з ім, дзеля гэткага ўлову рыбаў, імі злоўленых,</verse>
				<verse number="10">таксама і Якуба і Яна, сыноў Зэбэдэя, якія былі супольнікамі Сымона. І сказаў Ісус Сымону: «Ня бойся, ад цяпер будзеш лаўцом чалавекаў».</verse>
				<verse number="11">І, выцягнуўшы чаўны на бераг, яны пакінулі ўсё і пайшлі за Ім.</verse>
				<verse number="12">І сталася, Ісус быў у адным горадзе, і прыйшоў чалавек увесь у праказе, і, убачыўшы Ісуса, упаўшы на аблічча, маліў Яго, кажучы: \Госпадзе! Калі хочаш, можаш мяне ачысьціць».</verse>
				<verse number="13">І Ён, працягнуўшы руку, дакрануўся да яго і сказаў: «Хачу, будзь ачышчаны». І адразу праказа зыйшла з яго.</verse>
				<verse number="14">І Ён загадаў яму нікому не казаць, але пайсьці паказацца сьвятару і прынесьці ахвяру за ачышчэньне сваё, як загадаў Майсей на сьведчаньне ім.</verse>
				<verse number="15">Але тым больш разыйшлося слова пра Яго, і шматлікія натоўпы зьбіраліся да Яго слухаць і аздаравіцца ў Яго ад нядужасьцяў сваіх.</verse>
				<verse number="16">А Ён адыходзіў у пустынныя [месцы] і маліўся.</verse>
				<verse number="17">І сталася, у адзін дзень, як Ён навучаў, і сядзелі фарысэі і законавучыцелі, якія прыйшлі з усіх мястэчак Галілеі і Юдэі, і Ерусаліму, і сіла Госпадава была дзеля аздараўленьня іх,</verse>
				<verse number="18">вось, нясуць мужчыны на ложку чалавека, які быў спараліжаваны, і хацелі ўнесьці яго [ў дом] і палажыць перад Ісусам;</verse>
				<verse number="19">і, не знайшоўшы, дзе пранесьці яго праз натоўп, узьлезьлі на дах і праз страху спусьцілі яго разам з ложкам на сярэдзіну перад Ісусам.</verse>
				<verse number="20">І Ён, бачачы веру іх, сказаў яму: «Чалавеча! Адпускаюцца табе грахі твае».</verse>
				<verse number="21">І пачалі разважаць кніжнікі і фарысэі, кажучы: \Хто Ён такі, што кажа блюзьнерства? Хто можа адпускаць грахі, акрамя аднаго Бога?»</verse>
				<verse number="22">А Ісус, пазнаўшы думкі іхнія, адказваючы, сказаў ім: «Што вы думаеце ў сэрцах вашых?</verse>
				<verse number="23">Што лягчэй сказаць: \Адпускаюцца табе грахі твае\, ці сказаць: \Устань і хадзі\?</verse>
				<verse number="24">Але, каб вы ведалі, што Сын Чалавечы мае ўладу на зямлі адпускаць грахі\, - сказаў Ён спараліжаванаму. - \Кажу табе: устань і, узяўшы ложак твой, ідзі ў дом твой».</verse>
				<verse number="25">І той, адразу ўстаўшы перад імі, узяў тое, на чым ляжаў, і пайшоў у дом свой, славячы Бога.</verse>
				<verse number="26">І ўсе былі ў захапленьні, і славілі Бога; і напоўніліся страхам, кажучы: \Дзіўныя рэчы бачылі мы сёньня».</verse>
				<verse number="27">І пасьля гэтага Ён выйшаў і ўбачыў мытніка, на імя Левій, які сядзеў на мытні, і сказаў яму: «Ідзі за Мною».</verse>
				<verse number="28">І той, пакінуўшы ўсё, устаў і пайшоў за Ім.</verse>
				<verse number="29">І зрабіў для Яго Левій у доме сваім вялікі пачастунак, і была шматлікая грамада мытнікаў і іншых, якія ўзьлягалі з імі.</verse>
				<verse number="30">І наракалі кніжнікі і фарысэі вучням Ягоным, кажучы: \Навошта вы ясьцё і п'яцё з мытнікамі і грэшнікамі?»</verse>
				<verse number="31">І, адказваючы, Ісус сказаў ім: «Не здаровыя маюць патрэбу ў лекары, але хворыя.</verse>
				<verse number="32">Я прыйшоў клікаць да навяртаньня не праведных, але грэшных».</verse>
				<verse number="33">А яны сказалі Яму: \Чаму вучні Яна посьцяць часта і моляцца, таксама і фарысэйскія, а Твае ядуць і п'юць?»</verse>
				<verse number="34">А Ён сказаў ім: «Ці можаце прымусіць сыноў вясельля посьціць, калі з імі жаніх?</verse>
				<verse number="35">Але прыйдуць дні, калі возьмуць у іх жаніха, і тады будуць посьціць у тыя дні».</verse>
				<verse number="36">І сказаў ім прыповесьць: «Ніхто латкі ад новага адзеньня не прышывае да старога адзеньня, бо іначай і новае разьдзярэ, і да старога не падыйдзе латка ад новага.</verse>
				<verse number="37">І ніхто не ўлівае маладога віна ў старыя мяхі, бо маладое віно прарве мяхі, і само выцячэ, і мяхі прападуць;</verse>
				<verse number="38">але маладое віно трэба ўліваць у новыя мяхі; і захаваецца тое і другое.</verse>
				<verse number="39">І ніхто, п'ючы старое віно, не захоча адразу маладога, бо кажа: \Старое лепшае».</verse>
			</chapter>
			<chapter number="6">
				<verse number="1">І сталася ў другую суботу пасьля Пасхі, што Ён праходзіў праз палеткі, і вучні Ягоныя зрывалі каласы і елі, расьціраючы рукамі.</verse>
				<verse number="2">А некаторыя з фарысэяў сказалі ім: \Навошта вы робіце тое, чаго ня сьлед рабіць у суботу?»</verse>
				<verse number="3">І, адказваючы ім, сказаў Ісус: «Ці вы не чыталі, што зрабіў Давід, калі быў галодны сам і тыя, што з ім былі?</verse>
				<verse number="4">Як ён увайшоў у дом Божы, і ўзяў хлябы пакладныя, якіх ня можна было есьці нікому, апрача сьвятароў, і еў, і даў тым, што з ім былі».</verse>
				<verse number="5">І сказаў ім: «Сын Чалавечы ёсьць Гаспадар і суботы».</verse>
				<verse number="6">І сталася, што ў іншую суботу ўвайшоў Ён у сынагогу і навучаў. І быў там чалавек, у якога правая рука была сухая.</verse>
				<verse number="7">А кніжнікі і фарысэі сачылі за Ім, ці аздаровіць у суботу, каб знайсьці абвінавачваньне супраць Яго.</verse>
				<verse number="8">Але Ён, ведаючы думкі іхнія, сказаў чалавеку, які меў сухую руку: «Устань і стань на сярэдзіну». І той, устаўшы, стаў.</verse>
				<verse number="9">Тады сказаў ім Ісус: «Спытаюся Я ў вас: \Што трэба рабіць у суботу: дабро ці зло? Збавіць душу? ці загубіць?\</verse>
				<verse number="10">І, паглядзеўшы на ўсіх іх, сказаў чалавеку: «Выцягні руку тваю». Ён так і зрабіў, і сталася рука ягоная здаровая, як другая.</verse>
				<verse number="11">А яны напоўніліся шалам і гаварылі адзін да аднаго, што ім зрабіць з Ісусам.</verse>
				<verse number="12">І сталася ў тыя дні, узыйшоў Ён на гару памаліцца, і быў усю ноч у малітве да Бога.</verse>
				<verse number="13">І калі настаў дзень, Ён паклікаў вучняў Сваіх і выбраў з іх дванаццаць, якіх і назваў апосталамі:</verse>
				<verse number="14">Сымона, якога назваў Пятром, і Андрэя, брата ягонага, Якуба і Яна, Філіпа і Барталамея,</verse>
				<verse number="15">Мацьвея і Тамаша, Якуба Алфеявага і Сымона, называнага Зілотам,</verse>
				<verse number="16">Юду Якубавага і Юду Іскарыёта, які стаўся здраднікам.</verse>
				<verse number="17">І, зыйшоўшы разам з імі, стаў на роўным месцы, і натоўп вучняў Ягоных, і вялікае мноства народу з усяе Юдэі, і Ерусаліму, і прыморскіх гарадоў Тыру і Сідону,</verse>
				<verse number="18">якія прыйшлі паслухаць Яго і аздаравіцца ад хваробаў сваіх, і тыя, якіх мучылі духі нячыстыя, былі аздароўленыя.</verse>
				<verse number="19">І ўвесь натоўп шукаў дакрануцца да Яго, бо ад Яго зыходзіла моц і аздараўляла ўсіх.</verse>
				<verse number="20">І Ён, падняўшы вочы Свае на вучняў Сваіх, сказаў: «Шчасьлівыя ўбогія, бо вашае ёсьць Валадарства Божае.</verse>
				<verse number="21">Шчасьлівыя вы, якія цяпер галодныя, бо вы насыціцеся. Шчасьлівыя вы, якія цяпер плачаце, бо будзеце сьмяяцца.</verse>
				<verse number="22">Шчасьлівыя вы, калі зьненавідзяць вас людзі і калі адлучаць вас, і будуць зьневажаць, і выкінуць імя вашае, як зло, за Сына Чалавечага.</verse>
				<verse number="23">Радуйцеся ў той дзень і весяліцеся, бо вось, вялікая нагарода вашая ў небе, бо гэтак рабілі з прарокамі бацькі іхнія.</verse>
				<verse number="24">Больш таго, гора вам, багатыя, бо вы ўжо атрымліваеце пацяшэньне сваё.</verse>
				<verse number="25">Гора вам, перасычаныя, бо будзеце галодныя. Гора вам, якія цяпер сьмеяцёся, бо будзеце плакаць і галасіць.</verse>
				<verse number="26">Гора вам, калі ўсе людзі будуць гаварыць пра вас добра, бо гэтак рабілі з фальшывымі прарокамі бацькі іхнія.</verse>
				<verse number="27">Але вам, якія слухаеце, кажу: Любіце ворагаў вашых, рабіце дабро тым, якія ненавідзяць вас,</verse>
				<verse number="28">дабраслаўляйце тых, якія праклінаюць вас, і маліцеся за тых, якія крыўдзяць вас.</verse>
				<verse number="29">І таму, які ўдарыў цябе па шчацэ, падстаў і другую; і таму, хто забірае ў цябе адзеньне, не перашкаджай узяць і кашулю.</verse>
				<verse number="30">Усякаму, хто просіць у цябе, давай, і ад таго, хто ўзяў у цябе, не патрабуй назад.</verse>
				<verse number="31">І як хочаце, каб рабілі вам людзі, гэтак і вы рабіце ім.</verse>
				<verse number="32">І калі вы любіце тых, якія вас любяць, якая вам падзяка? Бо і грэшнікі любяць тых, якія іх любяць.</verse>
				<verse number="33">І калі робіце дабро тым, якія вам дабро робяць, якая вам падзяка? Бо і грэшнікі тое робяць.</verse>
				<verse number="34">І калі пазычаеце тым, ад якіх спадзеяцёся атрымаць назад, якая вам падзяка? Бо і грэшнікі пазычаюць грэшнікам, каб атрымаць назад гэтулькі.</verse>
				<verse number="35">Больш таго, любіце ворагаў вашых, і рабіце дабро, і пазычайце, не чакаючы нічога; і будзе нагарода вашая вялікая, і будзеце сынамі Найвышэйшага, бо Ён добры і да няўдзячных і злых.</verse>
				<verse number="36">Дык будзьце ж міласэрныя, як і Айцец ваш міласэрны.</verse>
				<verse number="37">І не судзіце, і ня будзеце суджаныя; не асуджайце, і ня будзеце асуджаныя; даруйце, і вам будзе даравана;</verse>
				<verse number="38">давайце, і вам будзе дадзена: меру добрую, націсьненую, стрэсеную і з верхам дадуць вам на ўлоньне вашае; бо якою мераю мераеце, такою і вам будзе адмерана».</verse>
				<verse number="39">Сказаў жа ім прыповесьць: «Ці можа сьляпы вадзіць сьляпога? Ці не абодва ўваляцца ў яму?</verse>
				<verse number="40">Вучань не вышэй за свайго настаўніка, але, удасканаліўшыся, кожны будзе як настаўнік ягоны.</verse>
				<verse number="41">Што ты глядзіш на сучок у воку брата твайго, а бервяна ў сваім воку ня бачыш?</verse>
				<verse number="42">Ці як можаш сказаць брату твайму: \Браце! Дазволь, выму сучок з вока твайго\, - калі сам ня бачыш бервяна ў сваім воку? Крывадушнік! Вымі спачатку бервяно са свайго вока, і тады ўбачыш, як выняць сучок, які ў воку брата твайго.</verse>
				<verse number="43">Бо няма добрага дрэва, якое прыносіць благі плод; і няма благога дрэва, якое прыносіць плод добры.</verse>
				<verse number="44">Бо ўсякае дрэва пазнаецца з уласнага плоду; бо не зьбіраюць фігаў з цярніны і ня здымаюць вінаграду з глогу.</verse>
				<verse number="45">Добры чалавек з добрага скарбу сэрца свайго выносіць добрае, а злы чалавек са злога скарбу сэрца свайго выносіць злое; бо з багацьця сэрца гавораць вусны ягоныя.</verse>
				<verse number="46">Чаму называеце Мяне: \Госпадзе! Госпадзе!\ - і ня робіце таго, што Я кажу?</verse>
				<verse number="47">Усякі, хто прыходзіць да Мяне, і слухае словы Мае, і робіць паводле іх, пакажу вам, да каго падобны.</verse>
				<verse number="48">Ён падобны да чалавека, што будуе дом, які капаў і заглыбіўся, і заклаў падмурак на скале, і калі сталася паводка, і вада ўдарыла на дом гэты, то не змагла захістаць яго, бо ён быў пабудаваны на скале.</verse>
				<verse number="49">А той, хто слухае і ня робіць, падобны да чалавека, што пабудаваў дом на зямлі без падмурку, які, калі ўдарыла на яго вада, адразу разваліўся; і разбурэньне яго было вялікае».</verse>
			</chapter>
			<chapter number="7">
				<verse number="1">Калі ж Ён скончыў усе словы Свае ў слых народу, увайшоў у Капэрнаум.</verse>
				<verse number="2">У аднаго ж сотніка слуга, якога той цаніў, быў хворы пры сьмерці.</verse>
				<verse number="3">Пачуўшы пра Ісуса, ён паслаў да Яго старшыняў Юдэйскіх прасіць Яго, каб прыйшоў аздаравіць слугу ягонага.</verse>
				<verse number="4">І яны, прыйшоўшы да Ісуса, дужа прасілі Яго, кажучы: \Ён варты, каб Ты зрабіў для яго гэтае,</verse>
				<verse number="5">бо ён любіць наш народ і пабудаваў нам сынагогу».</verse>
				<verse number="6">Ісус пайшоў з імі. А калі Ён быў ужо недалёка ад дому, сотнік прыслаў да Яго сяброў сказаць Яму: \Не турбуйся, Госпадзе! Бо я ня варты, каб Ты ўвайшоў пад дах мой,</verse>
				<verse number="7">бо і сябе самога я не палічыў вартым прыйсьці да Цябе. Але скажы слова, і будзе аздароўлены слуга мой.</verse>
				<verse number="8">Бо і я чалавек, які маю над сабою ўладу, і маю пад сабою жаўнераў; і кажу аднаму: \Пайдзі\, - і ён ідзе; і другому: \Прыйдзі\, - і ён прыходзіць; і слузе майму: \Зрабі тое\, - і ён робіць».</verse>
				<verse number="9">Пачуўшы гэтае, Ісус зьдзівіўся з яго і, павярнуўшыся, сказаў натоўпу, які ішоў за Ім: «Кажу вам, што нават у Ізраілю не знайшоў Я гэткае веры».</verse>
				<verse number="10">І вярнуўшыся ў дом, пасланыя знайшлі хворага слугу паздаравеўшым.</verse>
				<verse number="11">І сталася пасьля гэтага, пайшоў Ён у горад, называны Наін; і з Ім ішлі многія з вучняў Ягоных і шматлікі натоўп.</verse>
				<verse number="12">Калі ж Ён наблізіўся да брамы гораду, вось, выносілі памёршага, адзінароднага сына ў маці сваёй, а яна была ўдава; і вялікі натоўп з гораду ішоў з ёю.</verse>
				<verse number="13">І, убачыўшы яе, Госпад зьлітаваўся над ёю і сказаў ёй: «Ня плач».</verse>
				<verse number="14">І, падыйшоўшы, дакрануўся да пахавальных насілкаў; а тыя, што несьлі іх, затрымаліся, і Ён сказаў: «Юнача, табе кажу: Устань!\</verse>
				<verse number="15">І сеў мёртвы, і пачаў гаварыць; і Ён аддаў яго маці ягонай.</verse>
				<verse number="16">І ўсіх ахапіў страх, і яны славілі Бога, кажучы: \Вялікі прарок паўстаў між намі\, і: \Бог адведаў народ Свой».</verse>
				<verse number="17">І разыйшлося слова гэтае пра Яго па ўсёй Юдэі і па ўсёй ваколіцы.</verse>
				<verse number="18">І паведамілі Яну вучні ягоныя пра ўсё гэтае.</verse>
				<verse number="19">І, паклікаўшы двух з вучняў сваіх, Ян паслаў іх да Ісуса, кажучы: \Ці Ты Той, Які прыходзіць, ці чакаць нам другога?»</verse>
				<verse number="20">А мужы [гэтыя], прыйшоўшы да Яго, сказалі: \Ян Хрысьціцель паслаў нас да Цябе, кажучы: \Ці Ты Той, Які прыходзіць, ці чакаць нам другога?»</verse>
				<verse number="21">У гэтую гадзіну Ён многіх аздаравіў ад хваробаў і немачаў, і ад злых духаў, і многім сьляпым вярнуў зрок.</verse>
				<verse number="22">І, адказваючы, Ісус сказаў ім: «Пайдзіце, паведаміце Яну, што вы бачылі і чулі, што сьляпыя бачаць, кульгавыя ходзяць, пракажоныя ачышчаюцца, глухія чуюць, мёртвыя ўваскрасаюць, убогім дабравесьціцца.</verse>
				<verse number="23">І шчасьлівы той, хто ня згоршыцца праз Мяне».</verse>
				<verse number="24">Калі ж пасланцы Яна пайшлі, Ён пачаў гаварыць да натоўпаў пра Яна: «Што глядзець хадзілі вы ў пустыню? Ці трысьціну, якую вецер хістае?</verse>
				<verse number="25">Але што хадзілі вы ўбачыць? Ці чалавека, апранутага ў мяккія шаты? Вось, тыя, што ў пышным адзеньні і жывуць раскошна, знаходзяцца пры дварох валадарскіх.</verse>
				<verse number="26">Але што хадзілі вы ўбачыць? Прарока? Так, кажу вам, і больш за прарока.</verse>
				<verse number="27">Ён ёсьць той, пра якога напісана: \Вось, Я пасылаю анёла Майго перад абліччам Тваім, які пракладзе шлях Твой перад Табою».</verse>
				<verse number="28">Бо кажу вам: Сярод народжаных жанчынамі няма ніводнага прарока, большага за Яна Хрысьціцеля; але меншы ў Валадарстве Божым большы за яго.</verse>
				<verse number="29">І ўвесь народ, які слухаў яго, і мытнікі аддалі хвалу Богу, хрысьцячыся хрышчэньнем Янавым;</verse>
				<verse number="30">а фарысэі і законьнікі адкінулі параду Божую для іх, не ахрысьціўшыся ў яго».</verse>
				<verse number="31">Госпад жа сказаў: «Да каго прыраўняю людзей пакаленьня гэтага? І да каго яны падобныя?</verse>
				<verse number="32">Яны падобныя да дзяцей, якія сядзяць на вуліцы, і клічуць адзін аднаго, і кажуць: \Мы гралі вам на жалейцы, і вы не скакалі; мы галасілі, і вы ня плакалі».</verse>
				<verse number="33">Бо прыйшоў Ян Хрысьціцель, ані хлеба ня есьць, ані віна ня п'е, і вы кажаце: \Дэмана мае».</verse>
				<verse number="34">Прыйшоў Сын Чалавечы, есьць і п'е, і вы кажаце: \Вось, чалавек - абжора і п'яніца, сябра мытнікаў і грэшнікаў».</verse>
				<verse number="35">І апраўдана мудрасьць усімі дзецьмі яе».</verse>
				<verse number="36">Нехта з фарысэяў прасіў Яго паесьці разам з ім, і Ён, увайшоўшы ў дом фарысэя, узьлёг.</verse>
				<verse number="37">І вось жанчына з таго гораду, якая была грэшніцай, даведаўшыся, што Ён узьлягае ў доме фарысэя, прынесла алябастравы збанок міра,</verse>
				<verse number="38">і, стаўшы ззаду ля ног яго і плачучы, пачала абліваць ногі яго сьлязьмі, і выцірала валасамі галавы сваёй, і цалавала ногі Ягоныя, і мазала мірам.</verse>
				<verse number="39">Бачачы гэтае, фарысэй, які быў запрасіў Яго, сказаў сам у сабе: \Калі б Ён быў прарок, дык ведаў бы, хто і якая жанчына дакранаецца да Яго, бо яна - грэшніца».</verse>
				<verse number="40">І, адказваючы, Ісус сказаў яму: «Сымоне, Я маю нешта сказаць табе». Ён жа кажа: \Кажы, Настаўнік».</verse>
				<verse number="41">[Ісус сказаў]: \У аднаго пазычальніка былі два даўжнікі: адзін быў вінен пяцьсот дынараў, а другі - пяцьдзясят.</verse>
				<verse number="42">А як яны ня мелі, чым заплаціць, ён дараваў абодвум. Скажы, каторы з іх больш узьлюбіць яго?\</verse>
				<verse number="43">Адказваючы, Сымон сказаў: «Думаю, што той, якому больш дараваў». Ён жа сказаў яму: \Слушна ты пастанавіў».</verse>
				<verse number="44">І, павярнуўшыся да жанчыны, сказаў Сымону: «Ці бачыш ты гэтую жанчыну? Я прыйшоў у дом твой, і ты вады Мне на ногі ня даў; а яна сьлязьмі абліла ногі Мае і валасамі галавы сваёй выцерла.</verse>
				<verse number="45">Ты пацалунку Мне ня даў, а яна, як толькі Я прыйшоў, не перастае цалаваць ногі Мае.</verse>
				<verse number="46">Ты галавы Мне алеем не памазаў; а яна мірам памазала ногі Мае.</verse>
				<verse number="47">Дзеля гэтага кажу табе: даруюцца многія грахі яе за тое, што яна шмат узьлюбіла; а каму мала даруецца, той мала любіць».</verse>
				<verse number="48">А ёй сказаў: «Адпускаюцца табе грахі».</verse>
				<verse number="49">І тыя, што ўзьлягалі з Ім, пачалі гаварыць у сабе: \Хто Ён ёсьць, што і грахі адпускае?»</verse>
				<verse number="50">А Ён сказаў жанчыне: «Вера твая збавіла цябе; ідзі ў супакоі».</verse>
			</chapter>
			<chapter number="8">
				<verse number="1">І сталася пасьля, праходзіў Ён праз гарады і мястэчкі, абвяшчаючы і дабравесьцячы Валадарства Божае, і з Ім Дванаццаць,</verse>
				<verse number="2">і некаторыя жанчыны, якія былі аздароўленыя ад злых духаў і нядужасьцяў: Марыя, называная Магдалена, з якое выйшлі сем дэманаў,</verse>
				<verse number="3">і Ёанна, жонка Хузы, наглядчыка Ірадавага, і Сусанна, і многія іншыя, якія служылі Яму з маёмасьці сваёй.</verse>
				<verse number="4">А калі сабралася мноства народу, і з гарадоў зыходзіліся да Яго, Ён пачаў гаварыць прыповесьць:</verse>
				<verse number="5">\Выйшаў сейбіт сеяць насеньне сваё; і, калі ён сеяў, адно ўпала пры дарозе і было патаптана, і птушкі нябесныя падзяўблі яго;</verse>
				<verse number="6">а іншае ўпала на камень і, узыйшоўшы, засохла, бо ня мела вільгаці;</verse>
				<verse number="7">а іншае ўпала між цярнінаю, і вырасла цярніна, і заглушыла яго;</verse>
				<verse number="8">а іншае ўпала на добрую зямлю і, узыйшоўшы, прынесла плод стакротны». Сказаўшы гэтае, Ён усклікнуў: «Хто мае вушы слухаць, няхай слухае».</verse>
				<verse number="9">А вучні Ягоныя пыталіся ў Яго, кажучы: \Што значыць прыповесьць гэтая?»</verse>
				<verse number="10">Ён жа сказаў: «Вам дадзена ведаць таямніцы Валадарства Божага, а для рэшты яны ў прыповесьцях, так што яны, бачачы, ня бачаць і, чуючы, не разумеюць.</verse>
				<verse number="11">Вось жа прыповесьць гэтая: насеньне ёсьць слова Божае.</verse>
				<verse number="12">А што пры дарозе - гэта тыя, якія слухаюць, а пасьля прыходзіць д'ябал, і забірае слова з сэрца іхняга, каб не паверылі і не былі збаўленыя.</verse>
				<verse number="13">А што на камяні - гэта тыя, якія, калі пачуюць, з радасьцю прыймаюць слова, ды ня маюць кораня і часова вераць, а ў час спакусы адпадаюць.</verse>
				<verse number="14">А што ўпала ў цярніну - гэта тыя, якія слухаюць, але, адыходзячы, заглушаюцца клопатамі, багацьцем і асалодамі жыцьцёвымі, і не даюць плоду.</verse>
				<verse number="15">А што ўпала на добрую зямлю - гэта тыя, што, пачуўшы слова, захоўваюць у добрым і чыстым сэрцы, і даюць плод у цярплівасьці.</verse>
				<verse number="16">Ніхто, запаліўшы сьвечку, не прыкрывае яе пасудзінаю, або ня ставіць пад ложак, але ставіць на сьвечнік, каб тыя, якія ўваходзяць, бачылі сьвятло.</verse>
				<verse number="17">Бо няма нічога таемнага, што б ня выявілася, ані схаванага, што ня сталася б вядомым і ня выйшла на сьвятло.</verse>
				<verse number="18">Дык глядзіце, як вы слухаеце; бо хто мае, таму дадзена будзе, а хто ня мае, у таго будзе забрана і тое, што ён думае мець».</verse>
				<verse number="19">І прыйшлі да Яго маці і браты Ягоныя, і не маглі падыйсьці да Яго з прычыны натоўпу.</verse>
				<verse number="20">І паведамілі Яму, кажучы: \Маці Твая і браты Твае стаяць вонкі, хочучы бачыць Цябе».</verse>
				<verse number="21">Ён жа, адказваючы, сказаў ім: «Маці Мая і браты Мае - гэта тыя, якія слухаюць слова Божае і выконваюць яго».</verse>
				<verse number="22">І сталася аднаго дня, Ён увайшоў з вучнямі Сваімі ў човен і сказаў ім: «Пераплывем на той бок возера». І паплылі.</verse>
				<verse number="23">Калі ж яны плылі, Ён заснуў. І падняўся на возеры бурны вецер, і іх залівала хвалямі, і яны былі ў небясьпецы.</verse>
				<verse number="24">І, падыйшоўшы, яны пабудзілі Яго, кажучы: \Настаўнік! Настаўнік! Мы гінем». А Ён, устаўшы, забараніў ветру і хваляваньню вады; і яны спыніліся, і сталася ціша.</verse>
				<verse number="25">Ён жа сказаў ім: «Дзе вера вашая?\ А яны, спалохаўшыся, у зьдзіўленьні гаварылі адзін аднаму: \Хто Ён ёсьць, што вятрам загадвае і вадзе, і яны падпарадкоўваюцца Яму?»</verse>
				<verse number="26">І прыплылі ў краіну Гадарэнскую, якая насупраць Галілеі.</verse>
				<verse number="27">Калі ж выйшаў Ён на бераг, пераняў Яго нейкі чалавек з гораду, які меў дэманаў з даўных часоў, і не апранаў адзеньня, і жыў ня ў доме, але ў магілах.</verse>
				<verse number="28">Ён, убачыўшы Ісуса, упаў перад Ім, закрычаўшы, і моцным голасам сказаў: \Што мне і Табе, Ісус, Сын Бога Найвышэйшага? Малю Цябе, ня мучай мяне».</verse>
				<verse number="29">Бо Ён загадаў духу нячыстаму выйсьці з гэтага чалавека; бо ён доўгі час мучыў яго, так што яго вязалі ланцугамі і сьцераглі яго, але ён разрываў ланцугі, і дэман гнаў яго ў пустыні.</verse>
				<verse number="30">А Ісус спытаўся ў яго, кажучы: «Якое тваё імя?\ Ён жа сказаў: \Легіён\, бо шмат дэманаў увайшло ў яго.</verse>
				<verse number="31">І прасілі Яго, каб не казаў ім ісьці ў бездань.</verse>
				<verse number="32">А там на гары пасьвіўся вялікі гурт сьвіняў; і прасілі Яго [дэманы], каб дазволіў ім увайсьці ў іх, і Ён дазволіў ім.</verse>
				<verse number="33">Дэманы, выйшаўшы з чалавека, увайшлі ў сьвіняў, і рынуўся гурт са стромы ў возера, і згінуў.</verse>
				<verse number="34">А тыя, якія пасьвілі іх, убачыўшы, што сталася, уцяклі і, пайшоўшы, паведамілі ў горадзе і вёсках.</verse>
				<verse number="35">І выйшлі ўбачыць, што сталася; і прыйшлі да Ісуса, і знайшлі чалавека, з якога выйшлі дэманы, што сядзіць ля ног Ісуса, адзеты і пры розуме; і спалохаліся.</verse>
				<verse number="36">А тыя, якія бачылі, распавялі ім, як збаўлены быў апанаваны дэманамі.</verse>
				<verse number="37">І прасіла Яго ўсё мноства ваколіцы Гадарэнскае пайсьці ад іх, бо іх ахапіў вялікі страх. Ён жа, увайшоўшы ў човен, вярнуўся.</verse>
				<verse number="38">А чалавек, з якога выйшлі дэманы, прасіў Яго, каб быць з Ім, але Ісус адпусьціў яго, кажучы:</verse>
				<verse number="39">\Вярніся ў дом твой і раскажы, што ўчыніў табе Бог». І ён пайшоў, абвяшчаючы па ўсім горадзе, што ўчыніў яму Ісус.</verse>
				<verse number="40">І сталася, калі Ісус вярнуўся, натоўп прыняў Яго, бо ўсе чакалі Яго.</verse>
				<verse number="41">І вось прыйшоў чалавек на імя Яір, а быў ён начальнік сынагогі; і, упаўшы да ног Ісуса, прасіў Яго ўвайсьці ў дом ягоны,</verse>
				<verse number="42">бо ў яго была адзінародная дачка, гадоў дванаццаці, і яна памірала. А калі Ён ішоў, натоўпы ціснуліся да Яго.</verse>
				<verse number="43">І жанчына, якая мела крывацечу дванаццаць гадоў і аддала на лекараў усё ўтрыманьне сваё, і ніводзін ня здолеў вылечыць яе,</verse>
				<verse number="44">падыйшоўшы ззаду, дакранулася да крыса? шаты Ягонай; і адразу спынілася ў яе крывацеча.</verse>
				<verse number="45">І сказаў Ісус: «Хто дакрануўся да Мяне?\ А як усе адмаўляліся, сказаў Пётар і тыя, што з Ім былі: \Настаўнік! Натоўпы акружаюць Цябе і націскаюць, і Ты кажаш: \Хто дакрануўся да Мяне?»</verse>
				<verse number="46">Але Ісус сказаў: «Нехта дакрануўся да Мяне, бо Я адчуў сілу, якая выйшла з Мяне».</verse>
				<verse number="47">А жанчына, бачачы, што яна ня ўтоілася, дрыжучы, падыйшла і, упаўшы перад Ім, расказала Яму перад усім народам, з якое прычыны яна дакранулася да Яго, і як адразу была аздароўлена.</verse>
				<verse number="48">Ён жа сказаў ёй: «Будзь пэўная, дачка! Вера твая збавіла цябе; ідзі ў супакоі».</verse>
				<verse number="49">Калі Ён яшчэ гаварыў гэтае, прыходзіць нехта ад начальніка сынагогі, кажучы яму: \Дачка твая памерла; не турбуй Настаўніка».</verse>
				<verse number="50">А Ісус, пачуўшы, адказаў яму, кажучы: «Ня бойся, толькі вер, і будзе збаўлена».</verse>
				<verse number="51">Прыйшоўшы ж у дом, не дазволіў увайсьці нікому апрача Пятра, Яна і Якуба, і бацькі дзяўчынкі, і маці.</verse>
				<verse number="52">А ўсе плакалі і галасілі па ёй. Ён жа сказаў: «Ня плачце; яна не памерла, але сьпіць».</verse>
				<verse number="53">І сьмяяліся з Яго, ведаючы, што яна памерла.</verse>
				<verse number="54">Ён жа, выслаўшы ўсіх вонкі і ўзяўшы яе за руку, усклікнуў, кажучы: «Дзяўчынка, устань!\</verse>
				<verse number="55">І вярнуўся дух ейны, і яна адразу ўстала, і Ён загадаў даць ёй есьці.</verse>
				<verse number="56">І зьдзівіліся бацькі ейныя, а Ён загадаў ім не гаварыць нікому пра тое, што сталася.</verse>
			</chapter>
			<chapter number="9">
				<verse number="1">Паклікаўшы ж дванаццаць вучняў Сваіх, Ён даў ім моц і ўладу над усімі дэманамі і аздараўляць хваробы.</verse>
				<verse number="2">І паслаў іх абвяшчаць Валадарства Божае і аздараўляць нядужых.</verse>
				<verse number="3">І сказаў ім: «Нічога не бярыце ў дарогу: ані кія, ані торбы, ані хлеба, ані срэбра, і каб двух вопратак ня мелі.</verse>
				<verse number="4">І ў які дом увойдзеце, там заставайцеся, і адтуль выпраўляйцеся;</verse>
				<verse number="5">і калі дзе ня прыймуць вас, то, выходзячы з таго гораду, абтрасіце і пыл з ног вашых у сьведчаньне супраць іх».</verse>
				<verse number="6">Пайшоўшы, яны праходзілі праз мястэчкі, дабравесьцячы і аздараўляючы паўсюль.</verse>
				<verse number="7">А тэтрарх Ірад пачуў пра ўсё, што дзеялася праз Яго, і быў зьбянтэжаны, бо адны казалі, што гэта Ян устаў з мёртвых;</verse>
				<verse number="8">а другія - што Ільля зьявіўся, а іншыя - што адзін з старадаўных прарокаў уваскрос.</verse>
				<verse number="9">І сказаў Ірад: \Яна я сьцяў. А хто Гэты, пра Якога я чую такое?\ І шукаў убачыць Яго.</verse>
				<verse number="10">І вярнуўшыся, апосталы расказалі Яму, што яны зрабілі, і Ён, узяўшы іх, пайшоў асобна ў пустыннае месца каля гораду, называнага Бэтсаіда.</verse>
				<verse number="11">Але народ, даведаўшыся, пайшоў за Ім; і Ён, прыняўшы іх, гаварыў з імі пра Валадарства Божае, і тых, якія мелі патрэбу ў аздараўленьні, аздараўляў.</verse>
				<verse number="12">Калі ж дзень пачаў зыходзіць, прыступіўшы да Яго, Дванаццаць сказалі Яму: \Адпусьці натоўп, каб яны, пайшоўшы ў навакольныя мястэчкі і вёскі, пераначавалі і знайшлі ежу, бо мы тут у пустынным месцы».</verse>
				<verse number="13">Ён жа сказаў ім: «Вы дайце ім есьці». А яны сказалі: \У нас няма больш за пяць хлябоў і дзьве рыбы. Хіба што мы, пайшоўшы, купім ежы для ўсіх гэтых людзей?»</verse>
				<verse number="14">Бо іх было пяць тысячаў чалавек. Але Ён сказаў вучням Сваім: «Рассадзіце іх шэрагамі па пяцьдзясят».</verse>
				<verse number="15">І зрабілі так, і рассадзілі ўсіх.</verse>
				<verse number="16">Ён жа, узяўшы пяць хлябоў і дзьве рыбы і зірнуўшы ў неба, дабраславіў іх, паламаў і даў вучням, каб раздалі натоўпу.</verse>
				<verse number="17">І елі, і насыціліся ўсе; і назьбіралі пазасталых кавалкаў дванаццаць кашоў.</verse>
				<verse number="18">І сталася, калі Ён маліўся асобна, вучні былі з Ім, і Ён спытаўся ў іх, кажучы: «Кім называе Мяне натоўп?\</verse>
				<verse number="19">Яны, адказваючы, сказалі: \Янам Хрысьціцелем, а іншыя - Ільлём; а іншыя - што адзін са старадаўных прарокаў уваскрос».</verse>
				<verse number="20">Ён жа сказаў ім: «А вы кім называеце Мяне?\ Адказваючы, Пётар сказаў: \Хрыстом Божым».</verse>
				<verse number="21">Але Ён строга загадаў ім нікому не гаварыць пра гэта,</verse>
				<verse number="22">сказаўшы, што Сын Чалавечы мусіць шмат перацярпець, і быць адкінутым старшынямі, і першасьвятарамі, і кніжнікамі, і будзе забіты, і на трэці дзень уваскрэсьне.</verse>
				<verse number="23">Да ўсіх жа сказаў: «Калі хто хоча ісьці за Мною, няхай адрачэцца ад самога сябе, і бярэ крыж свой штодзень, і ідзе за Мною.</verse>
				<verse number="24">Бо хто хоча збавіць душу? сваю, загубіць яе; а хто загубіць душу? сваю дзеля Мяне, той збавіць яе.</verse>
				<verse number="25">Бо якая карысьць чалавеку здабыць увесь сьвет, а сябе самога загубіць, ці пашкодзіць сабе?</verse>
				<verse number="26">Бо хто пасаромеецца Мяне і словаў Маіх, таго Сын Чалавечы пасаромеецца, калі прыйдзе ў славе Сваёй, і Айца, і сьвятых анёлаў.</verse>
				<verse number="27">Кажу вам праўдзіва, ёсьць некаторыя з тых, што тут стаяць, якія не пакаштуюць сьмерці, пакуль ня ўбачаць Валадарства Божага».</verse>
				<verse number="28">Сталася ж праз восем дзён пасьля словаў гэтых, узяўшы Пятра, Яна і Якуба, Ён узыйшоў на гару маліцца.</verse>
				<verse number="29">І стаўся, як Ён маліўся, выгляд аблічча Ягонага іншым, і адзеньне Ягонае сталася белым, бліскучым.</verse>
				<verse number="30">І вось, два мужы гутарылі з Ім, а былі гэта Майсей і Ільля,</verse>
				<verse number="31">якія, зьявіўшыся ў славе, гаварылі пра зыход Ягоны, што меўся споўніць у Ерусаліме.</verse>
				<verse number="32">Пётар жа і тыя, што з ім, былі ахопленыя сном; а прачнуўшыся, убачылі славу Ягоную і двух мужоў, якія стаялі з Ім.</verse>
				<verse number="33">І сталася, калі тыя адыходзілі ад Яго, сказаў Пётар Ісусу: \Настаўнік! Добра нам тут быць. Зробім тры намёты: адзін - Табе, адзін - Майсею, і адзін - Ільлі\, - ня ведаючы, што кажа.</verse>
				<verse number="34">Калі ж ён гаварыў гэтае, зьявілася воблака і агарнула іх; і яны перепалохаліся, як увайшлі ў воблака.</verse>
				<verse number="35">І стаўся голас з воблака, які казаў: \Гэта ёсьць Сын Мой улюбёны; Яго слухайце».</verse>
				<verse number="36">І калі быў голас гэты, застаўся Ісус адзін. І яны замаўчалі, і нікому не абвясьцілі ў тыя дні, што бачылі.</verse>
				<verse number="37">І сталася на наступны дзень, як яны зыйшлі з гары, сустрэў Яго вялікі натоўп.</verse>
				<verse number="38">І вось нейкі чалавек з натоўпу крыкнуў, кажучы: \Настаўнік! Малю Цябе, глянь на сына майго, бо ён адзінародны ў мяне.</verse>
				<verse number="39">І вось дух бярэ яго, і ён неспадзявана крычыць, і тузае яго з пенай; і ледзь адступае ад яго, разьбіўшы яго.</verse>
				<verse number="40">І я прасіў вучняў Тваіх выгнаць яго, і яны не змаглі».</verse>
				<verse number="41">Ісус жа, адказваючы, сказаў: «О, пакаленьне бязьвернае і сапсаванае! Дакуль буду з вамі і буду цярпець вас? Прывядзі сюды сына твайго».</verse>
				<verse number="42">Калі ж той падыходзіў, дэман кінуў яго і затрос; але Ісус забараніў духу нячыстаму, і аздаравіў хлопца, і аддаў яго бацьку ягонаму.</verse>
				<verse number="43">І ўсе дзівіліся велічы Божай. Калі ж усе дзівіліся ўсяму, што ўчыніў Ісус, Ён сказаў вучням Сваім:</verse>
				<verse number="44">\Палажыце ў вушы свае словы гэтыя: Сын Чалавечы мае быць выдадзены ў рукі чалавечыя».</verse>
				<verse number="45">Але яны не зразумелі слова гэтага, і яно было закрытае ад іх, каб ня ўцяміць яго; а спытацца ў Яго пра слова гэтае яны баяліся.</verse>
				<verse number="46">Прыйшла ж ім думка, хто з іх быў бы большы?</verse>
				<verse number="47">А Ісус, убачыўшы думкі сэрца іхняга, узяўшы дзіця, паставіў яго перад Сабою</verse>
				<verse number="48">І сказаў ім: «Хто прыйме гэтае дзіця ў імя Маё, Мяне прыймае, а хто Мяне прыйме, прыймае Таго, Які паслаў Мяне. Бо хто з вас меншы за ўсіх, той будзе вялікі».</verse>
				<verse number="49">Адказваючы, Ян сказаў: \Настаўнік! Мы бачылі некага, хто ў імя Тваё выганяў дэманаў, і забаранілі яму, бо ён ня ходзіць з намі».</verse>
				<verse number="50">І сказаў яму Ісус: «Не забараняйце, бо хто ня супраць вас, той за вас».</verse>
				<verse number="51">І сталася, як набліжаліся дні ўзяцьця Яго, Ён зьвярнуў аблічча Сваё ісьці ў Ерусалім,</verse>
				<verse number="52">і паслаў весьнікаў перад абліччам Сваім; і яны, пайшоўшы, увайшлі ў мястэчка Самаранскае, каб прыгатаваць для Яго,</verse>
				<verse number="53">але там не прынялі Яго, бо аблічча Ягонае было скіраванае ў Ерусалім.</verse>
				<verse number="54">Убачыўшы гэта, вучні Ягоныя Якуб і Ян сказалі: \Госпадзе! Ці хочаш, мы скажам, каб агонь зыйшоў з неба і зьнішчыў іх, як і Ільля зрабіў?»</verse>
				<verse number="55">Але Ён, павярнуўшыся да іх, забараніў ім і сказаў: \Ня ведаеце, якога вы духа,</verse>
				<verse number="56">бо Сын Чалавечы прыйшоў не загубіць душы чалавечыя, але збавіць». І пайшлі ў другое мястэчка.</verse>
				<verse number="57">І сталася, як яны былі ў дарозе, нехта сказаў яму: \Я пайду за Табою, куды б Ты ні пайшоў, Госпадзе!»</verse>
				<verse number="58">І сказаў яму Ісус: «Лісы маюць норы, і птушкі нябесныя - гнёзды, а Сын Чалавечы ня мае, дзе галаву прыхіліць».</verse>
				<verse number="59">А другому сказаў: «Ідзі за Мною». Той сказаў: \Госпадзе! Дазволь мне, адыйшоўшы, перш пахаваць бацьку майго».</verse>
				<verse number="60">Але Ісус сказаў яму: «Пакінь мёртвым хаваць сваіх мёртвых, а ты ідзі і абвяшчай Валадарства Божае».</verse>
				<verse number="61">І другі сказаў: \Я пайду за Табою, Госпадзе! Але перш дазволь мне разьвітацца з хатнімі маімі».</verse>
				<verse number="62">Але Ісус сказаў яму: «Той, хто ўзлажыў руку сваю на плуг і аглядаецца назад, не надаецца да Валадарства Божага».</verse>
			</chapter>
			<chapter number="10">
				<verse number="1">Пасьля гэтага прызначыў Госпад і другіх семдзесят, і паслаў іх па двое перад абліччам Сваім у кожны горад і месца, куды Сам меўся ісьці.</verse>
				<verse number="2">Тады сказаў ім: «Сапраўды, жніво багатае, а работнікаў мала; дык прасіце Гаспадара жніва, каб выслаў работнікаў на жніво Сваё.</verse>
				<verse number="3">Ідзіце! Вось, Я пасылаю вас, як ягнят сярод ваўкоў.</verse>
				<verse number="4">Не бярыце ані кайстры, ані торбы, ані сандалаў, і нікога ў дарозе не вітайце.</verse>
				<verse number="5">У які ж дом увойдзеце, перш кажыце: \Супакой дому гэтаму!\</verse>
				<verse number="6">І калі будзе там сын супакою, то супачыне на ім супакой ваш, а калі не, то да вас вернецца.</verse>
				<verse number="7">А ў доме тым заставайцеся, ешце і піце, што ў іх ёсьць; бо работнік варты платы сваёй. Не пераходзьце з дому ў дом.</verse>
				<verse number="8">І калі прыйдзеце ў які горад, і прыймуць вас, ешце, што вам дадуць;</verse>
				<verse number="9">і аздараўляйце ў іх хворых, і кажыце ім: \Наблізілася да вас Валадарства Божае».</verse>
				<verse number="10">А калі прыйдзеце ў які горад, і ня прыймуць вас, то, выйшаўшы на вуліцу, скажыце:</verse>
				<verse number="11">\І пыл, які прыліп да нас ад вашага гораду, абтрасаем вам. Аднак жа ведайце, што наблізілася да вас Валадарства Божае».</verse>
				<verse number="12">Кажу ж вам, што Садому ў дзень той лягчэй будзе, чым гораду гэткаму.</verse>
				<verse number="13">Гора табе, Харазін! Гора табе, Бэтсаіда! Бо калі б у Тыры і Сідоне сталіся цуды, якія былі стаўшыся ў вас, яны даўно б навярнуліся, седзячы ў зрэбніцы і попеле.</verse>
				<verse number="14">Але Тыру і Сідону лягчэй будзе на судзе, чым вам.</verse>
				<verse number="15">І ты, Капэрнаум, які да неба ўзьнёсся, у пекла скінуты будзеш.</verse>
				<verse number="16">Хто слухае вас, той Мяне слухае, і хто адкідае вас, той Мяне адкідае. А хто адкідае Мяне, той адкідае і Таго, Хто паслаў Мяне».</verse>
				<verse number="17">Семдзесят жа вярнуліся з радасьцю, кажучы: \Госпадзе! І дэманы падпарадкоўваюцца нам у імя Тваё».</verse>
				<verse number="18">Ён жа сказаў ім: «Я бачыў шатана, які ўпаў з неба, як бліскавіца.</verse>
				<verse number="19">Вось, Я даю вам уладу наступаць на зьмеяў і скарпіёнаў, і на ўсю сілу варожую, і нішто не пашкодзіць вам.</verse>
				<verse number="20">Аднак жа з таго ня радуйцеся, што духі вам падпарадкоўваюцца; але радуйцеся з таго, што імёны вашыя запісаны ў небе».</verse>
				<verse number="21">У тую гадзіну ўзрадаваўся Ісус у духу і сказаў: «Вызнаю Цябе, Ойча, Госпадзе неба і зямлі, што Ты схаваў гэтае ад мудрых і разумных, і адкрыў немаўлятам. Так, Айцец, бо гэтак было даспадобы Табе».</verse>
				<verse number="22">І, павярнуўшыся да вучняў, сказаў: \Усё Мне аддадзена Айцом Маім; і Хто ёсьць Сын, ня ведае ніхто, акрамя Айца, і Хто ёсьць Айцец, ня ведае ніхто, акрамя Сына і каму Сын хоча адкрыць».</verse>
				<verse number="23">І, павярнуўшыся да вучняў, сказаў ім асобна: «Шчасьлівыя вочы, якія бачаць тое, што вы бачыце!</verse>
				<verse number="24">Бо кажу вам, што многія прарокі і валадары хацелі бачыць тое, што вы бачыце, і ня бачылі; і пачуць тое, што вы чуеце, і ня чулі».</verse>
				<verse number="25">І вось, нейкі законьнік устаў, спакушаючы Яго і кажучы: \Настаўнік! Што мне рабіць, каб успадкаеміць жыцьцё вечнае?»</verse>
				<verse number="26">Ён жа сказаў яму: «У Законе што напісана? Як чытаеш?\</verse>
				<verse number="27">Ён жа, адказваючы, сказаў: \Любі Госпада, Бога твайго, усім сэрцам тваім, і ўсёю душою тваёю, і ўсёю моцаю тваёю, і ўсім разуменьнем тваім, і бліжняга твайго, як самога сябе».</verse>
				<verse number="28">
					[Ісус] сказаў яму: «Слушна ты адказаў. Рабі гэтак, і будзеш жыць».
				</verse>
				<verse number="29">Але ён, хочучы апраўдацца, сказаў Ісусу: \А хто мой бліжні?»</verse>
				<verse number="30">На гэтае сказаў Ісус: «Нейкі чалавек зыходзіў з Ерусаліму ў Ерыхон і натрапіў на разбойнікаў, якія зьнялі з яго вопратку, зьбілі яго і пайшлі, пакінуўшы яго ледзь жывога.</verse>
				<verse number="31">Здарылася, што нейкі сьвятар зыходзіў гэтай дарогаю і, убачыўшы яго, прамінуў яго.</verse>
				<verse number="32">Таксама і лявіт, апынуўшыся на тым месцы, падыйшоўшы і ўбачыўшы, прамінуў яго.</verse>
				<verse number="33">А Самаранін нейкі, ідучы, найшоў на яго і, убачыўшы яго, зьлітаваўся.</verse>
				<verse number="34">І, падыйшоўшы, перавязаў яму раны, паліўшы алеем і віном; і, пасадзіўшы яго на свайго асла, прывёз яго ў карчму, і паклапаціўся пра яго.</verse>
				<verse number="35">А на другі дзень, адыходзячы, дастаў два дынары, даў карчмару і сказаў яму: \Паклапаціся пра яго і, калі выдасі што болей, я, вярнуўшыся, аддам табе».</verse>
				<verse number="36">Хто з гэтых трох, ты думаеш, стаўся бліжнім таму, які натрапіў на разбойнікаў?\</verse>
				<verse number="37">Ён сказаў: «Той, які зьлітаваўся над ім». Тады Ісус сказаў яму: \Ідзі і ты рабі гэтак».</verse>
				<verse number="38">І сталася, як яны ішлі, прыйшоў Ён у нейкае мястэчка; а адна жанчына, на імя Марта, прыняла Яго ў дом свой.</verse>
				<verse number="39">І ў яе была сястра, якую звалі Марыя, якая, сеўшы ля ног Ісуса, слухала слова Ягонае.</verse>
				<verse number="40">А Марта завіхалася ва ўсякай паслузе і, стаўшы, сказала: \Госпадзе! Ці ж Цябе не клапоціць, што сястра мая пакінула мяне адну паслугаваць? Скажы ёй, каб дапамагла мне».</verse>
				<verse number="41">Адказваючы, Ісус сказаў ёй: «Марта, Марта! Ты клапоцішся і турбуешся пра многае,</verse>
				<verse number="42">а адно толькі патрэбна. Марыя ж выбрала добрую частку, якая ня будзе забраная ў яе».</verse>
			</chapter>
			<chapter number="11">
				<verse number="1">І сталася, як Ён у адным месцы маліўся, калі перастаў, адзін з вучняў Ягоных сказаў Яму: \Госпадзе! Навучы нас маліцца, як і Ян навучыў вучняў сваіх».</verse>
				<verse number="2">Ён жа сказаў ім: «Калі моліцеся, кажыце: \Ойча наш, Які ёсьць у небе! Сьвяціся імя Тваё, прыйдзі Валадарства Тваё; будзь воля Твая, як у небе, так і на зямлі.</verse>
				<verse number="3">Хлеба нашага штодзённага дай нам сёньня.</verse>
				<verse number="4">І адпусьці нам грахі нашыя, як і мы адпускаем вінаватым нашым; і ня ўводзь нас у спакусу, але збаў нас ад злога».</verse>
				<verse number="5">І сказаў ім: \Нехта з вас, маючы сябра, прыйдзе да яго апоўначы і скажа яму: \Сябра! пазыч мне тры хлябы,</verse>
				<verse number="6">бо сябра мой з дарогі зайшоў да мяне, і мне няма чаго даць яму».</verse>
				<verse number="7">А той, адказваючы з хаты, скажа: \Не дакучай мне; дзьверы ўжо замкнёныя, і дзеці мае са мною ў ложку; не магу ўстаць і даць табе».</verse>
				<verse number="8">Кажу вам, калі ён, устаўшы, ня дасьць яму дзеля сяброўства з ім, дык дзеля дакучлівасьці яго, устаўшы, дасьць яму, колькі просіць.</verse>
				<verse number="9">І я кажу вам: Прасіце, і дадзена вам будзе; шукайце, і знойдзеце; стукайце, і адчыняць вам;</verse>
				<verse number="10">бо ўсякі, хто просіць, атрымлівае; і хто шукае, знаходзіць; і хто стукае, адчыняць таму.</verse>
				<verse number="11">Хто з вас бацька, калі сын папросіць хлеба, дасьць яму камень? Ці [калі папросіць] рыбы, дасьць яму зьмяю замест рыбы?</verse>
				<verse number="12">Ці калі папросіць яйка, дасьць яму скарпіёна?</verse>
				<verse number="13">Дык вось, калі вы, будучы злымі, умееце добрыя дары даваць дзецям вашым, тым больш Айцец Нябесны дасьць Духа Сьвятога тым, што просяць у Яго».</verse>
				<verse number="14">І было, выгнаў Ён дэмана, які быў нямы; і, калі дэман выйшаў, нямы стаў гаварыць; і натоўп зьдзівіўся.</verse>
				<verse number="15">Некаторыя з іх казалі: \Праз Бэльзэбула, князя дэманаў, Ён выганяе дэманаў».</verse>
				<verse number="16">А іншыя, спакушаючы, патрабавалі ў Яго знаку з неба.</verse>
				<verse number="17">Але Ён, ведаючы разважаньні іхнія, сказаў ім: «Усякае валадарства, якое разьдзялілася само ў сабе, апусьцее, і дом на дом упадзе.</verse>
				<verse number="18">Калі ж і шатан разьдзяліўся сам у сабе, дык як устаіць валадарства ягонае? Бо вы кажаце, што Я праз Бэльзэбула выганяю дэманаў.</verse>
				<verse number="19">Калі ж Я праз Бэльзэбула выганяю дэманаў, сыны вашыя праз каго выганяюць іх? Дзеля гэтага яны будуць судзьдзямі вашымі.</verse>
				<verse number="20">Калі ж Я пальцам Божым выганяю дэманаў, значыць дасягнула да вас Валадарства Божае.</verse>
				<verse number="21">Калі ўзброены асілак ахоўвае панадворак свой, тады ў бясьпецы маёмасьць ягоная.</verse>
				<verse number="22">Калі ж дужэйшы за яго, напаўшы, пераможа яго, бярэ ўсю зброю ягоную, на якую той спадзяваўся, і раздае дабро ягонае.</verse>
				<verse number="23">Хто не са Мною, той супраць Мяне; і хто не зьбірае са Мною, той раскідае.</verse>
				<verse number="24">Калі нячысты дух выйдзе з чалавека, праходзіць праз бязводныя месцы, шукаючы супачынку, і, не знаходзячы, кажа: \Вярнуся ў дом мой, адкуль я выйшаў».</verse>
				<verse number="25">І, прыйшоўшы, знаходзіць яго вымеценым і прыбраным.</verse>
				<verse number="26">Тады ідзе і бярэ з сабою сем іншых духаў, зьлейшых за сябе, і, увайшоўшы, жывуць там; і бывае для чалавека таго апошняе горш за першае».</verse>
				<verse number="27">І сталася, калі Ён гаварыў гэтае, адна жанчына, азваўшыся з натоўпу, сказала Яму: \Шчасьлівае ўлоньне, якое насіла Цябе, і грудзі, якія кармілі Цябе!»</verse>
				<verse number="28">А Ён сказаў: «Наадварот, шчасьлівыя тыя, якія чуюць слова Божае і захоўваюць яго».</verse>
				<verse number="29">Калі ж натоўп пачаў зьбірацца, Ён пачаў гаварыць: «Пакаленьне гэтае злое; яно шукае знаку, і знак ня будзе дадзены яму, апрача знаку Ёны прарока.</verse>
				<verse number="30">Бо, як Ёна стаўся знакам для Нініўцаў, так будзе і Сын Чалавечы для пакаленьня гэтага.</verse>
				<verse number="31">Валадарка з Поўдня ўстане на суд з людзьмі пакаленьня гэтага і асудзіць іх, бо яна прыйшла з краю зямлі паслухаць мудрасьць Салямона, і вось, тут большы за Салямона.</verse>
				<verse number="32">Нініўцы ўстануць на суд з пакаленьнем гэтым і асудзяць яго, бо яны навярнуліся праз пропаведзь Ёны, і вось, тут большы за Ёну.</verse>
				<verse number="33">Бо ніхто, запаліўшы сьвечку, не стаўляе яе ў тайным месцы, ці пад пасудзіну, але на сьвечніку, каб тыя, што ўваходзяць, бачылі сьвятло.</verse>
				<verse number="34">Сьветач цела ёсьць вока; дык вось, калі вока тваё будзе чыстае, тады і ўсё цела тваё сьветлае, а калі яно будзе злое, тады і цела тваё цёмнае.</verse>
				<verse number="35">Дык зважай, каб сьвятло, што ў табе, не было цемрай.</verse>
				<verse number="36">Калі ж цела тваё ўсё сьветлае і ня мае ніводнае цёмнае часткі, дык будзе сьветлае ўсё, нібы бліскавіца асьвятліла цябе».</verse>
				<verse number="37">Калі Ён сказаў гэтае, адзін фарысэй прасіў Яго да сябе абедаць. Ён, прыйшоўшы, узьлёг.</verse>
				<verse number="38">Фарысэй жа зьдзівіўся, што Ён не абмыўся перад бяседай.</verse>
				<verse number="39">Але Госпад сказаў яму: «Цяпер вы, фарысэі, келіх і місу звонку ачышчаеце, а нутро вашае напоўненае рабункам і зласьлівасьцю.</verse>
				<verse number="40">Неразумныя! Ці ня Той, Хто зрабіў тое, што звонку, зрабіў і нутро?</verse>
				<verse number="41">Давайце лепш міласьціну з таго, што ў вас унутры ёсьць, і тады ўсё будзе ў вас чыстае.</verse>
				<verse number="42">Але гора вам, фарысэі, што вы даяцё дзесяціну з мяты, руты і ўсякай гародніны, і абмінаеце суд і любоў Божую; і гэтае мусіце рабіць, і таго не пакідаць.</verse>
				<verse number="43">Гора вам, фарысэі, што любіце першыя месцы ў сынагогах і вітаньні на рынках.</verse>
				<verse number="44">Гора вам, кніжнікі і фарысэі, крывадушнікі, што вы быццам магілы схаваныя, і людзі, ходзячы над імі, ня ведаюць гэтага».</verse>
				<verse number="45">Адказваючы, нейкі законьнік кажа Яму: \Настаўнік, кажучы гэта, Ты і нас зьневажаеш».</verse>
				<verse number="46">Ён жа сказаў: «І вам, законьнікі, гора, што вы абцяжарваеце людзей цяжарамі невыноснымі, а самі адным пальцам сваім не краняцё цяжараў.</verse>
				<verse number="47">Гора вам, што будуеце магілы прарокам, а бацькі вашыя забівалі іх.</verse>
				<verse number="48">Гэтым вы сьведчыце і згаджаецеся са справамі бацькоў вашых, што яны сапраўды забілі іх; а вы будуеце ім магілы.</verse>
				<verse number="49">Дзеля гэтага і мудрасьць Божая сказала: \Пашлю да іх прарокаў і апосталаў, і з іх адных будуць забіваць, а другіх будуць перасьледаваць\,</verse>
				<verse number="50">каб была спагнаная з пакаленьня гэтага кроў усіх прарокаў, пралітая ад заснаваньня сьвету,</verse>
				<verse number="51">ад крыві Абэля да крыві Захарыі, забітага паміж ахвярнікам і домам. Так, кажу вам: будзе спагнана з пакаленьня гэтага.</verse>
				<verse number="52">Гора вам, законьнікі, што вы ўзялі ключ разуменьня: самі не ўвайшлі і тым, што ўваходзілі, забаранілі».</verse>
				<verse number="53">Калі ж Ён гаварыў ім гэтае, кніжнікі і фарысэі пачалі дужа злавацца і дапытывацца ў Яго пра многае,</verse>
				<verse number="54">цікуючы на Яго і шукаючы злавіць нешта з вуснаў Ягоных, каб абвінаваціць Яго.</verse>
			</chapter>
			<chapter number="12">
				<verse number="1">Тым часам сабраўся шматтысячны натоўп, ажно ціснулі адзін аднаго, і Ён пачаў гаварыць спачатку да вучняў Сваіх: «Сьцеражыцеся кісьлі фарысэйскай, якая ёсьць крывадушнасьць.</verse>
				<verse number="2">Бо няма нічога прыхаванага, што б не адкрылася, і тайнага, пра што б не даведаліся.</verse>
				<verse number="3">Дык што вы кажаце ў цемры, будзе пачута ў сьвятле; і што скажаце на вуха ў пакоях, будзе абвешчана з дахаў.</verse>
				<verse number="4">Кажу ж вам, сябры Мае: ня бойцеся тых, якія забіваюць цела і пасьля гэтага ня могуць больш нічога зрабіць.</verse>
				<verse number="5">Перасьцерагаю ж вас, каго баяцца: бойцеся Таго, Які мае ўладу, забіўшы, укінуць у геенну. Так, кажу вам, Яго бойцеся.</verse>
				<verse number="6">Ці ня пяць вераб'ёў прадаюцца за два асары? І аніводзін з іх не забыты перад Богам.</verse>
				<verse number="7">Але ў вас і валасы на галаве ўсе палічаны. Дык ня бойцеся; вы даражэй за многіх вераб'ёў.</verse>
				<verse number="8">Кажу ж вам: усякага, хто прызнае Мяне перад людзьмі, і Сын Чалавечы прызнае перад анёламі Божымі,</verse>
				<verse number="9">а хто адрачэцца Мяне перад людзьмі, ад таго адракуцца перад анёламі Божымі.</verse>
				<verse number="10">І ўсякаму, хто скажа слова на Сына Чалавечага, будзе адпушчана, а хто будзе блюзьніць на Духа Сьвятога, таму ня будзе адпушчана.</verse>
				<verse number="11">А калі прывядуць вас у сынагогі, і да начальнікаў, і да ўладаў, не клапаціцеся, як ці што будзеце адказваць, ці што будзеце гаварыць,</verse>
				<verse number="12">бо Дух Сьвяты навучыць вас у тую гадзіну, што мусіце гаварыць».</verse>
				<verse number="13">Нехта з натоўпу сказаў Яму: \Настаўнік! Скажы брату майму, каб ён падзяліўся са мною спадчынай».</verse>
				<verse number="14">Ён жа сказаў яму: «Чалавеча, хто паставіў Мяне судзьдзём ці разьмеркавальнікам між вамі?\</verse>
				<verse number="15">Пры гэтым сказаў ім: «Глядзіце і захоўвайце сябе ад хцівасьці, бо жыцьцё чалавека ня ў мностве маёмасьці яго».</verse>
				<verse number="16">І сказаў ім прыповесьць, кажучы: «У аднаго багатага чалавека быў добры ўраджай у полі,</verse>
				<verse number="17">і ён разважаў у сабе, кажучы: \Што мне зрабіць, бо ня маю, куды злажыць плады мае?\</verse>
				<verse number="18">І сказаў: \Вось што зраблю: раскідаю сьвірны мае, і пабудую большыя, і зьбяру туды ўсю пшаніцу маю і ўсё дабро маё,</verse>
				<verse number="19">і скажу душы? маёй: 'Душа! Шмат дабра ляжыць у цябе на шмат год; супакойся, еш, пі, весяліся'.\</verse>
				<verse number="20">А Бог сказаў яму: \Неразумны! У гэту ноч душу? тваю возьмуць у цябе; каму ж дастанецца тое, што ты прыдбаў?\</verse>
				<verse number="21">Так бывае з тым, хто зьбірае скарбы для сябе, а ня ў Бога багацее».</verse>
				<verse number="22">Пры гэтым сказаў вучням Сваім: «Дзеля таго кажу вам: Не клапаціцеся дзеля душы? вашай, што вам есьці, ані дзеля цела, у што адзецца.</verse>
				<verse number="23">Душа большая за ежу, і цела - за адзеньне.</verse>
				<verse number="24">Паглядзіце на груганоў, якія ані сеюць, ані жнуць, няма ў іх камораў, ані сьвірнаў, і Бог жывіць іх. Наколькі ж вы лепшыя за птушак?</verse>
				<verse number="25">І хто з вас сваім клопатам можа дадаць сабе росту хоць на адзін локаць?</verse>
				<verse number="26">Дык вось, калі і найменшага ня можаце, навошта клапоціцеся пра іншае?</verse>
				<verse number="27">Паглядзіце на лілеі, як яны растуць, не працуюць, не прадуць; але кажу вам, што і Салямон ва ўсёй славе сваёй не апранаўся так, як кожная з іх.</verse>
				<verse number="28">Калі ж траву на полі, якая сёньня ёсьць, а заўтра будзе кінута ў печ, Бог так апранае, дык тым больш вас, малаверы.</verse>
				<verse number="29">І вы не шукайце, што вам есьці, ці што піць, і не турбуйцеся.</verse>
				<verse number="30">Бо ўсё гэта шукаюць народы гэтага сьвету; а ваш Айцец ведае, што вам гэта патрэбна.</verse>
				<verse number="31">Найбольш шукайце Валадарства Божага, і тое ўсё дададуць вам.</verse>
				<verse number="32">Ня бойся, малы статак, бо Айцец ваш упадабаў даць вам Валадарства.</verse>
				<verse number="33">Прадавайце маёмасьць вашую і давайце міласьціну; учыніце сабе кайстры, якія не старэюць, скарб у небе, які не зьнікае, куды злодзей не набліжаецца, і дзе моль ня нішчыць.</verse>
				<verse number="34">Бо дзе ёсьць скарб ваш, там будзе і сэрца вашае.</verse>
				<verse number="35">Няхай будуць паясьніцы вашыя падперазаныя, і сьвечкі запаленыя,</verse>
				<verse number="36">і вы - падобныя да людзей, якія чакаюць вяртаньня гаспадара свайго з вясельля, каб, як прыйдзе і пастукаецца, адразу адчыніць яму.</verse>
				<verse number="37">Шчасьлівыя тыя слугі, якіх гаспадар, прыйшоўшы, знойдзе, што яны чуваюць. Сапраўды кажу вам: ён падпярэжацца, і пасадзіць іх, і, падыйшоўшы, будзе паслугаваць ім.</verse>
				<verse number="38">І калі прыйдзе ў другую варту, і ў трэцюю варту прыйдзе, і знойдзе іх так, то шчасьлівыя слугі тыя.</verse>
				<verse number="39">Бо вы ведаеце, што, калі б ведаў гаспадар дому, а якой гадзіне прыйдзе злодзей, то чуваў бы і не дапусьціў падкапаць дом свой.</verse>
				<verse number="40">І вы таму будзьце гатовыя, бо Сын Чалавечы прыйдзе ў гадзіне, пра якую ня думаеце».</verse>
				<verse number="41">Сказаў жа Яму Пётар: \Госпадзе! Ці да нас гаворыш гэтую прыповесьць, ці да ўсіх?»</verse>
				<verse number="42">А Госпад сказаў: «Хто ёсьць верны і мудры аканом, якога пан паставіць над слугамі сваімі раздаваць ім у свой час меру хлеба?</verse>
				<verse number="43">Шчасьлівы той слуга, якога пан ягоны, прыйшоўшы, знойдзе, што робіць гэта.</verse>
				<verse number="44">Сапраўды кажу вам, што над усёй маёмасьцю сваёй паставіць яго.</verse>
				<verse number="45">Калі ж слуга той скажа ў сэрцы сваім: \Марудзіць прыйсьці пан мой\, - і пачне біць слугаў і служак, і есьці, і піць, і напівацца,</verse>
				<verse number="46">прыйдзе пан слугі таго ў дзень, які ён не чакае, і ў гадзіну, пра якую ня ведае, і адлучыць яго, і ўчыніць яму адзін лёс з нявернымі.</verse>
				<verse number="47">Слуга ж той, які ведаў волю пана свайго, і ня быў гатовы, і не рабіў паводле волі ягонай, будзе моцна біты,</verse>
				<verse number="48">а які ня ведаў і зрабіў вартае кары, біты будзе меней. Бо ад кожнага, каму дадзена шмат, шмат і вымагацца будзе, і каму шмат даручана, з таго больш запатрабуюць.</verse>
				<verse number="49">Агонь прыйшоў Я кінуць на зямлю, і як хачу, каб ён ужо загарэўся!</verse>
				<verse number="50">Бо хрышчэньнем павінен Я хрысьціцца, і як Я сьціснуты, пакуль гэта ня зьдзейсьніцца!</verse>
				<verse number="51">Ці думаеце вы, што Я прыйшоў даць супакой зямлі? Не, кажу вам, але разьдзяленьне.</verse>
				<verse number="52">Бо адгэтуль пяцёра ў адным доме падзеляцца, трое супраць двух і двое супраць трох.</verse>
				<verse number="53">Падзеляцца бацька супраць сына, і сын супраць бацькі; маці супраць дачкі, і дачка супраць маці; сьвякруха супраць нявесткі сваёй, і нявестка супраць сьвякрухі сваёй».</verse>
				<verse number="54">Сказаў таксама і натоўпам: \Калі вы бачыце воблака, якое падымаецца з захаду, адразу кажаце: \Дождж набліжаецца\, - і стаецца гэтак.</verse>
				<verse number="55">І калі дзьме паўднёвы вецер, кажаце: \Сьпёка будзе\, - і стаецца.</verse>
				<verse number="56">Крывадушнікі! Аблічча зямлі і неба распазнаваць умееце, як жа часу гэтага не пазнаяцё?</verse>
				<verse number="57">Чаму ж вы сябе саміх ня судзіце праведна?</verse>
				<verse number="58">Бо калі ты ідзеш з супраціўнікам сваім да начальніка, па дарозе аддай заробленае, каб пазбыцца яго, каб ён не прывёў цябе да судзьдзі, і судзьдзя не аддаў бы цябе кату, і кат ня кінуў бы цябе ў вязьніцу.</verse>
				<verse number="59">Кажу табе: Ня выйдзеш адтуль, пакуль не аддасі яму і апошняй лепты».</verse>
			</chapter>
			<chapter number="13">
				<verse number="1">У той час прыйшлі некаторыя, расказваючы Яму пра Галілейцаў, кроў якіх Пілат зьмяшаў з ахвярамі іхнімі.</verse>
				<verse number="2">І, адказваючы, Ісус сказаў ім: «Ці вы думаеце, што гэтыя Галілейцы былі больш грэшныя за ўсіх Галілейцаў, што яны перацярпелі гэтак?</verse>
				<verse number="3">Не, кажу вам; але, калі не навернецеся, усе гэтак сама загінеце.</verse>
				<verse number="4">Або ці думаеце, што тыя васямнаццаць, на якіх упала вежа ў Сілааме і пабіла іх, больш вінаватыя былі за ўсіх, хто жыў у Ерусаліме?</verse>
				<verse number="5">Не, кажу вам; але, калі не навернецеся, усе гэтак сама загінеце».</verse>
				<verse number="6">І сказаў такую прыповесьць: «Нехта меў у вінаградніку сваім пасаджанае фігавае дрэва, і прыйшоў шукаць плоду на ім, і не знайшоў.</verse>
				<verse number="7">І сказаў вінаградару: \Вось, я тры гады прыходжу шукаць плоду на гэтым фігавым дрэве і не знаходжу; сьсячы яго, навошта яно і зямлю займае?\</verse>
				<verse number="8">Той жа, адказваючы, кажа яму: \Пане, пакінь яго і на гэты год, пакуль я абкапаю яго і абкладу гноем,</verse>
				<verse number="9">ці ня дасьць плоду; а калі не, дык на той год сьсячэш яго».</verse>
				<verse number="10">У адной сынагозе Ён навучаў у суботу.</verse>
				<verse number="11">І вось, была жанчына, якая васямнаццаць гадоў мела духа нядужасьці, і яна была скорчыўшыся, і не магла выпрастацца.</verse>
				<verse number="12">Угледзеўшы яе, Ісус паклікаў яе і сказаў ёй: «Жанчына! Ты вызвалена ад нядужасьці тваёй».</verse>
				<verse number="13">І ўсклаў на яе рукі, і яна адразу выпрасталася і пачала славіць Бога.</verse>
				<verse number="14">На гэта начальнік сынагогі, абураючыся, што Ісус аздаравіў у суботу, сказаў натоўпу: \Ёсьць шэсьць дзён, калі мусіце працаваць, тады і прыходзьце, каб быць аздароўленымі, а ня ў дзень суботы».</verse>
				<verse number="15">Тады Госпад адказаў яму і сказаў: «Крывадушнік! Ці не адвязвае кожны з вас вала? свайго ці асла ад ясьляў у суботу і не вядзе паіць?</verse>
				<verse number="16">А гэтую дачку Абрагама, якую зьвязаў шатан вось ужо васямнаццаць гадоў, ці ж не належала звольніць ад путаў гэтых у дзень суботы?\</verse>
				<verse number="17">І калі гаварыў Ён гэтае, усе супраціўнікі Ягоныя засаромеліся; і ўвесь народ радаваўся з усіх слаўных дзеяньняў Ягоных.</verse>
				<verse number="18">Ён жа сказаў: «Да чаго падобнае Валадарства Божае, і з чым параўнаю яго?</verse>
				<verse number="19">Яно падобнае да зярняці гарчычнага, якое, узяўшы, пасадзіў чалавек у садзе сваім, і яно вырасла, і сталася вялікім дрэвам, і птушкі нябесныя хаваліся ў галінах ягоных».</verse>
				<verse number="20">І зноў сказаў: «З чым параўнаю Валадарства Божае?</verse>
				<verse number="21">Яно падобнае да рашчыны, якую жанчына ўзяла і ўмяшала ў тры меры мукі?, пакуль ня ўкісла ўсё».</verse>
				<verse number="22">І праходзіў па гарадах і мястэчках, навучаючы і кіруючы шлях свой да Ерусаліму.</verse>
				<verse number="23">Нехта сказаў яму: \Госпадзе! Няўжо мала тых, якія будуць збаўленыя?\ Ён жа сказаў ім:</verse>
				<verse number="24">\Намагайцеся ўвайсьці праз цесную браму, бо, кажу вам, многія будуць шукаць увайсьці і ня здолеюць.</verse>
				<verse number="25">Калі гаспадар дому ўстане і зачыніць дзьверы, тады вы станеце звонку і пачняцё стукаццца ў дзьверы, кажучы: \Госпадзе! Госпадзе! Адчыні нам!\ І Ён, адказваючы, скажа вам: \Ня ведаю вас, адкуль вы».</verse>
				<verse number="26">Тады пачняцё гаварыць: \Мы елі і пілі перад Табою, і на вуліцах нашых навучаў Ты».</verse>
				<verse number="27">І Ён скажа: \Кажу вам, Я ня ведаю вас, адкуль вы; адыйдзіце ад Мяне ўсе, якія робяць няправеднасьць».</verse>
				<verse number="28">Там будзе плач і скрыгат зубоў, калі ўгледзіце Абрагама, Ісаака, і Якуба, і ўсіх прарокаў у Валадарстве Божым, а вас выганяць прэч.</verse>
				<verse number="29">І прыйдуць з усходу, і з захаду, і з поўначы, і з поўдня, і ўзьлягуць у Валадарстве Божым.</verse>
				<verse number="30">І вось ёсьць апошнія, якія будуць першымі, і ёсьць першыя, якія будуць апошнімі».</verse>
				<verse number="31">У той дзень падыйшлі некаторыя фарысэі, кажучы Яму: \Выходзь і ідзі адсюль, бо Ірад хоча Цябе забіць».</verse>
				<verse number="32">І сказаў ім: «Ідзіце, скажыце гэтаму лісу: \Вось, Я выганяю дэманаў і аздараўляю сёньня і заўтра, і ў трэці дзень скончу».</verse>
				<verse number="33">Аднак мушу ісьці сёньня, і заўтра, і пазаўтра, бо ня можа стацца, каб прарок загінуў па-за Ерусалімам.</verse>
				<verse number="34">Ерусалім, Ерусалім, які забіваеш прарокаў і камянуеш тых, што да цябе пасланыя! Колькі разоў хацеў Я сабраць дзяцей тваіх, як птушка птушанят сваіх пад крыламі, і вы не захацелі.</verse>
				<verse number="35">Вось, пакідаецца вам дом ваш пусты. Сапраўды бо кажу вам, што вы ня ўбачыце Мяне, пакуль ня прыйдзе час, калі скажаце: \Дабраслаўлёны Той, Які ідзе ў імя Госпада».</verse>
			</chapter>
			<chapter number="14">
				<verse number="1">І сталася прыйсьці Яму ў суботу ў дом аднаго з начальнікаў фарысэйскіх зьесьці хлеба, і яны сачылі за Ім.</verse>
				<verse number="2">І вось, быў перад Ім нейкі апухлы чалавек.</verse>
				<verse number="3">І, адказваючы, сказаў Ісус законьнікам і фарысэям, кажучы: «Ці належыцца аздараўляць у суботу?\</verse>
				<verse number="4">Яны ж маўчалі. І, дакрануўшыся, Ён аздаравіў яго і адпусьціў.</verse>
				<verse number="5">І, адказваючы ім, сказаў: «Калі ў каго з вас асёл ці вол упадзе ў калодзеж, ці не адразу выцягне яго ў дзень суботні?\</verse>
				<verse number="6">І не маглі яны з Ім пра гэта спрачацца.</verse>
				<verse number="7">І сказаў тым, якія былі запрошаныя, прыповесьць, угледзеўшы, як яны выбіралі першыя месцы, і кажучы ім:</verse>
				<verse number="8">\Калі запросіць цябе нехта на вясельле, не ўзьлягай на першае месца, каб не было каго паважнейшага за цябе паміж запрошаных ім.</verse>
				<verse number="9">І той, які запрасіў цябе і яго, падыйшоўшы, скажа табе: \Дай яму месца\, і тады ты з сорамам павінен будзеш сесьці на апошняе месца.</verse>
				<verse number="10">Але, калі будзеш запрошаны, прыйшоўшы, узьлягай на апошняе месца, каб той, які запрасіў цябе, калі падыйдзе, сказаў табе: \Сябра, перасядзь вышэй». Тады будзе табе слава перад тымі, што ўзьлягаюць разам з табою.</verse>
				<verse number="11">Бо ўсякі, хто сябе ўзвышае, будзе паніжаны, а хто сябе паніжае, будзе ўзвышаны».</verse>
				<verse number="12">Сказаў жа і таму, які запрасіў Яго: «Калі ладзіш бяседу ці вячэру, ня кліч сяброў тваіх, ані братоў тваіх, ані сваякоў тваіх, ані суседзяў багатых, каб і яны цябе не запрасілі, і ты атрымаў бы нагароду.</verse>
				<verse number="13">Але калі ты ладзіш пачастунак, запрашай убогіх, калекаў, кульгавых, сьляпых.</verse>
				<verse number="14">І шчасьлівы ты будзеш, што яны ня змогуць адгадзіцца табе, бо адгодзіцца табе ва ўваскрасеньне праведных».</verse>
				<verse number="15">Пачуўшы гэта, нехта з тых, якія ўзьлягалі, сказаў Яму: \Шчасьлівы, хто будзе есьці хлеб у Валадарстве Божым».</verse>
				<verse number="16">Ён жа сказаў яму: «Нейкі чалавек справіў вялікую вячэру, і паклікаў многіх,</verse>
				<verse number="17">і ў гадзіну вячэры паслаў слугу свайго сказаць запрошаным: \Прыходзьце, бо ўжо ўсё падрыхтавана».</verse>
				<verse number="18">І пачалі ўсе па чарзе выбачацца. Першы сказаў яму: \Я купіў зямлю, і мне трэба пайсьці і паглядзець яе; прашу цябе, выбач мне».</verse>
				<verse number="19">І другі сказаў: \Я купіў пяць параў валоў і іду выспрабаваць іх; прашу цябе, выбач мне».</verse>
				<verse number="20">І другі сказаў: \Я ажаніўся і дзеля гэтага не магу прыйсьці».</verse>
				<verse number="21">І, вярнуўшыся, слуга той паведаміў гэтае пану свайму. Тады, загневаўшыся, гаспадар дому сказаў слузе свайму: \Ідзі хутчэй па вуліцах і завулках гораду і прывядзі сюды і ўбогіх, і калекаў, і кульгавых, і сьляпых».</verse>
				<verse number="22">І сказаў слуга: \Пане! Сталася, як ты сказаў, і яшчэ ёсьць месцы».</verse>
				<verse number="23">І сказаў пан слузе: \Ідзі на дарогі і да платоў і змушай прыйсьці, каб напоўніўся дом мой,</verse>
				<verse number="24">бо кажу вам, што ніхто з тых мужоў, што былі запрошаныя, не пакаштуе маёй вячэры».</verse>
				<verse number="25">І сабраліся шматлікія натоўпы да Яго, і, павярнуўшыся, Ён сказаў ім:</verse>
				<verse number="26">\Калі хто прыходзіць да Мяне і не зьненавідзіць бацьку свайго і маці, і жонку, і дзяцей, і братоў, і сёстраў, а пры тым і саму душу? сваю, той ня можа быць вучнем Маім.</verse>
				<verse number="27">І хто не нясе крыжа свайго і ідзе за Мною, ня можа быць вучнем Маім.</verse>
				<verse number="28">Бо хто з вас, хочучы пабудаваць вежу, сеўшы спачатку, не аблічыць выдаткаў, ці мае, каб дакончыць яе,</verse>
				<verse number="29">каб, калі закладзе падмурак і ня здолее дакончыць, усе, якія гэта бачылі, ня сталі сьмяяцца з яго,</verse>
				<verse number="30">кажучы: \Гэты чалавек пачаў будаваць і ня здолеў дакончыць!\</verse>
				<verse number="31">Або які валадар, ідучы на вайну супраць другога валадара, сеўшы спачатку, не парадзіцца, ці магчыма з дзесяцьцю тысячамі супрацьстаць таму, хто ідзе на яго з дваццацьцю тысячамі.</verse>
				<verse number="32">Калі ж не, дык пакуль той яшчэ далёка, ён пашле да яго пасольства прасіць міру.</verse>
				<verse number="33">Гэтак усякі з вас, хто не адрачэцца ад усяго, што мае, ня можа быць вучнем Маім.</verse>
				<verse number="34">Соль добрая; калі ж соль згубіць сілу, чым прыправіць яе?</verse>
				<verse number="35">Ані ў зямлю, ані ў гной яна не надаецца, вон выкідаюць яе. Хто мае вушы чуць, няхай чуе».</verse>
			</chapter>
			<chapter number="15">
				<verse number="1">Падыходзілі ж да Яго ўсе мытнікі і грэшнікі слухаць Яго.</verse>
				<verse number="2">І наракалі фарысэі і кніжнікі, кажучы: \Ён прыймае грэшнікаў і есьць разам з імі».</verse>
				<verse number="3">Ён жа сказаў ім гэткую прыповесьць, кажучы:</verse>
				<verse number="4">\Які чалавек з вас, маючы сто авечак і згубіўшы адну з іх, не пакідае дзевяноста дзевяць у пустыні і ня ідзе за згубленай, пакуль ня знойдзе яе?</verse>
				<verse number="5">І, знайшоўшы, бярэ яе на плечы свае з радасьцю.</verse>
				<verse number="6">І, прыйшоўшы дадому, склікае сяброў і суседзяў, кажучы ім: \Цешцеся са мною, бо я знайшоў маю згубленую авечку».</verse>
				<verse number="7">Кажу вам, што большая радасьць будзе ў небе з аднаго грэшніка, які навяртаецца, чым з дзевяноста дзевяці праведнікаў, якія ня маюць патрэбы ў навяртаньні.</verse>
				<verse number="8">Або якая жанчына, што мае дзесяць драхмаў, калі згубіць адну драхму, не запальвае сьвечкі і не пачынае месьці дом, і не шукае пільна, пакуль ня знойдзе?</verse>
				<verse number="9">А, знайшоўшы, склікае сябровак і суседак, кажучы: \Цешцеся са мною, бо я знайшла драхму, якую была згубіла».</verse>
				<verse number="10">Такая, кажу вам, стаецца радасьць у анёлаў Божых з аднаго грэшніка, які навяртаецца».</verse>
				<verse number="11">Яшчэ сказаў: «У аднаго чалавека былі два сыны.</verse>
				<verse number="12">І сказаў малодшы з іх бацьку: \Бацька, дай мне належную частку маёмасьці». І падзяліў ім маёмасьць.</verse>
				<verse number="13">І праз некалькі дзён малодшы сын, сабраўшы ўсё, выправіўся ў далёкі край, і там змарнаваў маёмасьць сваю, жывучы распусна.</verse>
				<verse number="14">Калі ж выдаткаваў усё, стаўся вялікі голад у тым краі, і ён пачаў мець нястачу.</verse>
				<verse number="15">І, пайшоўшы, прыстаў да аднаго з грамадзянаў таго краю, і той паслаў яго на поле сваё пасьвіць сьвіняў.</verse>
				<verse number="16">І ён жадаў напоўніць жывот свой шалупіньнем, якое елі сьвіньні, і ніхто не даваў яму.</verse>
				<verse number="17">Апамятаўшыся, ён сказаў: \Колькі парабкаў у бацькі майго маюць лішак хлеба, а я паміраю з голаду!</verse>
				<verse number="18">Устаўшы, пайду да бацькі майго і скажу яму: 'Ойча! Я саграшыў супраць неба і перад табою,</verse>
				<verse number="19">і ўжо ня варты называцца сынам тваім; зрабі мяне адным з парабкаў тваіх'.\</verse>
				<verse number="20">І, устаўшы, прыйшоў да бацькі свайго. Калі ён быў яшчэ далёка, убачыў яго бацька ягоны і зьлітаваўся, і, пабегшы, кінуўся яму на шыю, і цалаваў яго.</verse>
				<verse number="21">Сын жа сказаў яму: \Ойча! Я саграшыў супраць неба і перад табою, і ўжо ня варты называцца сынам тваім».</verse>
				<verse number="22">А бацька сказаў слугам сваім: \Прынясіце найлепшыя шаты, і апраніце яго, і дайце пярсьцёнак на руку ягоную і сандалы на ногі.</verse>
				<verse number="23">І прывядзіце кормнае цяля, і закалеце, і, паеўшы, будзем весяліцца.</verse>
				<verse number="24">Бо гэты сын мой быў мёртвы і ажыў, прападаў і знайшоўся». І пачалі весяліцца.</verse>
				<verse number="25">А старэйшы сын ягоны быў у полі. І калі, варочаючыся, падыйшоў да дому, пачуў сьпевы і скокі.</verse>
				<verse number="26">І, паклікаўшы аднаго са слугаў сваіх, спытаўся: \Што гэта адбываецца?\</verse>
				<verse number="27">Той жа сказаў яму: \Брат твой прыйшоў, і бацька твой закалоў кормнае цяля, бо атрымаў яго здаровым».</verse>
				<verse number="28">Загневаўся ён і не хацеў увайсьці. Тады бацька ягоны, выйшаўшы, клікаў яго.</verse>
				<verse number="29">А ён, адказваючы, сказаў бацьку: \Вось, я столькі гадоў служу табе і ніколі не адступіў ад прыказаньня твайго, і ты ніколі ня даў мне і казьляняці, каб мне павесяліцца з сябрамі маімі.</verse>
				<verse number="30">А калі гэты сын твой, пажоршы маёмасьць тваю з распусьніцамі, прыйшоў, ты закалоў для яго кормнае цяля».</verse>
				<verse number="31">Ён жа сказаў яму: \Дзіця! Ты заўсёды са мною, і ўсё маё - тваё.</verse>
				<verse number="32">А з таго трэба цешыцца і радавацца, што брат твой гэты быў мёртвы і ажыў, прападаў і знайшоўся».</verse>
			</chapter>
			<chapter number="16">
				<verse number="1">Сказаў жа і да вучняў Сваіх: «Адзін чалавек быў багаты і меў аканома, і данясьлі яму на яго, што ён марнуе маёмасьць ягоную.</verse>
				<verse number="2">І, паклікаўшы яго, сказаў яму: \Што гэта я чую пра цябе? Дай справаздачу з гаспадараваньня твайго, бо ты ня можаш больш гаспадараваць».</verse>
				<verse number="3">Сказаў сам у сабе аканом: \Што мне рабіць, бо пан мой забірае ад мяне гаспадараваньне? Капаць ня здолею, жабраваць саромлюся.</verse>
				<verse number="4">Ведаю, што зраблю, каб прынялі мяне ў дамы свае, калі адстаўлены буду ад гаспадараваньня».</verse>
				<verse number="5">І, паклікаўшы даўжнікоў пана свайго кожнага паасобку, сказаў першаму: \Колькі ты вінен пану майму?\</verse>
				<verse number="6">Той сказаў: \Сто мер алею». І сказаў яму: \Вазьмі напісанае табою і, сеўшы, хутчэй напішы пяцьдзясят».</verse>
				<verse number="7">Пасьля другому сказаў: \А ты колькі вінен?\ Той сказаў: \Сто мер пшаніцы». І гаворыць яму: \Вазьмі напісанае табою і напішы: восемдзесят».</verse>
				<verse number="8">І пахваліў пан аканома няправеднага, што мудра ўчыніў; бо сыны веку гэтага мудрэйшыя за сыноў сьвятла ў пакаленьні сваім.</verse>
				<verse number="9">І Я кажу вам: здабывайце сабе сяброў мамонай няправеднай, каб яны, як зьбяднееце, прынялі вас у вечныя намёты.</verse>
				<verse number="10">Верны ў малым, і ў многім верны, і няправедны ў малым, і ў многім няправедны.</verse>
				<verse number="11">Дык вось, калі вы ў няправеднай мамоне не былі верныя, хто даверыць вам сапраўднае?</verse>
				<verse number="12">І калі вы ў чужым не былі верныя, хто дасьць вам вашае?</verse>
				<verse number="13">Ніякі слуга ня можа служыць двум панам, бо ці аднаго будзе ненавідзець, а другога любіць, ці аднаго будзе трымацца, а другім пагарджаць. Ня можаце Богу служыць і мамоне».</verse>
				<verse number="14">Чулі ўсё гэтае і фарысэі, якія былі срэбралюбцамі, і насьмяхаліся з Яго.</verse>
				<verse number="15">І Ён сказаў ім: «Вы апраўдваеце сябе перад людзьмі, але Бог ведае сэрцы вашыя, бо што вельмі высока ў людзей, тое агіда перад Богам.</verse>
				<verse number="16">Закон і Прарокі да Яна; адгэтуль жа Валадарства Божае дабравесьціцца, і кожны сілаю здабывае яго.</verse>
				<verse number="17">Але хутчэй неба і зямля прамінуць, чым адна рыска з Закону загіне.</verse>
				<verse number="18">Кожны, хто разводзіцца з жонкаю сваёю і жэніцца з другой, чужаложыць, і кожны, хто жэніцца з разьведзенай з мужам, чужаложыць.</verse>
				<verse number="19">Адзін чалавек быў багаты, і апранаўся ў пурпур і вісон, і кожны дзень гучна весяліўся.</verse>
				<verse number="20">А нейкі ўбогі, на імя Лазар, ляжаў ля брамы ягонай увесь у скулах,</verse>
				<verse number="21">і жадаў насыціцца крошкамі, што падалі са стала багацея, і сабакі, прыходзячы, лізалі скулы ягоныя.</verse>
				<verse number="22">І сталася, убогі памёр і аднесены быў анёламі на ўлоньне Абрагама; памёр і багацей, і быў пахаваны.</verse>
				<verse number="23">І ў пекле, пакутуючы, ён, падняўшы вочы свае, убачыў здалёк Абрагама і Лазара на ўлоньні ягоным,</verse>
				<verse number="24">і, загаласіўшы, сказаў: \Ойча Абрагаме! Зьлітуйся нада мною і пашлі Лазара, каб абмачыў канец пальца свайго ў вадзе і асьвяжыў язык мой, бо я мучуся ў полымі гэтым».</verse>
				<verse number="25">Але Абрагам сказаў: \Сыне! Узгадай, што ў жыцьці тваім меў ты добрае, а Лазар - ліхоту; цяпер жа ён тут суцяшаецца, а ты мучышся.</verse>
				<verse number="26">І да таго паміж намі і вамі вялікая прорва разьмешчана, так што тыя, хто хочуць перайсьці адгэтуль да вас, ня могуць, і адтуль да нас не пераходзяць».</verse>
				<verse number="27">Сказаў жа ён: \Тады прашу цябе, ойча, каб ты паслаў яго ў дом бацькі майго,</verse>
				<verse number="28">бо ў мяне пяць братоў; няхай ён засьведчыць ім, каб і яны не прыйшлі ў гэтае месца пакутаў».</verse>
				<verse number="29">Кажа яму Абрагам: \Маюць Майсея і прарокаў, няхай іх слухаюць».</verse>
				<verse number="30">Ён жа сказаў: \Не, ойча Абрагаме! Але калі хто з памёршых прыйдзе да іх, навернуцца».</verse>
				<verse number="31">Сказаў жа яму [Абрагам]: \Калі Майсея і прарокаў ня слухаюць, нават калі хто і з памёршых уваскрэсьне, не павераць».</verse>
			</chapter>
			<chapter number="17">
				<verse number="1">І сказаў вучням Сваім: \Згаршэньні ня могуць не прыйсьці, але гора таму, праз каго яны прыходзяць.</verse>
				<verse number="2">Лепей яму, калі камень ад жорнаў вісіць у яго на шыі і ён кінуты ў мора, чым каб ён згоршыў аднаго з малых гэтых.</verse>
				<verse number="3">Сьцеражыцеся. Калі ж саграшыць супраць цябе брат твой, дакарай яго і, калі навернецца, даруй яму.</verse>
				<verse number="4">І калі сем разоў у дзень саграшыць супраць цябе, і сем разоў у дзень зьвернецца да цябе, кажучы: \Каюся\, даруй яму».</verse>
				<verse number="5">І сказалі апосталы Госпаду: \Дадай нам веры».</verse>
				<verse number="6">А Госпад сказаў: «Калі б вы мелі веру як зерне гарчычнае і сказалі гэтаму фігаваму дрэву: \Будзь вырванае з коранем і перасаджанае ў мора\, яно паслухала б вас.</verse>
				<verse number="7">А хто з вас, маючы слугу, які арэ ці пасьвіць, калі ён прыйдзе з поля, скажа: \Ідзі хутчэй, узьляж\?</verse>
				<verse number="8">Але ж ці ня скажа яму: \Падрыхтуй мне вячэру і, падперазаўшыся, паслугуй мне, пакуль буду есьці ды піць, і пасьля гэтага еш і пі сам\?</verse>
				<verse number="9">Ці дзякуе ён слузе гэтаму за тое, што зрабіў загаданае яму? Ня думаю.</verse>
				<verse number="10">Так і вы, калі зробіце ўсё, што загадана вам, кажыце: \Мы - слугі нягодныя, бо зрабілі, што павінны былі зрабіць».</verse>
				<verse number="11">І сталася, як ішоў у Ерусалім, праходзіў між Самарыяй і Галілеяй.</verse>
				<verse number="12">І, калі ўваходзіў Ён у адно мястэчка, сустрэлі яго дзесяць пракажоных, якія сталі здалёк.</verse>
				<verse number="13">І ўзвысілі яны голас, кажучы: \Ісусе, Настаўнік! Зьлітуйся над намі».</verse>
				<verse number="14">І, убачыўшы, Ён сказаў ім: «Ідзіце, пакажыцеся сьвятарам». І сталася, калі яны ішлі, былі ачышчаныя.</verse>
				<verse number="15">Адзін жа з іх, бачачы, што аздароўлены, вярнуўся, моцным голасам славячы Бога,</verse>
				<verse number="16">і ўпаў на твар ля ног Яго, дзякуючы Яму, і гэта быў Самаранін.</verse>
				<verse number="17">Адказваючы, Ісус сказаў: «Ці ня дзесяць былі ачышчаныя? Дзе ж дзевяць?</verse>
				<verse number="18">Яны не вярнуліся аддаць славу Богу, апрача гэтага чужынца».</verse>
				<verse number="19">І сказаў яму: «Устань, ідзі. Вера твая збавіла цябе».</verse>
				<verse number="20">Запытаны ж фарысэямі, калі прыйдзе Валадарства Божае, адказаў ім і сказаў: «Не прыходзіць Валадарства Божае відавочна.</verse>
				<verse number="21">І ня скажуць: \Вось, яно тут\, ці: \Вось, там». Бо вось, Валадарства Божае ўнутры вас ёсьць».</verse>
				<verse number="22">Вучням жа сказаў: «Прыйдуць дні, калі зажадаеце бачыць хоць адзін дзень Сына Чалавечага, і ня ўбачыце.</verse>
				<verse number="23">І скажуць вам: \Вось, тут\, ці: \Вось, там\, - не хадзіце і не ганяйцеся,</verse>
				<verse number="24">бо як бліскавіца, мільгануўшы, з аднаго краю неба да другога краю неба сьвеціць, так будзе і Сын Чалавечы ў дзень Свой.</verse>
				<verse number="25">Спачатку ж Ён мусіць шмат перацярпець і быць адкінутым пакаленьнем гэтым.</verse>
				<verse number="26">І як было ў дні Ноя, так будзе ў дні Сына Чалавечага:</verse>
				<verse number="27">елі, пілі, жаніліся, выходзілі замуж да таго дня, як Ной увайшоў у каўчэг, і прыйшоў патоп, і загубіў усіх.</verse>
				<verse number="28">Падобна як было ў дні Лота: елі, пілі, куплялі, продалі, садзілі, будавалі,</verse>
				<verse number="29">а ў дзень, калі Лот выйшаў з Садому, лінуў агонь з серкаю з неба і загубіў усіх.</verse>
				<verse number="30">Такім будзе той дзень, калі зьявіцца Сын Чалавечы.</verse>
				<verse number="31">У той дзень, хто будзе на даху, а рэчы яго ў доме, няхай не зыходзіць узяць іх; і хто будзе ў полі, няхай не варочаецца.</verse>
				<verse number="32">Памятайце жонку Лота.</verse>
				<verse number="33">Бо хто шукае, каб здабыць душу? сваю, той загубіць яе; а хто загубіць яе, той ажывіць яе.</verse>
				<verse number="34">Кажу вам, у тую ноч будуць двое на адным ложку, адзін будзе ўзяты, а другі - пакінуты;</verse>
				<verse number="35">дзьве будуць малоць разам, адна будзе ўзятая, а другая - пакінутая;</verse>
				<verse number="36">двое будуць у полі, адзін будзе ўзяты, а другі - пакінуты».</verse>
				<verse number="37">І, адказваючы, кажуць Яму: «Дзе, Госпадзе?\ Ён жа сказаў ім: \Дзе цела, там зьбяруцца і арлы».</verse>
			</chapter>
			<chapter number="18">
				<verse number="1">Сказаў таксама ім прыповесьць пра тое, што трэба заўсёды маліцца і не журыцца,</verse>
				<verse number="2">кажучы: \У адным горадзе быў судзьдзя, які Бога не баяўся і людзей не саромеўся.</verse>
				<verse number="3">У тым жа горадзе была ўдава, і яна прыходзіла да яго, кажучы: \Абарані мяне ад супраціўніка майго».</verse>
				<verse number="4">І ён доўгі час не хацеў. А пасьля сказаў сам сабе: \Хоць я і Бога не баюся, і людзей не саромлюся,</verse>
				<verse number="5">але, як гэтая ўдава дакучае мне, абараню яе, каб яна, прыходзячы бясконца, ня вымучыла мяне».</verse>
				<verse number="6">І сказаў Госпад: «Чуеце, што кажа судзьдзя няправедны?</verse>
				<verse number="7">А Бог ці ж не абароніць выбраных Сваіх, якія клічуць да Яго дзень і ноч, і доўга цярпець будзе іх?</verse>
				<verse number="8">Кажу вам, што хутка абароніць іх. Але Сын Чалавечы, прыйшоўшы, ці знойдзе веру на зямлі?\</verse>
				<verse number="9">Сказаў жа і да тых, якія былі пэўныя сябе, што яны праведнікі, і пагарджалі другімі, гэткую прыповесьць:</verse>
				<verse number="10">\Два чалавекі ўвайшлі ў сьвятыню памаліцца: адзін - фарысэй, а другі - мытнік.</verse>
				<verse number="11">Фарысэй, стаўшы, гэтак маліўся за сябе: \Божа, дзякую Табе, што я не такі, як другія людзі: рабаўнікі, няправеднікі, чужаложнікі, або як гэты мытнік.</verse>
				<verse number="12">Пошчу два разы ў тыдзень, даю дзесяціну з усяго, што прыдбаю».</verse>
				<verse number="13">А мытнік, стаўшы здалёк, не хацеў нават падняць вачэй у неба, але біў сябе ў грудзі, кажучы: \Божа! Будзь міласьцівы да мяне, грэшніка».</verse>
				<verse number="14">Кажу вам, што гэты пайшоў апраўданым у дом свой, а ня той: бо ўсякі, хто сябе ўзвышае, будзе паніжаны, а хто сябе паніжае, будзе ўзвышаны».</verse>
				<verse number="15">Прыносілі да яго і немаўлят, каб Ён дакрануўся да іх. Убачыўшы гэтае, вучні сварыліся на іх.</verse>
				<verse number="16">А Ісус, паклікаўшы іх, сказаў: «Дазвольце дзецям прыходзіць да Мяне і не забараняйце ім, бо гэткіх ёсьць Валадарства Божае.</verse>
				<verse number="17">Сапраўды кажу вам: Хто ня прыйме Валадарства Божага, як дзіця, той ня ўвойдзе ў яго».</verse>
				<verse number="18">І спытаўся ў Яго нехта з начальнікаў, кажучы: \Настаўнік добры! Што мне рабіць, каб успадкаеміць жыцьцё вечнае?»</verse>
				<verse number="19">А Ісус сказаў яму: «Чаму гаворыш Мне \добры\? Ніхто ня добры, акрамя аднаго Бога.</verse>
				<verse number="20">Ведаеш прыказаньні: \Не чужалож\, \не забівай\, \не крадзі\, \ня сьведчы фальшыва\, \шануй бацьку твайго і маці тваю».</verse>
				<verse number="21">Ён жа сказаў: \Усё гэта я захоўваў ад юнацтва майго».</verse>
				<verse number="22">Пачуўшы гэтае, Ісус сказаў яму: «Яшчэ аднаго не хапае табе: усё, што маеш, прадай, і раздай убогім, і будзеш мець скарб у небе; і прыходзь, ідзі за Мною».</verse>
				<verse number="23">Ён жа, пачуўшы гэта, стаўся смутным, бо быў надта багаты.</verse>
				<verse number="24">Убачыўшы, што ён стаўся смутным, Ісус сказаў: «Як цяжка таму, хто мае багацьце, увайсьці ў Валадарства Божае.</verse>
				<verse number="25">Бо лягчэй вярблюду прайсьці праз голчына вушка, чым багатаму ўвайсьці ў Валадарства Божае».</verse>
				<verse number="26">А чуўшыя сказалі: \І хто ж можа быць збаўленым?»</verse>
				<verse number="27">Ён жа сказаў: «Немагчымае для людзей магчыма для Бога».</verse>
				<verse number="28">А Пётар сказаў: \Вось, мы пакінулі ўсё і пайшлі за Табою».</verse>
				<verse number="29">Ён жа сказаў ім: «Сапраўды кажу вам: няма нікога, хто, пакінуўшы дом, або бацькоў, або братоў, або жонку, або дзяцей дзеля Валадарства Божага,</verse>
				<verse number="30">не атрымаў бы шмат больш у гэты час, а ў веку будучым - жыцьцё вечнае».</verse>
				<verse number="31">Узяўшы ж Дванаццаць, сказаў ім: «Вось, мы ўзыходзім у Ерусалім, і зьдзейсьніцца ўсё, напісанае праз прарокаў пра Сына Чалавечага,</verse>
				<verse number="32">бо Ён будзе выдадзены паганам, і будуць зьдзеквацца, і зьневажаць, і пляваць [на Яго],</verse>
				<verse number="33">і, бічаваўшы, заб'юць Яго, і на трэці дзень Ён уваскрэсьне».</verse>
				<verse number="34">І яны нічога з гэтага не зразумелі; і словы гэтыя былі схаванымі для іх, і яны не разумелі таго, што гаварылася.</verse>
				<verse number="35">І сталася, як набліжаўся Ён да Ерыхону, нейкі сьляпы сядзеў ля дарогі, жабруючы.</verse>
				<verse number="36">Пачуўшы, што праходзіць натоўп, ён спытаўся: \Што гэта такое?»</verse>
				<verse number="37">Яму паведамілі, што Ісус з Назарэту ідзе.</verse>
				<verse number="38">І закрычаў ён, кажучы: \Ісусе, Сыне Давідаў, зьлітуйся нада мною!»</verse>
				<verse number="39">І тыя, што ішлі наперадзе, сварыліся на яго, каб маўчаў, а ён яшчэ мацней закрычаў: \Сыне Давідаў, зьлітуйся нада мною!»</verse>
				<verse number="40">Ісус, спыніўшыся, загадаў прывесьці яго да Сябе. І калі той падыйшоў, спытаўся ў яго,</verse>
				<verse number="41">кажучы: «Што ты хочаш, каб Я ўчыніў?\ Той сказаў: \Госпадзе, каб мне глядзець».</verse>
				<verse number="42">І сказаў яму Ісус: «Глядзі! Вера твая збавіла цябе».</verse>
				<verse number="43">І ён адразу стаў бачыць, і пайшоў за Ім, славячы Бога. І ўвесь народ, бачачы гэтае, аддаў хвалу Богу.</verse>
			</chapter>
			<chapter number="19">
				<verse number="1">І, увайшоўшы, праходзіў Ён праз Ерыхон.</verse>
				<verse number="2">І вось, чалавек, якога звалі імем Закхей, і быў ён начальнік мытнікаў і чалавек багаты.</verse>
				<verse number="3">І ён шукаў убачыць Ісуса, які Ён, і ня мог з-за натоўпу, бо быў малы ростам.</verse>
				<verse number="4">І, забегшы наперад, узьлез на фігавае дрэва, каб убачыць Яго, бо ён меўся праходзіць каля яго.</verse>
				<verse number="5">І калі прыйшоў на гэтае месца, Ісус, глянуўшы, убачыў яго і сказаў яму: «Закхей! Зыходзь хутчэй, бо сёньня Я мушу спыніцца ў доме тваім».</verse>
				<verse number="6">І той пасьпешна зыйшоў, і прыняў Яго з радасьцю.</verse>
				<verse number="7">І ўсе, якія бачылі ўсё гэта, наракалі, кажучы, што Ён увайшоў да грэшнага чалавека.</verse>
				<verse number="8">А Закхей, стаўшы, сказаў Госпаду: \Госпадзе! Вось, палову маёмасьці маёй я аддаю ўбогім, і, калі каго чым скрыўдзіў, аддам учацьвёра».</verse>
				<verse number="9">Ісус жа сказаў яму: «Сёньня сталася збаўленьне дому гэтаму, таму што і ён - сын Абрагама.</verse>
				<verse number="10">Бо Сын Чалавечы прыйшоў знайсьці і збавіць тое, што было загінуўшы».</verse>
				<verse number="11">А тым, што слухалі гэтае, працягваючы, сказаў прыповесьць, бо Ён быў блізка Ерусаліму, і яны думалі, што адразу маюць убачыць Валадарства Божае.</verse>
				<verse number="12">Тады Ён сказаў: «Нейкі чалавек высокага роду пайшоў у далёкі край узяць сабе валадарства і вярнуцца.</verse>
				<verse number="13">Паклікаўшы ж дзесяць слугаў сваіх, даў ім дзесяць мінаў і сказаў ім: \Гандлюйце, пакуль прыйду».</verse>
				<verse number="14">А грамадзяне ненавідзелі яго і паслалі сьледам за ім пасольства, кажучы: \Ня хочам, каб гэты валадарыў над намі».</verse>
				<verse number="15">І сталася, як ён вярнуўся, атрымаўшы валадарства, сказаў паклікаць да сябе слугаў тых, якім даў срэбра, каб даведацца, хто што зарабіў.</verse>
				<verse number="16">І прыйшоў першы, кажучы: \Пане! Міна твая прынесла дзесяць мінаў».</verse>
				<verse number="17">І ён сказаў яму: \Добра, добры слуга! За тое, што ты ў малым быў верны, будзеш мець уладу над дзесяцьцю гарадамі».</verse>
				<verse number="18">І прыйшоў другі, кажучы: \Пане! Міна твая зарабіла пяць мінаў».</verse>
				<verse number="19">Сказаў і гэтаму: \І ты будзь над пяцьцю гарадамі».</verse>
				<verse number="20">І трэці прыйшоў, кажучы: \Пане! Вось твая міна, якую я меў, завязаўшы ў хустку,</verse>
				<verse number="21">бо я баяўся цябе, што ты чалавек строгі, бярэш тое, што не лажыў, і жнеш тое, што ня сеяў».</verse>
				<verse number="22">Той жа кажа яму: \Паводле вуснаў тваіх буду судзіць цябе, злы слуга. Ты ведаў, што я - чалавек строгі, бяру тое, што не лажыў, і жну тое, што ня сеяў.</verse>
				<verse number="23">Чаму ж ты не аддаў срэбра майго на стол [мянялам], і я, прыйшоўшы, атрымаў бы яго з прыбыткам?\</verse>
				<verse number="24">І сказаў тым, што побач стаялі: \Вазьміце ў яго міну і дайце таму, які мае дзесяць мінаў».</verse>
				<verse number="25">І сказалі яму: \Пане, ён мае дзесяць мінаў!\</verse>
				<verse number="26">\Кажу вам, што ўсякаму, хто мае, дадзена будзе, а ў таго, хто ня мае, будзе забрана і тое, што мае.</verse>
				<verse number="27">А ворагаў маіх, тых, што не хацелі, каб я валадарыў над імі, прывядзіце сюды і страцьце перада мною».</verse>
				<verse number="28">І, сказаўшы гэтае, Ён пайшоў далей, узыходзячы ў Ерусалім.</verse>
				<verse number="29">І сталася, калі наблізіўся да Бэтфагі і Бэтаніі, да гары, якую называюць Аліўнай, паслаў двух вучняў Сваіх,</verse>
				<verse number="30">сказаўшы: «Ідзіце ў мястэчка, што перад вамі, у якім, увайшоўшы, знойдзеце асьляня прывязанае, на якога ніхто з людзей ніколі не сядаў; адвязаўшы яго, прывядзіце.</verse>
				<verse number="31">І калі хто спытаецца ў вас: \Навошта адвязваеце?\, - скажыце яму так: \Госпад патрабуе яго».</verse>
				<verse number="32">Пайшоўшы, пасланыя знайшлі, як Ён сказаў ім.</verse>
				<verse number="33">Калі ж яны адвязвалі асьляня, гаспадары ягоныя сказалі ім: \Навошта адвязваеце асьляня?»</verse>
				<verse number="34">Яны ж сказалі: \Госпад патрабуе яго».</verse>
				<verse number="35">І прывялі яго да Ісуса, і, накінуўшы адзеньні свае на асьляня, пасадзілі на яго Ісуса.</verse>
				<verse number="36">І, калі Ён ехаў, пасьцілалі на дарозе адзеньне сваё.</verse>
				<verse number="37">Калі ж Ён наблізіўся да спуску з гары Аліўнай, усё мноства вучняў з радасьцю хвалілі Бога моцным голасам за ўсе цуды, якія бачылі,</verse>
				<verse number="38">кажучы: \Дабраслаўлёны Валадар, Які ідзе ў імя Госпада! Супакой на небе і слава на вышынях!»</verse>
				<verse number="39">І некаторыя фарысэі з натоўпу сказалі Яму: \Настаўнік! Забарані вучням Тваім!»</verse>
				<verse number="40">І, адказваючы, Ён сказаў ім: «Кажу вам, што, калі яны замоўкнуць, дык камяні закрычаць».</verse>
				<verse number="41">І калі наблізіўся, убачыўшы горад, заплакаў па ім,</verse>
				<verse number="42">кажучы: «Каб і ты хоць у гэты дзень твой зразумеў, што дзеля супакою твайго! Але цяпер гэта схавана ад вачэй тваіх.</verse>
				<verse number="43">Бо прыйдуць на цябе дні, і ворагі твае аточаць цябе валам, і акружаць цябе, і сьціснуць цябе адусюль,</verse>
				<verse number="44">і зьнішчаць дашчэнту цябе, і дзяцей тваіх у табе, і не пакінуць у табе камяня на камяні дзеля таго, што не зразумеў ты час адведзінаў тваіх».</verse>
				<verse number="45">І, увайшоўшы ў сьвятыню, пачаў выганяць тых, якія продалі ў ёй і куплялі,</verse>
				<verse number="46">кажучы ім: \Напісана: «Дом Мой ёсьць дом малітвы\, а вы зрабілі яго пячорай разбойнікаў».</verse>
				<verse number="47">І навучаў кожны дзень у сьвятыні. А першасьвятары, і кніжнікі, і першыя ў народзе шукалі, як загубіць Яго,</verse>
				<verse number="48">і не знаходзілі, што зрабіць, бо ўвесь народ гарнуўся да Яго, слухаючы Яго.</verse>
			</chapter>
			<chapter number="20">
				<verse number="1">І сталася, калі ў адзін з тых дзён Ён навучаў народ у сьвятыні і дабравесьціў, прыйшлі першасьвятары і кніжнікі са старшынямі</verse>
				<verse number="2">і сказалі Яму, кажучы: \Скажы нам, якою ўладаю Ты гэтае робіш, ці хто даў Табе ўладу гэтую?»</verse>
				<verse number="3">Адказваючы, Ён сказаў ім: «Спытаюся і Я ў вас адно слова, і скажыце Мне:</verse>
				<verse number="4">Хрышчэньне Янава з неба было ці ад людзей?\</verse>
				<verse number="5">Яны ж разважалі між сабою, кажучы: \Калі скажам: \З неба\, Ён скажа: \Чаму тады вы не паверылі яму?»</verse>
				<verse number="6">А калі скажам: \Ад людзей\, увесь народ паб'е нас камянямі, бо ён упэўнены, што Ян - гэта прарок».</verse>
				<verse number="7">І адказалі: \Ня ведаем адкуль».</verse>
				<verse number="8">І сказаў ім Ісус: «Тады Я не скажу вам, якою ўладаю гэтае раблю».</verse>
				<verse number="9">Пачаў жа Ён гаварыць да народу гэткую прыповесьць: «Адзін чалавек пасадзіў вінаграднік, і здаў яго вінаградарам, і выехаў на доўгі час.</verse>
				<verse number="10">І ў свой час паслаў да вінаградараў слугу, каб яны далі яму пладоў з вінаградніку, але вінаградары, зьбіўшы яго, адаслалі ні з чым.</verse>
				<verse number="11">Яшчэ паслаў іншага слугу; але яны і гэтага, зьбіўшы і зьняважыўшы, адаслалі ні з чым.</verse>
				<verse number="12">Яшчэ паслаў трэцяга; але яны і таго, зраніўшы, выгналі.</verse>
				<verse number="13">І сказаў гаспадар вінаградніку: \Што мне рабіць? Пашлю сына майго ўлюбёнага. Можа, убачыўшы яго, пасаромеюцца».</verse>
				<verse number="14">Убачыўшы ж яго, вінаградары разважалі між сабою, кажучы: \Гэта спадкаемца; пойдзем, заб'ем яго, каб нашаю сталася спадчына».</verse>
				<verse number="15">І, выгнаўшы яго вон з вінаградніку, забілі. Дык што зробіць з імі гаспадар вінаградніку?</verse>
				<verse number="16">Прыйдзе і выгубіць вінаградараў гэтых, і аддасьць вінаграднік другім». Тыя, што чулі гэтае, сказалі: \Няхай ня станецца!\</verse>
				<verse number="17">А Ён, глянуўшы на іх, сказаў: «Што тады значыць тое, што напісана: \Камень, які адкінулі будаўнікі, стаўся галавой вугла\?</verse>
				<verse number="18">Усякі, хто ўпадзе на гэты камень, разаб'ецца, а на каго ён упадзе, таго раздушыць».</verse>
				<verse number="19">І шукалі ў гэтую гадзіну першасьвятары і кніжнікі, каб налажыць на Яго рукі, але баяліся народу, бо зразумелі, што пра іх сказаў Ён гэтую прыповесьць.</verse>
				<verse number="20">І, сочачы за Ім, паслалі шпегаў, якія ўдавалі сябе за праведнікаў, каб яны падлавілі Яго на слове, каб выдаць Яго начальству і ўладзе ваяводы.</verse>
				<verse number="21">І тыя спыталіся ў Яго, кажучы: \Настаўнік! Мы ведаем, што Ты слушна гаворыш і навучаеш, і не глядзіш на аблічча, але паводле праўды шляху Божага навучаеш.</verse>
				<verse number="22">Ці належыцца плаціць падатак цэзару, ці не?»</verse>
				<verse number="23">А Ён, бачачы подступ іхні, сказаў ім: \Чаму вы Мяне спакушаеце?</verse>
				<verse number="24">Пакажыце Мне дынар. Чый на ім вобраз і надпіс?\ Яны, адказваючы, сказалі: \Цэзараў».</verse>
				<verse number="25">Ён жа сказаў ім: «Дык аддавайце тое, што цэзарава, цэзару, а што Божае, - Богу».</verse>
				<verse number="26">І не маглі падлавіць Яго на слове перад народам, і, зьдзівіўшыся адказу Ягонаму, замоўклі.</verse>
				<verse number="27">Прыйшоўшы ж, некаторыя з садукеяў, якія пярэчаць, што ёсьць уваскрасеньне, спыталіся ў Яго,</verse>
				<verse number="28">кажучы: \Настаўнік! Майсей напісаў нам: \Калі памрэ нечый брат, які меў жонку, і памрэ бязьдзетным, дык брат ягоны мае ўзяць жонку ягоную і аднавіць насеньне брату свайму».</verse>
				<verse number="29">Было сем братоў; і першы, узяўшы жонку, памёр бязьдзетным.</verse>
				<verse number="30">І ўзяў другі тую жанчыну, і той памёр бязьдзетным.</verse>
				<verse number="31">І трэці ўзяў яе, і таксама ўсе сем, і не пакінулі дзяцей, і памерлі.</verse>
				<verse number="32">Пасьля ўсіх памерла і жанчына.</verse>
				<verse number="33">Дык пры ўваскрасеньні каторага з іх будзе яна жонкаю? Бо сямёра мелі яе за жонку».</verse>
				<verse number="34">І адказваючы, сказаў ім Ісус: «Сыны веку гэтага жэняцца і выходзяць замуж;</verse>
				<verse number="35">а тыя, якія вартыя дасягнуць таго веку і ўваскрасеньня з мёртвых, ня жэняцца і замуж не выходзяць,</verse>
				<verse number="36">бо памерці ўжо ня могуць, бо яны роўныя анёлам і сыны Божыя, калі сталіся сынамі ўваскрасеньня.</verse>
				<verse number="37">А што мёртвыя ўваскрэснуць, і Майсей паказаў ля глогу, калі назваў Госпада Богам Абрагама, і Богам Ісаака, і Богам Якуба.</verse>
				<verse number="38">Ён ня ёсьць Бог мёртвых, але жывых: бо ў Яго ўсе жывыя».</verse>
				<verse number="39">Адказваючы, некаторыя з кніжнікаў сказалі: \Настаўнік! Ты добра сказаў».</verse>
				<verse number="40">І ўжо не адважваліся ні пра што пытацца ў Яго. Ён жа сказаў ім:</verse>
				<verse number="41">\Чаму кажуць, што Хрыстос ёсьць Сын Давіда?</verse>
				<verse number="42">А сам Давід кажа ў кнізе псальмаў: \Сказаў Госпад Госпаду майму: Сядзь праваруч Мяне,</verse>
				<verse number="43">пакуль пакладу ворагаў Тваіх як падножжа ног Тваіх».</verse>
				<verse number="44">Дык Давід называе Яго Госпадам, і як жа Ён - сын ягоны?\</verse>
				<verse number="45">І калі ўвесь народ слухаў, Ён сказаў вучням Сваім:</verse>
				<verse number="46">\Сьцеражыцеся кніжнікаў, якія хочуць хадзіць у доўгіх шатах, і любяць вітаньні на рынках, і першыя месцы ў сынагогах і ўзьлягаць на першых месцах на вячэрах,</verse>
				<verse number="47">якія аб'ядаюць дамы ўдоваў і дзеля віду доўга моляцца. Яны атрымаюць цяжэйшы прысуд».</verse>
			</chapter>
			<chapter number="21">
				<verse number="1">Глянуўшы ж, убачыў Ён багацеяў, якія кідалі дары свае ў скарбніцу.</verse>
				<verse number="2">І ўбачыў адну бедную ўдаву, якая кінула туды дзьве лепты,</verse>
				<verse number="3">і сказаў: «Сапраўды кажу вам, што гэтая бедная ўдава кінула больш за ўсіх,</verse>
				<verse number="4">бо ўсе тыя з лішку свайго кідалі ў дар Богу, а яна з нястачы сваёй кінула ўсё ўтрыманьне сваё, якое мела».</verse>
				<verse number="5">І, калі некаторыя гаварылі пра сьвятыню, што яна аздоблена каштоўнымі камянямі і дарамі, Ён сказаў:</verse>
				<verse number="6">\Прыйдуць дні, калі з таго, што вы тут бачыце, не застанецца каменя на камені, які б ня быў зруйнаваны».</verse>
				<verse number="7">Спыталіся ж у Яго, кажучы: \Настаўнік! Калі ж гэта мае быць? І які знак, калі гэта мае стацца?»</verse>
				<verse number="8">Ён жа сказаў: «Глядзіце, каб вас не падманулі, бо многія прыйдуць пад імем Маім, кажучы, што гэта Я, і гэты час наблізіўся. Не хадзіце за імі.</verse>
				<verse number="9">Калі ж пачуеце пра войны і бязладзьдзе, не жахайцеся, бо гэта мусіць стацца спачатку, але не адразу канец».</verse>
				<verse number="10">Тады сказаў ім: «Паўстане народ на народ, і валадарства на валадарства,</verse>
				<verse number="11">А месцамі будуць вялікія землятрусы, і голад, і пошасьць, таксама страхі і знакі з неба вялікія будуць.</verse>
				<verse number="12">А перад усім гэтым ускладуць на вас рукі і будуць перасьледаваць вас, выдаючы? ў сынагогі і вязьніцы, ведучы? да валадароў і ваяводаў дзеля імя Майго.</verse>
				<verse number="13">А станецца гэта дзеля сьведчаньня вам.</verse>
				<verse number="14">Дык палажыце ў сэрцах вашых не абдумваць раней, як адказваць,</verse>
				<verse number="15">бо Я дам вам вусны і мудрасьць, якой ня здолеюць пярэчыць, ані супрацьстаяць усе супраціўнікі вашыя.</verse>
				<verse number="16">А будзеце выдадзеныя і бацькамі, і братамі, і сваякамі, і сябрамі; і некаторых з вас пазабіваюць,</verse>
				<verse number="17">і будуць ненавідзець вас усе дзеля імя Майго,</verse>
				<verse number="18">але і волас з галавы вашай не прападзе.</verse>
				<verse number="19">У цярплівасьці вашай здабывайце душы вашыя.</verse>
				<verse number="20">Калі ж убачыце Ерусалім, акружаны войскам, тады разумейце, што наблізілася спусташэньне яго.</verse>
				<verse number="21">Тады тыя, хто ў Юдэі, няхай бягуць у горы; і хто пасярод гораду, няхай выходзяць; і хто ў ваколіцы, няхай не ўваходзяць у яго,</verse>
				<verse number="22">бо гэта дні помсты, каб споўнілася ўсё напісанае.</verse>
				<verse number="23">Гора ж тым, якія цяжарныя і якія кормяць грудзьмі, у тыя дні; бо будзе вялікае бедства на зямлі і гнеў на народзе гэтым.</verse>
				<verse number="24">І ўпадуць ад вострыва мяча, і павядуць іх у палон да ўсіх паганскіх народаў, і Ерусалім будуць таптаць пагане, пакуль ня скончацца часы паганаў.</verse>
				<verse number="25">І будуць знакі на сонцы, і месяцы, і зорках, і на зямлі ўціск народаў у зьбянтэжанасьці, як зараве? і забушуе мора.</verse>
				<verse number="26">І дрантвець будуць людзі ад страху і чаканьня таго, што прыйдзе на сусьвет, бо сілы нябесныя захістаюцца.</verse>
				<verse number="27">І тады ўгледзяць Сына Чалавечага, Які прыходзіць у воблаку з моцаю і славаю вялікаю.</verse>
				<verse number="28">Калі ж пачне гэтае дзеяцца, выпрастуйцеся і падніміце галовы вашыя, таму што набліжаецца адкупленьне вашае».</verse>
				<verse number="29">І сказаў ім прыповесьць: «Глядзіце на фігавае дрэва і на ўсе дрэвы:</verse>
				<verse number="30">калі яны ўжо распускаюцца, убачыўшы, разумееце самі, што ўжо блізка лета.</verse>
				<verse number="31">Гэтак і вы, як убачыце, што гэтае стаецца, разумейце, што блізка ёсьць Валадарства Божае.</verse>
				<verse number="32">Сапраўды кажу вам: не праміне? пакаленьне гэтае, як усё гэта станецца.</verse>
				<verse number="33">Неба і зямля прамінуць, але словы Мае не прамінуць.</verse>
				<verse number="34">Пільнуйце ж самі сябе, каб сэрцы вашыя не былі абцяжараныя абжорствам, і п'янствам, і клопатамі жыцьцёвымі, і каб дзень той не прыйшоў да вас неспадзявана.</verse>
				<verse number="35">Бо ён, як пастка, спадзе на ўсіх, што жывуць на абліччы ўсёй зямлі.</verse>
				<verse number="36">Дык чувайце, молячыся ва ўсякі час, каб вам быць вартымі ўцячы ад усяго, што мае стацца, і стаць перад Сынам Чалавечым».</verse>
				<verse number="37">Удзень Ён навучаў у сьвятыні; а ночы, выходзячы, праводзіў на гары, называнай Аліўнай.</verse>
				<verse number="38">І ўвесь народ з раніцы прыходзіў да Яго ў сьвятыню слухаць Яго.</verse>
			</chapter>
			<chapter number="22">
				<verse number="1">Набліжалася ж сьвята праснакоў, называнае Пасха.</verse>
				<verse number="2">І шукалі першасьвятары і кніжнікі, як забіць Яго, бо баяліся народу.</verse>
				<verse number="3">А шатан увайшоў у Юду, называнага Іскарыётам, аднаго з ліку Дванаццаці,</verse>
				<verse number="4">і той, адыйшоўшы, гутарыў з першасьвятарамі і начальнікамі варты, як Яго выдаць ім.</verse>
				<verse number="5">І яны ўзрадаваліся, і дамовіліся даць яму грошы,</verse>
				<verse number="6">і ён абяцаў, і шукаў нагоды, каб выдаць Яго ім не пры натоўпе.</verse>
				<verse number="7">Прыйшоў жа дзень праснакоў, калі мусілі рэзаць пасхальнае [ягня].</verse>
				<verse number="8">І паслаў [Ісус] Пятра і Яна, сказаўшы: «Ідзіце, падрыхтуйце нам есьці Пасху».</verse>
				<verse number="9">Яны ж сказалі Яму: \Дзе хочаш, каб мы прыгатавалі?»</verse>
				<verse number="10">Ён жа сказаў ім: «Вось, пры ўваходзе вашым у горад, сустрэнецца вам чалавек, які нясе збан вады; ідзіце за ім у дом, у які ён увойдзе,</verse>
				<verse number="11">і скажыце гаспадару дому: \Настаўнік гаворыць табе: 'Дзе сьвятліца, у якой буду есьці Пасху з вучнямі Маімі?' \</verse>
				<verse number="12">І ён пакажа вам залю вялікую, засланую; там падрыхтуйце».</verse>
				<verse number="13">Пайшоўшы ж, яны знайшлі, як Ён сказаў ім, і падрыхтавалі Пасху.</verse>
				<verse number="14">І калі прыйшла гадзіна, Ён узьлёг, і дванаццаць апосталаў з Ім.</verse>
				<verse number="15">І Ён сказаў ім: «Жаданьнем жадаю Я есьці з вамі гэтую Пасху перш, чым маю цярпець [пакуты].</verse>
				<verse number="16">Бо кажу вам, што ўжо ня буду есьці яе, пакуль ня споўніцца ў Валадарстве Божым».</verse>
				<verse number="17">І, узяўшы келіх, падзякаваўшы, сказаў: «Вазьміце гэтае і падзяліце паміж сабою,</verse>
				<verse number="18">бо кажу вам, што ня буду піць ад плоду вінаграднага, пакуль ня прыйдзе Валадарства Божае».</verse>
				<verse number="19">І, узяўшы хлеб, падзякаваўшы, паламаў і даў ім, кажучы: «Гэта ёсьць Цела Маё, Якое за вас даецца. Рабіце гэта на ўспамін пра Мяне».</verse>
				<verse number="20">Гэтак сама і келіх [узяў] пасьля вячэры, кажучы: «Гэта келіх Новага Запавету ў Крыві Маёй, якая за вас праліваецца.</verse>
				<verse number="21">Але вось, рука таго, хто выдае Мяне, са Мною за сталом.</verse>
				<verse number="22">І, сапраўды, Сын Чалавечы ідзе паводле таго, як вызначана, але гора таму чалавеку, які Яго выдае».</verse>
				<verse number="23">І яны пачалі пытацца адзін у аднаго, хто гэта з іх меўся зрабіць гэта.</verse>
				<verse number="24">Узьнялася ж і спрэчка між імі, хто з іх лічыцца большым.</verse>
				<verse number="25">Ён жа сказаў ім: «Валадары народаў пануюць над імі, і тыя, што маюць над імі ўладу, дабрадзеямі называюцца.</verse>
				<verse number="26">Вы ж ня гэтак, але большы сярод вас станься як меншы, і правадыр - як служыцель.</verse>
				<verse number="27">Бо хто большы: той, які ўзьлягае за сталом, ці той, які паслугуе? Ці ня той, які ўзьлягае? А Я сярод вас, як той, які паслугуе.</verse>
				<verse number="28">Вы ж тыя, хто застаецца са Мною ў спакусах Маіх,</verse>
				<verse number="29">і Я пераказваю вам Валадарства, як Мне пераказаў Айцец Мой,</verse>
				<verse number="30">каб вы елі і пілі за сталом Маім у Валадарстве Маім; і сядзелі на пасадах, судзячы дванаццаць каленаў Ізраіля».</verse>
				<verse number="31">І сказаў Госпад: «Сымоне, Сымоне! Вось, шатан зажадаў прасейваць вас, як пшаніцу,</verse>
				<verse number="32">а Я маліўся за цябе, каб не паменшала вера твая; і ты, некалі павярнуўшыся, умацуй братоў тваіх».</verse>
				<verse number="33">Той жа адказаў Яму: \Госпадзе! З Табою я гатовы ісьці і ў вязьніцу, і на смерць!»</verse>
				<verse number="34">Ён жа сказаў: «Кажу табе, Пётар, не прапяе певень сёньня, як ты тройчы адрачэшся, што ведаеш Мяне».</verse>
				<verse number="35">І сказаў ім: «Калі Я пасылаў вас бяз кайстры, і бяз торбы, і без абутку, ці мелі вы нейкую нястачу?\ Яны адказалі: \Аніякай».</verse>
				<verse number="36">Тады Ён сказаў ім: «Але цяпер, хто мае кайстру, няхай возьме таксама і торбу, і хто ня мае, няхай прадасьць адзеньне сваё і купіць меч.</verse>
				<verse number="37">Бо кажу вам, што мусіць зьдзейсьніцца на Мне ўсё гэта, што напісана: \І да беззаконьнікаў залічаны». Бо ўсяму, што адносна Мяне, надыходзіць канец».</verse>
				<verse number="38">Яны ж сказалі: «Госпадзе! Вось, тут два мячы!\ А Ён сказаў ім: \Даволі!»</verse>
				<verse number="39">І, выйшаўшы, пайшоў, як звычайна, на гару Аліўную; а за Ім пайшлі і вучні Ягоныя.</verse>
				<verse number="40">Прыйшоўшы ж на месца, Ён сказаў ім: «Маліцеся, каб не ўвайсьці ў спакусу».</verse>
				<verse number="41">І Ён адыйшоў ад іх як кінуць камень, і, укленчыўшы, маліўся,</verse>
				<verse number="42">кажучы: \Ойча, калі хочаш, пранясі келіх гэты міма Мяне. Аднак не Мая воля, але Твая няхай станецца».</verse>
				<verse number="43">Зьявіўся ж Яму анёл з неба, умацоўваючы Яго.</verse>
				<verse number="44">І, будучы ў барацьбе сьмяротнай, пільней маліўся, а быў пот Ягоны, як кроплі крыві, што падалі на зямлю.</verse>
				<verse number="45">І, устаўшы ад малітвы, Ён прыйшоў да вучняў і знайшоў іх, што яны сьпяць ад смутку.</verse>
				<verse number="46">І сказаў ім: «Што вы сьпіцё? Устаньце, маліцеся, каб не ўвайсьці ў спакусу».</verse>
				<verse number="47">Яшчэ Ён гаварыў, аж вось натоўп, а наперадзе іх ішоў адзін з Дванаццаці, называны Юда, і ён наблізіўся да Ісуса, каб пацалаваць Яго.</verse>
				<verse number="48">Ісус жа сказаў яму: «Юда! Пацалункам Сына Чалавечага выдаеш?\</verse>
				<verse number="49">А тыя, якія былі з Ім, бачачы, што мае стацца, сказалі Яму: \Госпадзе! Ці ня ўдарыць мячом?»</verse>
				<verse number="50">І адзін з іх ударыў слугу першасьвятара, і адсек яму правае вуха.</verse>
				<verse number="51">Адказваючы ж, Ісус сказаў: «Пакіньце гэта». І, дакрануўшыся да вуха ягонага, аздаравіў яго.</verse>
				<verse number="52">А першасьвятарам, і начальнікам варты сьвятыні, і старшыням, якія прыйшлі супраць Яго, сказаў Ісус: «Быццам на разбойніка выйшлі вы з мячамі і каламі.</verse>
				<verse number="53">Кожны дзень, калі быў Я з вамі ў сьвятыні, вы ня выцягнулі на Мяне руку, але гэта вашая гадзіна і ўлада цемры».</verse>
				<verse number="54">Схапіўшы ж Яго, яны павялі і прыйшлі ў дом першасьвятара. А Пётар ішоў за Ім здалёк.</verse>
				<verse number="55">Калі ж распалілі агонь сярод панадворку і паселі разам, сядзеў і Пётар сярод іх.</verse>
				<verse number="56">Убачыўшы ж яго, нейкая служка, якая сядзела ля сьвятла і прыглядалася да яго, сказала: \І гэты быў з Ім».</verse>
				<verse number="57">Ён жа адрокся ад Яго, кажучы: \Жанчына! Я ня ведаю Яго».</verse>
				<verse number="58">І неўзабаве іншы, убачыўшы яго, сказаў: \І ты з іх». А Пётар сказаў: \Чалавеча! Ня я гэта».</verse>
				<verse number="59">І, як прайшло каля адной гадзіны, нехта другі настойваў, кажучы: \Праўда, і гэты быў з Ім, бо ён - Галілеец».</verse>
				<verse number="60">А Пётар сказаў: \Чалавеча, ня ведаю, што ты гаворыш». І тады, калі ён яшчэ гаварыў, запяяў певень.</verse>
				<verse number="61">І павярнуўшыся, Госпад паглядзеў на Пятра, і ўзгадаў Пётар слова Госпада, як Ён сказаў яму: «Перш, чым прапяе певень, тройчы адрачэшся ад Мяне».</verse>
				<verse number="62">І, выйшаўшы вон, Пётар горка заплакаў.</verse>
				<verse number="63">І мужчыны, якія трымалі Ісуса, зьдзекваліся з Яго, зьбіваючы.</verse>
				<verse number="64">І, засланіўшы Яго, білі Яго па абліччы, і пыталіся ў Яго: \Праракуй, хто ўдарыў Цябе?»</verse>
				<verse number="65">І шмат іншага, блюзьнячы, гаварылі на Яго.</verse>
				<verse number="66">І калі настаў дзень, сабраліся старшыні народу, першасьвятары і кніжнікі, і прывялі Яго ў свой сынэдрыён,</verse>
				<verse number="67">кажучы: \Ці Ты - Хрыстос? Скажы нам». Ён жа сказаў ім: «Калі скажу вам, вы не паверыце.</verse>
				<verse number="68">Калі ж Я спытаюся, не адкажаце Мне і ня вызваліце.</verse>
				<verse number="69">Ад цяпер Сын Чалавечы сядзе праваруч моцы Божай».</verse>
				<verse number="70">А ўсе сказалі: «Дык Ты - Сын Божы?\ Ён жа прамовіў ім: \Вы кажаце, што Я».</verse>
				<verse number="71">Яны ж сказалі: \Якое яшчэ патрэбна нам сьведчаньне? Бо мы самі чулі з вуснаў Ягоных».</verse>
			</chapter>
			<chapter number="23">
				<verse number="1">І, падняўшыся, усё мноства іх павяло Яго да Пілата.</verse>
				<verse number="2">І пачалі абвінавачваць Яго, кажучы: \Гэтага знайшлі мы, што Ён псуе народ і забараняе плаціць падаткі цэзару, называючы Сябе Хрыстом Валадаром».</verse>
				<verse number="3">А Пілат спытаўся ў Яго, кажучы: «Ты - Валадар Юдэйскі?\ Ён жа, адказваючы яму, прамовіў: \Ты кажаш».</verse>
				<verse number="4">А Пілат сказаў першасьвятарам і натоўпам: \Я не знаходжу аніякае віны ў гэтым Чалавеку».</verse>
				<verse number="5">А яны настойвалі, кажучы, што Ён падбухторвае народ, навучаючы па ўсёй Юдэі, пачынаючы ад Галілеі аж дасюль.</verse>
				<verse number="6">Пілат, пачуўшы пра Галілею, спытаўся: \Ці ж гэты Чалавек - Галілеец?»</verse>
				<verse number="7">І, даведаўшыся, што Ён з-пад улады Ірада, паслаў Яго да Ірада, які ў тыя дні быў у Ерусаліме.</verse>
				<verse number="8">А Ірад, убачыўшы Ісуса, вельмі ўзрадаваўся, бо даўно хацеў убачыць Яго, бо шмат чуў пра Яго і спадзяваўся ўбачыць нейкі знак, які Ён учыніць.</verse>
				<verse number="9">І пытаўся ў Яго многімі словамі, а Ён нічога не адказваў яму.</verse>
				<verse number="10">А першасьвятары і кніжнікі стаялі, заўзята абвінавачваючы Яго.</verse>
				<verse number="11">Ірад жа з жаўнерамі сваімі, пагардзіўшы Ім і пазьдзекваўшыся з Яго, апрануў Яго ў сьветлае адзеньне і паслаў Яго да Пілата.</verse>
				<verse number="12">І сталіся ў той дзень Пілат і Ірад сябрамі, бо раней мелі варожасьць між сабою.</verse>
				<verse number="13">Пілат жа, склікаўшы першасьвятароў, і начальнікаў, і народ,</verse>
				<verse number="14">сказаў ім: \Вы прывялі да мяне Чалавека гэтага, як таго, хто адварочвае народ; і вось я, пры вас дапытваючы, не знайшоў у Чалавеку гэтым ніякай віны, у якой вы Яго абвінавачваеце.</verse>
				<verse number="15">І таксама Ірад, бо я пасылаў вас да яго, і вось, нічога ня знойдзена ў Ім, вартага сьмерці.</verse>
				<verse number="16">Таму, пакараўшы Яго, вызвалю».</verse>
				<verse number="17">А яму трэба было на сьвята вызваліць ім аднаго [вязьня].</verse>
				<verse number="18">А ўсё мноства закрычала, кажучы: \Вазьмі Яго! А нам вызвалі Бараббу!»</verse>
				<verse number="19">А той быў кінуты ў вязьніцу за паўстаньне, якое ён учыніў у горадзе, і забойства.</verse>
				<verse number="20">Тады Пілат ізноў прамовіў, хочучы вызваліць Ісуса.</verse>
				<verse number="21">А яны крычалі, кажучы: \Укрыжуй, укрыжуй Яго!»</verse>
				<verse number="22">Ён жа трэці раз сказаў ім: \Якое зло Ён учыніў? Аніякай сьмяротнай віны я не знайшоў у Ім; дык пакараўшы Яго, вызвалю».</verse>
				<verse number="23">Яны ж дамагаліся моцным голасам, просячы, каб Яго ўкрыжавалі. І перамаглі галасы іхнія і першасьвятароў.</verse>
				<verse number="24">І Пілат прысудзіў, каб сталася паводле просьбы іхняй:</verse>
				<verse number="25">вызваліў ім таго, хто за паўстаньне і забойства быў кінуты ў вязьніцу, якога яны прасілі, а Ісуса выдаў на іх волю.</verse>
				<verse number="26">І як вялі Яго, узяўшы нейкага Сымона Кірэнэйца, які ішоў з поля, усклалі на яго крыж, каб нёс за Ісусам.</verse>
				<verse number="27">А за Ім ішло вялікае мноства народу і жанчынаў, якія плакалі і галасілі па Ім.</verse>
				<verse number="28">Ісус жа, павярнуўшыся да іх, сказаў: «Дочкі Ерусалімскія! Ня плачце па Мне, але плачце па сабе і па дзецях вашых,</verse>
				<verse number="29">бо вось прыходзяць дні, калі скажуць: \Шчасьлівыя няплодныя, і чэравы, якія не нараджалі, і грудзі, якія не кармілі».</verse>
				<verse number="30">Тады пачнуць гаварыць горам: \Упадзіце на нас\, і ўзгоркам: \Прыкрыйце нас!\</verse>
				<verse number="31">Бо калі з зялёным дрэвам гэтае робяць, дык з сухім што станецца?\</verse>
				<verse number="32">Вялі ж з Ім на сьмерць і двух іншых злачынцаў.</verse>
				<verse number="33">І калі прыйшлі на месца, называнае Чараповае, там укрыжавалі Яго і злачынцаў, аднаго з правага, а другога - з левага боку.</verse>
				<verse number="34">Ісус жа сказаў: «Ойча, даруй ім, бо ня ведаюць, што робяць». А тыя, што дзялілі шаты Ягоныя, кінулі жэрабя.</verse>
				<verse number="35">І стаяў народ, гледзячы. Насьмяхаліся ж разам з імі і начальнікі, кажучы: \Другіх збаўляў, няхай жа Сябе Самога збавіць, калі Ён - Хрыстос, Выбранец Божы».</verse>
				<verse number="36">Зьдзекваліся з Яго і жаўнеры, падыходзячы, і прыносячы Яму воцат,</verse>
				<verse number="37">і кажучы: \Калі Ты - Валадар Юдэйскі, збаў Сябе Самога».</verse>
				<verse number="38">І быў над Ім надпіс, напісаны пісаньнямі грэцкімі, рымскімі і гебрайскімі: \Гэта - Валадар Юдэйскі».</verse>
				<verse number="39">Адзін з павешаных злачынцаў блюзьніў на Яго, кажучы: \Калі Ты - Хрыстос, збаў Сябе і нас».</verse>
				<verse number="40">Адказваючы, другі забараняў яму, кажучы: \Ці ж ты не баішся Бога, бо і сам маеш такі самы прысуд?</verse>
				<verse number="41">І мы сапраўды справядліва, бо атрымалі вартае таго, што мы зрабілі, а Ён нічога благога не зрабіў».</verse>
				<verse number="42">І сказаў Ісусу: \Узгадай пра мяне, Госпадзе, калі прыйдзеш у Валадарства Тваё!»</verse>
				<verse number="43">І сказаў яму Ісус: «Сапраўды кажу табе: сёньня будзеш са Мною ў раі».</verse>
				<verse number="44">А было каля шостае гадзіны, і сталася цемра па ўсёй зямлі да гадзіны дзявятае,</verse>
				<verse number="45">і зацьмілася сонца, і заслона ў бажніцы была разьдзертая пасярэдзіне.</verse>
				<verse number="46">І ўсклікнуўшы моцным голасам, Ісус сказаў: «Ойча, у рукі Твае аддаю Дух Мой». І, сказаўшы гэтае, аддаў духа.</verse>
				<verse number="47">Сотнік жа, убачыўшы ўсё, што сталася, праславіў Бога, кажучы: \Праўдзіва, Чалавек гэты быў праведнік».</verse>
				<verse number="48">І ўвесь натоўп, які зграмадзіўся на гэта відовішча, бачачы, што здарылася, варочаўся, б'ючы сябе ў грудзі.</verse>
				<verse number="49">А ўсе знаёмыя з Ім і жанчыны, якія ішлі за Ім з Галілеі, стаялі здалёк, гледзячы на гэта.</verse>
				<verse number="50">І вось чалавек на імя Язэп, які быў ратманам, чалавек добры і праведны,</verse>
				<verse number="51">які не згаджаўся з радай і ўчынкам іхнім, з Арыматэі, гораду Юдэйскага, які таксама чакаў Валадарства Божага,</verse>
				<verse number="52">прыйшоўшы да Пілата, прасіў цела Ісуса,</verse>
				<verse number="53">і, зьняўшы Яго, абкруціў палатнінаю і палажыў Яго ў магіле, якая была высечаная ў скале, дзе яшчэ ніхто ня быў пахованы.</verse>
				<verse number="54">Дзень быў днём прыгатаваньня, і надыходзіла субота.</verse>
				<verse number="55">І жанчыны, што былі прыйшоўшы з Ім з Галілеі, пайшлі глядзець магілу і як было пакладзена цела Ягонае.</verse>
				<verse number="56">А вярнуўшыся, падрыхтавалі духмянасьці і міра. І ў суботу супачывалі паводле прыказаньня.</verse>
			</chapter>
			<chapter number="24">
				<verse number="1">А ў першы дзень пасьля суботы вельмі рана прыйшлі яны да магілы, несучы? падрыхтаваныя духмянасьці, і разам з імі некаторыя другія.</verse>
				<verse number="2">І знайшлі камень, адвалены ад магілы.</verse>
				<verse number="3">І ўвайшоўшы, не знайшлі цела Госпада Ісуса.</verse>
				<verse number="4">І сталіся яны зьбянтэжаныя ад гэтага, і вось, сталі перад імі два мужы ў бліскучым адзеньні.</verse>
				<verse number="5">Калі ў страху схілілі яны абліччы да зямлі, тыя сказалі ім: \Што вы шукаеце жывога сярод мёртвых?</verse>
				<verse number="6">Яго няма тут, але Ён уваскрос. Узгадайце, як Ён казаў вам, калі быў яшчэ ў Галілеі,</verse>
				<verse number="7">кажучы, што Сын Чалавечы мусіць быць выдадзены ў рукі людзей грэшных, і быць укрыжаваным, і на трэці дзень уваскрэснуць».</verse>
				<verse number="8">І ўзгадалі яны словы Ягоныя.</verse>
				<verse number="9">І, вярнуўшыся ад магілы, паведамілі пра гэта ўсім Адзінаццаці і ўсім іншым.</verse>
				<verse number="10">А былі гэта Марыя Магдалена, і Яанна, і Марыя Якубава, і іншыя з імі, што сказалі пра гэта апосталам.</verse>
				<verse number="11">І падаліся ім словы іхнія пустымі, і не паверылі ім.</verse>
				<verse number="12">А Пётар, устаўшы, пабег да магілы і, нахіліўшыся, бачыць прасьціну, што ляжала асобна, і адыйшоў, зьдзіўляючыся ў сабе з таго, што сталася.</verse>
				<verse number="13">І вось, у той жа дзень двое з іх ішлі ў мястэчка, што на адлегласьці ў шэсьцьдзесят стадыяў ад Ерусаліму, называнае Эмаус.</verse>
				<verse number="14">І яны гутарылі між сабою пра ўсе гэтыя здарэньні.</verse>
				<verse number="15">І сталася, калі яны гутарылі і разважалі між сабою, вось, Сам Ісус, падыйшоўшы, пайшоў з імі.</verse>
				<verse number="16">Вочы ж іхнія былі стрыманыя, дык не пазналі Яго.</verse>
				<verse number="17">Ён жа сказаў ім: «Што гэта за словы вы гаворыце між сабою, ідучы, і чаму вы панурыя?»</verse>
				<verse number="18">Адказваючы, адзін з іх, на імя Кляопа, сказаў Яму: \Ці ты адзін з вандроўнікаў у Ерусаліме і ня ведаеш, што сталася ў ім у гэтыя дні?»</verse>
				<verse number="19">І Ён сказаў ім: «Што?\ Яны ж сказалі Яму: \Пра Ісуса з Назарэту, Які быў прарок, магутны ў справе і слове перад Богам і ўсім народам;</verse>
				<verse number="20">як выдалі Яго першасьвятары і начальнікі нашыя на прысуд сьмяротны і ўкрыжавалі Яго?</verse>
				<verse number="21">А мы спадзяваліся, што Ён ёсьць Той, Які мае адкупіць Ізраіль. Але да ўсяго гэтага вось ужо трэці дзень сёньня, як тое сталася.</verse>
				<verse number="22">Але некаторыя жанчыны з нашых зьдзівілі нас: быўшы раніцай ля магілы</verse>
				<verse number="23">і не знайшоўшы цела Ягонага, яны прыйшлі, кажучы, што ўгледзелі відзеж анёлаў, якія кажуць, што Ён жывы.</verse>
				<verse number="24">І пайшлі некаторыя з нашых да магілы, і знайшлі так, як і казалі жанчыны, а Яго ня бачылі».</verse>
				<verse number="25">І Ён сказаў ім: «О, бяздумныя і павольныя сэрцам, каб верыць усяму, што гаварылі прарокі!</verse>
				<verse number="26">Ці ж ня гэтак трэба было цярпець Хрысту і ўвайсьці ў славу Сваю?\</verse>
				<verse number="27">І, пачаўшы ад Майсея і ўсіх прарокаў, тлумачыў ім усё, што напісана пра Яго.</verse>
				<verse number="28">І наблізіліся яны да таго мястэчка, куды ішлі; і Ён паказаў, што ідзе далей.</verse>
				<verse number="29">І яны затрымлівалі Яго, кажучы: \Застанься з намі, бо дзень ужо схіліўся да вечара». І Ён увайшоў, каб застацца з імі.</verse>
				<verse number="30">І сталася, калі Ён узьлягаў разам з імі, Ён, узяўшы хлеб, дабраславіў, паламаў і даў ім.</verse>
				<verse number="31">І адчыніліся вочы іхнія, і яны пазналі Яго, а Ён стаўся нябачным для іх.</verse>
				<verse number="32">І казалі яны адзін аднаму: \Ці ж не гарэла ў нас сэрца нашае, калі Ён гаварыў да нас у дарозе і калі адчыняў нам Пісаньне?»</verse>
				<verse number="33">І, устаўшы ў тую ж гадзіну, вярнуліся ў Ерусалім, і знайшлі разам Адзінаццаць і тых, што з імі,</verse>
				<verse number="34">якія гаварылі, што Госпад сапраўды ўваскрос і зьявіўся Сымону.</verse>
				<verse number="35">І яны распавялі, што здарылася ў дарозе, і як пазналі Яго ў ламаньні хлеба.</verse>
				<verse number="36">Калі ж яны гэтак гаварылі, Сам Ісус стаў сярод іх і кажа ім: «Супакой вам!\</verse>
				<verse number="37">Яны, жахнуўшыся і спалохаўшыся, падумалі, што бачаць духа.</verse>
				<verse number="38">І Ён сказаў ім: «Што вы стрывожыліся? І чаму такія думкі ўваходзяць у сэрцы вашыя?</verse>
				<verse number="39">Паглядзіце на рукі Мае і на ногі Мае, бо гэта Я Сам. Дакраніцеся да Мяне і пабачце, бо дух цела і костак ня мае, што, як бачыце, Я маю».</verse>
				<verse number="40">І, сказаўшы гэтае, паказаў ім рукі і ногі.</verse>
				<verse number="41">Калі ж яны ад радасьці яшчэ ня верылі і зьдзіўляліся, Ён сказаў ім: «Ці маеце тут якую ежу?\</verse>
				<verse number="42">Яны ж далі Яму частку печанай рыбы і сотавага мёду.</verse>
				<verse number="43">І, узяўшы, Ён еў перад імі.</verse>
				<verse number="44">І сказаў ім: «Вось тыя словы, якія Я гаварыў вам, калі яшчэ быў з вамі, што мусіць споўніцца ўсё, што напісана пра Мяне ў Законе Майсея, і ў Прарокаў, і ў Псальмах».</verse>
				<verse number="45">Тады адчыніў ім розум дзеля зразуменьня Пісаньня.</verse>
				<verse number="46">І сказаў ім: «Так напісана і так належала цярпець Хрысту, і ўваскрэснуць з мёртвых на трэці дзень.</verse>
				<verse number="47">І будзе абвешчана ў імя Ягонае навяртаньне і адпушчэньне грахоў у-ва ўсіх народах, пачынаючы ад Ерусаліму.</verse>
				<verse number="48">А вы - сьведкі гэтага.</verse>
				<verse number="49">І вось, Я пасылаю абяцаньне Айца Майго на вас. Вы ж заставайцеся ў горадзе Ерусаліме, пакуль не апранецеся моцаю звыш».</verse>
				<verse number="50">І вывеў іх вонкі да Бэтаніі, і, падняўшы рукі Свае, дабраславіў іх.</verse>
				<verse number="51">І сталася, калі дабраслаўляў іх, стаў аддаляцца ад іх і быў узьнесены ў неба.</verse>
				<verse number="52">І яны, пакланіўшыся Яму, вярнуліся ў Ерусалім з вялікай радасьцю,</verse>
				<verse number="53">і былі ўсьцяж у сьвятыні, хвалячы і дабраслаўляючы Бога. Амэн.</verse>
			</chapter>
		</book>
		<book number="43">
			<chapter number="1">
				<verse number="1">На пачатку было Слова, і Слова было ў Бога, і Богам было Слова.</verse>
				<verse number="2">Яно было ў Бога спрадвеку.</verse>
				<verse number="3">Усё праз Яго сталася, і без Яго нічога не было з таго, што сталася.</verse>
				<verse number="4">У Ім жыцьцё было, і жыцьцё было сьвятлом для людзей.</verse>
				<verse number="5">І сьвятло ў цемры сьвеціць, і цемра не агарнула яго.</verse>
				<verse number="6">Быў чалавек, пасланы ад Бога; імя яго Ян.</verse>
				<verse number="7">Ён прыйшоў дзеля сьведчаньня, каб сьведчыў пра Сьвятло, каб усе мелі веру праз яго.</verse>
				<verse number="8">Ня быў ён сьвятлом, але каб сьведчыў пра Сьвятло.</verse>
				<verse number="9">Было Сьвятло праўдзівае, якое прасьвятляе ўсякага чалавека, што прыходзіць у сьвет.</verse>
				<verse number="10">Было Яно ў сьвеце, і сьвет праз Яго стаўся, і сьвет Яго не пазнаў.</verse>
				<verse number="11">Да сваіх прыйшло, і свае Яго не прынялі?.</verse>
				<verse number="12">А тым, што прынялі Яго, дало Яно ім сілу дзецьмі Божымі стацца, тым, якія вераць у імя Яго,</verse>
				<verse number="13">тым, што не ад крыві, не ад жаданьня цела, не ад жаданьня мужа, але ад Бога нарадзіліся.</verse>
				<verse number="14">І Слова Целам сталася, і пасялілася між нас, поўнае ласкі і праўды, і мы бачылі славу Яго, славу, як Адзінароднага ў Айца.</verse>
				<verse number="15">Ян сьведчыць пра Яго і ўсклікае, кажучы: \Гэта Той, пра Якога я сказаў: \Той, Які пасьля мяне ідзе, наперадзе мяне стаў, бо раней за мяне быў».</verse>
				<verse number="16">І ад поўнасьці Яго ўсе мы прынялі ласку на ласку.</verse>
				<verse number="17">Бо Закон быў дадзены праз Майсея, а ласка і праўда сталіся праз Ісуса Хрыста.</verse>
				<verse number="18">Бога ня бачыў ніхто ніколі; Адзінародны Сын, Які ва ўлоньні Айца, Той зьявіў.</verse>
				<verse number="19">І вось сьведчаньне Яна, калі Юдэі з Ерусаліму паслалі сьвятароў і лявітаў, каб спыталіся ў яго: \Хто ты?»</verse>
				<verse number="20">І ён прызнаў, і ня выракся, і прызнаў: \Я - не Хрыстос».</verse>
				<verse number="21">І спыталіся ў яго: \Дык што? Ты - Ільля?\ І гаворыць: \Не». \Прарок?\ І адказаў: \Не».</verse>
				<verse number="22">Дык сказалі яму: \Хто ж ты? Каб нам даць адказ тым, якія нас паслалі, што ты кажаш пра самога сябе?»</verse>
				<verse number="23">Ён сказаў: \Я - голас таго, хто кліча ў пустыні: Прастуйце шлях Госпаду, як сказаў прарок Ісая».</verse>
				<verse number="24">А пасланыя былі з фарысэяў.</verse>
				<verse number="25">І яны спыталіся ў яго, і сказалі яму: \Дык чаму ты хрысьціш, калі ты не Хрыстос, ані Ільля, ані прарок?»</verse>
				<verse number="26">Адказаў ім Ян, кажучы: \Я хрышчу вадой, але паўстаў сярод вас Той, Якога вы ня ведаеце;</verse>
				<verse number="27">гэта Той, Які ідзе за мною, але наперадзе мяне быў, Якому я ня варты разьвязаць рамень сандалаў Ягоных».</verse>
				<verse number="28">Сталася гэта ў Бэтабары, за Ярданам, дзе хрысьціў Ян.</verse>
				<verse number="29">На наступны дзень бачыць Ян Ісуса, Які ішоў да яго, і кажа: \Вось Ягня Божае, Які бярэ на Сябе грэх сьвету.</verse>
				<verse number="30">Гэта Той, пра Якога я сказаў: \Ідзе за мною Муж, Які наперадзе мяне стаў, бо раней за мяне быў».</verse>
				<verse number="31">І я ня ведаў Яго; але дзеля таго, каб Ён быў зьяўлены Ізраілю, прыйшоў я, хрысьцячы вадою».</verse>
				<verse number="32">І засьведчыў Ян, кажучы: \Я бачыў Духа, Які зыходзіў з неба як голуб і застаўся на Ім.</verse>
				<verse number="33">І я ня ведаў Яго, але Той, Які паслаў мяне хрысьціць вадою, сказаў мне: \На Кім угледзіш Духа, Які зыходзіць і застаецца на Ім, Ён і ёсьць Той, Які хрысьціць Духам Сьвятым».</verse>
				<verse number="34">І я ўбачыў і засьведчыў, што Ён і ёсьць Сын Божы».</verse>
				<verse number="35">На наступны дзень ізноў стаяў Ян і двое з вучняў ягоных.</verse>
				<verse number="36">І, угледзеўшы, што ідзе Ісус, ён гаворыць: \Вось, Ягня Божае!»</verse>
				<verse number="37">І пачулі двое вучняў ягоных, як казаў гэта, і пайшлі за Ісусам.</verse>
				<verse number="38">Ісус жа, павярнуўшыся і ўбачыўшы, што яны ідуць за Ім, кажа ім: «Што шукаеце?\ Яны ж сказалі Яму: \Раббі, - што перакладаецца Настаўнік, - дзе жывеш?»</verse>
				<verse number="39">Гаворыць ім: «Прыйдзіце і ўбачыце». Яны пайшлі і ўбачылі, дзе Ён жыве, і засталіся ў Яго той дзень. Было ж каля дзясятае гадзіны.</verse>
				<verse number="40">Адзін з двух, якія пачулі ад Яна і пайшлі за Ім, быў Андрэй, брат Сымона Пятра.</verse>
				<verse number="41">Ён першы знаходзіць брата свайго Сымона і кажа яму: \Мы знайшлі Мэсію, - што перакладаецца Хрыстос».</verse>
				<verse number="42">І ён прывёў яго да Ісуса. Ісус жа, глянуўшы на яго, сказаў: «Ты - Сымон, сын Ёны, ты будзеш называцца Кіфа, - што перакладаецца Камень».</verse>
				<verse number="43">На наступны дзень Ісус хацеў ісьці ў Галілею, і знаходзіць Філіпа, і кажа яму: «Ідзі за Мною».</verse>
				<verse number="44">Філіп жа быў з Бэтсаіды, з гораду Андрэя і Пятра.</verse>
				<verse number="45">Філіп знаходзіць Натанаэля і кажа яму: \Мы знайшлі Таго, пра Каго пісаў Майсей у Законе і Прарокі, - Ісуса, сына Язэпа, што з Назарэту».</verse>
				<verse number="46">І сказаў яму Натанаэль: \Ці ж можа быць што добрае з Назарэту?\ Гаворыць яму Філіп: \Прыйдзі і паглядзі».</verse>
				<verse number="47">Ісус убачыў Натанаэля, які ішоў да Яго, і кажа пра яго: «Вось, сапраўды, Ізраільцянін, у якім няма подступу».</verse>
				<verse number="48">Натанаэль кажа Яму: «Адкуль Ты даведаўся пра мяне?\ Адказаў Ісус і сказаў яму: \Раней, чым Філіп паклікаў цябе, калі ты быў пад дрэвам фігавым, Я бачыў цябе».</verse>
				<verse number="49">Адказаў Яму Натанаэль: \Раббі! Ты - Сын Божы! Ты - Валадар Ізраіля!»</verse>
				<verse number="50">Адказаў Ісус і сказаў яму: \Ты верыш, бо Я сказаў табе: Я бачыў цябе пад дрэвам фігавым? Угледзіш больш за гэтае».</verse>
				<verse number="51">І кажа яму: «Сапраўды, сапраўды кажу вам: ад цяпер угледзіце неба адчыненае і анёлаў Божых, якія ўзыходзяць і зыходзяць да Сына Чалавечага».</verse>
			</chapter>
			<chapter number="2">
				<verse number="1">На трэці дзень было вясельле ў Кане Галілейскай, і маці Ісуса была там.</verse>
				<verse number="2">Быў таксама запрошаны і Ісус, і вучні Ягоныя на вясельле.</verse>
				<verse number="3">І, як не хапіла віна, маці Ісуса кажа Яму: \Віна ня маюць».</verse>
				<verse number="4">Кажа ёй Ісус: «Што Мне і табе, жанчына? Гадзіна Мая яшчэ не прыйшла».</verse>
				<verse number="5">Гаворыць маці Ягоная слугам: \Што Ён вам скажа, зрабіце».</verse>
				<verse number="6">Было ж там шэсьць каменных глякоў, якія стаялі дзеля ачышчэньня юдэйскага і зьмяшчалі дзьве ці тры меры.</verse>
				<verse number="7">Кажа ім Ісус: «Напоўніце вадою глякі». І напоўнілі іх да верху.</verse>
				<verse number="8">І кажа ім: «Чэрпайце цяпер і нясіце да маршалка». І занесьлі.</verse>
				<verse number="9">Калі ж маршалак пакаштаваў вады, якая сталася віном, - а ён ня ведаў, адкуль яно, слугі ж, якія налівалі ваду, ведалі, - кліча жаніха</verse>
				<verse number="10">і кажа яму: \Кожны чалавек перш падае добрае віно, а як нап'юцца, тады горшае; ты ж добрае віно захаваў дагэтуль».</verse>
				<verse number="11">Так зрабіў Ісус у Кане Галілейскай пачатак знакам і выявіў славу Сваю, і паверылі ў Яго вучні Ягоныя.</verse>
				<verse number="12">Пасьля гэтага прыйшоў Ён у Капэрнаум, Сам і маці Ягоная, і браты Ягоныя, і вучні Ягоныя, і заставаліся там некалькі дзён.</verse>
				<verse number="13">І была блізка Пасха юдэйская, і ўзыйшоў Ісус у Ерусалім.</verse>
				<verse number="14">І знайшоў у сьвятыні тых, што прадавалі валоў, авечак і галубоў, і мянялаў, якія там сядзелі.</verse>
				<verse number="15">І, зрабіўшы біч з вяровак, Ён выгнаў са сьвятыні ўсіх, а таксама авечак і валоў, і грошы мянялам рассыпаў, і сталы іх абярнуў;</verse>
				<verse number="16">і сказаў тым, што прадавалі галубоў: «Забярыце гэта адсюль і не рабіце дом Айца Майго домам гандлю».</verse>
				<verse number="17">І ўзгадалі вучні Ягоныя, што напісана: \Руплівасьць пра дом Твой зьядае Мяне».</verse>
				<verse number="18">Адказалі тады Юдэі і сказалі Яму: \Які знак пакажаш нам, што гэтак робіш?»</verse>
				<verse number="19">Адказаў Ісус і сказаў ім: «Зруйнуйце гэтую бажніцу, і Я ў тры дні адбудую яе».</verse>
				<verse number="20">Сказалі тады Юдэі: \Сорак шэсьць гадоў будавалася бажніца гэтая, а Ты ў тры дні адбудуеш яе?»</verse>
				<verse number="21">А Ён гаварыў пра бажніцу цела Свайго.</verse>
				<verse number="22">Калі ж Ён уваскрос з мёртвых, узгадалі вучні Ягоныя, што Ён казаў гэтае, і паверылі Пісаньню і словам, якія сказаў Ісус.</verse>
				<verse number="23">Калі ж Ён быў у Ерусаліме на Пасху ў сьвяты, многія паверылі ў імя Яго, бачачы знакі, якія Ён чыніў.</verse>
				<verse number="24">Але Сам Ісус не даверыўся ім, бо ведаў усіх</verse>
				<verse number="25">і ня меў патрэбы, каб хто сьведчыў пра чалавека, бо Ён ведаў, што было ў чалавеку.</verse>
			</chapter>
			<chapter number="3">
				<verse number="1">Быў жа сярод фарысэяў чалавек на імя Нікадэм, начальнік юдэйскі.</verse>
				<verse number="2">Ён прыйшоў да Ісуса ўначы і сказаў Яму: \Раббі! Мы ведаем, што Ты Настаўнік, Які прыйшоў ад Бога, бо ніхто ня можа рабіць такіх знакаў, якія Ты робіш, калі б ня быў з ім Бог».</verse>
				<verse number="3">Адказаў яму Ісус і сказаў: «Сапраўды, сапраўды кажу табе: Калі хто не народзіцца звыш, ня можа ўбачыць Валадарства Божага».</verse>
				<verse number="4">Кажа Яму Нікадэм: \Як можа чалавек нарадзіцца, калі ён стары? Няўжо ж ён другі раз можа ўвайсьці ў чэрава маці сваёй і нарадзіцца?»</verse>
				<verse number="5">Адказаў Ісус: «Сапраўды, сапраўды кажу табе: Калі хто не народзіцца з вады і Духа, ня можа ўвайсьці ў Валадарства Божае.</verse>
				<verse number="6">Народжанае з цела ёсьць цела, а народжанае з Духа ёсьць дух.</verse>
				<verse number="7">Не зьдзіўляйся, што Я сказаў табе: Трэба вам нарадзіцца звыш.</verse>
				<verse number="8">Дух дыхае, дзе хоча, і голас Яго чуеш, але ня ведаеш, адкуль прыходзіць і куды адыходзіць; гэтак і ўсякі, народжаны з Духа».</verse>
				<verse number="9">Адказаў Нікадэм і сказаў Яму: \Як гэта можа стацца?»</verse>
				<verse number="10">Адказаў Ісус і сказаў яму: «Ты - настаўнік Ізраіля, і гэтага ня ведаеш?</verse>
				<verse number="11">Сапраўды, сапраўды кажу табе: Мы гаворым пра тое, што ведаем, і сьведчым пра тое, што бачылі, і вы сьведчаньня Нашага не прыймаеце.</verse>
				<verse number="12">Калі Я сказаў вам пра зямное, і ня верыце, як паверыце, калі буду гаварыць пра нябеснае?</verse>
				<verse number="13">І ніхто не ўзыйшоў у неба, толькі Сын Чалавечы, Які ў небе, Які з неба зыйшоў.</verse>
				<verse number="14">І, як Майсей падняў зьмея ў пустыні, так мусіць быць падняты Сын Чалавечы,</verse>
				<verse number="15">каб кожны, хто верыць у Яго, не загінуў, але меў жыцьцё вечнае.</verse>
				<verse number="16">Бо так палюбіў Бог сьвет, што Сына Свайго Адзінароднага аддаў, каб кожны, хто верыць у Яго, не загінуў, але меў жыцьцё вечнае.</verse>
				<verse number="17">Бо не паслаў Бог Сына Свайго ў сьвет, каб судзіць сьвет, але каб сьвет быў збаўлены праз Яго.</verse>
				<verse number="18">Хто верыць у Яго, ня судзіцца, а хто ня верыць, той ужо асуджаны, бо не паверыў у імя Адзінароднага Сына Божага.</verse>
				<verse number="19">Суд жа такі, што Сьвятло прыйшло ў сьвет, але людзі палюбілі цемру больш за сьвятло, бо ўчынкі іх былі злыя.</verse>
				<verse number="20">Бо кожны, хто робіць благое, ненавідзіць сьвятло і не ідзе да сьвятла, каб не былі дакараныя ўчынкі ягоныя.</verse>
				<verse number="21">А хто чыніць праўду, ідзе да сьвятла, каб відочнымі былі ўчынкі ягоныя, бо яны ў Богу ўчынены».</verse>
				<verse number="22">Пасьля гэтага прыйшоў Ісус і вучні Ягоныя ў зямлю Юдэйскую, і там быў з імі, і хрысьціў.</verse>
				<verse number="23">Ян жа таксама хрысьціў у Эноне, недалёка ад Салему, бо вады там было шмат, і прыходзілі туды, і хрысьціліся,</verse>
				<verse number="24">бо Ян яшчэ ня быў кінуты ў вязьніцу.</verse>
				<verse number="25">І сталася спрэчка ў Янавых вучняў з Юдэямі пра ачышчэньне.</verse>
				<verse number="26">І прыйшлі да Яна, і сказалі яму: \Раббі! Той, Які быў з табою за Ярданам, пра Якога ты сьведчыў, вось, Ён хрысьціць, і ўсе ідуць да Яго».</verse>
				<verse number="27">Адказаў Ян і сказаў: \Ня можа чалавек нічога ўзяць, калі яму ня будзе дадзена з неба.</verse>
				<verse number="28">Самі вы сьведкі мне ў тым, што я сказаў: \Я не Хрыстос, але я пасланы перад Ім».</verse>
				<verse number="29">Хто мае нявесту, той жаніх, а сябра жаніха, які стаіць і слухае яго, радасьцю радуецца дзеля голасу жаніха. Вось гэтая радасьць мая споўнілася.</verse>
				<verse number="30">Яму трэба расьці, а мне - малець».</verse>
				<verse number="31">Хто з вышыні? прыходзіць, Той вышэй за ўсіх, а хто з зямлі, той зямны і з зямлі гаворыць. Хто з неба прыходзіць, Той вышэй за ўсіх,</verse>
				<verse number="32">і што бачыў і чуў, пра тое сьведчыць, і ніхто не прыймае сьведчаньня Ягонага.</verse>
				<verse number="33">Хто ж прыняў Яго сьведчаньне, той запячатаў, што Бог праўдзівы.</verse>
				<verse number="34">Бо Той, Каго паслаў Бог, гаворыць словы Божыя, бо ня мераючы дае Бог Духа.</verse>
				<verse number="35">Айцец любіць Сына і ўсё аддаў у руку Яго.</verse>
				<verse number="36">Хто верыць у Сына, мае жыцьцё вечнае, а хто ў Сына ня верыць, ня ўгледзіць жыцьця, але гнеў Божы будзе на ім.</verse>
			</chapter>
			<chapter number="4">
				<verse number="1">Калі ж даведаўся Госпад, што пачулі фарысэі, што Ісус больш вучняў здабывае і хрысьціць, чым Ян, -</verse>
				<verse number="2">хоць Сам Ісус не хрысьціў, але вучні Ягоныя, -</verse>
				<verse number="3">пакінуў Юдэю і пайшоў зноў у Галілею.</verse>
				<verse number="4">Мусіў жа Ён праходзіць праз Самарыю.</verse>
				<verse number="5">І вось, прыходзіць Ён у горад Самарыйскі, называны Сыхар, недалёка поля, якое даў Якуб Язэпу, сыну свайму.</verse>
				<verse number="6">Была ж там крыніца Якуба. Дык Ісус, стомлены падарожжам, сеў ля крыніцы. Было каля шостае гадзіны.</verse>
				<verse number="7">Прыходзіць жанчына з Самарыі начэрпаць вады. Гаворыць ёй Ісус: «Дай Мне піць\.</verse>
				<verse number="8">Бо вучні Ягоныя адыйшлі ў горад набыць ежы.</verse>
				<verse number="9">Жанчына Самаранка кажа Яму: \Як Ты, Юдэй, просіш піць у мяне, жанчыны Самаранкі?\ Бо Юдэі ня маюць зносін з Самаранамі.</verse>
				<verse number="10">Адказаў Ісус і сказаў ёй: «Калі б ты ведала дар Божы і Хто кажа табе: \Дай Мне піць\, то ты прасіла б у Яго, і Ён даў бы табе вады жывое».</verse>
				<verse number="11">Гаворыць Яму жанчына: \Пане! У Цябе і зачарпнуць няма чым, а калодзеж глыбокі. Дык адкуль у Цябе вада жывая?</verse>
				<verse number="12">Няўжо Ты большы за бацьку нашага Якуба, які даў нам гэты калодзеж і сам з яго піў, і сыны ягоныя, і статак ягоны?»</verse>
				<verse number="13">Адказаў Ісус і сказаў ёй: «Усякі, хто п'е гэтую ваду, зноў будзе смагнуць.</verse>
				<verse number="14">Хто ж вып'е ваду, якую Я яму дам, ня будзе смагнуць ніколі, але вада, якую Я дам яму, станецца ў ім крыніцаю вады, якая цячэ ў жыцьцё вечнае».</verse>
				<verse number="15">Гаворыць Яму жанчына: \Пане! Дай мне гэтай вады, каб я ня смагнула і не прыходзіла сюды чэрпаць».</verse>
				<verse number="16">Гаворыць ёй Ісус: «Ідзі, пакліч мужа твайго і прыходзь сюды».</verse>
				<verse number="17">Адказала жанчына і сказала: «Я ня маю мужа». Гаворыць ёй Ісус: \Добра ты сказала, што ня маеш мужа,</verse>
				<verse number="18">бо мела ты пяць мужоў, і той, якога цяпер маеш, ня муж табе. Гэта ты праўдзіва сказала».</verse>
				<verse number="19">Гаворыць Яму жанчына: \Пане! Бачу, што Ты - прарок.</verse>
				<verse number="20">Бацькі? нашыя пакланяліся на гэтай гары, а вы кажаце, што ў Ерусаліме месца, дзе павінны пакланяцца».</verse>
				<verse number="21">Гаворыць ёй Ісус: «Жанчына, павер Мне, што прыходзіць час, калі ані на гэтай гары, ані ў Ерусаліме ня будзеце пакланяцца Айцу.</verse>
				<verse number="22">Вы ня ведаеце, каму пакланяецеся; а мы ведаем, Каму пакланяемся, бо збаўленьне ад Юдэяў.</verse>
				<verse number="23">Але прыходзіць час, і ён ужо прыйшоў, калі сапраўдныя паклоньнікі будуць пакланяцца Айцу ў духу і праўдзе, бо гэткіх паклоньнікаў Айцец шукае Сабе.</verse>
				<verse number="24">Бог ёсьць Дух, і тыя, якія пакланяюцца Яму, павінны пакланяцца ў духу і праўдзе».</verse>
				<verse number="25">Гаворыць Яму жанчына: \Ведаю, што прыходзіць Мэсія, называны Хрыстос, і калі Ён прыйдзе, абвесьціць нам усё».</verse>
				<verse number="26">Гаворыць ёй Ісус: «Гэта Я, Які гавару з табою».</verse>
				<verse number="27">У гэты час прыйшлі вучні Ягоныя і зьдзівіліся, што Ён гаварыў з жанчынаю, але ніводзін не сказаў: \Што шукаеш?\ ці: \Што гаворыш з ёю?»</verse>
				<verse number="28">Тады жанчына пакінула гляк свой, і адыйшла ў горад, і гаворыць людзям:</verse>
				<verse number="29">«Пайдзіце, пабачце Чалавека, Які сказаў мне ўсё, што я зрабіла. Ці не Хрыстос гэта?»</verse>
				<verse number="30">Яны выйшлі з гораду і пайшлі да Яго.</verse>
				<verse number="31">Тым часам вучні прасілі Яго, кажучы: \Раббі! Еш».</verse>
				<verse number="32">Ён жа сказаў ім: «Я ем ежу, якой вы ня ведаеце».</verse>
				<verse number="33">Тады вучні гаварылі паміж сабою: \Няўжо нехта прынёс Яму есьці?»</verse>
				<verse number="34">Гаворыць ім Ісус: «Мая ежа ў тым, каб выканаць волю Таго, Хто Мяне паслаў, і скончыць справу Яго.</verse>
				<verse number="35">Ці ня кажаце вы, што яшчэ чатыры месяцы, і прыйдзе жніво? Вось, Я кажу вам: Падыміце вочы вашыя і паглядзіце на нівы, як яны пабялелі да жніва.</verse>
				<verse number="36">Хто жне, атрымлівае плату і зьбірае плён дзеля жыцьця вечнага, каб і сейбіт, і жнец разам радаваліся.</verse>
				<verse number="37">Бо ў гэтым спраўджваецца слова: \Адзін сее, а другі жне».</verse>
				<verse number="38">Я паслаў вас жаць тое, над чым вы не працавалі; іншыя працавалі, а вы прыйшлі на працу іхнюю».</verse>
				<verse number="39">І шмат Самаранаў з гораду таго паверылі ў Яго праз слова жанчыны, якая сьведчыла: \Ён сказаў мне ўсё, што я зрабіла».</verse>
				<verse number="40">І вось, калі прыйшлі да Яго Самаране, то прасілі Яго застацца ў іх, і Ён застаўся там два дні.</verse>
				<verse number="41">І яшчэ больш паверыла праз слова Яго.</verse>
				<verse number="42">А жанчыне гэтай казалі: \Ужо ня дзеля твайго аповеду верым, бо мы самі чулі і даведаліся, што гэта праўдзіва Збаўца сьвету, Хрыстос».</verse>
				<verse number="43">Праз два дні выйшаў Ён адтуль і пайшоў у Галілею.</verse>
				<verse number="44">Бо Сам Ісус сьведчыў, што прарок ня мае пашаны ў сваёй бацькаўшчыне.</verse>
				<verse number="45">Калі ж прыйшоў Ён у Галілею, Галілейцы прынялі Яго, бо бачылі ўсе, што зрабіў у Ерусаліме ў часе сьвята; бо і самі яны хадзілі на сьвята.</verse>
				<verse number="46">І вось Ісус ізноў прыйшоў у Кану Галілейскую, дзе зрабіў з вады віно. І быў у Капэрнауме нейкі ўрадовец, у якога занядужаў сын.</verse>
				<verse number="47">Ён, пачуўшы, што Ісус прыйшоў з Юдэі ў Галілею, прыйшоў да Яго і прасіў Яго прыйсьці і аздаравіць сына ягонага, бо той канаў.</verse>
				<verse number="48">І сказаў яму Ісус: «Вы не паверыце, калі ня ўбачыце знакаў і цудаў».</verse>
				<verse number="49">Урадовец кажа Яму: \Госпадзе! Прыйдзі, пакуль не памёр хлопчык мой».</verse>
				<verse number="50">Кажа яму Ісус: «Ідзі, сын твой жывы!\ І паверыў чалавек той словам, якія сказаў яму Ісус, і пайшоў.</verse>
				<verse number="51">І калі ён ужо вяртаўся дадому, перанялі яго слугі ягоныя і паведамілі, кажучы: \Сын твой жывы».</verse>
				<verse number="52">Ён спытаўся ў іх: \А якой гадзіне палягчэла яму?\ І сказалі яму: \Учора а сёмай гадзіне гарачка пакінула яго».</verse>
				<verse number="53">Дык даведаўся бацька, што гэта была тая гадзіна, калі Ісус сказаў яму: «Сын твой жывы». І паверыў ён сам і ўвесь дом ягоны.</verse>
				<verse number="54">Гэта ўжо другі знак учыніў Ісус, вярнуўшыся з Юдэі ў Галілею.</verse>
			</chapter>
			<chapter number="5">
				<verse number="1">Пасьля гэтага было сьвята юдэйскае, і ўзыйшоў Ісус у Ерусалім.</verse>
				<verse number="2">Ёсьць жа ў Ерусаліме ля Авечае брамы сажалка, якая завецца па-гебрайску Бэтэзда і якая мае пяць прысенкаў.</verse>
				<verse number="3">У іх ляжала вялікае мноства нядужых, сьляпых, кульгавых, ссохшых, якія чакалі руху вады;</verse>
				<verse number="4">бо анёл Госпадаў у пэўны час зыходзіў у сажалку і каламуціў ваду; і хто першы ўваходзіў у яе пасьля ўскаламучаньня вады, той ставаўся здаровым, на што б ні хварэў.</verse>
				<verse number="5">І быў тут нейкі чалавек, які меў нядужасьць трыццаць восем гадоў.</verse>
				<verse number="6">Ісус убачыў яго, што ён ляжаў, і, даведаўшыся, што ён ляжыць ужо доўгі час, кажа яму: «Ці хочаш стацца здаровым?\</verse>
				<verse number="7">Нядужы адказаў Яму: \Пане, я ня маю чалавека, які спусьціў бы мяне ў сажалку, калі ўскаламуціцца вада; калі ж сам прыходжу, другі ўжо зыходзіць раней за мяне».</verse>
				<verse number="8">Кажа яму Ісус: «Устань, вазьмі ложак твой і хадзі».</verse>
				<verse number="9">І адразу стаўся здаровым той чалавек, і ўзяў ложак свой, і пайшоў. Была ж субота ў той дзень.</verse>
				<verse number="10">Дзеля гэтага Юдэі казалі аздароўленаму: \Сёньня субота, ня можна табе браць ложак».</verse>
				<verse number="11">Ён адказаў ім: «Той, Які мяне зрабіў здаровым, Ён мне сказаў: \Вазьмі ложак твой і хадзі».</verse>
				<verse number="12">Тады спыталіся ў яго: «Хто Той Чалавек, Які сказаў табе: \Вазьмі ложак твой і хадзі?»</verse>
				<verse number="13">Аздароўлены ж ня ведаў, хто Ён, бо Ісус зьнік у натоўпе, які быў у тым месцы.</verse>
				<verse number="14">Пасьля гэтага Ісус знаходзіць яго ў сьвятыні і кажа яму: «Вось, ты стаўся здаровым, не грашы больш, каб ня сталася з табою нешта горшае».</verse>
				<verse number="15">Чалавек гэты пайшоў і абвясьціў Юдэям, што гэта Ісус аздаравіў яго.</verse>
				<verse number="16">І дзеля гэтага пачалі Юдэі перасьледаваць Ісуса, і шукалі, каб забіць Яго, бо Ён учыніў гэткае ў суботу.</verse>
				<verse number="17">Ісус жа адказваў ім: «Айцец Мой дагэтуль робіць, і Я раблю».</verse>
				<verse number="18">Дзеля гэтага Юдэі яшчэ больш шукалі, каб забіць Яго, бо Ён ня толькі парушаў суботу, але і Айцом Сваім называў Бога, робячы Сябе роўным Богу.</verse>
				<verse number="19">Тады адказваў Ісус і сказаў ім: «Сапраўды, сапраўды кажу вам: Сын нічога ня можа рабіць Сам ад Сябе, калі ня бачыць Айца, Які робіць, бо што Ён робіць, тое і Сын робіць таксама.</verse>
				<verse number="20">Бо Айцец любіць Сына і паказвае Яму ўсё, што Сам робіць, і большыя за гэтыя пакажа Яму справы, ажно вы зьдзівіцеся.</verse>
				<verse number="21">Бо як Айцец уваскрашае мёртвых і ажыўляе, так і Сын ажыўляе, каго хоча.</verse>
				<verse number="22">Бо Айцец і ня судзіць нікога, але ўвесь суд аддаў Сыну,</verse>
				<verse number="23">каб усе шанавалі Сына, як шануюць Айца. Хто не шануе Сына, не шануе і Айца, Які паслаў Яго.</verse>
				<verse number="24">Сапраўды, сапраўды кажу вам: Хто слухае слова Маё і верыць у Таго, Хто паслаў Мяне, мае жыцьцё вечнае і на суд не ідзе, але перайшоў ад сьмерці ў жыцьцё.</verse>
				<verse number="25">Сапраўды, сапраўды кажу вам: Прыходзіць гадзіна, і яна ўжо прыйшла, калі мёртвыя пачуюць голас Сына Божага і, пачуўшы, ажывуць.</verse>
				<verse number="26">Бо як Айцец мае жыцьцё ў Сабе, так і Сыну даў жыцьцё мець у Сабе.</verse>
				<verse number="27">І даў Яму ўладу чыніць суд, бо Ён ёсьць Сын Чалавечы.</verse>
				<verse number="28">Не зьдзіўляйцеся гэтаму: бо прыходзіць гадзіна, калі ўсе, што ў магілах, пачуюць голас Ягоны,</verse>
				<verse number="29">і выйдуць тыя, што чынілі добрае, на ўваскрашэньне жыцьця, а тыя, што чынілі благое, - на ўваскрашэньне суду.</verse>
				<verse number="30">Я нічога не магу рабіць Сам ад Сябе. Як чую, так і суджу, і суд Мой праведны, бо Я не шукаю Маёй волі, але волі Айца, Які паслаў Мяне.</verse>
				<verse number="31">Калі Я сьведчу Сам пра Сябе, сьведчаньне Маё ня ёсьць праўдзівае.</verse>
				<verse number="32">Ёсьць Другі, Які сьведчыць пра Мяне, і Я ведаю, што праўдзівае тое сьведчаньне, якім Ён сьведчыць пра Мяне.</verse>
				<verse number="33">Вы пасылалі да Яна, і ён засьведчыў пра праўду.</verse>
				<verse number="34">Але Я не ад чалавека прыймаю сьведчаньне, але кажу гэта, каб вы былі збаўленыя.</verse>
				<verse number="35">Ён быў сьвечкай, якая гарэла і сьвяціла, а вы хацелі часіну радавацца пры сьвятле ягоным.</verse>
				<verse number="36">Я ж маю сьведчаньне, большае за Янава, бо справы, якія Айцец даў Мне скончыць, самыя гэтыя справы, якія Я раблю, сьведчаць пра Мяне, бо Айцец паслаў Мяне,</verse>
				<verse number="37">і Айцец, Які паслаў Мяне, Сам засьведчыў пра Мяне. Але вы ані голасу Яго ніколі ня чулі, ані аблічча Яго ня бачылі,</verse>
				<verse number="38">і ня маеце слова Ягонага, якое ў вас было б, бо ня верыце Таму, Каго Ён паслаў.</verse>
				<verse number="39">Дасьледуйце Пісаньні, бо вы думаеце праз іх мець жыцьцё вечнае, і яны сьведчаць пра Мяне.</verse>
				<verse number="40">Але вы ня хочаце прыйсьці да Мяне, каб мець жыцьцё.</verse>
				<verse number="41">Славы ад людзей не прыймаю,</verse>
				<verse number="42">але ведаю вас, што любові да Бога ня маеце ў сабе.</verse>
				<verse number="43">Я прыйшоў у імя Айца Майго, і вы не прыймаеце Мяне, а калі другі прыйдзе ў сваё імя, таго прыймеце.</verse>
				<verse number="44">Як вы можаце верыць, калі прыймаеце славу адзін ад аднаго, а славы, якая ад адзінага Бога, не шукаеце.</verse>
				<verse number="45">Ня думайце, што Я буду вінаваціць вас перад Айцом; ёсьць на вас абвінавальнік Майсей, на якога вы спадзеяцёся.</verse>
				<verse number="46">Бо, калі б вы верылі Майсею, то верылі б і Мне, бо ён пісаў пра Мяне.</verse>
				<verse number="47">Калі ж ягоным пісаньням ня верыце, як Маім словам паверыце?\</verse>
			</chapter>
			<chapter number="6">
				<verse number="1">Пасьля гэтага адыйшоў Ісус на другі бок мора Галілейскага, значыцца, Тыбэрыядзкага.</verse>
				<verse number="2">І ішоў за Ім шматлікі натоўп, бо бачылі знакі, якія Ён учыняў адносна нядужых.</verse>
				<verse number="3">І ўзыйшоў Ісус на гару, і там сядзеў з вучнямі Сваімі.</verse>
				<verse number="4">А была блізка Пасха, сьвята юдэйскае.</verse>
				<verse number="5">Тады Ісус, падняўшы вочы і ўгледзеўшы, што вялікі натоўп ідзе да Яго, кажа Філіпу: «Дзе мы купім хлеба, каб яны пад'елі?\</verse>
				<verse number="6">Казаў жа Ён гэта, спакушаючы яго, бо Сам ведаў, што меўся зрабіць.</verse>
				<verse number="7">Адказаў Яму Філіп: \Ім на дзьвесьці дынараў ня хопіць хлеба, каб кожны з іх атрымаў хоць нешта».</verse>
				<verse number="8">Кажа Яму адзін з вучняў Ягоных, Андрэй, брат Сымона Пятра:</verse>
				<verse number="9">«Тут ёсьць адзін хлопчык, які мае пяць хлябоў ячменных і дзьве рыбы; але што гэта для такога мноства?»</verse>
				<verse number="10">Ісус сказаў: «Скажыце людзям узьлегчы». Было ж на тым месцы шмат травы. Тады ўзьлеглі мужчыны лікам каля пяці тысячаў.</verse>
				<verse number="11">І ўзяў Ісус хлябы, і, падзякаваўшы, раздаў вучням, а вучні - тым, якія ўзьляглі, падобным чынам і рыбы, колькі хто хацеў.</verse>
				<verse number="12">Калі ж яны насыціліся, Ён кажа вучням Сваім: «Зьбярыце кавалкі, якія засталіся, каб нічога не прапала».</verse>
				<verse number="13">Тады сабралі і напоўнілі дванаццаць кашоў кавалкамі ад пяці ячменных хлябоў, што засталіся ў тых, якія елі.</verse>
				<verse number="14">Людзі ж, убачыўшы знак, які ўчыніў Ісус, казалі: \Гэта сапраўды Прарок, Які прыходзіць у сьвет».</verse>
				<verse number="15">Ісус жа, даведаўшыся, што яны маюць прыйсьці і ўзяць Яго, каб зрабіць Яго валадаром, ізноў адыйшоў на гару адзін.</verse>
				<verse number="16">Калі надыйшоў вечар, вучні Ягоныя зыйшлі да мора</verse>
				<verse number="17">і, увайшоўшы ў човен, паплылі на другі бок мора ў Капэрнаум. І было ўжо цёмна, і Ісус не прыйшоў да іх.</verse>
				<verse number="18">А мора хвалявалася, бо дзьмуў моцны вецер.</verse>
				<verse number="19">Праплыўшы каля дваццаці ці трыццаці стадыяў, яны бачаць Ісуса, Які ідзе па моры і ўжо недалёка ад чаўна, і спалохаліся.</verse>
				<verse number="20">Ён жа кажа ім: «Гэта Я, ня бойцеся!»</verse>
				<verse number="21">Яны хацелі ўзяць Яго ў човен, і адразу човен прыстаў да берагу, да якога плылі.</verse>
				<verse number="22">На заўтра натоўп, які стаяў на другім баку мора, убачыў, што там не было другога чаўна, апрача аднаго, у які ўвайшлі вучні Ягоныя, і што Ісус не ўваходзіў у човен з вучнямі Сваімі, але адплылі адны вучні Ягоныя.</verse>
				<verse number="23">Другія ж чаўны прыплылі з Тыбэрыяды, паблізу ад таго месца, дзе елі хлеб, за які дзякаваў Госпад.</verse>
				<verse number="24">Калі натоўп убачыў, што там няма ані Ісуса, ані вучняў Ягоных, дык увайшлі ў чаўны і прыплылі ў Капэрнаум, шукаючы Ісуса.</verse>
				<verse number="25">І, знайшоўшы Яго на другім баку мора, сказалі Яму: \Раббі, калі Ты сюды прыйшоў?»</verse>
				<verse number="26">Адказаў ім Ісус і сказаў: «Сапраўды, сапраўды кажу вам: вы шукаеце Мяне не таму, што бачылі знак, але таму, што елі хлеб і наеліся.</verse>
				<verse number="27">Працуйце ж не дзеля ежы, што зьнішчаецца, але дзеля ежы, якая застаецца ў жыцьцё вечнае, якое дасьць вам Сын Чалавечы, бо на Ім паставіў пячатку Айцец Бог».</verse>
				<verse number="28">Тады сказалі Яму: \Што нам рабіць, каб рабіць справы Божыя?»</verse>
				<verse number="29">Адказаў Ісус і сказаў ім: «Гэта ёсьць справа Божая, каб вы верылі ў Таго, Каго Ён паслаў».</verse>
				<verse number="30">Тады яны сказалі Яму: \Які тады зробіш знак, каб мы ўбачылі і паверылі Табе? Што ўчыніш?</verse>
				<verse number="31">Бацькі? нашыя елі манну ў пустыні, як напісана: \Хлеб з неба даў ім есьці».</verse>
				<verse number="32">Сказаў тады ім Ісус: «Сапраўды, сапраўды кажу вам: не Майсей даў вам хлеб з неба, але Айцец Мой дае вам праўдзівы хлеб з неба,</verse>
				<verse number="33">бо хлеб Божы ёсьць Той, Які зыходзіць з неба і дае жыцьцё сьвету».</verse>
				<verse number="34">Тады сказалі Яму: \Госпадзе! Давай нам заўсёды такі хлеб».</verse>
				<verse number="35">Ісус жа сказаў ім: «Я ёсьць хлеб жыцьця. Хто прыходзіць да Мяне, ня будзе галодны, і хто верыць у Мяне, ня будзе смагнуць ніколі.</verse>
				<verse number="36">Але Я сказаў вам, што вы бачылі Мяне, і ня верыце.</verse>
				<verse number="37">Усё, што дае Мне Айцец, да Мяне прыйдзе, і таго, хто прыходзіць да Мяне, ня выганю прэч,</verse>
				<verse number="38">бо Я зыйшоў з неба не дзеля таго, каб чыніць Маю? волю, але волю Таго, Хто паслаў Мяне.</verse>
				<verse number="39">А гэта ёсьць воля Айца, Які паслаў Мяне, каб з таго, што Ён Мне даў, нічога не загубіць, але ўваскрасіць усё ў апошні дзень.</verse>
				<verse number="40">Гэта ж ёсьць воля Таго, Хто паслаў Мяне, каб кожны, хто бачыць Сына і верыць у Яго, меў жыцьцё вечнае, і Я ўваскрашу Яго ў апошні дзень».</verse>
				<verse number="41">Тады Юдэі пачалі наракаць на Яго, бо Ён сказаў: «Я ёсьць хлеб, які з неба зыйшоў\,</verse>
				<verse number="42">і гаварылі: «Ці ж Ён не Ісус, сын Язэпаў, бацьку і маці Якога мы ведаем? Як жа Ён кажа: \Я зыйшоў з неба\?\</verse>
				<verse number="43">Тады адказаў Ісус і сказаў ім: «Не наракайце між сабою.</verse>
				<verse number="44">Ніхто ня можа прыйсьці да Мяне, калі Айцец, Які паслаў Мяне, не прыцягне яго, і Я ўваскрашу яго ў апошні дзень.</verse>
				<verse number="45">Напісана ў Прарокаў: \І будуць усе навучаны Богам». Дык кожны, хто пачуў ад Айца і навучыўся, прыходзіць да Мяне.</verse>
				<verse number="46">Не таму, што нехта бачыў Айца, акрамя Таго, Які ў Бога, Ён бачыў Айца.</verse>
				<verse number="47">Сапраўды, сапраўды кажу вам: хто верыць у Мяне, мае жыцьцё вечнае.</verse>
				<verse number="48">Я - хлеб жыцьця.</verse>
				<verse number="49">Бацькі? вашыя елі манну ў пустыні і паўміралі.</verse>
				<verse number="50">Хлеб жа, які з неба зыходзіць, такі, што той, хто будзе есьці яго, не памрэ.</verse>
				<verse number="51">Я - хлеб жывы, які з неба зыйшоў. Хто будзе есьці хлеб гэты, жыць будзе на вякі. Хлеб жа, які Я дам, ёсьць Цела Маё, якое Я аддам за жыцьцё сьвету».</verse>
				<verse number="52">І спрачаліся між сабою Юдэі, кажучы: \Як Ён можа даць нам есьці Цела Сваё?»</verse>
				<verse number="53">Тады сказаў ім Ісус: «Сапраўды, сапраўды кажу вам: калі ня будзеце есьці Цела Сына Чалавечага і піць Кроў Ягоную, ня будзеце мець жыцьця ў сабе.</verse>
				<verse number="54">Хто есьць Цела Маё і п'е Кроў Маю?, мае жыцьцё вечнае, і Я ўваскрашу яго ў апошні дзень.</verse>
				<verse number="55">Бо Цела Маё сапраўды ёсьць ежа, і Кроў Мая сапраўды ёсьць пітво.</verse>
				<verse number="56">Хто есьць Цела Маё і п'е Кроў Маю?, у-ва Мне ёсьць, і Я ў ім.</verse>
				<verse number="57">Як паслаў Мяне жывы Айцец, і Я жыву праз Айца, так і той, хто есьць Мяне, жыць будзе праз Мяне.</verse>
				<verse number="58">Гэта і ёсьць хлеб, які з неба зыйшоў. Ня так, як бацькі? вашыя елі манну і паўміралі. Хто есьць гэты хлеб, жыць будзе на вякі».</verse>
				<verse number="59">Гэта гаварыў Ён у сынагозе, навучаючы ў Капэрнауме.</verse>
				<verse number="60">Многія з вучняў Ягоных, якія чулі гэта, казалі: \Жорсткае гэта слова. Хто можа слухаць яго?»</verse>
				<verse number="61">Ісус жа, ведаючы ў Сабе, што вучні Ягоныя наракаюць адносна гэтага, сказаў ім: «Ці гэта вас згаршае?</verse>
				<verse number="62">А калі ўбачыце Сына Чалавечага, Які ўзыходзіць туды, дзе быў раней?</verse>
				<verse number="63">Дух ажыўляе, а цела не прыносіць аніякай карысьці. Словы, якія Я вам кажу, ёсьць дух і жыцьцё.</verse>
				<verse number="64">Але ёсьць некаторыя сярод вас, што ня вераць». Бо Ісус ад пачатку ведаў, што ёсьць тыя, што ня вераць, і хто выдасьць Яго.</verse>
				<verse number="65">І сказаў: «Дзеля гэтага і сказаў Я вам, што ніхто ня можа прыйсьці да Мяне, калі яму ня будзе дадзена Айцом Маім».</verse>
				<verse number="66">З таго часу многія з вучняў Ягоных пайшлі назад і ўжо не хадзілі з Ім.</verse>
				<verse number="67">Тады Ісус сказаў Дванаццаці: «Ці ня хочаце і вы зыйсьці?\</verse>
				<verse number="68">Адказаў тады Яму Сымон Пётар: \Госпадзе! Да каго нам ісьці? Ты маеш словы жыцьця вечнага.</verse>
				<verse number="69">І мы паверылі, і пазналі, што Ты - Хрыстос, Сын Бога Жывога».</verse>
				<verse number="70">Адказаў ім Ісус: «Ці ня вас дванаццаць Я выбраў? Але адзін з вас - д'ябал».</verse>
				<verse number="71">Гаварыў жа Ён пра Юду Сымонавага Іскарыёта, бо той меўся выдаць Яго, хоць быў адзін з Дванаццаці.</verse>
			</chapter>
			<chapter number="7">
				<verse number="1">І хадзіў Ісус пасьля гэтага па Галілеі, бо не хацеў хадзіць па Юдэі, таму што Юдэі шукалі забіць Яго.</verse>
				<verse number="2">Было ж блізка сьвята юдэйскае Намётаў.</verse>
				<verse number="3">Тады браты Ягоныя сказалі Яму: \Выйдзі адсюль і пайдзі ў Юдэю, каб і вучні Твае бачылі справы Твае, якія Ты робіш.</verse>
				<verse number="4">Бо ніхто нічога таемна ня робіць, і сам імкнецца быць вядомым. Калі робіш гэткае, зьяві Сябе сьвету».</verse>
				<verse number="5">Бо і браты Ягоныя таксама ня верылі ў Яго.</verse>
				<verse number="6">Ісус жа кажа ім: «Час Мой яшчэ не прыйшоў, а для вас заўсёды час.</verse>
				<verse number="7">Вас сьвет ня можа ненавідзець, а Мяне ненавідзіць, бо Я сьведчу пра яго, што справы ягоныя злыя.</verse>
				<verse number="8">Вы ідзіце на гэтае сьвята, а Я яшчэ не пайду на гэтае сьвята, бо час Мой яшчэ ня споўніўся».</verse>
				<verse number="9">Сказаўшы ім гэта, застаўся ў Галілеі.</verse>
				<verse number="10">Калі ж пайшлі браты Ягоныя, тады і Ён пайшоў на сьвята, ня яўна, але як быццам таемна.</verse>
				<verse number="11">А Юдэі шукалі Яго на сьвяце і гаварылі: \Дзе Ён?»</verse>
				<verse number="12">І шмат размоваў было адносна Яго ў натоўпах: адны казалі, што Ён добры, а другія казалі: \Не, бо Ён падманвае грамаду?».</verse>
				<verse number="13">Аднак ніхто не гаварыў адносна Яго яўна дзеля страху перад Юдэямі.</verse>
				<verse number="14">Але ў палове сьвята Ісус увайшоў у сьвятыню і навучаў.</verse>
				<verse number="15">І зьдзіўляліся Юдэі, кажучы: \Як Ён ведае Пісаньні, не вучыўшыся?»</verse>
				<verse number="16">Адказаў ім Ісус і сказаў: «Маё вучэньне не Маё, але Таго, Хто паслаў Мяне.</verse>
				<verse number="17">Калі хто хоча выконваць волю Яго, той зразумее адносна вучэньня гэтага, ці ад Бога яно, ці Я ад Сябе гавару.</verse>
				<verse number="18">Хто гаворыць сам ад сябе, той шукае сваёй славы, а Хто шукае славы Таго, Хто паслаў Яго, Той праўдзівы, і няма ў Ім няправеднасьці.</verse>
				<verse number="19">Ці ня даў вам Майсей Закону? І ніхто з вас не выконвае Закон. За што шукаеце забіць Мяне?\</verse>
				<verse number="20">Натоўп адказаў і сказаў: \Дэмана Ты маеш. Хто шукае забіць Цябе?»</verse>
				<verse number="21">Адказаў Ісус і сказаў ім: «Адну справу Я зрабіў, і вы ўсе зьдзіўляецеся.</verse>
				<verse number="22">Майсей даў вам абразаньне; хоць яно і не ад Майсея, але ад бацькоў, і ў суботу вы абразаеце чалавека.</verse>
				<verse number="23">Калі ў суботу абразаецца чалавек, каб ня быў парушаны закон Майсееў, чаму ж вы незадаволеныя Мною, што Я ўсяго чалавека зрабіў здаровым у суботу?</verse>
				<verse number="24">Не судзіце па зьнешнасьці, але судзіце судом справядлівым».</verse>
				<verse number="25">Казалі тады некаторыя з Ерусалімцаў: \Ці ж гэта ня Той, Якога шукаюць, каб забіць?</verse>
				<verse number="26">І вось Ён яўна гаворыць, і нічога ня кажуць Яму. Ці не пераканаліся начальнікі, што Ён сапраўды Хрыстос?</verse>
				<verse number="27">Але мы ведаем Яго, адкуль Ён. Калі ж прыйдзе Хрыстос, ніхто ня будзе ведаць, адкуль Ён».</verse>
				<verse number="28">Усклікнуў тады Ісус у сьвятыні, навучаючы і кажучы: «І Мяне ведаеце, і ведаеце адкуль Я, і Я прыйшоў ня Сам ад Сябе, але праўдзівы Той, Які паслаў Мяне, Якога вы ня ведаеце.</verse>
				<verse number="29">А Я ведаю Яго, бо Я ад Яго, і Ён Мяне паслаў».</verse>
				<verse number="30">І шукалі, каб схапіць Яго, і ніхто не ўзлажыў на Яго рукі, бо яшчэ не прыйшла гадзіна Ягоная.</verse>
				<verse number="31">Многія ж з натоўпу паверылі ў Яго і казалі: \Хрыстос, калі прыйдзе, няўжо ўчыніць больш знакаў, чымсьці Гэты ўчыніў?»</verse>
				<verse number="32">Пачулі фарысэі натоўп, які гэтак гаварыў адносна Яго; і паслалі фарысэі і першасьвятары паслугачоў, каб схапілі Яго.</verse>
				<verse number="33">Ісус жа сказаў ім: «Яшчэ трохі часу Я буду з вамі, і пайду да Таго, Які паслаў Мяне.</verse>
				<verse number="34">Будзеце шукаць Мяне і ня знойдзеце, і дзе Я буду, вы ня можаце прыйсьці».</verse>
				<verse number="35">Гаварылі тады Юдэі між сабою: \Куды Ён мае ісьці, што мы ня знойдзем Яго? Ці ня мае Ён ісьці да грэцкага расьцярушаньня і навучаць Грэкаў?</verse>
				<verse number="36">Што мае значыць гэтае слова, якое Ён сказаў: «Будзеце шукаць Мяне і ня знойдзеце, і дзе Я буду, вы ня можаце прыйсьці\? \</verse>
				<verse number="37">А ў апошні вялікі дзень сьвята Ісус стаяў і ўсклікнуў, кажучы: «Калі хто смагне, няхай прыйдзе да Мяне і п'е.</verse>
				<verse number="38">Хто верыць у Мяне, як сказана ў Пісаньні, у таго з жывата пацякуць рэкі вады жывое».</verse>
				<verse number="39">Гэта сказаў Ён пра Духа, Якога меліся прыняць тыя, якія вераць у Яго, бо не было яшчэ Духа Сьвятога, бо ня быў яшчэ Ісус праслаўлены.</verse>
				<verse number="40">Многія з натоўпу, пачуўшы гэта слова, казалі: \Ён, сапраўды, - прарок».</verse>
				<verse number="41">Другія казалі: \Ён - Хрыстос». А іншыя казалі: \Хіба з Галілеі прыйдзе Хрыстос?</verse>
				<verse number="42">Ці ж не сказана ў Пісаньні, што з насеньня Давідавага і з Бэтлеему, мястэчка, адкуль быў Давід, прыйдзе Хрыстос?»</verse>
				<verse number="43">І стаўся дзеля Яго падзел у натоўпе.</verse>
				<verse number="44">Некаторыя ж з іх хацелі схапіць Яго, але ніхто не ўзлажыў на Яго рукі.</verse>
				<verse number="45">Тады вярнуліся паслугачы да першасьвятароў і фарысэяў, і тыя сказалі ім: \Чаму вы не прывялі Яго?»</verse>
				<verse number="46">Паслугачы адказалі: \Ніколі чалавек не гаварыў так, як Гэты Чалавек».</verse>
				<verse number="47">Фарысэі тады адказалі ім: \Няўжо і вы падманутыя?</verse>
				<verse number="48">Ці паверыў у Яго хто з начальнікаў ці з фарысэяў?</verse>
				<verse number="49">Але гэты натоўп, які ня ведае Закону, ён пракляты».</verse>
				<verse number="50">Кажа ім Нікадэм, адзін з іх, які прыходзіў да Яго ўначы:</verse>
				<verse number="51">«Няўжо судзіць наш Закон чалавека, ня выслухаўшы яго спачатку і не даведаўшыся, што ён робіць?»</verse>
				<verse number="52">Адказалі і сказалі яму: \Няўжо і ты з Галілеі? Дасьледуй і пабач, што з Галілеі прарок не паўставаў».</verse>
				<verse number="53">І пайшоў кожны ў дом свой.</verse>
			</chapter>
			<chapter number="8">
				<verse number="1">Ісус жа пайшоў па гару Аліўную.</verse>
				<verse number="2">Нараніцы Ён ізноў прыйшоў у сьвятыню, і ўвесь народ ішоў да Яго. І сеўшы, Ён вучыў іх.</verse>
				<verse number="3">Тут кніжнікі і фарысэі прыводзяць да Яго жанчыну, злоўленую на чужалостве, і, паставіўшы яе пасярэдзіне,</verse>
				<verse number="4">кажуць Яму: \Настаўнік, гэтая жанчына злоўленая на чужалостве.</verse>
				<verse number="5">Майсей жа ў Законе загадаў нам гэткіх каменаваць. А Ты што скажаш?»</verse>
				<verse number="6">Казалі ж яны гэта, спакушаючы Яго, каб мець у чым абвінаваціць Яго. А Ісус, нізка нахіліўшыся, пісаў пальцам на зямлі.</verse>
				<verse number="7">Калі ж яны працягвалі пытацца ў Яго, Ён, выпрастаўшыся, сказаў ім: «Хто з вас бязгрэшны, няхай першы кіне камень у яе».</verse>
				<verse number="8">І, зноў нізка нахіліўшыся, пісаў на зямлі.</verse>
				<verse number="9">Яны ж, пачуўшы гэтае і дакараныя сумленьнем, павыходзілі адзін за адным, пачаўшы ад старшыняў, аж да апошніх. І застаўся адзін Ісус і жанчына, што стаяла пасярэдзіне.</verse>
				<verse number="10">Ісус выпрастаўся, і, ня бачачы нікога, акрамя жанчыны, сказаў ёй: «Жанчына! Дзе тыя, хто абвінавачваў цябе? Ніхто не асудзіў цябе?\</verse>
				<verse number="11">Яна сказала: «Ніхто, Госпадзе!\ Ісус жа сказаў ёй: \І Я не асуджаю цябе; ідзі і больш не грашы».</verse>
				<verse number="12">Тады ізноў сказаў Ісус да іх, кажучы: «Я - сьвятло сьвету. Хто ідзе за Мною, той ня будзе хадзіць у цемры, але будзе мець сьвятло жыцьця».</verse>
				<verse number="13">Тады фарысэі сказалі Яму: \Ты Сам пра Сябе сьведчыш, непраўдзівае сьведчаньне Тваё».</verse>
				<verse number="14">Адказаў Ісус і сказаў ім: «Калі Я і Сам пра Сябе сьведчу, праўдзівае сьведчаньне Маё, бо Я ведаю, адкуль прыйшоў і куды іду; а вы ня ведаеце, адкуль Я прыходжу і куды іду.</verse>
				<verse number="15">Вы судзіце паводле цела; Я не суджу? нікога.</verse>
				<verse number="16">А калі Я і суджу, суд Мой праўдзівы, бо Я не адзін, але Я і Айцец, Які паслаў Мяне.</verse>
				<verse number="17">І ў Законе вашым напісана, што сьведчаньне двух чалавек праўдзівае.</verse>
				<verse number="18">Я Сам сьведчу пра Сябе, і сьведчыць пра Мяне Айцец, Які паслаў Мяне».</verse>
				<verse number="19">Тады сказалі Яму: \Дзе Айцец Твой?\ Адказаў Ісус: «Вы ня ведаеце ані Мяне, ані Айца Майго. Калі б вы ведалі Мяне, ведалі б і Айца Майго».</verse>
				<verse number="20">Гэтыя словы гаварыў Ісус ля скарбніцы, калі навучаў у сьвятыні; і ніхто не схапіў Яго, бо яшчэ не прыйшла гадзіна Ягоная.</verse>
				<verse number="21">Зноў жа сказаў ім Ісус: «Я іду, і будзеце шукаць Мяне; і паўміраеце ў грэху вашым. Куды Я іду, вы прыйсьці ня можаце».</verse>
				<verse number="22">Юдэі ж казалі: «Ці не заб'е Ён Сябе Сам, бо кажа: \Куды Я іду, вы ня можаце прыйсьці\?»</verse>
				<verse number="23">І сказаў Ён ім: «Вы - з нізу, а Я - з вышыні?; вы - з гэтага сьвету, Я - ня з гэтага сьвету.</verse>
				<verse number="24">Таму сказаў Я вам, што вы паўміраеце ў грахах вашых; бо калі не паверыце, што Я гэта, паўміраеце ў грахах вашых».</verse>
				<verse number="25">Тады яны сказалі Яму: «Хто ж Ты?\ І сказаў ім Ісус: \Адпачатны, як і кажу вам.</verse>
				<verse number="26">Шмат маю казаць пра вас і судзіць, але Той, Які паслаў Мяне, праўдзівы, і што Я чуў ад Яго, тое і кажу сьвету».</verse>
				<verse number="27">Яны не зразумелі, што Ён казаў ім пра Айца.</verse>
				<verse number="28">Тады сказаў ім Ісус: «Калі падымеце Сына Чалавечага, тады даведаецеся, што гэта Я і што нічога ня раблю ад Сябе, але як навучыў Мяне Айцец Мой, так і кажу.</verse>
				<verse number="29">І Той, Які паслаў Мяне, разам са Мною. Айцец не пакінуў Мяне аднаго, бо Я заўсёды раблю тое, што падабаецца Яму».</verse>
				<verse number="30">Калі ён гаварыў гэтае, многія паверылі ў Яго.</verse>
				<verse number="31">Тады сказаў Ісус Юдэям, якія паверылі ў Яго: «Калі застанецеся ў слове Маім, дык сапраўды вы - вучні Мае.</verse>
				<verse number="32">І спазнаеце праўду, і праўда вызваліць вас».</verse>
				<verse number="33">Яму адказалі: \Мы - насеньне Абрагама і нікому не былі нявольнікамі ніколі. Як жа Ты кажаш: «Станецеся вольнымі\?».</verse>
				<verse number="34">Адказаў ім Ісус: «Сапраўды, сапраўды кажу вам: усякі, хто робіць грэх, ёсьць нявольнік грэху.</verse>
				<verse number="35">Але нявольнік не жыве ў доме вечна, сын застаецца вечна.</verse>
				<verse number="36">Дык вось, калі Сын вызваліць вас, праўдзіва станецеся вольнымі.</verse>
				<verse number="37">Ведаю, што вы - насеньне Абрагама, але вы шукаеце, каб забіць Мяне, бо слова Маё не зьмяшчаецца ў вас.</verse>
				<verse number="38">Я кажу тое, што бачыў у Айца Майго, а вы робіце тое, што бачылі ў айца вашага».</verse>
				<verse number="39">Яны адказалі і сказалі Яму: \Бацька наш - Абрагам». Кажа ім Ісус: «Калі б вы былі дзеці Абрагама, дык рабілі б справы Абрагама.</verse>
				<verse number="40">А цяпер вы шукаеце, каб забіць Мяне, Чалавека, Які сказаў вам праўду, якую чуў ад Бога. Абрагам гэтага не рабіў.</verse>
				<verse number="41">Вы робіце справы бацькі вашага». Тады сказалі Яму: \Мы не з распусты народжаныя; аднаго Айца маем, Бога».</verse>
				<verse number="42">Ісус тады сказаў ім: «Калі б Бог быў ваш Айцец, дык вы любілі б Мяне, бо Я з Бога выйшаў і прыходжу; бо Я ня Сам ад Сябе прыйшоў, але Ён паслаў Мяне.</verse>
				<verse number="43">Чаму вы не разумееце гаворкі Маёй? Бо ня можаце чуць слова Маё.</verse>
				<verse number="44">Ваш бацька - д'ябал, і вы хочаце выконваць пажаданьні бацькі вашага. Ён быў чалавеказабойца ад пачатку і ня вытрываў у праўдзе, бо няма ў ім праўды. Калі ён гаворыць хлусьню, гаворыць сваё, бо ён - хлус і бацька хлусьні.</verse>
				<verse number="45">А калі Я кажу праўду, вы ня верыце Мне.</verse>
				<verse number="46">Хто з вас давядзе Мой грэх? Калі ж Я кажу праўду, чаму вы ня верыце Мне?</verse>
				<verse number="47">Хто ад Бога, той слухае словы Божыя; вы таму ня слухаеце, што вы не ад Бога».</verse>
				<verse number="48">Адказалі тады Юдэі і сказалі Яму: \Ці ж ня слушна мы кажам, што Ты - Самаранін, і дэмана маеш?»</verse>
				<verse number="49">Адказаў Ісус: «Я дэмана ня маю, але Я шаную Айца Майго, а вы зьневажаеце Мяне.</verse>
				<verse number="50">Але Я не шукаю Сваёй славы; ёсьць Той, Хто шукае і судзіць.</verse>
				<verse number="51">Сапраўды, сапраўды кажу вам: хто захавае слова Маё, ня ўбачыць сьмерці на вякі».</verse>
				<verse number="52">Тады сказалі Яму Юдэі: «Цяпер мы ведаем, што маеш дэмана. Абрагам памёр, і прарокі, а Ты кажаш: хто захавае слова Маё, не пакаштуе сьмерці на вякі.</verse>
				<verse number="53">Няўжо Ты большы за бацьку нашага Абрагама, які памёр, і прарокі памерлі? Кім Ты Сябе робіш?»</verse>
				<verse number="54">Адказаў Ісус: «Калі Я Сам Сябе праслаўляю, дык слава Мая - нішто. Мяне праслаўляе Айцец Мой, пра Якога вы кажаце, што Ён - Бог ваш.</verse>
				<verse number="55">І вы не спазналі Яго, а Я ведаю Яго, і калі скажу, што ня ведаю Яго, буду падобны да вас хлус. Але Я ведаю Яго і захоўваю слова Ягонае.</verse>
				<verse number="56">Абрагам, бацька ваш, рады быў бачыць дзень Мой; і ўбачыў, і ўзрадаваўся».</verse>
				<verse number="57">Тады сказалі Яму Юдэі: \Табе няма яшчэ пяцідзесяці гадоў, і Ты бачыў Абрагама?»</verse>
				<verse number="58">Сказаў ім Ісус: «Сапраўды, сапраўды кажу вам: перш, чым Абрагам быў, Я ёсьць».</verse>
				<verse number="59">Узялі тады камяні, каб кінуць у Яго, але Ісус схаваўся і выйшаў са сьвятыні, прайшоўшы між імі, і пайшоў далей.</verse>
			</chapter>
			<chapter number="9">
				<verse number="1">І, праходзячы, убачыў чалавека, сьляпога ад нараджэньня.</verse>
				<verse number="2">І спыталіся ў Яго вучні Ягоныя, кажучы: \Раббі! Хто саграшыў: ён ці бацькі? ягоныя, што ён нарадзіўся сьляпы?»</verse>
				<verse number="3">Адказаў Ісус: «Не саграшыў ані ён, ані бацькі? ягоныя, але каб былі выяўленыя праз яго справы Божыя.</verse>
				<verse number="4">Мне трэба рабіць справу Таго, Хто паслаў Мяне, пакуль дзень; прыходзіць ноч, калі ніхто ня можа рабіць.</verse>
				<verse number="5">Пакуль Я ў сьвеце, Я - сьвятло сьвету».</verse>
				<verse number="6">Сказаўшы гэта, Ён плюнуў на зямлю, зрабіў са сьліны балота і памазаў балотам вочы сьляпому,</verse>
				<verse number="7">і сказаў яму: «Ідзі, абмыйся ў сажалцы Сілаам, - што перакладаецца Пасланы». Тады той пайшоў, і абмыўся, і прыйшоў відушчы.</verse>
				<verse number="8">Суседзі ж і тыя, што бачылі яго раней, як быў сьляпы, казалі: \Ці ж ня той гэта, які сядзеў і жабраваў?»</verse>
				<verse number="9">Адны казалі: \Гэта ён\, а іншыя: \Падобны да яго». Ён жа сказаў: \Гэта я».</verse>
				<verse number="10">Тады сказалі яму: \Як адчыніліся вочы твае?»</verse>
				<verse number="11">Адказаў ён і сказаў: «Чалавек, называны Ісус, зрабіў балота, памазаў вочы мае і сказаў мне: \Ідзі да сажалкі Сілаам і абмыйся». Я пайшоў, абмыўся і стаў бачыць».</verse>
				<verse number="12">Тады сказалі яму: \Дзе Ён?\ Ён кажа: \Ня ведаю».</verse>
				<verse number="13">Вядуць гэтага былога сьляпога да фарысэяў.</verse>
				<verse number="14">А была субота, калі Ісус зрабіў балота і адчыніў яму вочы.</verse>
				<verse number="15">Тады ізноў спыталіся ў яго фарысэі, як ён стаў бачыць. Ён жа сказаў ім: \Балота палажыў Ён на вочы мае, і я абмыўся, і бачу».</verse>
				<verse number="16">Сказалі тады некаторыя з фарысэяў: \Не ад Бога Гэты Чалавек, бо Ён не захоўвае суботы». Іншыя казалі: \Як можа чалавек грэшны рабіць гэткія знакі?\ І быў падзел між імі.</verse>
				<verse number="17">Зноў кажуць сьляпому: \Што ты скажаш пра Яго, бо Ён адчыніў табе вочы?\ Той гаворыць: \Гэта прарок».</verse>
				<verse number="18">Юдэі тады не паверылі, што ён быў сьляпы і стаў бачыць, пакуль не паклікалі бацькоў гэтага [чалавека], які стаў бачыць,</verse>
				<verse number="19">і спыталіся ў іх, кажучы: \Ці гэта сын ваш, пра якога вы кажаце, што ён нарадзіўся сьляпы? Як жа ён цяпер бачыць?»</verse>
				<verse number="20">Бацькі? ягоныя адказалі ім і сказалі: \Мы ведаем, што ён - наш сын, і што ён нарадзіўся сьляпы.</verse>
				<verse number="21">А як цяпер бачыць, ня ведаем, таксама, хто адчыніў яму вочы, мы ня ведаем. Ён дарослы, яго спытайцеся; няхай сам пра сябе скажа».</verse>
				<verse number="22">Так казалі бацькі? ягоныя, таму што баяліся Юдэяў, бо Юдэі ўжо дамовіліся, каб калі хто прызнае Яго за Хрыста, адлучыць ад сынагогі.</verse>
				<verse number="23">Дзеля гэтага бацькі? ягоныя сказалі: \Ён дарослы, яго спытайцеся».</verse>
				<verse number="24">Тады другі раз паклікалі таго чалавека, які быў сьляпы, і сказалі яму: \Аддай славу Богу. Мы ведаем, што Чалавек Той - грэшнік».</verse>
				<verse number="25">Ён жа адказаў і сказаў: \Ці Ён - грэшнік, ня ведаю. Адно ведаю, што я быў сьляпы, а цяпер бачу».</verse>
				<verse number="26">Дык ізноў сказалі яму: \Што Ён зрабіў табе? Як Ён адчыніў твае вочы?»</verse>
				<verse number="27">Адказаў ім: \Я ўжо казаў вам, і вы ня слухалі. Што яшчэ хочаце пачуць? Няўжо і вы хочаце стацца вучнямі Ягонымі?»</verse>
				<verse number="28">Тады насварыліся на яго і сказалі: \Гэта ты - Ягоны вучань, а мы - вучні Майсея.</verse>
				<verse number="29">Мы ведаем, што з Майсеем гаварыў Бог, а Гэтага ня ведаем, адкуль Ён».</verse>
				<verse number="30">Адказаў чалавек той і сказаў ім: \Гэта і дзіўна, што вы ня ведаеце, адкуль Ён, а Ён адчыніў мае вочы.</verse>
				<verse number="31">Мы ж ведаем, што грэшнікаў Бог ня слухае; але хто пакланяецца Богу і волю Ягоную выконвае, таго слухае.</verse>
				<verse number="32">Ад веку не чуваць было, каб хто адчыніў вочы народжанаму сьляпым.</verse>
				<verse number="33">Калі б Ён ня быў ад Бога, ня мог бы нічога ўчыніць».</verse>
				<verse number="34">Адказалі і сказалі яму: \У грахах ты ўвесь нарадзіўся, і ты нас вучыш?\ І выгналі яго прэч.</verse>
				<verse number="35">Пачуў Ісус, што выгналі яго прэч, і, знайшоўшы яго, сказаў яму: «Ці верыш ты ў Сына Божага?\</verse>
				<verse number="36">Той адказаў і сказаў: \А хто Ён, Пане, каб мне верыць у Яго?»</verse>
				<verse number="37">Ісус жа сказаў яму: «І ты бачыў Яго, і Той, Які гаворыць з табою, - гэта Ён».</verse>
				<verse number="38">Ён жа сказаў: \Веру, Госпадзе!\ І пакланіўся Яму.</verse>
				<verse number="39">І сказаў Ісус: «На суд прыйшоў Я ў сьвет гэты, каб тыя, што ня бачаць, бачылі, а тыя, што бачаць, зрабіліся сьляпыя».</verse>
				<verse number="40">І пачулі гэта тыя з фарысэяў, якія былі з Ім, і сказалі Яму: \Няўжо і мы сьляпыя?»</verse>
				<verse number="41">Ісус сказаў ім: «Калі б вы былі сьляпыя, ня мелі б грэху. Але цяпер вы кажаце, што бачыце, таму грэх ваш застаецца.</verse>
			</chapter>
			<chapter number="10">
				<verse number="1">Сапраўды, сапраўды кажу вам: хто не дзьвярыма ўваходзіць у авечы двор, але ўлазіць іначай, той злодзей і разбойнік.</verse>
				<verse number="2">А хто ўваходзіць дзьвярыма, той - пастыр авечак.</verse>
				<verse number="3">Яму прыдзьвернік адчыняе, і авечкі слухаюць голас ягоны, і ён кліча сваіх авечак па імёнах, і выводзіць іх.</verse>
				<verse number="4">І калі выведзе сваіх авечак, ідзе перад імі, і авечкі ідуць за ім, бо ведаюць голас ягоны.</verse>
				<verse number="5">За чужым жа ня пойдуць, але ўцякуць ад яго, бо ня ведаюць чужога голасу».</verse>
				<verse number="6">Гэтую прыказку сказаў ім Ісус, але яны не зразумелі, што такое Ён гаварыў ім.</verse>
				<verse number="7">Тады ізноў сказаў ім Ісус: «Сапраўды, сапраўды кажу вам, што Я - дзьверы авечак.</verse>
				<verse number="8">Усе, якія прыходзілі раней за Мяне, - злодзеі і разбойнікі, але авечкі не паслухаліся іх.</verse>
				<verse number="9">Я - дзьверы. Хто ўвойдзе праз Мяне, збаўлены будзе, і ўвойдзе, і выйдзе, і пашу знойдзе.</verse>
				<verse number="10">Злодзей прыходзіць, каб толькі ўкрасьці, забіць і загубіць. Я прыйшоў, каб вы мелі жыцьцё і мелі ўдосталь.</verse>
				<verse number="11">Я - Пастыр добры. Добры пастыр аддае душу? сваю за авечак,</verse>
				<verse number="12">а найміт, які ня пастыр, для якога авечкі не свае, бачыць, што прыходзіць воўк, і пакідае авечак, і ўцякае, і воўк хапае іх, і разганяе авечак.</verse>
				<verse number="13">Найміт жа ўцякае, бо ён найміт і ня рупіцца пра авечкі.</verse>
				<verse number="14">Я - Пастыр добры і ведаю, хто мае, і мае ведаюць Мяне.</verse>
				<verse number="15">Як Айцец ведае Мяне, і Я ведаю Айца, і душу? Маю? аддаю за авечак.</verse>
				<verse number="16">Маю Я і іншых авечак, якія ня з гэтага двара, і іх Я мушу прывесьці. І яны пачуюць голас Мой, і станецца адзін статак і адзін Пастыр.</verse>
				<verse number="17">За тое любіць Мяне Айцец, што Я аддаю душу? Маю?, каб ізноў узяць яе.</verse>
				<verse number="18">Ніхто не забірае яе ў Мяне, але Я Сам аддаю яе. Маю ўладу аддаць яе і маю ўладу ізноў узяць яе. Гэтае прыказаньне атрымаў Я ад Айца Майго».</verse>
				<verse number="19">Тады ізноў стаўся падзел між Юдэямі дзеля гэтых словаў.</verse>
				<verse number="20">Многія з іх казалі: \Ён мае дэмана і вар'яцее; што вы слухаеце Яго?»</verse>
				<verse number="21">Другія казалі: \Гэта словы не апанаванага дэманам. Ці ж можа дэман адчыняць вочы сьляпым?»</verse>
				<verse number="22">І сталася ў Ерусаліме сьвята Абнаўленьня, і была зіма.</verse>
				<verse number="23">І хадзіў Ісус у сьвятыні ў прысенку Салямонавым.</verse>
				<verse number="24">Тады абступілі Яго Юдэі і сказалі Яму: \Дакуль будзеш трымаць душу? нашу? Калі Ты - Хрыстос, скажы нам адкрыта».</verse>
				<verse number="25">Адказаў ім Ісус: «Я казаў вам, і ня верыце; справы, якія Я раблю ў імя Айца Майго, яны сьведчаць пра Мяне.</verse>
				<verse number="26">Але вы ня верыце, бо вы не з Маіх авечак, як Я сказаў вам.</verse>
				<verse number="27">Авечкі Мае слухаюць голас Мой, і Я ведаю іх, і яны ідуць за Мною.</verse>
				<verse number="28">І Я даю ім жыцьцё вечнае, і не загінуць на вякі, і ніхто ня выхапіць іх з рукі Маёй.</verse>
				<verse number="29">Айцец Мой, Які даў Мне іх, большы за ўсіх, і ніхто ня можа выхапіць іх з рукі Айца Майго.</verse>
				<verse number="30">Я і Айцец - адно».</verse>
				<verse number="31">Тады ізноў Юдэі ўзялі камяні, каб укаменаваць Яго.</verse>
				<verse number="32">Адказаў ім Ісус: «Шмат добрых учынкаў паказаў Я вам ад Айца Майго. За які з іх хочаце Мяне ўкаменаваць?\</verse>
				<verse number="33">Юдэі адказалі Яму, кажучы: \Не за добры ўчынак хочам укаменаваць Цябе, але за блюзьнерства, і што Ты, будучы чалавекам, робіш Сябе Богам».</verse>
				<verse number="34">Ісус адказаў ім: «Ці не напісана ў Законе вашым: \Я сказаў: 'Вы - богі' \?</verse>
				<verse number="35">Калі Ён назваў багамі тых, да якіх было слова Божае, і ня можа быць парушана Пісаньне,</verse>
				<verse number="36">як Таму, Каго Айцец асьвяціў і паслаў у сьвет, вы кажаце: \Блюзьніш\, таму што сказаў: \Я - Сын Божы\?</verse>
				<verse number="37">Калі Я не раблю ўчынкаў Айца Майго, ня верце Мне.</verse>
				<verse number="38">Калі ж раблю, калі Мне ня верыце, дык верце ўчынкам Маім, каб спазналі і паверылі, што Айцец у-ва Мне, і Я ў Ім».</verse>
				<verse number="39">Тады ізноў шукалі схапіць Яго, але Ён выйшаў з рук іхніх</verse>
				<verse number="40">і пайшоў ізноў за Ярдан, у тое месца, дзе раней хрысьціў Ян, і застаўся там.</verse>
				<verse number="41">І многія прыйшлі да Яго, і казалі, што Ян не ўчыніў ніводнага знаку, але ўсё, што сказаў Ян пра Яго, было праўдзівым.</verse>
				<verse number="42">І многія там паверылі ў Яго.</verse>
			</chapter>
			<chapter number="11">
				<verse number="1">Быў жа нейкі хворы Лазар з Бэтаніі, мястэчка Марыі і Марты, сястры ейнай.</verse>
				<verse number="2">А Марыя, якой брат Лазар быў хворы, была тая, якая памазала Госпада мірам і абцерла ногі Ягоныя валасамі сваімі.</verse>
				<verse number="3">Дык сёстры паслалі да Яго, кажучы: \Госпадзе! Вось той, з кім Ты сябруеш, нядужы».</verse>
				<verse number="4">Ісус, пачуўшы, сказаў: «Гэтая нядужасьць не на сьмерць, але на славу Божую, каб Сын Божы быў праслаўлены праз яе».</verse>
				<verse number="5">А Ісус любіў Марту, і сястру ейную, і Лазара.</verse>
				<verse number="6">Калі ж пачуў, што той хворы, дык заставаўся два дні ў тым месцы, дзе знаходзіўся.</verse>
				<verse number="7">Пасьля гэтага кажа вучням: «Пойдзем ізноў у Юдэю».</verse>
				<verse number="8">Вучні кажуць Яму: \Раббі! Толькі што Юдэі шукалі ўкаменаваць Цябе, і Ты ізноў ідзеш туды?»</verse>
				<verse number="9">Ісус адказаў: «Ці не дванаццаць гадзінаў мае дзень? Хто ходзіць удзень, не спатыкаецца, бо бачыць сьвятло гэтага сьвету,</verse>
				<verse number="10">а хто ходзіць уначы, спатыкаецца, бо сьвятла няма ў ім».</verse>
				<verse number="11">Сказаў гэта, і пасьля кажа ім: «Лазар, сябра наш, заснуў, але Я іду пабудзіць яго».</verse>
				<verse number="12">Сказалі тады вучні Ягоныя: \Госпадзе! Калі заснуў, будзе здаровы».</verse>
				<verse number="13">Ісус жа гаварыў пра сьмерць ягоную, а яны думалі, што Ён кажа пра сонны супачынак.</verse>
				<verse number="14">Тады Ісус сказаў ім адкрыта: «Лазар памёр;</verse>
				<verse number="15">і Я радуюся дзеля вас, што Я ня быў там, каб вы паверылі; але пойдзем да яго».</verse>
				<verse number="16">Тады Тамаш, называны Блізьнюк, сказаў таварышам-вучням: \Пойдзем і мы, каб памерці з ім».</verse>
				<verse number="17">Прыйшоўшы, Ісус знайшоў, што ён ужо чатыры дні ў магіле.</verse>
				<verse number="18">Бэтанія ж была блізка ад Ерусаліму, нешта з пятнаццаць стадыяў.</verse>
				<verse number="19">І шмат Юдэяў прыйшлі да Марты і Марыі пацешыць іх па браце іхнім.</verse>
				<verse number="20">Марта, калі пачула, што ідзе Ісус, выйшла напярэймы Яму, а Марыя сядзела ў доме.</verse>
				<verse number="21">Тады Марта сказала Ісусу: \Госпадзе! Калі б Ты быў тут, не памёр бы брат мой.</verse>
				<verse number="22">Але і цяпер ведаю, што чаго Ты папросіш у Бога, дасьць Табе Бог».</verse>
				<verse number="23">Кажа ёй Ісус: «Уваскрэсьне брат твой».</verse>
				<verse number="24">Кажа Яму Марта: \Ведаю, што ўваскрэсьне ва ўваскрасеньне, у апошні дзень».</verse>
				<verse number="25">Ісус сказаў ёй: «Я ёсьць уваскрасеньне і жыцьцё. Хто верыць у Мяне, хоць і памрэ, жыць будзе.</verse>
				<verse number="26">І ўсякі, хто жыве і верыць у Мяне, не памрэ на вякі. Ці верыш гэтаму?\</verse>
				<verse number="27">Яна кажа Яму: \Так, Госпадзе! Я веру, што Ты - Хрыстос, Сын Божы, Які прыходзіць у сьвет».</verse>
				<verse number="28">І, сказаўшы гэтае, пайшла і паклікала цішком Марыю, сястру сваю, кажучы: \Настаўнік прыйшоў і кліча цябе».</verse>
				<verse number="29">Яна, як толькі пачула, хутка ўстала і пайшла да Яго.</verse>
				<verse number="30">Ісус жа яшчэ не ўвайшоў у мястэчка, але быў на тым месцы, дзе пераняла Яго Марта.</verse>
				<verse number="31">Юдэі ж, што былі з ёю ў доме і пацяшалі яе, бачачы, што Марыя хутка ўстала і выйшла, пайшлі за ёю, кажучы, што ідзе на магілу плакаць там.</verse>
				<verse number="32">Марыя ж, калі прыйшла туды, дзе быў Ісус, убачыўшы Яго, упала да ног Ягоных, кажучы Яму: \Госпадзе! Калі б Ты быў тут, не памёр бы брат мой».</verse>
				<verse number="33">Ісус, калі ўбачыў, што яна плача і што плачуць Юдэі, якія з ёй прыйшлі, уздыхнуў у духу, і ўсхваляваўся,</verse>
				<verse number="34">і сказаў: «Дзе вы палажылі яго?\ Кажуць Яму: \Госпадзе! Прыйдзі і паглядзі».</verse>
				<verse number="35">Ісус заплакаў.</verse>
				<verse number="36">Казалі тады Юдэі: \Глядзі, як Ён любіў яго».</verse>
				<verse number="37">А некаторыя з іх сказалі: \Ці ня мог Ён, Які адчыніў вочы сьляпому, зрабіць, каб і гэты не памёр?»</verse>
				<verse number="38">Ісус жа, ізноў уздыхнуўшы ў духу, прыходзіць да магілы. Была ж гэта пячора, і камень ляжаў на ёй.</verse>
				<verse number="39">Кажа Ісус: «Падніміце камень!\ Кажа Яму сястра нябожчыка, Марта: \Госпадзе, ужо сьмярдзіць, бо ўжо чацьвёрты дзень».</verse>
				<verse number="40">Кажа ёй Ісус: «Ці не казаў Я табе, што, калі будзеш верыць, угледзіш славу Божую?»</verse>
				<verse number="41">Тады паднялі камень, дзе ляжаў нябожчык. А Ісус падняў вочы ўгору і сказаў: «Ойча, дзякую Табе, што Ты пачуў Мяне.</verse>
				<verse number="42">Бо Я ведаю, што Ты заўсёды чуеш Мяне, але Я сказаў дзеля натоўпу, які тут стаіць, каб яны паверылі, што Ты паслаў Мяне».</verse>
				<verse number="43">І, сказаўшы гэтае, крыкнуў моцным голасам: «Лазар! Выйдзі вонкі!\</verse>
				<verse number="44">І выйшаў нябожчык са зьвязанымі пахавальнай тканінай нагамі і рукамі, і твар ягоны быў абвязаны хусткаю. Кажа ім Ісус: «Разьвяжыце яго і дайце хадзіць».</verse>
				<verse number="45">Тады многія з Юдэяў, якія прыйшлі да Марыі і бачылі, што ўчыніў Ісус, паверылі ў Яго.</verse>
				<verse number="46">А некаторыя з іх пайшлі да фарысэяў і сказалі ім, што ўчыніў Ісус.</verse>
				<verse number="47">Тады першасьвятары і фарысэі склікалі сынэдрыён і казалі: \Што нам рабіць? Гэты Чалавек робіць шмат знакаў.</verse>
				<verse number="48">Калі пакінем Яго гэтак, дык усе павераць у Яго, і прыйдуць Рымляне, і забяруць месца [гэтае] і народ».</verse>
				<verse number="49">Адзін жа з іх, нехта Каяфа, які быў той год першасьвятаром, сказаў ім: \Вы нічога ня ведаеце,</verse>
				<verse number="50">і ня думаеце, што карысьней для нас, каб адзін чалавек памёр за народ, чым каб увесь народ загінуў».</verse>
				<verse number="51">Гэтае ж ён сказаў не ад сябе, але, быўшы той год першасьвятаром, прарочыў, што Ісус мае памерці за народ,</verse>
				<verse number="52">і ня толькі за народ, але каб і расьцярушаных дзяцей Божых сабраць у вадно.</verse>
				<verse number="53">Ад гэтага дня яны пастанавілі, каб забіць Яго.</verse>
				<verse number="54">Тады Ісус ужо не хадзіў адкрыта між імі, але пайшоў адтуль у краіну ля пустыні, у горад, называны Эфраім, і там заставаўся з вучнямі Сваімі.</verse>
				<verse number="55">Была ж блізка Пасха юдэйская, і з усяго Краю многія ўзыйшлі ў Ерусалім перад Пасхай, каб ачысьціцца.</verse>
				<verse number="56">Тады шукалі Ісуса і, стоячы ў сьвятыні, гаварылі між сабою: \Як вы думаеце, ці ня прыйдзе Ён на сьвята?»</verse>
				<verse number="57">А першасьвятары і фарысэі далі загад, каб кожны, хто даведаецца, дзе Ён, паведаміў, каб схапіць Яго.</verse>
			</chapter>
			<chapter number="12">
				<verse number="1">За шэсьць дзён да Пасхі прыйшоў Ісус у Бэтанію, дзе быў Лазар нябожчык, якога Ён уваскрасіў з мёртвых.</verse>
				<verse number="2">Там прыгатавалі Яму вячэру, і Марта паслугавала, а Лазар быў адным з тых, што ўзьлягалі з Ім.</verse>
				<verse number="3">Марыя ж, узяўшы фунт міра нардовага, чыстага і каштоўнага, памазала ногі Ісуса і выцерла валасамі сваімі ногі Ягоныя, а дом напоўніўся водарам ад міра.</verse>
				<verse number="4">Кажа тады адзін з вучняў Ягоных, Юда Сымонаў Іскарыёт, які меўся выдаць Яго:</verse>
				<verse number="5">«Чаму не прадалі гэтае міра за трыста дынараў і не раздалі ўбогім?»</verse>
				<verse number="6">Казаў жа ён гэта не таму, што клапаціўся пра ўбогіх, але таму, што быў злодзей і меў каліту?, і браў тое, што [туды] кідалі.</verse>
				<verse number="7">Ісус тады сказаў: «Пакіньце яе. Яна захавала яго на дзень пахаваньня Майго,</verse>
				<verse number="8">бо ўбогіх заўсёды маеце з сабою, а Мяне не заўсёды».</verse>
				<verse number="9">Тады вялікі натоўп з Юдэяў даведаўся, што Ён там, і прыйшлі ня толькі дзеля Ісуса, але і каб Лазара пабачыць, якога Ён уваскрасіў з мёртвых.</verse>
				<verse number="10">А першасьвятары пастанавілі забіць і Лазара,</verse>
				<verse number="11">бо дзеля яго шмат Юдэяў прыходзілі і паверылі ў Ісуса.</verse>
				<verse number="12">На заўтра вялікі натоўп, які прыйшоў на сьвята, пачуў, што Ісус прыходзіць у Ерусалім,</verse>
				<verse number="13">і ўзялі пальмовыя галінкі, і выйшлі на спатканьне Яму, і крычалі: \Гасанна! Дабраслаўлёны Той, Які прыходзіць у імя Госпада, Валадар Ізраіля!»</verse>
				<verse number="14">Ісус жа, знайшоўшы маладога асла, сеў на яго, як напісана:</verse>
				<verse number="15">«Ня бойся, дачка Сыёну! Вось, Валадар твой прыходзіць, седзячы на асьляняці».</verse>
				<verse number="16">Вучні Ягоныя сьпярша не разумелі гэтага, але калі Ісус быў праслаўлены, тады яны ўзгадалі, што гэтак было напісана пра Яго і гэтак зрабілі Яму.</verse>
				<verse number="17">Натоўп жа, які быў з Ім, сьведчыў тады, што Ён выклікаў з магілы Лазара і ўваскрасіў яго з мёртвых.</verse>
				<verse number="18">Таму і пераняў Яго натоўп, бо чуў, што Ён зрабіў гэты знак.</verse>
				<verse number="19">Фарысэі ж гаварылі між сабою: \Глядзіце, нічога не атрымліваецца! Вось, сьвет пайшоў за Ім».</verse>
				<verse number="20">Былі ж некаторыя Грэкі сярод тых, якія прыйшлі пакланіцца на сьвята.</verse>
				<verse number="21">Яны падыйшлі да Філіпа, які быў з Бэтсаіды Галілейскае, і прасілі яго, кажучы: \Пане, мы хочам бачыць Ісуса».</verse>
				<verse number="22">Філіп ідзе і кажа Андрэю; і пасьля Андрэй і Філіп кажуць Ісусу.</verse>
				<verse number="23">А Ісус адказаў ім, кажучы: «Прыйшла гадзіна, каб быў праслаўлены Сын Чалавечы.</verse>
				<verse number="24">Сапраўды, сапраўды кажу вам: калі пшанічнае зерне, упаўшы ў зямлю, не памрэ, то застанецца адно, а калі памрэ, то прыносіць шмат плоду.</verse>
				<verse number="25">Хто любіць душу? сваю, загубіць яе; а той, хто ненавідзіць душу? сваю ў гэтым сьвеце, захавае яе ў жыцьцё вечнае.</verse>
				<verse number="26">Хто Мне служыць, няхай ідзе за Мною; і дзе Я, там і служыцель Мой будзе; і хто Мне служыць, таго ўшануе Айцец.</verse>
				<verse number="27">Цяпер душа Мая ўстрывожана; і што Я скажу? Ойча, збаў Мяне ад гэтае гадзіны; але ж дзеля гэтае гадзіны Я і прыйшоў.</verse>
				<verse number="28">Ойча, праслаў імя Тваё!\ Тады прыйшоў голас з неба: \І праславіў, і яшчэ праслаўлю».</verse>
				<verse number="29">Натоўп, які стаяў і чуў, казаў: \Былі грымоты». Іншыя казалі: \Анёл прамовіў да Яго».</verse>
				<verse number="30">Адказаў Ісус і сказаў: «Ня дзеля Мяне быў гэты голас, але дзеля вас.</verse>
				<verse number="31">Цяпер суд сьвету гэтаму; цяпер князь гэтага сьвету выгнаны будзе прэч.</verse>
				<verse number="32">І Я, калі буду падняты з зямлі, усіх прыцягну да Сябе».</verse>
				<verse number="33">Сказаў жа Ён гэтае, даючы знак, якою сьмерцю мае памерці.</verse>
				<verse number="34">Натоўп адказваў Яму: \Мы чулі з Закону, што Хрыстос застаецца вечна. Дык як жа Ты кажаш, што мусіць быць падняты Сын Чалавечы? Хто гэты Сын Чалавечы?»</verse>
				<verse number="35">Тады сказаў ім Ісус: «Яшчэ на кароткі час сьвятло з вамі. Хадзіце, пакуль маеце сьвятло, каб цемра вас не агарнула; а хто ходзіць у цемры, той ня ведае, куды ідзе.</verse>
				<verse number="36">Пакуль маеце сьвятло, верце ў сьвятло, каб сталіся вы сынамі сьвятла». Гэта сказаў Ісус і, адыйшоўшы, схаваўся ад іх.</verse>
				<verse number="37">Хоць гэтулькі знакаў учыніў Ён перад імі, яны не паверылі ў Яго,</verse>
				<verse number="38">каб споўнілася слова Ісаі прарока, якое той сказаў: \Госпадзе! Хто паверыў пачутаму ад нас, і каму было адкрытае рамяно Госпада?»</verse>
				<verse number="39">Дзеля гэтага не маглі яны верыць, бо ізноў сказаў Ісая:</verse>
				<verse number="40">«Ён засьляпіў вочы іхнія і сэрца іхняе скамяніў, каб ня ўбачылі вачыма і не зразумелі сэрцам, і не навярнуліся, каб Я аздаравіў іх».</verse>
				<verse number="41">Гэта сказаў Ісая, калі бачыў славу Ягоную і гаварыў пра Яго.</verse>
				<verse number="42">Аднак і з начальнікаў шмат хто паверыў у Яго, але дзеля фарысэяў не прызнаваліся, каб іх не адлучылі,</verse>
				<verse number="43">бо яны палюбілі больш славу чалавечую, чым славу Божую.</verse>
				<verse number="44">А Ісус закрычаў і сказаў: «Хто верыць у Мяне, не ў Мяне верыць, але ў Таго, Хто паслаў Мяне.</verse>
				<verse number="45">І хто бачыць Мяне, бачыць Таго, Хто паслаў Мяне.</verse>
				<verse number="46">Я, Сьвятло, прыйшоў у сьвет, каб кожны, хто верыць у Мяне, не застаўся ў цемры.</verse>
				<verse number="47">І калі хто пачуе гэтыя словы і не паверыць, Я ня буду судзіць яго, бо Я прыйшоў не каб судзіць сьвет, але каб збавіць сьвет.</verse>
				<verse number="48">Хто адкідае Мяне і не прыймае словаў Маіх, мае судзьдзю для сябе - слова, якое Я сказаў, яно будзе судзіць яго ў апошні дзень;</verse>
				<verse number="49">бо Я казаў не ад Сябе, але Айцец, Які паслаў Мяне, даў Мне прыказаньне, што казаць і што гаварыць.</verse>
				<verse number="50">І Я ведаю, што прыказаньне Ягонае ёсьць жыцьцё вечнае. Дык тое, што Я гавару, гавару, як сказаў Мне Айцец, каб Я гаварыў».</verse>
			</chapter>
			<chapter number="13">
				<verse number="1">А перад сьвятам Пасхі Ісус, ведаючы, што прыйшла Яго гадзіна перайсьці з гэтага сьвету да Айца, палюбіўшы Сваіх, якія ў гэтым сьвеце, да канца ўзьлюбіў іх.</verse>
				<verse number="2">І калі была вячэра і д'ябал улажыў ужо ў сэрца Юды Сымонавага Іскарыёта выдаць Яго,</verse>
				<verse number="3">Ісус, ведаючы, што Айцец усё аддаў у рукі Ягоныя і што Ён ад Бога выйшаў і да Бога ідзе,</verse>
				<verse number="4">устае ад вячэры, скідвае з Сябе адзеньне і, узяўшы ручнік, падперазаўся.</verse>
				<verse number="5">Потым налівае вады ва ўмывальніцу і пачынае абмываць ногі вучням і выціраць ручніком, якім быў падперазаны.</verse>
				<verse number="6">Тады падыходзіць да Сымона Пятра, і той кажа Яму: \Госпадзе! Ці ж Табе абмываць ногі гэтыя?»</verse>
				<verse number="7">Адказаў Ісус і сказаў яму: «Што Я раблю, ты цяпер ня ведаеш, але даведаешся пасьля».</verse>
				<verse number="8">Пётар кажа Яму: «Не абмыеш ног маіх да веку». Адказаў яму Ісус: \Калі не абмыю цябе, ня будзеш мець часткі са Мною».</verse>
				<verse number="9">Кажа Яму Сымон Пётар: \Госпадзе, ня толькі ногі мае, але і рукі, і галаву».</verse>
				<verse number="10">Кажа яму Ісус: «Памытаму трэба толькі ногі абмыць, бо ён увесь чысты; і вы чыстыя, але ня ўсе».</verse>
				<verse number="11">Бо ведаў, хто выдасьць Яго, таму сказаў: «Ня ўсе вы чыстыя».</verse>
				<verse number="12">Калі ж Ён абмыў ногі іхнія і ўзяў адзеньне сваё, узьлёгшы ізноў, сказаў ім: «Ці разумееце, што Я зрабіў вам?</verse>
				<verse number="13">Вы клічаце Мяне \Настаўнік\ і \Госпад\, і слушна кажаце, бо гэта Я і ёсьць.</verse>
				<verse number="14">Дык калі Я, Госпад і Настаўнік, абмыў вашыя ногі, дык і вы павінны абмываць ногі адзін аднаму,</verse>
				<verse number="15">бо Я даў вам прыклад, каб, як Я зрабіў вам, і вы рабілі.</verse>
				<verse number="16">Сапраўды, сапраўды кажу вам: слуга ня большы за гаспадара свайго, і пасланец ня большы за таго, хто яго паслаў.</verse>
				<verse number="17">Калі гэтае ведаеце, шчасьлівыя вы, калі гэта робіце.</verse>
				<verse number="18">Не пра ўсіх вас кажу. Я ведаю тых, каго выбраў, але каб споўнілася Пісаньне: \Той, хто есьць са Мною хлеб, падняў на Мяне пяту сваю».</verse>
				<verse number="19">Цяпер кажу вам, раней, чым гэта сталася, каб, калі станецца, вы паверылі, што гэта Я ёсьць.</verse>
				<verse number="20">Сапраўды, сапраўды кажу вам: хто прыймае таго, каго Я паслаў, Мяне прыймае, а хто Мяне прыймае, прыймае Таго, Хто паслаў Мяне».</verse>
				<verse number="21">Сказаўшы гэтае, Ісус усхваляваўся ў духу, і засьведчыў, і сказаў: «Сапраўды, сапраўды кажу вам, што адзін з вас выдасьць Мяне!\</verse>
				<verse number="22">Тады вучні паглядалі адзін на аднаго, збянтэжаныя, пра каго Ён кажа.</verse>
				<verse number="23">Адзін з вучняў Ягоных, якога Ісус любіў, узьлягаў на ўлоньні Ісуса.</verse>
				<verse number="24">Яму дае знак Сымон Пётар, каб спытаўся, хто той, пра каго Ён кажа.</verse>
				<verse number="25">Той жа, прыхіліўшыся да грудзей Ісуса, кажа Яму: \Госпадзе! Хто гэта?»</verse>
				<verse number="26">Адказвае Ісус: «Гэта той, каму Я дам, абмачыўшы, лусту». І, абмачыўшы лусту, дае Юдзе Сымонаваму Іскарыёту.</verse>
				<verse number="27">І за лустаю ўвайшоў у яго шатан. Тады кажа яму Ісус: «Што робіш, рабі хутчэй».</verse>
				<verse number="28">Ніхто з тых, якія ўзьлягалі, таго не зразумеў, дзеля чаго Ён гэта сказаў яму.</verse>
				<verse number="29">А як у Юды была каліта?, некаторыя думалі, што Ісус кажа яму: \Купі, што трэба нам на сьвята\, ці каб даў нешта ўбогім.</verse>
				<verse number="30">Той жа, узяўшы лусту, адразу выйшаў; а была ноч.</verse>
				<verse number="31">Калі ён выйшаў, кажа Ісус: «Цяпер праслаўлены Сын Чалавечы, і Бог праслаўлены ў Ім.</verse>
				<verse number="32">Калі Бог праслаўлены ў Ім, Бог праславіць Яго ў Сабе, і неўзабаве праславіць Яго.</verse>
				<verse number="33">Дзеткі, яшчэ трохі Я ёсьць з вамі. Будзеце шукаць Мяне і, як Я сказаў Юдэям: \Куды Я іду, вы ня можаце прыйсьці\, - так кажу цяпер і вам.</verse>
				<verse number="34">Новае прыказаньне даю вам, каб вы любілі адзін аднаго; як Я палюбіў вас, так і вы любіце адзін аднаго.</verse>
				<verse number="35">Па гэтым даведаюцца ўсе, што вы - Мае вучні, калі будзеце мець любоў адзін да аднаго».</verse>
				<verse number="36">Кажа Яму Сымон Пётар: \Госпадзе, куды Ты ідзеш?\ Адказаў яму Ісус: «Куды Я іду, ты ня можаш цяпер за Мною ісьці; але ўрэшце пойдзеш за Мною».</verse>
				<verse number="37">Кажа Яму Пётар: \Госпадзе! Чаму я не магу ісьці за Табою цяпер? Я душу? маю? палажу за Цябе».</verse>
				<verse number="38">Адказаў яму Ісус: «Душу? сваю за Мяне паложыш? Сапраўды, сапраўды кажу табе: не прапяе певень, як тройчы адрачэшся ад Мяне.</verse>
			</chapter>
			<chapter number="14">
				<verse number="1">Няхай не трывожыцца сэрца вашае. Верце ў Бога і верце ў Мяне.</verse>
				<verse number="2">У доме Айца Майго жытла шмат, бо калі б гэтак не было, Я сказаў бы вам: \Іду падрыхтаваць вам месца».</verse>
				<verse number="3">І, калі пайду і падрыхтую вам месца, прыйду ізноў, і вазьму вас да Сябе, каб і вы былі, дзе Я.</verse>
				<verse number="4">І куды Я іду, вы ведаеце, і шлях ведаеце».</verse>
				<verse number="5">Кажа Яму Тамаш: \Госпадзе! Ня ведаем, куды ідзеш, дык як можам ведаць шлях?»</verse>
				<verse number="6">Кажа яму Ісус: «Я ёсьць шлях, і праўда, і жыцьцё. Ніхто не прыходзіць да Айца, калі не праз Мяне.</verse>
				<verse number="7">Калі б вы пазналі Мяне, пазналі б і Айца Майго. І ад цяпер пазналі Яго і бачылі Яго».</verse>
				<verse number="8">Кажа яму Філіп: \Госпадзе! Пакажы нам Айца, і хопіць з нас».</verse>
				<verse number="9">Кажа яму Ісус: «Гэтулькі часу Я з вамі, і ты не пазнаў Мяне, Філіп? Хто бачыў Мяне, бачыў Айца; дык як ты кажаш: \Пакажы нам Айца\?</verse>
				<verse number="10">Ці ж ты ня верыш, што Я ў Айцу, і Айцец у-ва Мне? Словы, якія Я гавару вам, не гавару ад Сябе. Айцец, Які ў-ва Мне, Ён робіць гэтыя справы.</verse>
				<verse number="11">Верце Мне, што Я ў Айцу, і Айцец у-ва Мне; калі ж не, дзеля самых гэтых справаў верце Мне.</verse>
				<verse number="12">Сапраўды, сапраўды кажу вам: хто верыць у Мяне, будзе рабіць тыя справы, якія Я раблю, і большыя за іх зробіць, бо Я да Айца Майго іду.</verse>
				<verse number="13">І што папросіце ў імя Маё, тое зраблю, каб быў праслаўлены Айцец у Сыне.</verse>
				<verse number="14">Калі што папросіце ў імя Маё, Я зраблю.</verse>
				<verse number="15">Калі любіце Мяне, захоўвайце прыказаньні Мае.</verse>
				<verse number="16">І Я ўпрашу Айца, і Ён дасьць вам другога Абаронцу, каб заставаўся з вамі на вякі,</verse>
				<verse number="17">Духа праўды, Якога сьвет ня можа прыняць, бо ня бачыць Яго і не пазнаў Яго, а вы пазналі Яго, бо Ён з вамі застаецца і ў вас будзе.</verse>
				<verse number="18">Не пакіну вас сіротамі, прыйду да вас.</verse>
				<verse number="19">Яшчэ трохі, і сьвет ужо ня ўбачыць Мяне, а вы ўбачыце Мяне, бо Я жыву, і вы жыць будзеце.</verse>
				<verse number="20">У той дзень даведаецеся, што Я ў Айцу Маім, і вы ў-ва Мне, і Я ў вас.</verse>
				<verse number="21">Хто мае прыказаньні Мае і захоўвае іх, той любіць Мяне, а таго, хто любіць Мяне, будзе любіць Айцец Мой, і Я палюблю яго, і зьяўлю яму Сябе».</verse>
				<verse number="22">Кажа Яму Юда, не Іскарыёт: \Госпадзе! Што сталася, што Ты маеш зьявіць Сябе нам, а ня сьвету?»</verse>
				<verse number="23">Адказаў Ісус і сказаў яму: «Хто любіць Мяне, той захоўвае слова Маё; і Айцец Мой палюбіць яго; і Мы прыйдзем да яго і зробім жытло ў яго.</verse>
				<verse number="24">Хто ня любіць Мяне, не захоўвае словаў Маіх, а слова, якое вы чуеце, ня ёсьць Маё, але Айца, Які паслаў Мяне.</verse>
				<verse number="25">Гэтае сказаў Я вам, пакуль Я з вамі.</verse>
				<verse number="26">Абаронца ж, Дух Сьвяты, Якога пашле Айцец у імя Маё, навучыць вас усяго і нагадае вам усё, што Я казаў вам.</verse>
				<verse number="27">Супакой пакідаю вам, супакой Мой даю вам; ня так, як сьвет дае, Я даю вам. Няхай не трывожыцца сэрца вашае і не палохаецца.</verse>
				<verse number="28">Вы чулі, што Я сказаў вам: \Зыходжу і прыйду да вас». Калі б вы любілі Мяне, то ўзрадаваліся б, што Я сказаў: \Іду да Айца\, бо Айцец Мой большы за Мяне.</verse>
				<verse number="29">І цяпер Я сказаў вам, перш, чым сталася, каб, калі станецца, вы паверылі.</verse>
				<verse number="30">Ужо няшмат буду гаварыць з вамі, бо прыходзіць князь гэтага сьвету, і ў-ва Мне ня мае нічога,</verse>
				<verse number="31">але, каб сьвет даведаўся, што Я люблю Айца і, як загадаў Мне Айцец, так і раблю. Устаньце, пойдзем адгэтуль.</verse>
			</chapter>
			<chapter number="15">
				<verse number="1">Я ёсьць сапраўдная вінаградная лаза?, а Айцец Мой - вінаградар.</verse>
				<verse number="2">Усякую галіну ў Мяне, якая не дае плоду, Ён адсякае; і ўсякую, што дае плод, абчышчае, каб больш пладоў давала.</verse>
				<verse number="3">Вы ўжо ачышчаныя праз слова, якое Я гаварыў вам.</verse>
				<verse number="4">Заставайцеся ў-ва Мне, і Я ў вас. Як галіна ня можа даваць плоду сама сабою, калі ня будзе на лазе?, так і вы, калі не застанецеся ў-ва Мне.</verse>
				<verse number="5">Я - вінаградная лаза?, вы - галіны; хто застаецца ў-ва Мне, і Я ў ім, той прыносіць мноства пладоў, бо без Мяне вы ня можаце рабіць нічога.</verse>
				<verse number="6">Хто ня будзе ў-ва Мне, будзе выкінуты вон, як галіна, і засохне; і іх зьбіраюць, і кідаюць у вагонь, і яны згараць.</verse>
				<verse number="7">Калі застанецеся ў-ва Мне, і словы Мае ў вас застануцца, то што хочаце, прасіце, і станецца вам.</verse>
				<verse number="8">У гэтым будзе праслаўлены Айцец Мой, калі вы прынесяцё мноства пладоў і будзеце Маімі вучнямі.</verse>
				<verse number="9">Як палюбіў Мяне Айцец, і Я палюбіў вас; заставайцеся ў любові Маёй.</verse>
				<verse number="10">Калі захаваеце прыказаньні Мае, застанецеся ў любові Маёй, як і Я захаваў прыказаньні Айца Майго і застаюся ў Яго любові.</verse>
				<verse number="11">Гэтае сказаў Я вам, каб радасьць Мая ў вас была, і каб радасьць вашая была поўная.</verse>
				<verse number="12">Гэта прыказаньне Маё, каб вы любілі адзін аднаго, як Я палюбіў вас.</verse>
				<verse number="13">Ніхто ня мае любові большае за тую, калі хто аддасьць душу? сваю за сяброў сваіх.</verse>
				<verse number="14">Вы - сябры Мае, калі робіце тое, што Я загадваю вам.</verse>
				<verse number="15">Я больш не называю вас слугамі, бо слуга ня ведае, што робіць гаспадар ягоны, а Я назваў вас сябрамі, бо ўсё, што чуў ад Айца Майго, паведаміў вам.</verse>
				<verse number="16">Ня вы Мяне выбралі, але Я вас выбраў і паставіў вас, каб вы ішлі і прыносілі плод, і каб плод ваш заставаўся; каб тое, што папросіце ў Айца ў імя Маё, Ён даў вам.</verse>
				<verse number="17">Гэта загадваю вам, каб вы любілі адзін аднаго.</verse>
				<verse number="18">Калі сьвет вас ненавідзіць, зразумейце, што Мяне раней за вас зьненавідзіў.</verse>
				<verse number="19">Калі б вы былі са сьвету, сьвет любіў бы сваё, а як вы не са сьвету, але Я выбраў вас са сьвету, дык за гэта ненавідзіць вас сьвет.</verse>
				<verse number="20">Памятайце словы, якія Я сказаў вам: \Слуга ня большы за гаспадара свайго». Калі Мяне перасьледавалі, і вас будуць перасьледаваць; калі Маё слова захавалі, і вашае захаваюць.</verse>
				<verse number="21">Але ўсё гэтае зробяць вам дзеля імя Майго, бо ня ведаюць Таго, Хто паслаў Мяне.</verse>
				<verse number="22">Калі б Я не прыйшоў і не гаварыў ім, ня мелі б грэху, а цяпер ня маюць адгаворкі ў грэху сваім.</verse>
				<verse number="23">Хто Мяне ненавідзіць, ненавідзіць і Айца Майго.</verse>
				<verse number="24">Калі б Я не ўчыніў сярод іх справаў, якіх ніхто іншы не рабіў, ня мелі б грэху, а цяпер і бачылі, і зьненавідзелі і Мяне, і Айца Майго.</verse>
				<verse number="25">Але каб споўнілася слова, напісанае ў Законе іхнім: \Зьненавідзелі Мяне дарэмна».</verse>
				<verse number="26">Калі ж прыйдзе Абаронца, Якога Я пашлю вам ад Айца, Дух Праўды, Які ад Айца зыходзіць, Ён будзе сьведчыць пра Мяне.</verse>
				<verse number="27">І вы таксама будзеце сьведчыць, бо вы ад пачатку са Мною.</verse>
			</chapter>
			<chapter number="16">
				<verse number="1">Гэта сказаў Я вам, каб вы ня згоршыліся.</verse>
				<verse number="2">Будуць выключаць вас з сынагогаў; нават прыходзіць гадзіна, калі кожны, хто заб'е вас, будзе думаць, што выконвае служэньне Богу.</verse>
				<verse number="3">І гэтак учыняць вам, бо не пазналі ані Айца, ані Мяне.</verse>
				<verse number="4">Але Я сказаў вам гэта, каб, калі прыйдзе тая гадзіна, вы памяталі, што Я сказаў вам; а не казаў вам гэтага спачатку, бо быў з вамі.</verse>
				<verse number="5">Цяпер жа Я іду да Таго, Хто паслаў Мяне, і ніхто з вас не пытаецца ў Мяне: \Куды ідзеш?\</verse>
				<verse number="6">Але ад таго, што Я сказаў вам гэта, смутак напоўніў сэрца вашае.</verse>
				<verse number="7">Але Я праўду кажу вам: карысьней для вас, каб Я адыйшоў; бо калі Я не адыйду, Абаронца ня прыйдзе да вас, а калі пайду, пашлю Яго да вас,</verse>
				<verse number="8">і Ён, прыйшоўшы, будзе дакараць сьвет у грэху, праведнасьці і судзе;</verse>
				<verse number="9">у грэху, што ня вераць у Мяне;</verse>
				<verse number="10">у праведнасьці, што Я да Айца Майго іду, і ўжо ня ўбачыце Мяне;</verse>
				<verse number="11">а ў судзе, што князь сьвету гэтага асуджаны.</verse>
				<verse number="12">Яшчэ шмат што маю сказаць вам, але вы цяпер ня можаце перанесьці.</verse>
				<verse number="13">Калі ж прыйдзе Ён, Дух Праўды, то будзе весьці вас да ўсякае праўды, бо не ад Сябе гаварыць будзе, але будзе гаварыць тое, што пачуе, і абвесьціць вам, што мае прыйсьці.</verse>
				<verse number="14">Ён праславіць Мяне, бо з Майго возьме і вам абвесьціць.</verse>
				<verse number="15">Усё, што мае Айцец, ёсьць Маё; таму Я сказаў, што з Майго возьме і вам абвесьціць.</verse>
				<verse number="16">Крыху, і ня будзеце бачыць Мяне; і зноў крыху, і ўгледзіце Мяне, бо Я да Айца іду».</verse>
				<verse number="17">Тады гаварылі некаторыя з вучняў Ягоных паміж сабою: \Што гэта Ён кажа нам: «Крыху, і ня будзеце бачыць Мяне, і зноў крыху, і ўгледзіце Мяне\, і: «Я да Айца іду\?\</verse>
				<verse number="18">Тады гаварылі: «Што гэта значыць, што Ён кажа: \Крыху\? Ня ведаем, што гаворыць».</verse>
				<verse number="19">Тады зразумеў Ісус, што хацелі спытацца ў Яго, і сказаў ім: «Ці пра тое пытаецеся адзін у аднаго, што Я сказаў: \Крыху, і ня будзеце бачыць Мяне, і зноў крыху, і ўгледзіце Мяне\?</verse>
				<verse number="20">Сапраўды, сапраўды кажу вам: вы заплачаце і загалосіце, а сьвет узрадуецца; вы сумныя будзеце, але смутак ваш радасьцю станецца.</verse>
				<verse number="21">Жанчына, калі нараджае, мае смутак, бо прыйшла яе гадзіна, але, калі народзіць дзіця, дык ужо ня памятае пра гора ад радасьці, бо нарадзіўся чалавек у сьвет.</verse>
				<verse number="22">Так і вы цяпер маеце смутак, але Я ўбачу вас ізноў, і ўзрадуецца сэрца вашае, і радасьці вашай ніхто не забярэ ў вас.</verse>
				<verse number="23">І ў той дзень ня будзеце пытацца ў Мяне ні пра што. Сапраўды, сапраўды кажу вам, калі пра што папросіце Айца ў імя Маё, Ён дасьць вам.</verse>
				<verse number="24">Да сёньня вы нічога не прасілі ў імя Маё. Прасіце, і атрымаеце, каб радасьць вашая была поўная.</verse>
				<verse number="25">Гэта ў прыказках гаварыў Я вам, але прыходзіць гадзіна, калі ўжо ня буду гаварыць у прыказках, але адкрыта абвяшчу вам пра Айца.</verse>
				<verse number="26">У той дзень будзеце прасіць у імя Маё, і не кажу вам, што Я буду прасіць Айца за вас,</verse>
				<verse number="27">бо Сам Айцец сябруе з вамі, бо вы пасябравалі са Мною і паверылі, што Я ад Бога зыйшоў.</verse>
				<verse number="28">Я зыйшоў ад Айца і прыйшоў у сьвет, і зноў пакідаю сьвет і іду да Айца».</verse>
				<verse number="29">Кажуць Яму вучні Ягоныя: \Вось, Ты цяпер адкрыта гаворыш і прыказкі аніякай не кажаш.</verse>
				<verse number="30">Цяпер ведаем, што Ты ведаеш усё і ня маеш патрэбы, каб хто пытаўся ў Цябе. Дзеля гэтага верым, што Ты ад Бога зыйшоў».</verse>
				<verse number="31">Адказаў ім Ісус: «Цяпер верыце?</verse>
				<verse number="32">Вось, прыходзіць гадзіна, і ўжо прыйшла, калі вы расьсеецеся кожны ў свой бок і пакінеце Мяне аднаго. Але Я не адзін, бо Айцец са Мною.</verse>
				<verse number="33">Гэта сказаў Я вам, каб мелі супакой у-ва Мне. У гэтым сьвеце гора мець будзеце, але будзьце пэўныя, Я перамог сьвет».</verse>
			</chapter>
			<chapter number="17">
				<verse number="1">Гэта сказаў Ісус, і падняў вочы Свае да неба, і прамовіў: «Ойча! Прыйшла гадзіна. Праслаў Сына Твайго, каб і Сын Твой праславіў Цябе,</verse>
				<verse number="2">бо Ты даў Яму ўладу над усякім целам, каб усяму, што Ты даў Яму, Ён даў жыцьцё вечнае.</verse>
				<verse number="3">А гэта ёсьць жыцьцё вечнае, каб пазналі Цябе, адзінага праўдзівага Бога, і Таго, Каго Ты паслаў, - Ісуса Хрыста.</verse>
				<verse number="4">Я праславіў Цябе на зямлі, скончыў справу, якую Ты даў Мне зрабіць.</verse>
				<verse number="5">Дык цяпер праслаў Мяне Ты, Ойча, у Цябе Самога той славаю, якую Я меў у Цябе раней, чым сьвет быў.</verse>
				<verse number="6">Я зьявіў імя Тваё людзям, якіх Ты Мне даў са сьвету. Яны былі Твае, і Ты іх даў Мне, і яны захавалі слова Тваё.</verse>
				<verse number="7">Цяпер яны пазналі, што ўсё, што Ты даў Мне, гэта ад Цябе.</verse>
				<verse number="8">Бо словы, якія Ты даў Мне, Я даў ім, і яны ўзялі і сапраўды зразумелі, што Я ад Цябе зыйшоў, і паверылі, што Ты Мяне паслаў.</verse>
				<verse number="9">Я за іх прашу, не за сьвет прашу, але за тых, якіх Ты даў Мне, бо яны Твае.</verse>
				<verse number="10">І ўсё Маё - Тваё, і Тваё - Маё; і ў іх Я ўславіўся.</verse>
				<verse number="11">І Я ўжо не ў сьвеце, але яны ў сьвеце, а Я да Цябе іду. Ойча сьвяты! Захавай іх у імя Тваё, тых, якіх Ты Мне даў, каб яны былі адно, як і Мы.</verse>
				<verse number="12">Калі Я быў з імі ў сьвеце, Я захоўваў іх у імя Тваё; тых, якіх Ты Мне даў, Я захаваў, і ніхто з іх не загінуў, акрамя сына загубы, каб споўнілася Пісаньне.</verse>
				<verse number="13">Цяпер жа Я да Цябе іду і гэта кажу ў сьвеце, каб яны мелі радасьць Маю? ў сабе поўную.</verse>
				<verse number="14">Я даў ім слова Тваё, і сьвет зьненавідзеў іх, бо яны не са сьвету, як і Я не са сьвету.</verse>
				<verse number="15">Не прашу, каб Ты ўзяў іх са сьвету, але каб захаваў іх ад зла.</verse>
				<verse number="16">Яны не са сьвету, як і Я не са сьвету.</verse>
				<verse number="17">Асьвяці іх у праўдзе Тваёй! Слова Тваё - праўда.</verse>
				<verse number="18">Як Ты паслаў Мяне ў сьвет, так і Я паслаў іх у сьвет.</verse>
				<verse number="19">І за іх Я пасьвячаю Сябе, каб і яны былі асьвечаны ў праўдзе.</verse>
				<verse number="20">Не за іх жа толькі прашу, але і за тых, якія паверылі ў Мяне праз слова іх,</verse>
				<verse number="21">каб усе былі адно, як Ты, Айцец, у-ва Мне, і Я ў Табе, каб і яны былі ў Нас адно, каб паверыў сьвет, што Ты паслаў Мяне.</verse>
				<verse number="22">І славу, якую Ты даў Мне, Я даў ім, каб яны былі адно, як Мы адно.</verse>
				<verse number="23">Я ў іх, і Ты ў-ва Мне; каб былі злучаны ў адно, і каб пазнаў сьвет, што Ты паслаў Мяне і палюбіў іх, як палюбіў Мяне.</verse>
				<verse number="24">Ойча, тыя, якіх Ты даў Мне, хачу, каб і яны былі са Мною там, дзе Я, каб бачылі славу Маю?, якую Ты даў Мне, бо Ты палюбіў Мяне раней заснаваньня сьвету.</verse>
				<verse number="25">Ойча праведны! І сьвет Цябе не пазнаў, але Я пазнаў Цябе, і яны пазналі, што Ты паслаў Мяне.</verse>
				<verse number="26">І Я паведаміў ім імя Тваё і паведамлю, каб любоў, якою Ты палюбіў Мяне, у іх была, і Я ў іх».</verse>
			</chapter>
			<chapter number="18">
				<verse number="1">Сказаўшы гэта, Ісус выйшаў з вучнямі Сваімі за струмень Кедрон, дзе быў сад, у які ўвайшоў Сам і вучні Ягоныя.</verse>
				<verse number="2">Ведаў жа гэтае месца і Юда, які выдаў Яго, бо Ісус там часта зьбіраўся з вучнямі Сваімі.</verse>
				<verse number="3">Дык Юда, узяўшы кагорту і паслугачоў ад першасьвятароў і фарысэяў, прыходзіць туды з ліхтарамі, лямпамі і зброяй.</verse>
				<verse number="4">Ісус жа, ведаючы ўсё, што з Ім будзе, выйшаў і сказаў ім: «Каго шукаеце?\</verse>
				<verse number="5">Адказалі Яму: «Ісуса з Назарэту». Кажа ім Ісус: \Гэта Я». Стаяў жа з імі і Юда, які выдаў Яго.</verse>
				<verse number="6">Калі ж Ён сказаў ім: «Гэта Я\, яны адступіліся назад і ўпалі на зямлю.</verse>
				<verse number="7">Тады ізноў спытаўся ў іх: «Каго шукаеце?\ Яны сказалі: \Ісуса з Назарэту».</verse>
				<verse number="8">Адказаў Ісус: \Я сказаў вам, што гэта Я; калі ж Мяне шукаеце, дазвольце ім адыйсьці\,</verse>
				<verse number="9">каб споўнілася слова, якое Ён сказаў: «З тых, якіх Ты даў Мне, Я не загубіў нікога».</verse>
				<verse number="10">Сымон жа Пётар, маючы меч, выцягнуў яго і ўдарыў слугу першасьвятара, і адсек яму правае вуха; а імя таго слугі? было Малх.</verse>
				<verse number="11">Але Ісус сказаў Пятру: «Укладзі меч твой у похвы. Ці ж Я ня вып'ю келіха, які даў Мне Айцец?\</verse>
				<verse number="12">Тады кагорта і тысячнік, і паслугачы? юдэйскія схапілі Ісуса, і зьвязалі Яго,</verse>
				<verse number="13">і павялі Яго спачатку да Анны, бо ён быў цесьцем Каяфы, які быў у той год першасьвятаром.</verse>
				<verse number="14">Гэты Каяфа парадзіў Юдэям, што карысьней аднаму Чалавеку загінуць за народ.</verse>
				<verse number="15">А за Ісусам ішоў Сымон Пётар і другі вучань. Вучань той быў знаёмы з першасьвятаром, і ён увайшоў з Ісусам на панадворак першасьвятара.</verse>
				<verse number="16">А Пётар стаяў ля дзьвярэй звонку. Тады другі вучань, які быў знаёмы з першасьвятаром, пайшоў, і сказаў прыдзьверніцы, і ўвёў Пятра.</verse>
				<verse number="17">Тады кажа служка прыдзьверніца Пятру: \Ці і ты ня з вучняў Гэтага Чалавека?\ Ён кажа: \Не».</verse>
				<verse number="18">А слугі і паслугачы?, распаліўшы вуглі, бо было сьцюдзёна, стаялі і грэліся. Пётар таксама стаяў з імі і грэўся.</verse>
				<verse number="19">Першасьвятар жа спытаўся ў Ісуса пра вучняў Ягоных і пра вучэньне Ягонае.</verse>
				<verse number="20">Адказаў яму Ісус: «Я адкрыта гаварыў сьвету. Я заўсёды навучаў у сынагозе і ў сьвятыні, дзе заўсёды зьбіраюцца Юдэі, і таемна не гаварыў нічога.</verse>
				<verse number="21">Чаму пытаешся ў Мяне? Папытайся ў тых, хто слухаў, што Я гаварыў ім. Вось яны ведаюць, што Я гаварыў».</verse>
				<verse number="22">Калі Ён сказаў гэта, адзін з паслугачоў, які стаяў побач, ударыў Ісуса па шчацэ, кажучы: \Так Ты адказваеш першасьвятару?»</verse>
				<verse number="23">Адказаў яму Ісус: «Калі Я сказаў кепска, засьведчы, што кепска, а калі добра, за што б'еш Мяне?\</verse>
				<verse number="24">Анна паслаў Яго зьвязанага да першасьвятара Каяфы.</verse>
				<verse number="25">А Сымон Пётар стаяў і грэўся. Тады сказалі яму: \Ці і ты ня з вучняў Ягоных?\ Ён адрокся і сказаў: \Не».</verse>
				<verse number="26">Кажа адзін са слугаў першасьвятара, сваяк таго, якому Пётар адсек вуха: \Ці ж ня бачыў я цябе з Ім у садзе?»</verse>
				<verse number="27">Пётар ізноў адрокся; і адразу прапяяў певень.</verse>
				<verse number="28">Тады вядуць Ісуса ад Каяфы ў прэторыю. Была раніца, і яны не ўвайшлі ў прэторыю, каб не занячысьціцца, але каб маглі есьці пасху.</verse>
				<verse number="29">Дык выйшаў да іх Пілат і сказаў: \Якое абвінавачваньне вы выстаўляеце адносна Чалавека гэтага?»</verse>
				<verse number="30">Яны адказалі і сказалі яму: \Калі б Ён ня быў ліхадзеем, мы ня выдалі б Яго табе!»</verse>
				<verse number="31">Тады сказаў ім Пілат: \Вазьміце Яго вы і паводле вашага Закону судзіце Яго». Тады Юдэі сказалі яму: \Нам нікога ня можна забіваць\,</verse>
				<verse number="32">каб споўнілася слова Ісуса, якое Ён сказаў, даючы знак, якою сьмерцю мае памерці.</verse>
				<verse number="33">Дык Пілат ізноў увайшоў у прэторыю, і паклікаў Ісуса, і сказаў Яму: \Ты - Валадар Юдэйскі?»</verse>
				<verse number="34">Адказаў яму Ісус: «Ці ты ад сябе гаворыш гэта, ці іншыя сказалі табе пра Мяне?»</verse>
				<verse number="35">Пілат адказаў: \Ці ж я Юдэй? Твой народ і першасьвятары выдалі Цябе мне. Што Ты ўчыніў?»</verse>
				<verse number="36">Адказаў Ісус: «Валадарства Маё ня з гэтага сьвету. Калі б з гэтага сьвету было Валадарства Маё, паслугачы Мае змагаліся б, каб Я ня быў выдадзены Юдэям. Цяпер жа Валадарства Маё ня згэтуль».</verse>
				<verse number="37">Тады сказаў Яму Пілат: \Дык Ты Валадар?\ Адказаў Ісус: «Ты кажаш, што Я - Валадар. Я на тое нарадзіўся і на тое прыйшоў у сьвет, каб сьведчыць пра праўду. Усякі, хто з праўды, слухае голас Мой».</verse>
				<verse number="38">Кажа Яму Пілат: \Што ёсьць праўда?\ І, сказаўшы гэта, ізноў выйшаў да Юдэяў і кажа ім: \Я аніякае віны ў Ім не знаходжу.</verse>
				<verse number="39">Ёсьць жа ў вас звычай, каб я некага адпускаў вам на Пасху. Хочаце, адпушчу вам Валадара Юдэйскага?»</verse>
				<verse number="40">Тады ізноў закрычалі ўсе, кажучы: \Не Яго, але Бараббу!\ А Барабба быў разбойнік.</verse>
			</chapter>
			<chapter number="19">
				<verse number="1">Тады Пілат узяў Ісуса і бічаваў.</verse>
				<verse number="2">І жаўнеры, сплёўшы вянок з церняў, усклалі Яму на галаву, і апранулі Яму пурпуровую шату,</verse>
				<verse number="3">і казалі: \Радуйся, Валадару Юдэйскі!\, і білі Яго па шчоках.</verse>
				<verse number="4">Тады Пілат ізноў выйшаў навонкі і кажа ім: \Вось, я выводжу Яго навонкі да вас, каб вы даведаліся, што я не знаходжу ў Ім аніякае віны».</verse>
				<verse number="5">Тады выйшаў навонкі Ісус у цярновым вянку і пурпуровай шаце. І кажа ім [Пілат]: \Вось Чалавек!»</verse>
				<verse number="6">Калі ж убачылі Яго першасьвятары і паслугачы, дык закрычалі, кажучы: \Укрыжуй, укрыжуй!\ Кажа ім Пілат: \Вазьміце Яго вы і ўкрыжуйце, бо я не знайшоў ў Ім віны».</verse>
				<verse number="7">Адказалі яму Юдэі: \Мы маем Закон; і паводле Закону нашага Ён павінен памерці, бо зрабіў Сябе Сынам Божым».</verse>
				<verse number="8">Калі Пілат пачуў гэта слова, яшчэ больш спалохаўся.</verse>
				<verse number="9">І ўвайшоў ён ізноў у прэторыю, і кажа Ісусу: \Адкуль Ты?\ Ісус жа ня даў яму адказу.</verse>
				<verse number="10">Тады кажа Яму Пілат: \Ты не гаворыш са мною? Ці Ты ня ведаеш, што я маю ўладу ўкрыжаваць Цябе і маю ўладу адпусьціць Цябе?»</verse>
				<verse number="11">Адказаў Ісус: «Ты ня меў бы аніякае ўлады нада Мною, калі б Табе не было дадзена звыш; дзеля гэтага большы грэх мае той, хто выдаў Мяне табе».</verse>
				<verse number="12">З таго моманту Пілат шукаў, каб адпусьціць Яго. А Юдэі закрычалі, кажучы: \Калі адпусьціш Яго, ты ня сябра цэзару; усякі, хто робіць сябе валадаром, працівіцца цэзару».</verse>
				<verse number="13">Пілат, пачуўшы гэта слова, вывеў Ісуса на вонкі і сеў на судовым пасадзе, на месцы, якое звалася Літастратан, а па-гебрайску - Габбата?.</verse>
				<verse number="14">А быў дзень прыгатаваньня Пасхі, гадзіна каля шостай. І кажа ён Юдэям: \Вось, Валадар ваш!»</verse>
				<verse number="15">Яны ж закрычалі: \Вазьмі, вазьмі, укрыжуй Яго!\ Кажа ім Пілат: \Валадара вашага ўкрыжую?\ Адказалі першасьвятары: \Мы ня маем валадара, акрамя цэзара».</verse>
				<verse number="16">Тады ён выдаў ім Яго, каб быў укрыжаваны. Яны ўзялі Ісуса і павялі.</verse>
				<verse number="17">І, несучы крыж Свой, Ён выйшаў на месца, называнае Чараповае, якое па-гебрайску завецца Гальгота?.</verse>
				<verse number="18">Там укрыжавалі Яго, і з Ім двух другіх паабапал Яго, а ў сярэдзіне - Ісуса.</verse>
				<verse number="19">А Пілат напісаў надпіс і паставіў на крыжы. Было ж напісана: \Ісус з Назарэту, Валадар Юдэйскі».</verse>
				<verse number="20">Гэты надпіс чыталі многія Юдэі, бо месца, дзе быў укрыжаваны Ісус, было недалёка ад гораду, і напісана было па-гебрайску, па-грэцку і па-рымску.</verse>
				<verse number="21">Тады казалі Пілату першасьвятары юдэйскія: \Не пішы: \Валадар Юдэйскі\, але, што Ён Сам сказаў: \Я - валадар юдэйскі».</verse>
				<verse number="22">Адказаў Пілат: \Што я напісаў, тое напісаў».</verse>
				<verse number="23">А жаўнеры, калі ўкрыжавалі Ісуса, узялі адзеньне Ягонае і падзялілі на чатыры часткі - кожнаму жаўнеру частка, і вопратку. А вопратка была ня шытая, але ўся вытканая ад верху.</verse>
				<verse number="24">Тады сказалі яны адзін аднаму: \Ня будзем разьдзіраць яе, але кінем жэрабя, чыёй яна будзе\; каб споўнілася Пісаньне, якое кажа: \Падзялілі адзеньне Маё між сабою і пра шату Маю? кідалі жэрабе». Так і ўчынілі жаўнеры.</verse>
				<verse number="25">А каля крыжа Ісуса стаялі маці Ягоная і сястра маці Ягонай Марыя Кляопава, і Марыя Магдалена.</verse>
				<verse number="26">Ісус жа, убачыўшы маці і вучня, які стаяў побач і якога Ён любіў, кажа маці Сваёй: «Жанчына! Вось сын твой!\</verse>
				<verse number="27">Потым кажа вучню: «Вось маці твая!\ І з таго часу вучань узяў яе да сябе.</verse>
				<verse number="28">Пасьля гэтага Ісус, ведаючы, што ўсё ўжо зьдзейсьнілася, каб споўнілася Пісаньне, кажа: «Смагну!\</verse>
				<verse number="29">Там стаяла пасудзіна, поўная воцату. [Жаўнеры], напоўніўшы губку воцатам і ўсклаўшы на ізоп, паднесьлі да вуснаў Ягоных.</verse>
				<verse number="30">Калі ж Ісус узяў воцат, сказаў: «Зьдзейсьнілася!\, і, схіліўшы галаву, аддаў дух.</verse>
				<verse number="31">А Юдэі, каб не засталіся целы на крыжы ў суботу, таму што быў дзень прыгатаваньня, а тая субота была днём вялікім, прасілі Пілата, каб перабіць ў іх галёнкі і зьняць.</verse>
				<verse number="32">Тады прыйшлі жаўнеры, і ў першага перабілі галёнкі, і ў другога, які быў укрыжаваны з Ім.</verse>
				<verse number="33">Прыйшоўшы да Ісуса, калі ўбачылі, што Ён ужо памёршы, дык не перабілі ў Яго галёнак,</verse>
				<verse number="34">але адзін з жаўнераў дзідаю прабіў бок Ягоны, і адразу выцякла кроў і вада.</verse>
				<verse number="35">І той, хто бачыў, засьведчыў, і сьведчаньне ягонае праўдзівае; і ён ведае, што кажа праўду, каб вы паверылі.</verse>
				<verse number="36">Бо гэта сталася, каб споўнілася Пісаньне: \Косьць Ягоная ня будзе пераломленая».</verse>
				<verse number="37">І зноў іншае Пісаньне кажа: \Угледзяць, каго прабілі».</verse>
				<verse number="38">Пасьля гэтага Язэп з Арыматэі, які быў вучнем Ісуса, але патаемным дзеля страху перад Юдэямі, папрасіў Пілата, каб узяць цела Ісуса; і Пілат дазволіў. Тады ён прыйшоў і ўзяў цела Ісуса.</verse>
				<verse number="39">Прыйшоў і Нікадэм, які перш прыходзіў да Ісуса ўначы, несучы мешаніну сьмірны і алёэ фунтаў каля ста.</verse>
				<verse number="40">Яны ўзялі цела Ісуса і абгарнулі Яго ў прасьціну з духмянасьцямі, як ёсьць звычай хаваць у Юдэяў.</verse>
				<verse number="41">На тым месцы, дзе Ён быў укрыжаваны, быў сад, і ў тым садзе - новая магіла, у якой яшчэ ніхто ня быў паложаны.</verse>
				<verse number="42">Там дзеля дня прыгатаваньня юдэйскага, бо магіла была блізка, палажылі Ісуса.</verse>
			</chapter>
			<chapter number="20">
				<verse number="1">У першы ж дзень пасьля суботы Марыя Магдалена прыходзіць раніцаю, калі яшчэ было цёмна, да магілы і бачыць, што камень адвалены ад магілы.</verse>
				<verse number="2">Тады бяжыць і прыходзіць да Сымона Пятра і другога вучня, з якім сябраваў Ісус, і кажа ім: \Узялі Госпада з магілы, і ня ведаем, дзе палажылі Яго».</verse>
				<verse number="3">Тады выйшаў Пётар і другі вучань і прыйшлі да магілы.</verse>
				<verse number="4">Беглі ж абодва разам, і другі вучань бег хутчэй за Пятра, і прыйшоў першы да магілы,</verse>
				<verse number="5">і, нахіліўшыся, бачыць, што ляжыць прасьціна, але не ўвайшоў.</verse>
				<verse number="6">Тады прыходзіць Сымон Пётар, ідучы за ім, і ўваходзіць у магілу, і бачыць, што ляжыць прасьціна</verse>
				<verse number="7">і хустка, што была на галаве Ягонай, не разам з прасьціною, але асобна скручаная ў адным месцы.</verse>
				<verse number="8">Тады ўвайшоў і другі вучань, які першы прыйшоў да магілы, і ўбачыў, і паверыў.</verse>
				<verse number="9">Бо яны яшчэ ня ведалі Пісаньня, што Ён мусіць уваскрэснуць з мёртвых.</verse>
				<verse number="10">Тады вучні ізноў адыйшлі да сябе.</verse>
				<verse number="11">А Марыя стаяла звонку каля магілы, плачучы. Калі ж яна плакала, нахілілася да магілы</verse>
				<verse number="12">і бачыць двух анёлаў у белым, што сядзелі адзін ля галавы і другі ля ног, дзе ляжала цела Ісуса.</verse>
				<verse number="13">І яны кажуць ёй: \Жанчына! Што ты плачаш?\ Яна кажа: \Забралі Госпада майго, і ня ведаю, дзе палажылі Яго».</verse>
				<verse number="14">І, сказаўшы гэта, яна павярнулася назад, і бачыць, што стаіць Ісус, і яна ня ведала, што гэта Ісус.</verse>
				<verse number="15">Кажа ёй Ісус: «Жанчына! Што ты плачаш? Каго шукаеш?\ Яна, думаючы, што гэта садоўнік, кажа Яму: \Пане! Калі Ты вынес Яго, скажы мне, дзе Ты Яго палажыў, і я вазьму Яго».</verse>
				<verse number="16">Кажа ёй Ісус: «Марыя!\ Яна, павярнуўшыся, кажа Яму: \Раббуні!\, - што значыць Настаўнік.</verse>
				<verse number="17">Кажа ёй Ісус: «Не дакранайся да Мяне, бо Я яшчэ не ўзыйшоў да Айца Майго, а ідзі да братоў Маіх і скажы ім: \Узыходжу да Айца Майго і Айца вашага, і да Бога Майго і Бога вашага».</verse>
				<verse number="18">Марыя Магдалена прыходзіць, абвяшчаючы вучням, што бачыла Госпада і што Ён гэта сказаў ёй.</verse>
				<verse number="19">А ўвечары таго першага дня пасьля суботы, калі дзьверы там, дзе зьбіраліся вучні Ягоныя, былі замкнёныя дзеля страху перад Юдэямі, прыйшоў Ісус, і стаў пасярэдзіне, і кажа ім: «Супакой вам!\</verse>
				<verse number="20">І, сказаўшы гэта, паказаў ім рукі і бок Свой. Тады ўзрадаваліся вучні, убачыўшы Госпада.</verse>
				<verse number="21">Тады Ісус сказаў ім ізноў: «Супакой вам! Як паслаў Мяне Айцец, і Я пасылаю вас».</verse>
				<verse number="22">І, сказаўшы гэта, дыхнуў і кажа ім: «Прыйміце Духа Сьвятога.</verse>
				<verse number="23">Каму адпусьціце грахі, таму будуць адпушчаны, на кім затрымаеце, на тым будуць затрыманыя».</verse>
				<verse number="24">А Тамаш, адзін з Дванаццаці, называны Блізьнюк, ня быў з імі, калі прыходзіў Ісус.</verse>
				<verse number="25">Іншыя вучні тады сказалі яму: \Мы бачылі Госпада». А ён сказаў ім: \Калі ня ўбачу на руках Ягоных ранаў ад цьвікоў і не ўткну пальца майго ў раны ад цьвікоў, і не ўлажу рукі маёй у бок Ягоны, не паверу».</verse>
				<verse number="26">І праз восем дзён ізноў былі ў доме вучні Ягоныя, і Тамаш з імі. Прыходзіць Ісус пры замкнёных дзьвярах, і стаў пасярэдзіне, і сказаў: «Супакой вам!\</verse>
				<verse number="27">Потым кажа да Тамаша: «Дай сюды палец твой і паглядзі рукі Мае; дай руку тваю і ўткні ў бок Мой; і ня будзь няверным, але верным».</verse>
				<verse number="28">І адказаў Тамаш, і сказаў Яму: \Госпад мой і Бог мой!»</verse>
				<verse number="29">Кажа яму Ісус: «Ты паверыў, Тамаш, таму што ўбачыў Мяне. Шчасьлівыя тыя, якія ня бачылі і паверылі».</verse>
				<verse number="30">Тады шмат іншых знакаў учыніў Ісус перад вучнямі Сваімі, пра якія не напісана ў гэтай кнізе.</verse>
				<verse number="31">А гэта напісана, каб вы паверылі, што Ісус ёсьць Хрыстос, Сын Божы, і каб, веручы, мелі жыцьцё ў імя Яго.</verse>
			</chapter>
			<chapter number="21">
				<verse number="1">Пасьля гэтага ізноў зьявіўся Ісус вучням Сваім ля мора Тыбэрыядзкага. Зьявіўся Ён вось як:</verse>
				<verse number="2">былі разам Сымон Пётар і Тамаш, называны Блізьнюк, і Натанаэль з Каны Галілейскай, і сыны Зэбэдэявы, і двое другіх з вучняў Ягоных.</verse>
				<verse number="3">Кажа ім Сымон Пётар: \Іду лавіць рыбу». Кажуць яму: \Пойдзем і мы з табою». Яны выйшлі і адразу ўвайшлі ў човен, і не злавілі ў тую ноч нічога.</verse>
				<verse number="4">Калі ўжо настала раніца, Ісус стаў на беразе, але вучні не пазналі, што гэта Ісус.</verse>
				<verse number="5">Кажа ім Ісус: «Дзеці! Ці маеце што ядомае?\ Яны адказалі Яму: \Не».</verse>
				<verse number="6">Ён жа сказаў ім: «Закіньце нерат на правы бок чаўна і зловіце». Тады яны закінулі, і ўжо не маглі яго выцягнуць дзеля мноства рыбы.</verse>
				<verse number="7">Тады той вучань, якога любіў Ісус, кажа Пятру: \Гэта Госпад». Сымон жа Пётар, пачуўшы, што гэта Госпад, падперазаўся кашуляю, бо быў голы, і кінуўся ў мора.</verse>
				<verse number="8">А іншыя вучні прыплылі ў чаўне, бо не былі далёка ад зямлі, локцяў каля двухсот, цягнучы нерат з рыбаю.</verse>
				<verse number="9">Калі ж выйшлі на зямлю, бачаць раскладзены агонь і рыбу, што ляжала на ім, і хлеб.</verse>
				<verse number="10">Кажа ім Ісус: «Прынясіце з тае рыбы, якую вы цяпер злавілі».</verse>
				<verse number="11">Сымон Пётар пайшоў і выцягнуў на зямлю нерат, поўны вялікіх рыбаў, якіх было сто пяцьдзясят тры, і пры гэткай колькасьці нерат не падраўся.</verse>
				<verse number="12">Кажа ім Ісус: «Ідзіце, абедайце». З вучняў жа ніхто не адважыўся даведвацца ў Яго: \Хто Ты?\, бо ведалі, што гэта Госпад.</verse>
				<verse number="13">Прыходзіць тады Ісус, і бярэ хлеб, і дае ім; таксама і рыбу.</verse>
				<verse number="14">Гэта ўжо трэці раз зьявіўся Ісус вучням Сваім пасьля ўваскрасеньня з мёртвых.</verse>
				<verse number="15">Калі ж яны абедалі, Ісус кажа Сымону Пятру: «Сымон Ёнін, ці любіш ты Мяне больш, чым гэтыя?\ Той кажа Яму: \Так, Госпадзе! Ты ведаеш, што я сябрую з Табою». Ён кажа яму: \Пасьві ягняткі Мае».</verse>
				<verse number="16">Зноў кажа яму другі раз: «Сымон Ёнін, ці любіш ты Мяне?\ Той кажа Яму: \Так, Госпадзе! Ты ведаеш, што я сябрую з Табою». Ён кажа яму: \Пасьві авечкі Мае».</verse>
				<verse number="17">Кажа яму трэці раз: «Сымон Ёнін, ці сябруеш ты са Мною?\ Засмуціўся Пётар, што трэці раз спытаўся ў яго: \Ці сябруеш ты са Мною?\, і сказаў Яму: \Госпадзе! Ты ўсё ведаеш, Ты ведаеш, што я сябрую з Табою!\ Кажа яму Ісус: \Пасьві авечкі Мае.</verse>
				<verse number="18">Сапраўды, сапраўды кажу табе: калі ты быў малады, дык падпаясваўся сам і хадзіў, куды хацеў; а як састарэеш, выцягнеш рукі твае, і другі цябе падпаяша і павядзе, куды ня хочаш».</verse>
				<verse number="19">А гэта Ён сказаў, даючы знак, якою сьмерцяю той праславіць Бога. І, сказаўшы гэтае, кажа яму: «Ідзі за Мною».</verse>
				<verse number="20">Павярнуўшыся, Пётар бачыць, што ідзе за ім вучань, якога любіў Ісус і які на вячэры ўзьлёг ля грудзей Ягоных, і сказаў: \Госпадзе! Хто той, які выдасьць Цябе?»</verse>
				<verse number="21">Убачыўшы яго, Пётар кажа Ісусу: \Госпадзе! А ён што?»</verse>
				<verse number="22">Кажа яму Ісус: «Калі Я хачу, каб ён застаўся, пакуль прыйду, што табе? Ты ідзі за Мною!\</verse>
				<verse number="23">Тады прайшло слова гэтае між братоў, што вучань той не памрэ. Але Ісус не сказаў яму, што ён не памрэ, але: «Калі Я хачу, каб ён застаўся, пакуль прыйду, што табе?\</verse>
				<verse number="24">Гэты вучань і сьведчыць пра гэтае, і напісаў гэта. І мы ведаем, што праўдзівае сьведчаньне ягонае.</verse>
				<verse number="25">Ёсьць таксама шмат іншага, што ўчыніў Ісус, але, каб напісаць гэта асобна, дык, я мяркую, і самому сьвету не зьмясьціць бы напісаных кнігаў. Амэн.</verse>
			</chapter>
		</book>
		<book number="44">
			<chapter number="1">
				<verse number="1">Што праўда, першае слова ўчыніў я, Тэафіле, пра ўсё, што пачаў Ісус рабіць і навучаць</verse>
				<verse number="2">да таго дня, у які быў узьнесены, даўшы праз Духа Сьвятога загады апосталам, якіх выбраў,</verse>
				<verse number="3">і перад якімі зьявіў Сябе жывым пасьля цярпеньняў Сваіх са шматлікімі доказамі, на працягу сарака дзён паказываючыся ім і кажучы пра Валадарства Божае.</verse>
				<verse number="4">І, сабраўшы іх, загадаў ім: «Не адыходзьце з Ерусаліму, але чакайце на абяцаньне Айца, пра якое вы чулі ад Мяне,</verse>
				<verse number="5">што Ян хрысьціў вадою, а вы праз некалькі дзён будзеце ахрышчаны Духам Сьвятым».</verse>
				<verse number="6">А яны, зыйшоўшыся, пыталіся ў Яго, кажучы: \Госпадзе, ці ня ў гэты час Ты адновіш валадарства Ізраіля?»</verse>
				<verse number="7">Ён жа сказаў ім: «Ня вам ведаць час ці пару?, якія Айцец паклаў ва ўладзе Сваёй,</verse>
				<verse number="8">але вы возьмеце сілу, як зыйдзе на вас Дух Сьвяты, і будзеце Мне сьведкамі ў Ерусаліме, і ў-ва ўсёй Юдэі і Самарыі, і нават да краю зямлі».</verse>
				<verse number="9">І, сказаўшы гэтае, Ён быў падняты, калі яны глядзелі [на Яго], і воблака ўзяло Яго ад вачэй іхніх.</verse>
				<verse number="10">І калі яны ўглядаліся ў неба, як Ён адыходзіў, вось, два мужы сталі перад імі ў белым адзеньні</verse>
				<verse number="11">і сказалі: \Мужы Галілейскія! Чаго вы стаіцё, гледзячы ў неба? Гэты Ісус, узяты ад вас у неба, прыйдзе гэтак сама, як вы бачылі Яго, што ідзе ў неба».</verse>
				<verse number="12">Тады яны вярнуліся ў Ерусалім з гары, называнай Аліўнай, што блізка ад Ерусаліму, за дзень суботні ходу.</verse>
				<verse number="13">І, калі прыйшлі, узыйшлі ў залю, дзе былі Пётар, і Якуб, і Ян, і Андрэй, Філіп і Тамаш, Барталамей і Мацьвей, Якуб Алфеяў і Сымон Зілот, і Юда Якубаў.</verse>
				<verse number="14">Усе яны трывалі аднадушна ў малітвах і просьбах разам з жанчынамі, і Марыяй, маці Ісуса, і братамі Ягонымі.</verse>
				<verse number="15">І ў тыя дні Пётар, устаўшы сярод вучняў, сказаў, - а была грамада імёнаў разам каля ста дваццаці:</verse>
				<verse number="16">«Мужы браты! Мусіла споўніцца тое Пісаньне, якое казаў раней Дух Сьвяты праз вусны Давіда пра Юду, што стаўся павадыром тых, якія схапілі Ісуса,</verse>
				<verse number="17">што быў ён палічаны з намі, і выпала яму жэрабя служэньня гэтага.</verse>
				<verse number="18">Ён, што праўда, прыдбаў поле за нагароду няправеднасьці і, рынуўшыся, разьдзёрся папалове, і вываліліся ўсе ўнутранасьці ягоныя,</verse>
				<verse number="19">і сталася гэта вядома ўсім, хто жыве ў Ерусаліме, так што поле тое названае на іхняй мове Акельдама, гэта ёсьць Поле крыві.</verse>
				<verse number="20">Бо напісана ў кнізе Псальмаў: \Няхай станецца двор ягоны пустым, і няхай ніхто не жыве ў ім\, і: \Урад ягоны няхай возьме іншы».</verse>
				<verse number="21">Дык з тых мужоў, якія зыходзіліся з намі праз увесь час, калі прыходзіў і выходзіў да нас Госпад Ісус,</verse>
				<verse number="22">пачынаючы ад хрышчэньня Янавага ажно да дня, калі Ён быў узяты ад нас, адзін з іх мусіць стацца разам з намі сьведкам уваскрасеньня Яго».</verse>
				<verse number="23">І паставілі двух: Язэпа, называнага Барсабам, якога звалі Юстам, і Мацея,</verse>
				<verse number="24">і, молячыся, сказалі: \Ты, Госпадзе, Які ведаеш сэрцы ўсіх, пакажы з гэтых двух аднаго, якога Ты выбраў</verse>
				<verse number="25">узяць жэрабя служэньня гэтага і апостальства, ад якога адступіўся Юда, каб ісьці на месца сваё».</verse>
				<verse number="26">І кінулі жэрабя пра іх, і ўпала жэрабя на Мацея, і ён быў далучаны да адзінаццаці апосталаў.</verse>
			</chapter>
			<chapter number="2">
				<verse number="1">І як надыйшоў дзень Пяцідзясятніцы, былі ўсе аднадушна разам.</verse>
				<verse number="2">І стаўся раптам шум з неба, быццам ад наляцеўшага гвалтоўнага ветру, і напоўніў увесь дом, дзе яны сядзелі.</verse>
				<verse number="3">І паказаліся ім падзеленыя языкі, быццам агнявыя, і паселі на кожным з іх.</verse>
				<verse number="4">І напоўніліся ўсе Духам Сьвятым, і пачалі гаварыць іншымі мовамі, як Дух даваў ім прамаўляць.</verse>
				<verse number="5">Былі ж у Ерусаліме пасяліўшыся юдэі, мужы пабожныя, з усякага народу пад небам.</verse>
				<verse number="6">А як стаўся голас гэты, зыйшлося мноства і ўстрывожылася, бо кожны чуў, што яны гавораць ягонай мовай.</verse>
				<verse number="7">Усе ж дзівіліся і зьдзіўляліся, кажучы адзін аднаму: \Вось, усе гэтыя, што гавораць, ці ж не Галілейцы?</verse>
				<verse number="8">І як мы чуем кожны сваю мову, у якой нарадзіліся?</verse>
				<verse number="9">Парты, і Мэды, і Эляміты, і жыхары Мэсапатаміі, Юдэі і Кападокіі, Понту і Азіі,</verse>
				<verse number="10">Фрыгіі і Памфіліі, Эгіпту і межаў Лібіі каля Кірэнэі, і прыйшоўшыя рымскія Юдэі, і празэліты,</verse>
				<verse number="11">Крыцяне і Арабы, - чуем іх, што гавораць нашымі мовамі пра веліч Божую?»</verse>
				<verse number="12">Дзівіліся ж усе і бянтэжыліся, кажучы адзін аднаму: \Што гэта можа быць?»</verse>
				<verse number="13">А іншыя, насьмяхаючыся, казалі, што яны напіліся маладога віна.</verse>
				<verse number="14">Пётар жа з Адзінаццацьцю, устаўшы, падняў голас свой і прамовіў да іх: \Мужы Юдэйскія і ўсе жыхары Ерусаліму! Няхай будзе вам гэта вядома, і выслухайце словы мае?,</verse>
				<verse number="15">бо яны ня п'яныя, як вы думаеце, бо яшчэ трэцяя гадзіна дня.</verse>
				<verse number="16">Але гэта ёсьць тое, што сказана праз прарока Ёэля:</verse>
				<verse number="17">«І будзе ў апошнія дні, - кажа Бог, - выльлю Духа Майго на ўсякае цела, і будуць прарочыць сыны вашыя і дочкі вашыя; і юнакі вашыя будуць бачыць відзежы, і старыя вашыя будуць сьніць сны.</verse>
				<verse number="18">І на слугаў Маіх і на служак Маіх выльлю ў тыя дні Духа Майго, і будуць прарочыць.</verse>
				<verse number="19">І дам цуды ў небе ўгары? і знакі на зямлі ўнізе: кроў, і агонь, і куродым.</verse>
				<verse number="20">Сонца пераменіцца ў цемру, і месяц - у кроў перш, чым прыйдзе дзень Госпадаў, вялікі і слаўны.</verse>
				<verse number="21">І будзе: кожны, хто прызаве імя Госпада, будзе збаўлены».</verse>
				<verse number="22">Мужы Ізраільцяне, выслухайце гэтыя словы: Ісуса з Назарэту, Мужа, зьяўленага між вамі Богам моцамі, і цудамі, і знакамі, якія рабіў праз Яго Бог сярод вас, як і самі вы ведаеце,</verse>
				<verse number="23">Яго, паводле вызначанай рады і прадбачаньня Божага выдадзенага, вы, узяўшы і рукамі беззаконьнікаў прыбіўшы цьвікамі, забілі.</verse>
				<verse number="24">Яго Бог уваскрасіў, вызваліўшы з мукаў сьмерці, таму што немагчыма было, каб Ён быў стрыманы ёю.</verse>
				<verse number="25">Бо Давід кажа пра Яго: \Бачыў я Госпада перад сабою заўсёды, бо Ён праваруч мяне, каб я не захістаўся.</verse>
				<verse number="26">Дзеля гэтага ўзьвесялілася сэрца маё, і ўзрадаваўся язык мой, нават і цела маё супачыне ў надзеі,</verse>
				<verse number="27">бо Ты не пакінеш душу? маю? ў пекле і не дасі сьвятому Твайму ўбачыць парахненьне.</verse>
				<verse number="28">Ты даў мне ведаць шлях жыцьця; Ты напоўніш мяне радасьцю перад абліччам Тваім».</verse>
				<verse number="29">Мужы браты! Належыцца мне сказаць вам адкрыта пра патрыярха Давіда, што ён і памёр, і быў пахаваны, і магіла ягоная ў нас да гэтага дня.</verse>
				<verse number="30">А як быў ён прарок і ведаў, што прысягай прысягнуў яму Бог з плоду паясьніцы ягонай паводле цела паставіць Хрыста і пасадзіць на пасадзе ягоным,</verse>
				<verse number="31">прадбачачы, ён гаварыў пра ўваскрасеньне Хрыста, што не пакінутая душа Ягоная ў пекле, і цела Ягонае ня бачыла парахненьне.</verse>
				<verse number="32">Гэтага Ісуса ўваскрасіў Бог, і ўсе мы - сьведкі гэтага.</verse>
				<verse number="33">Дык узьнесены правіцаю Бога і ўзяўшы ад Айца абяцаньне Сьвятога Духа, Ён выліў тое, што вы цяпер бачыце і чуеце.</verse>
				<verse number="34">Бо Давід не ўзыйшоў у неба, а ён кажа: \Сказаў Госпад Госпаду майму: Сядзь праваруч Мяне,</verse>
				<verse number="35">пакуль пакладу ворагаў Тваіх як падножжа ног Тваіх».</verse>
				<verse number="36">Дык няхай упэўнена ведае ўвесь дом Ізраіля, што Бог зрабіў і Госпадам, і Хрыстом Яго, Гэтага Ісуса, Якога вы ўкрыжавалі».</verse>
				<verse number="37">Пачуўшы гэта, яны былі ўражаныя ў сэрцы і сказалі да Пятра і рэшты апосталаў: \Што нам рабіць, мужы браты?»</verse>
				<verse number="38">Пётар жа прамовіў да іх: \Навярніцеся, і няхай кожны з вас будзе ахрышчаны ў імя Ісуса Хрыста дзеля адпушчэньня грахоў, і возьмеце дар Сьвятога Духа.</verse>
				<verse number="39">Бо абяцаньне для вас, і для дзяцей вашых, і для ўсіх, якія далёка, каго пакліча Госпад, Бог наш».</verse>
				<verse number="40">І іншымі шматлікімі словамі сьведчыў і ўпрошваў, кажучы: \Ратуйцеся ад гэтага пакаленьня скрыўленага».</verse>
				<verse number="41">Дык тыя, што прыхільна прынялі словы ягоныя, былі ахрышчаныя, і ў той дзень дадалося каля трох тысячаў душ.</verse>
				<verse number="42">І трывалі яны ў навуцы апостальскай, і ў супольнасьці, і ў ламаньні хлеба, і ў малітвах.</verse>
				<verse number="43">Быў жа страх на кожнай душы?, і шмат цудаў і знакаў дзеялася праз апосталаў.</verse>
				<verse number="44">А ўсе, якія мелі веру, былі разам, і мелі ўсё супольнае.</verse>
				<verse number="45">І прадавалі маёмасьць і ўласнасьць, і дзялілі паміж усімі, хто якую меў патрэбу.</verse>
				<verse number="46">І кожны дзень аднадушна трываючы ў сьвятыні і ламаючы хлеб у дамах, прыймалі ежу ў весялосьці і лагоднасьці сэрца,</verse>
				<verse number="47">хвалячы Бога і маючы ласку ва ўсяго народу. А Госпад штодня дадаваў да царквы тых, што былі збаўленыя.</verse>
			</chapter>
			<chapter number="3">
				<verse number="1">Пётар жа і Ян ішлі разам у сьвятыню а дзявятай гадзіне малітвы.</verse>
				<verse number="2">І нейкі чалавек, кульгавы ад чэрава маці сваёй, якога насілі і кожны дзень лажылі ля дзьвярэй сьвятыні, называных Прыгожымі, прасіць міласьціну ў тых, якія ўваходзяць у сьвятыню,</verse>
				<verse number="3">убачыўшы Пятра і Яна, што меліся ўвайсьці ў сьвятыню, прасіў у іх міласьціны.</verse>
				<verse number="4">А Пётар, які з Янам углядаўся на яго, сказаў: \Паглядзі на нас».</verse>
				<verse number="5">Ён жа ўзіраўся на іх, чакаючы нешта ад іх узяць.</verse>
				<verse number="6">А Пётар сказаў: \Срэбра і золата няма ў мяне. А што маю, тое даю табе: у імя Ісуса Хрыста з Назарэту ўстань і хадзі!»</verse>
				<verse number="7">І, узяўшы яго за правую руку, падняў. І адразу ўмацаваліся ногі і косткі ягоныя,</verse>
				<verse number="8">і ён, падскочыўшы, стаў, і хадзіў, і ўвайшоў з імі ў сьвятыню, ходзячы, і скачучы, і хвалячы Бога.</verse>
				<verse number="9">І ўвесь народ бачыў яго, як хадзіў і хваліў Бога.</verse>
				<verse number="10">І пазналі яго, што ён быў той, які дзеля міласьціны сядзеў ля Прыгожых дзьвярэй сьвятыні; і напоўніліся страхам і зьдзіўленьнем ад таго, што здарылася з ім.</verse>
				<verse number="11">А як аздароўлены кульгавы трымаўся Пятра і Яна, увесь народ у здуменьні прыбег да іх у прысенак, называны Салямонавым.</verse>
				<verse number="12">Бачачы гэта, Пётар адказаў народу: \Мужы Ізраільцяне! Што зьдзіўляецеся гэтаму, ці што так углядаецеся на нас, нібыта мы сваёю сілай або пабожнасьцю зрабілі, каб ён хадзіў?</verse>
				<verse number="13">Бог Абрагама, і Ісаака, і Якуба, Бог бацькоў нашых уславіў Сына Свайго Ісуса, Якога вы выдалі і ад Якога адракліся перад абліччам Пілата, калі той судзіў вызваліць Яго.</verse>
				<verse number="14">Вы ж ад Сьвятога і Праведнага адракліся і прасілі дараваць вам чалавека забойцу,</verse>
				<verse number="15">а Самаго Начальніка жыцьця забілі. Яго Бог падняў з мёртвых, і мы - сьведкі гэтага.</verse>
				<verse number="16">І дзеля веры ў імя Ягонае ўмацавала імя Ягонае таго, каго вы бачыце і ведаеце; і вера, якая ад Яго, дала яму ацаленьне гэтае перад усімі вамі.</verse>
				<verse number="17">І цяпер, браты, я ведаю, што праз няведаньне ўчынілі вы гэта, як і начальнікі вашыя,</verse>
				<verse number="18">а Сам Бог, Які прадвесьціў праз вусны ўсіх Сваіх прарокаў, каб цярпець [мукі] Хрысту, тое і споўніў.</verse>
				<verse number="19">Дык навярніцеся і вярніцеся, каб сьцерліся грахі вашыя,</verse>
				<verse number="20">каб прыйшлі часы асьвяжэньня ад аблічча Госпада, і каб Ён паслаў Ісуса Хрыста, Якога вам наперад абвясьціў,</verse>
				<verse number="21">і Якога мусіла неба прыняць да часу напраўленьня ўсяго, пра што гаварыў Бог праз вусны ўсіх Сваіх сьвятых прарокаў ад вякоў.</verse>
				<verse number="22">Бо Майсей сказаў бацькам: \Прарока паставіць вам Госпад, Бог ваш, з братоў вашых, як мяне. Яго слухайце ў-ва ўсім, што будзе казаць вам.</verse>
				<verse number="23">І будзе: кожная душа, якая не паслухае Прарока гэтага, будзе вынішчана з народу».</verse>
				<verse number="24">І ўсе прарокі ад Самуэля і па чарзе, якія толькі гаварылі, прапаведвалі гэтыя дні.</verse>
				<verse number="25">Вы - сыны прарокаў і запавету, які заключыў Бог з бацькамі нашымі, кажучы да Абрагама: \І ў насеньні тваім дабраслаўлёныя будуць усе народы зямлі».</verse>
				<verse number="26">Вам першым Бог, уваскрасіўшы Сына Свайго Ісуса, паслаў Яго, дабраслаўляючы вас, каб адвярнуўся кожны ад зласьлівасьці сваёй».</verse>
			</chapter>
			<chapter number="4">
				<verse number="1">Калі яны гаварылі да народу, сталі перад імі сьвятары, і начальнікі варты сьвятыні, і садукеі,</verse>
				<verse number="2">узлаваныя, што яны навучаюць народ і прапаведуюць у Ісусе ўваскрасеньне з мёртвых.</verse>
				<verse number="3">І ўсклалі на іх рукі, і аддалі іх у вастрог да заўтра, бо быў ужо вечар.</verse>
				<verse number="4">А многія з тых, якія чулі слова, паверылі; і быў лік такіх мужоў каля пяці тысячаў.</verse>
				<verse number="5">А назаўтра сталася, што сабраліся ў Ерусаліме начальнікі іхнія, і старшыні, і кніжнікі,</verse>
				<verse number="6">і Анна першасьвятар, і Каяфа, і Ян, і Аляксандар, і ўсе, хто быў з роду першасьвятарскага,</verse>
				<verse number="7">і, паставіўшы іх пасярод, пыталіся: \Якою моцаю ці якім імем вы ўчынілі гэта?»</verse>
				<verse number="8">Тады Пётар, напоўніўшыся Духам Сьвятым, сказаў да іх: \Начальнікі народу і старшыні Ізраілю!</verse>
				<verse number="9">Калі нас сёньня дапытваюць за дабрадзейства нядужаму чалавеку, кім ён аздароўлены,</verse>
				<verse number="10">няхай будзе вядома ўсім вам і ўсяму народу Ізраіля, што ў імя Ісуса Хрыста з Назарэту, Якога вы ўкрыжавалі, Якога Бог уваскрасіў з мёртвых, праз Яго ён стаіць перад вамі здаровы.</verse>
				<verse number="11">Ён - Камень, пагарджаны вамі, будаўнічымі, Які стаўся галавою вугла,</verse>
				<verse number="12">і ні ў кім іншым няма збаўленьня, бо няма іншага імя пад небам, дадзенага людзям, у якім мусілі мы быць збаўленыя».</verse>
				<verse number="13">А ўбачыўшы адвагу Пятра і Яна і спасьцярогшы, што яны людзі някніжныя і простыя, зьдзіўляліся; пазналі ж іх, што яны былі з Ісусам.</verse>
				<verse number="14">Бачачы ж аздароўленага чалавека, які стаяў з імі, не маглі нічога запярэчыць.</verse>
				<verse number="15">Загадаўшы ж ім выйсьці з сынэдрыёну, радзіліся між сабою,</verse>
				<verse number="16">кажучы: \Што мы зробім з гэтымі людзьмі? Бо, праўда, вялікі знак, які стаўся праз іх, яўны для ўсіх, хто жыве ў Ерусаліме, і мы ня можам адмовіць гэта.</verse>
				<verse number="17">Але, каб больш не разыходзілася гэта ў народзе, пагрозамі забаронім ім, каб ужо не гаварылі ў імя гэтае нікому з людзей».</verse>
				<verse number="18">І, паклікаўшы іх, загадалі ім зусім не гаварыць і не навучаць у імя Ісуса.</verse>
				<verse number="19">А Пётар і Ян, адказваючы ім, сказалі: \Судзіце, ці справядліва перад Богам слухаць вас больш, чым Бога?</verse>
				<verse number="20">Бо мы ня можам не гаварыць пра тое, што бачылі і чулі».</verse>
				<verse number="21">Яны ж, пагражаючы, вызвалілі іх, не знаходзячы, як пакараць іх, дзеля народу, бо ўсе славілі Бога за тое, што сталася.</verse>
				<verse number="22">Бо больш за сорак гадоў было таму чалавеку, з якім стаўся знак аздараўленьня.</verse>
				<verse number="23">Калі ж іх вызвалілі, яны прыйшлі да сваіх і паведамілі ўсё, што ім сказалі першасьвятары і старшыні.</verse>
				<verse number="24">А яны, пачуўшы, аднадушна паднялі голас да Бога і сказалі: \Уладару! Ты - Бог, Які ўчыніў неба, і зямлю, і мора, і ўсё, што ў іх.</verse>
				<verse number="25">Праз вусны Давіда, слугі Твайго, Ты сказаў: \Чаму бунтуюцца пагане і народы задумваюць марнае?</verse>
				<verse number="26">Паўсталі валадары зямлі, і князі сабраліся разам супраць Госпада і супраць Хрыста Ягонага».</verse>
				<verse number="27">Бо праўдзіва сабраліся супраць Сьвятога Сына Твайго Ісуса, Якога Ты памазаў, Ірад і Понці Пілат з паганамі і народам Ізраіля,</verse>
				<verse number="28">каб учыніць усё, што рука Твая і рада Твая прадвызначылі, каб сталася.</verse>
				<verse number="29">І цяпер, Госпадзе, зірні на пагрозы іхнія, і дай слугам Тваім з усёю адвагаю гаварыць слова Тваё,</verse>
				<verse number="30">а Ты працягні руку Тваю на аздараўленьне, і каб рабіліся знакі і цуды праз імя Сьвятога Сына Твайго Ісуса».</verse>
				<verse number="31">І, як памаліліся, захісталася месца, дзе яны былі сабраўшыся, і ўсе былі напоўненыя Духам Сьвятым, і гаварылі слова Божае з адвагаю.</verse>
				<verse number="32">А ў мноства тых, якія паверылі, было адно сэрца і адна душа, і ніхто нічога з маёмасьці сваёй не называў сваім, але ўсё ў іх было супольнае.</verse>
				<verse number="33">І з вялікай сілай апосталы давалі сьведчаньне ўваскрасеньня Госпада Ісуса, і ласка вялікая была на ўсіх іх.</verse>
				<verse number="34">Бо не было сярод іх нікога, хто меў нястачу, бо ўсе, хто меў палі? ці дамы?, продаючы іх, прыносілі цану праданага</verse>
				<verse number="35">і клалі ля ног апосталаў; а кожнаму давалася тое, якую хто меў патрэбу.</verse>
				<verse number="36">А Ёсія, названы апосталамі Барнабам, што значыць Сын пацяшэньня, лявіт, родам з Кіпру,</verse>
				<verse number="37">які меў сваё поле, прадаўшы яго, прынёс грошы і паклаў ля ног апосталаў.</verse>
			</chapter>
			<chapter number="5">
				<verse number="1">А нейкі муж, на імя Ананія, з Сапфіраю, жонкаю сваёю, прадаў маёмасьць сваю,</verse>
				<verse number="2">і прыхаваў з цаны з ведама жонкі сваёй, і, прынёсшы нейкую частку, палажыў ля ног апосталаў.</verse>
				<verse number="3">А Пётар сказаў: \Чаму напоўніў шатан сэрца тваё, каб схлусіць Духу Сьвятому ды прыхаваць з цаны за поле?</verse>
				<verse number="4">Ці ж не тваё было, што ты меў, і праданае ці ж не ў тваёй уладзе было? Навошта ты палажыў рэч гэтую ў сэрца сваё? Ты схлусіў ня людзям, але Богу».</verse>
				<verse number="5">Пачуўшы словы гэтыя, Ананія ўпаў нежывы. І вялікі страх стаўся на ўсіх, якія чулі гэта.</verse>
				<verse number="6">А юнакі, устаўшы, узялі яго і, вынесшы, пахавалі.</verse>
				<verse number="7">Сталася ж гадзіны праз тры, прыйшла і жонка ягоная, ня ведаючы, што сталася.</verse>
				<verse number="8">А Пётар спытаўся ў яе: \Скажы мне, ці за гэтулькі аддалі вы поле?\ Яна ж сказала: \Так, за гэтулькі».</verse>
				<verse number="9">А Пётар сказаў да яе: \Навошта змовіліся вы спакусіць Духа Госпадавага? Вось, пры дзьвярах ногі тых, якія пахавалі мужа твайго, і яны вынясуць цябе».</verse>
				<verse number="10">Яна ж адразу ўпала ля ног ягоных нежывая. А юнакі, увайшоўшы, знайшлі яе мёртвую і, вынесшы, пахавалі каля мужа яе.</verse>
				<verse number="11">І стаўся вялікі страх на ўсёй царкве і на ўсіх, якія чулі гэта.</verse>
				<verse number="12">А праз рукі апосталаў рабілася шмат знакаў і цудаў у народзе, і былі ўсе аднадушна ў прысенках Салямонавых.</verse>
				<verse number="13">А з іншых ніхто не адважваўся прыстаць да іх, але ўзьвялічваў іх народ.</verse>
				<verse number="14">А тых, што вераць у Госпада, дадавалася яшчэ больш, мноства мужчынаў і жанчынаў,</verse>
				<verse number="15">так што выносілі хворых на вуліцы і лажылі на ложках і насілках, каб хоць цень Пятра, які ішоў, ацяніў каго з іх.</verse>
				<verse number="16">Зыйшлося таксама ў Ерусалім мноства з навакольных гарадоў, несучы хворых і апанаваных нячыстымі духамі, якія ўсе былі аздароўленыя.</verse>
				<verse number="17">А першасьвятар і ўсе, што з ім, якія былі з герэзіі садукейскай, паўстаўшы, напоўніліся зайздрасьцю,</verse>
				<verse number="18">і ўсклалі рукі свае на апосталаў, і зьмясьцілі іх у вастрог грамадзкі.</verse>
				<verse number="19">А анёл Госпадаў уначы адчыніў дзьверы вязьніцы і, вывеўшы іх, сказаў:</verse>
				<verse number="20">«Ідзіце і, стаўшы, гаварыце ў сьвятыні да народу ўсе словы жыцьця гэтага».</verse>
				<verse number="21">Пачуўшы гэта, яны ўвайшлі раніцаю ў сьвятыню і навучалі. А першасьвятар і тыя, што з ім, прыйшоўшы, склікалі сынэдрыён і ўсю старшызну сыноў Ізраіля і паслалі ў вязьніцу прывесьці іх.</verse>
				<verse number="22">Паслугачы ж, прыйшоўшы, не знайшлі іх у вязьніцы і, вярнуўшыся, паведамілі,</verse>
				<verse number="23">кажучы: \Вязьніцу знайшлі мы замкнёную надзейна і вартаўнікоў, якія звонку стаялі перад дзьвярыма; але, адчыніўшы, усярэдзіне нікога не знайшлі».</verse>
				<verse number="24">Калі ж пачулі словы гэтыя сьвятар, і начальнік варты сьвятыні, і першасьвятары, зьбянтэжыліся, што б гэта сталася?</verse>
				<verse number="25">А нехта, прыйшоўшы, паведаміў ім, кажучы, што вось мужы, якіх вы зьмясьцілі ў вязьніцу, стаяць у сьвятыні і навучаюць народ.</verse>
				<verse number="26">Тады начальнік варты, пайшоўшы з паслугачамі, прывёў іх бяз гвалту, бо баяліся народу, каб не ўкаменаваў іх.</verse>
				<verse number="27">А прывёўшы, паставілі іх у сынэдрыёне; і спытаўся ў іх першасьвятар,</verse>
				<verse number="28">кажучы: \Ці не пагрозамі забаранілі мы вам навучаць пра імя гэтае? І вось, вы напоўнілі Ерусалім навукай вашай і хочаце сьцягнуць на нас кроў Чалавека Гэтага».</verse>
				<verse number="29">І, адказваючы, Пётар і апосталы сказалі: \Больш трэба слухацца Бога, чым людзей.</verse>
				<verse number="30">Бог бацькоў нашых уваскрасіў Ісуса, Якога вы забілі, павесіўшы на дрэве.</verse>
				<verse number="31">Яго, Начальніка і Збаўцу, Бог правіцай Сваёй узвысіў, каб даць Ізраілю навяртаньне і адпушчэньне грахоў.</verse>
				<verse number="32">І сьведкі Ягоныя на словы гэтыя - мы і Дух Сьвяты, Якога Бог даў тым, што слухаюцца Яго».</verse>
				<verse number="33">Тыя ж, пачуўшы, раз'юшыліся і пастанавілі пазабіваць іх.</verse>
				<verse number="34">А адзін фарысэй у сынэдрыёне, на імя Гамаліэль, законавучыцель, знаны ўсяму народу, устаўшы, загадаў на трохі [часу] вывесьці апосталаў,</verse>
				<verse number="35">і сказаў ім: \Мужы Ізраільцяне, сьцеражыцеся адносна людзей гэтых, што маеце ўчыніць.</verse>
				<verse number="36">Бо перад гэтымі днямі паўстаў Тэўда, кажучы пра сябе як пра некага, і да яго прыстаў лік мужоў каля чатырохсот; ён быў забіты, і ўсе, што слухаліся яго, расьцярушыліся і сталіся нічым.</verse>
				<verse number="37">Пасьля гэтага ў дні перапісу паўстаў Юда Галілеец і пацягнуў за сабою даволі народу; і ён загінуў, і ўсе, што слухаліся яго, рассыпаліся.</verse>
				<verse number="38">І цяпер кажу вам: адыйдзіцеся ад гэтых людзей і пакіньце іх; бо калі ад людзей рада гэтая ці справа гэтая, будзе зьнішчаная,</verse>
				<verse number="39">а калі ад Бога, вы ня здолееце зьнішчыць яе, і каб самі не апынуліся змагарамі з Богам».</verse>
				<verse number="40">Яны ж паслухаліся яго і, паклікаўшы апосталаў, зьбіўшы, загадалі ім не гаварыць пра імя Ісуса, і вызвалілі іх.</verse>
				<verse number="41">Тыя ж пайшлі ад аблічча сынэдрыёна, радуючыся, што сталіся вартымі зьневажэньня за імя Ягонае.</verse>
				<verse number="42">І кожны дзень у сьвятыні і дома не пераставалі навучаць і дабравесьціць пра Ісуса Хрыста.</verse>
			</chapter>
			<chapter number="6">
				<verse number="1">А ў гэтыя дні, калі памножылася вучняў, сталася нараканьне Эліністаў на Гебраяў, што ў штодзённым служэньні занядбоўваюцца ўдовы іхнія.</verse>
				<verse number="2">Дванаццаць жа, паклікаўшы мноства вучняў, сказалі: \Ня гожа нам, пакінуўшы слова Божае, служыць пры сталах.</verse>
				<verse number="3">Дык нагледзьце спасярод вас, браты, сем засьведчаных мужоў, поўных Духа Сьвятога і мудрасьці, якіх мы паставім на гэтую патрэбу,</verse>
				<verse number="4">а мы будзем трываць у малітве і служэньні слова».</verse>
				<verse number="5">І спадабалася слова гэтае перад абліччам усяго мноства, і выбралі Стэфана, мужа, поўнага веры і Духа Сьвятога, і Філіпа, і Прохара, і Ніканора, і Тымона, і Пармэна, і Мікалая Антыяхійца, празэліта.</verse>
				<verse number="6">Іх паставілі перад апосталамі; і яны, памаліўшыся, усклалі на іх рукі.</verse>
				<verse number="7">І слова Божае расло, і вучні ў Ерусаліме вельмі множыліся лікам, і вялікая колькасьць сьвятароў паслухаліся веры.</verse>
				<verse number="8">А Стэфан, поўны веры і сілы, чыніў цуды і знакі вялікія ў народзе.</verse>
				<verse number="9">Паўсталі ж некаторыя з сынагогі, называнай Лібэртынскай, і Кірэнэйскай, і Александрыйскай, і тых, што з Кілікіі і Азіі, спрачаючыся са Стэфанам,</verse>
				<verse number="10">і ня здолелі супрацьстаць мудрасьці і Духу, Якім ён гаварыў.</verse>
				<verse number="11">Тады падбілі мужоў сказаць: \Мы чулі яго, як гаварыў словы блюзьнерскія на Майсея і Бога».</verse>
				<verse number="12">І падбурылі народ, і старшыняў, і кніжнікаў, і, стаўшы, схапілі яго, і прывялі ў сынэдрыён.</verse>
				<verse number="13">І паставілі яны хлусьлівых сьведкаў, якія казалі: \Гэты чалавек не перастае гаварыць словы блюзьнерскія супраць гэтага сьвятога месца і супраць Закону,</verse>
				<verse number="14">бо мы чулі, як ён казаў, што Ісус з Назарэту зруйнуе месца гэтае і зьменіць звычаі, якія перадаў нам Майсей».</verse>
				<verse number="15">І ўсе тыя, што сядзелі ў сынэдрыёне, углядаючыся на яго, бачылі аблічча ягонае, нібыта аблічча анёла.</verse>
			</chapter>
			<chapter number="7">
				<verse number="1">А першасьвятар сказаў: \Ці ж гэта так?»</verse>
				<verse number="2">Той жа мовіў: \Мужы браты і бацькі?, паслухайце! Бог славы зьявіўся бацьку нашаму Абрагаму, калі той быў у Мэсапатаміі, перш, чым пасяліўся ў Харане,</verse>
				<verse number="3">і сказаў да яго: \Выйдзі з зямлі тваёй і ад родзічаў тваіх і ідзі ў зямлю, якую Я табе пакажу».</verse>
				<verse number="4">Тады, выйшаўшы з зямлі Халдэйскае, ён пасяліўся ў Харане; адтуль пасьля сьмерці бацькі ягонага [Бог] перасяліў яго ў гэтую зямлю, у якой вы цяпер жывяцё.</verse>
				<verse number="5">І ня даў яму ў ёй спадчыны ані на стапу нагі; і абяцаў яму даць яе ў валоданьне яму і насеньню ягонаму пасьля яго, а ня меў ён дзіцяці.</verse>
				<verse number="6">Сказаў жа яму Бог, што насеньне ягонае будзе прыхаднем у зямлі чужой, і зьняволяць іх, і будуць рабіць ім зло чатырыста гадоў.</verse>
				<verse number="7">«І народ, які зняволіць іх, Я буду судзіць, - сказаў Бог, - і пасьля гэтага яны выйдуць і будуць служыць Мне ў гэтым месцы».</verse>
				<verse number="8">І даў яму запавет абразаньня. І гэтак ён нарадзіў Ісаака, і абрэзаў яго на восьмы дзень; і Ісаак - Якуба, і Якуб - дванаццаць патрыярхаў.</verse>
				<verse number="9">І патрыярхі, зайздросьцячы Язэпу, прадалі яго ў Эгіпет; і Бог быў з ім,</verse>
				<verse number="10">і выбавіў яго з усіх прыгнётаў ягоных, і даў яму ласку і мудрасьць перад фараонам, валадаром Эгіпту; і той паставіў яго за начальніка над Эгіптам і над усім домам сваім.</verse>
				<verse number="11">Прыйшоў жа голад на ўсю зямлю Эгіпту і Ханаану, і гора вялікае, і бацькі? нашыя не знаходзілі жыўнасьці.</verse>
				<verse number="12">А Якуб, пачуўшы, што ёсьць збожжа ў Эгіпце, паслаў спачатку бацькоў нашых,</verse>
				<verse number="13">і за другім разам Язэп быў пазнаны братамі ягонымі, і фараону выявіўся род Язэпавы.</verse>
				<verse number="14">А Язэп, паслаўшы, паклікаў бацьку свайго Якуба і ўсіх родзічаў сваіх, душаў семдзесят пяць.</verse>
				<verse number="15">Якуб жа зыйшоў у Эгіпет, і памёр сам і бацькі? нашыя,</verse>
				<verse number="16">і перанесьлі іх у Сыхем, і паклалі ў магілу, якую набыў Абрагам за цану срэбра ў сыноў Гемора Сыхемава.</verse>
				<verse number="17">А як набліжаўся час абяцаньня, наконт якога прысягаў Бог Абрагаму, народ рос і памнажаўся ў Эгіпце</verse>
				<verse number="18">да часу, калі паўстаў іншы валадар, які ня ведаў Язэпа.</verse>
				<verse number="19">Той, хітруючы супраць роду нашага, рабіў зло бацькам нашым, каб яны выкідалі немаўлят, каб тыя не жылі.</verse>
				<verse number="20">У той час нарадзіўся Майсей, і быў мілы Богу; яго гадавалі тры месяцы ў доме бацькі ягонага.</verse>
				<verse number="21">Калі ж выкінулі яго, узяла яго дачка фараона і гадавала яго за сына сабе.</verse>
				<verse number="22">І быў настаўлены Майсей ва ўсёй мудрасьці Эгіпцянаў, і быў ён магутны ў словах і ўчынках.</verse>
				<verse number="23">Калі ж споўнілася яму сорак гадоў веку, прыйшло яму на сэрца даведацца братоў сваіх, сыноў Ізраіля.</verse>
				<verse number="24">І, убачыўшы, як некага крыўдзілі, заступіўся за яго і адпомсьціў за пакрыўджанага, ударыўшы Эгіпцяніна.</verse>
				<verse number="25">Ён жа думаў, што браты ягоныя зразумеюць, што Бог рукой ягонай дае ім выбаўленьне, а яны не зразумелі.</verse>
				<verse number="26">І на наступны дзень ён зьявіўся ім, як яны біліся, і вёў іх да згоды, кажучы: \Мужы, вы - браты! Чаму вы крыўдзіце адзін аднога?»</verse>
				<verse number="27">А той, што быў крыўдзіў бліжняга, адапхнуў яго, кажучы: \Хто паставіў цябе за начальніка і судзьдзю над намі?</verse>
				<verse number="28">Ці ты хочаш забіць мяне, як забіў учора Эгіпцяніна?»</verse>
				<verse number="29">Праз гэтае слова ўцёк Майсей і стаўся прыхаднем у зямлі Мадыям, дзе нарадзіў двух сыноў.</verse>
				<verse number="30">А калі споўнілася сорак гадоў, зьявіўся яму ў пустыні пад гарою Сынай анёл Госпадаў у полымі вагню куста.</verse>
				<verse number="31">Майсей жа, убачыўшы, зьдзівіўся відзежу, і калі ён набліжаўся, каб прыгледзецца, быў да яго голас Госпада:</verse>
				<verse number="32">«Я - Бог бацькоў тваіх, Бог Абрагама, і Бог Ісаака, і Бог Якуба». Трасучыся, Майсей не адважыўся ўглядацца.</verse>
				<verse number="33">А Госпад сказаў яму: \Здымі сандалы з ног тваіх, бо месца, на якім ты стаіш, - зямля сьвятая.</verse>
				<verse number="34">Гледзячы, Я ўбачыў гора народу Майго ў Эгіпце, і пачуў стагнаньне іхнае, і зыйшоў выбавіць іх. І цяпер ідзі, Я пашлю цябе ў Эгіпет».</verse>
				<verse number="35">Таго Майсея, якога яны адракліся, кажучы: \Хто паставіў цябе за начальніка і судзьдзю?\ - яго Бог за начальніка і выбавіцеля паслаў рукой анёла, які зьявіўся яму ў кусьце.</verse>
				<verse number="36">Ён вывеў іх, учыніўшы цуды і знакі ў зямлі Эгіпецкай, і ў Чырвоным моры, і ў пустыні сорак гадоў.</verse>
				<verse number="37">Гэта той Майсей, які сказаў сынам Ізраіля: \Прарока паставіць вам Госпад, Бог ваш, з братоў вашых, як мяне; Яго слухайце».</verse>
				<verse number="38">Гэта той, які быў у пустыні ў зборы з анёлам, які гаварыў на гары Сынай з ім і з бацькамі нашымі, які прыняў словы жывыя, каб даць нам,</verse>
				<verse number="39">якому не хацелі быць паслухмяныя бацькі? нашыя, але адапхнулі яго і павярнулі сэрцы свае да Эгіпту,</verse>
				<verse number="40">кажучы Аарону: \Зрабі нам багоў, якія будуць ісьці наперадзе нас, бо з Майсеем гэтым, які вывеў нас з зямлі Эгіпецкай, ня ведаем, што сталася з ім».</verse>
				<verse number="41">І зрабілі ў тыя дні цяля, і прынесьлі ахвяру ідалу, і весяліліся ў справах рук сваіх.</verse>
				<verse number="42">А Бог адвярнуўся і аддаў іх служыць войску нябеснаму, як напісана ў кнізе Прарокаў: \Дом Ізраіля, ці прыносілі вы Мне бітае і ахвяры сорак гадоў у пустыні?</verse>
				<verse number="43">І паднялі вы намёт Малоха і зорку бога вашага Рэмфана, абразы?, якія вы зрабілі, каб ім пакланяцца. І Я перасялю вас ажно за Бабілон».</verse>
				<verse number="44">Намёт сьведчаньня быў у бацькоў нашых у пустыні, як загадаў Той, Які гаварыў Майсею зрабіць яго паводле вобразу, які ён бачыў.</verse>
				<verse number="45">Яго, узяўшы, занесьлі бацькі? нашыя з Егошуам у валоданьні паганаў, якіх Бог выгнаў ад аблічча бацькоў нашых, ажно да дзён Давіда,</verse>
				<verse number="46">які знайшоў ласку перад Богам і прасіў, каб знайсьці будыніну Богу Якуба.</verse>
				<verse number="47">Салямон жа пабудаваў Яму дом.</verse>
				<verse number="48">Але Найвышэйшы не жыве ў бажніцах, зробленых рукамі, як кажа прарок:</verse>
				<verse number="49">«Неба - пасад Мой, а зямля - падножжа ног Маіх. Які ж дом вы пабудуеце Мне, - кажа Госпад, - або якое месца супачынку Майго?</verse>
				<verse number="50">Ці ж не Мая рука ўчыніла ўсё гэтае?»</verse>
				<verse number="51">[Людзі] з цьвёрдым каркам і з неабрэзаным сэрцам і вушамі! Вы заўсёды супрацівіцеся Духу Сьвятому, як бацькі? вашыя, так і вы.</verse>
				<verse number="52">Каго з прарокаў не перасьледавалі бацькі? вашыя, і пазабівалі прадвесьнікаў прыходу Праведніка, здраднікамі і забойцамі Якога вы цяпер сталіся,</verse>
				<verse number="53">вы, якія ўзялі Закон паводле пастановы анёлаў і не захавалі яго».</verse>
				<verse number="54">А слухаючы гэта, яны раз'юшваліся ў сэрцах сваіх і скрыгаталі зубамі на яго.</verse>
				<verse number="55">Ён жа, напоўнены Духам Сьвятым, углядаючыся ў неба, убачыў славу Божую і Ісуса, Які стаіць праваруч Бога,</verse>
				<verse number="56">і сказаў: \Вось, бачу неба адчыненае і Сына Чалавечага, Які стаіць праваруч Бога».</verse>
				<verse number="57">Яны ж, закрычаўшы моцным голасам, пазатыкалі вушы свае, і аднадушна рынуліся на яго,</verse>
				<verse number="58">і, выгнаўшы за горад, каменавалі яго. І сьведкі кінулі адзеньні свае ля ног дзяцюка, называнага Саўл,</verse>
				<verse number="59">і каменавалі Стэфана, які прызываў [Бога] і казаў: \Госпадзе Ісусе, прымі дух мой!»</verse>
				<verse number="60">І, укленчыўшы, закрычаў моцным голасам: \Госпадзе, не палічы ім грэху гэтага!\ І, сказаўшы гэта, памёр.</verse>
			</chapter>
			<chapter number="8">
				<verse number="1">А Саўл згаджаўся на забойства яго. Сталася ж у той дзень вялікае перасьледваньне царквы ў Ерусаліме. І ўсе, акрамя апосталаў, былі расьцярушаныя па ваколіцах Юдэі і Самарыі.</verse>
				<verse number="2">А Стэфана пахавалі мужы пабожныя і ўчынілі па ім галашэньне вялікае.</verse>
				<verse number="3">Саўл жа нішчыў царкву, уваходзячы ў дамы, і, цягнучы мужчынаў і жанчынаў, аддаваў [іх] у вязьніцу.</verse>
				<verse number="4">А тыя, што расьцярушыліся, хадзілі, дабравесьцячы слова.</verse>
				<verse number="5">Філіп жа, зыйшоўшы ў горад Самаранскі, абвяшчаў ім Хрыста.</verse>
				<verse number="6">І натоўпы прыслухоўваліся да ўсяго, што казаў Філіп, аднадушна слухаючы і бачачы знакі, якія ён чыніў.</verse>
				<verse number="7">Бо з многіх, якія мелі духаў нячыстых, яны выходзілі, крычучы моцным голасам, а шмат спараліжаваных і кульгавых былі аздароўленыя.</verse>
				<verse number="8">І сталася радасьць вялікая ў горадзе тым.</verse>
				<verse number="9">А быў раней у гэтым горадзе нейкі муж на імя Сымон, які чараваў і зьдзіўляў народ Самарыі, называючы сябе некім вялікім.</verse>
				<verse number="10">І прыслухоўваліся да яго ўсе ад малога да вялікага, кажучы: \Ён ёсьць вялікая моц Божая».</verse>
				<verse number="11">Прыслухоўваліся ж да яго дзеля таго, што ён даволі часу чараваньнем зьдзіўляў іх.</verse>
				<verse number="12">А калі паверылі Філіпу, які дабравесьціў пра Валадарства Божае і імя Ісуса Хрыста, былі ахрышчаны як мужчыны, так і жанчыны.</verse>
				<verse number="13">Дый Сымон і той паверыў, і, ахрысьціўшыся, трываў пры Філіпе. А бачачы знакі і цуды вялікія, што рабіліся, дзівіўся.</verse>
				<verse number="14">Апосталы ж, што былі ў Ерусаліме, пачуўшы, што Самарыя прыняла слова Божае, паслалі да іх Пятра і Яна,</verse>
				<verse number="15">якія, прыйшоўшы, памаліліся за іх, каб атрымалі Духа Сьвятога,</verse>
				<verse number="16">бо Ён ня быў на нікога з іх зыйшоўшы, а толькі былі яны ахрышчаны ў імя Госпада Ісуса.</verse>
				<verse number="17">Тады яны ўсклалі на іх рукі, і яны атрымалі Духа Сьвятога.</verse>
				<verse number="18">Сымон жа, пабачыўшы, што праз ускладаньне рук апосталаў даецца Дух Сьвяты, прынёс ім грошы,</verse>
				<verse number="19">кажучы: \Дайце і мне гэткую ўладу, каб той, на каго ўскладу рукі, атрымаў Духа Сьвятога».</verse>
				<verse number="20">Пётар жа сказаў яму: \Няхай срэбра тваё будзе з табой на загубу, бо дар Божы ты думаў за грошы здабыць.</verse>
				<verse number="21">Няма табе часткі і жэрабя ў слове гэтым, бо сэрца тваё ня шчырае перад Богам.</verse>
				<verse number="22">Дык навярніся ад гэтай ліхоты тваёй і прасі Бога, можа, будзе адпушчана табе задума сэрца твайго.</verse>
				<verse number="23">Бо бачу цябе ў гарчыні жоўці і ў вузьле няправеднасьці».</verse>
				<verse number="24">А Сымон, адказваючы, сказаў: \Маліцеся вы за мяне да Госпада, каб не прыйшло на мяне тое, што вы сказалі».</verse>
				<verse number="25">Яны ж, засьведчыўшы і расказаўшы слова Госпадава, вярнуліся ў Ерусалім, дабравесьцячы ў многіх мястэчках Самаранскіх.</verse>
				<verse number="26">А анёл Госпадаў прамовіў да Філіпа, кажучы: \Устань і ідзі на поўдзень, на шлях, які зыходзіць з Ерусаліму ў Газу, той, які пусты».</verse>
				<verse number="27">І, устаўшы, ён пайшоў. І вось, муж Этыёпскі, эўнух, можны Кандакіі, валадаркі Этыёпаў, які быў над усімі скарбамі ейнымі і прыйшоў у Ерусалім пакланіцца,</verse>
				<verse number="28">вяртаўся назад, і сядзеў на калясьніцы сваёй, і чытаў прарока Ісаю.</verse>
				<verse number="29">А Дух сказаў Філіпу: \Падыйдзі і прыстань да калясьніцы гэтай».</verse>
				<verse number="30">Прыбегшы, Філіп пачуў, што той чытае прарока Ісаю, і сказаў: \Ці разумееш тое, што чытаеш?»</verse>
				<verse number="31">Той жа сказаў: \Як жа я магу, калі нехта не растлумачыць мне?\ І папрасіў Філіпа, узыйшоўшы, сесьці з ім.</verse>
				<verse number="32">А ўрывак Пісаньня, які ён чытаў, быў гэткі: \Як авечку на зарэз, вялі Яго; і як ягня безгалосае перад тым, хто стрыжэ, гэтак Ён не адчыняе вуснаў Сваіх.</verse>
				<verse number="33">У паніжэньні Ягоным суд Ягоны ўзяты. А паходжаньне Ягонае хто распавядзе? Бо жыцьцё Ягонае будзе ўзята ад зямлі».</verse>
				<verse number="34">Адказваючы, эўнух сказаў Філіпу: \Прашу цябе, пра каго прарок гаворыць гэтае? Пра самога сябе ці пра каго іншага?»</verse>
				<verse number="35">А Філіп, адчыніўшы вусны свае і пачаўшы ад Пісаньня гэтага, дабравесьціў яму Ісуса.</verse>
				<verse number="36">А як ехалі па дарозе, прыйшлі да вады; і кажа эўнух: \Вось вада. Што перашкаджае мне быць ахрышчаным?»</verse>
				<verse number="37">А Філіп сказаў: \Калі верыш з усяго сэрца, можна». Ён жа, адказваючы, сказаў: \Веру, што Ісус Хрыстос ёсьць Сын Божы».</verse>
				<verse number="38">І загадаў спыніць калясьніцу. І зыйшлі абодва ў ваду, як Філіп, так і эўнух, і ахрысьціў яго.</verse>
				<verse number="39">Калі ж выйшлі яны з вады, Дух Госпадаў падхапіў Філіпа, і эўнух больш ня бачыў яго, бо паехаў у сваю дарогу, радуючыся.</verse>
				<verse number="40">А Філіп апынуўся ў Азоце; і, праходзячы, дабравесьціў па ўсіх гарадах, пакуль прыйшоў у Цэзарэю.</verse>
			</chapter>
			<chapter number="9">
				<verse number="1">Саўл жа, яшчэ дыхаючы пагрозай і забойствам на вучняў Госпадавых, падыйшоў да першасьвятара</verse>
				<verse number="2">і прасіў у яго лісты ў Дамаск да сынагогаў, каб, калі знойдзе некага, хто ёсьць на гэтым шляху, як мужчынаў, так і жанчынаў, зьвязаўшы, весьці ў Ерусалім.</verse>
				<verse number="3">А калі ён ішоў, сталася, як ён наблізіўся да Дамаску, што неспадзявана агарнула яго сьвятло з неба.</verse>
				<verse number="4">І, упаўшы на зямлю, ён пачуў голас, які гаварыў яму: «Саўле, Саўле, чаму ты перасьледуеш Мяне?\</verse>
				<verse number="5">Ён жа сказаў: \Хто Ты, Госпадзе?\ А Госпад сказаў: «Я - Ісус, Якога ты перасьледуеш. Цяжка табе супраць ражна ўпірацца».</verse>
				<verse number="6">І ён, дрыжучы і жахаючыся, сказаў: \Госпадзе, што хочаш, каб я рабіў?\ І Госпад [кажа] да яго: \Устань і ідзі ў горад, і будзе табе сказана, што ты мусіш рабіць».</verse>
				<verse number="7">А мужы, якія спадарожнічалі яму, стаялі аслупянеўшы, чуючы голас, а нікога ня бачачы.</verse>
				<verse number="8">Саўл жа ўстаў з зямлі, і, адчыніўшы вочы свае, нікога ня бачыў; і ўзяўшы за руку, увялі яго ў Дамаск.</verse>
				<verse number="9">І тры дні ён ня бачыў, і ня еў, і ня піў.</verse>
				<verse number="10">Быў жа ў Дамаску адзін вучань на імя Ананія. І сказаў да яго Госпад у відзежы: \Ананія!\ Ён жа сказаў: \Вось я, Госпадзе!»</verse>
				<verse number="11">А Госпад да яго: «Устаўшы, ідзі на вуліцу, называную Простай, і ў доме Юды пашукай Тарсяніна на імя Саўл, бо вось, ён моліцца</verse>
				<verse number="12">і бачыў у відзежы мужа на імя Ананія, які ўвайшоў і ўсклаў на яго руку, каб ён зноў бачыў».</verse>
				<verse number="13">Ананія ж адказаў: \Госпадзе, я чуў ад многіх пра мужа гэтага, колькі ліха ўчыніў ён сьвятым Тваім у Ерусаліме;</verse>
				<verse number="14">і тут ён мае ўладу ад першасьвятароў зьвязваць усіх, хто прызывае імя Тваё».</verse>
				<verse number="15">А Госпад сказаў да яго: «Ідзі, бо ён - Мая выбраная пасудзіна, каб несьці імя Маё перад паганамі, і валадарамі, і сынамі Ізраіля,</verse>
				<verse number="16">бо Я пакажу яму, колькі ён мусіць перацярпець за імя Маё».</verse>
				<verse number="17">Ананія пайшоў, і ўвайшоў у той дом, і, усклаўшы на яго рукі, сказаў: \Саўле, браце, Госпад паслаў мяне, Ісус, Які зьявіўся табе на дарозе, па якой ты ішоў, каб ты зноў бачыў і напоўніўся Духам Сьвятым».</verse>
				<verse number="18">І адразу нібы луска апала з вачэй ягоных, і стаў бачыць у той жа момант, і, устаўшы, быў ахрышчаны,</verse>
				<verse number="19">і, прыняўшы ежу, умацаваўся. І быў Саўл колькі дзён з вучнямі, што ў Дамаску,</verse>
				<verse number="20">і адразу абвяшчаў у сынагогах Хрыста, што Ён ёсьць Сын Божы.</verse>
				<verse number="21">А ўсе, хто чуў, дзівіліся і казалі: \Ці ня гэта той самы, які нішчыў у Ерусаліме тых, хто прызывае імя гэтае, і сюды прыйшоў дзеля таго, каб іх, зьвязаўшы, весьці да першасьвятароў?»</verse>
				<verse number="22">А Саўл больш умацоўваўся і трывожыў Юдэяў, якія жылі ў Дамаску, даводзячы, што Гэты [Ісус] ёсьць Хрыстос.</verse>
				<verse number="23">Калі ж споўнілася даволі дзён, Юдэі зрабілі нараду, каб забіць яго.</verse>
				<verse number="24">А Саўл даведаўся пра змову іхнюю. І яны сачылі ля брамаў дзень і ноч, каб яго забіць.</verse>
				<verse number="25">А вучні, узяўшы яго, уначы спусьцілі праз мур у кашы?.</verse>
				<verse number="26">Прыйшоўшы ж у Ерусалім, Саўл спрабаваў прыстаць да вучняў, і ўсе баяліся яго, ня верачы, што ён - вучань.</verse>
				<verse number="27">А Барнаба, узяўшы яго, прывёў да апосталаў і распавёў ім, як у дарозе той бачыў Госпада, і што Ён гаварыў яму, і як ён у Дамаску адважна гаварыў у імя Ісуса.</verse>
				<verse number="28">І быў ён разам з імі, уваходзячы і выходзячы ў Ерусалім, і адважна гаворачы ў імя Госпада Ісуса.</verse>
				<verse number="29">Гаварыў таксама і спрачаўся з эліністамі, а тыя намагаліся яго забіць.</verse>
				<verse number="30">Браты ж, даведаўшыся, вывелі яго ў Цэзарэю і выправілі яго ў Тарс.</verse>
				<verse number="31">А цэрквы па ўсёй Юдэі, і Галілеі, і Самарыі мелі супакой, будуючыся і ходзячы ў страху Госпадавым, і праз пацяшэньне Духа Сьвятога памнажаліся.</verse>
				<verse number="32">Сталася ж, што Пётар, абыходзячы ўсіх, прыйшоў і да сьвятых, што жылі ў Лідзьдзе.</verse>
				<verse number="33">Знайшоў жа ён там аднаго чалавека, на імя Энэй, які восем гадоў ляжаў у ложку, бо быў спараліжаваны.</verse>
				<verse number="34">І сказаў яму Пётар: \Энэй, цябе аздараўляе Ісус Хрыстос; устань і пасьцялі сабе». І ён адразу ўстаў.</verse>
				<verse number="35">І бачылі яго ўсе, што жылі ў Лідзьдзе і Сароне, якія зьвярнуліся да Госпада.</verse>
				<verse number="36">А ў Ёппе была адна вучаніца, на імя Табіта, што ў перакладзе азначае Сарна. Яна была поўная добрых учынкаў і міласьцінаў, якія рабіла.</verse>
				<verse number="37">Сталася ж у тыя дні, што, занядужаўшы, яна памерла. Яе памылі і палажылі ў залі.</verse>
				<verse number="38">А як Лідда была блізка ад Ёппы, дык вучні, пачуўшы, што там Пётар, паслалі двух мужоў да яго, просячы прыйсьці да іх не марудзячы.</verse>
				<verse number="39">Устаўшы, Пётар прыйшоў да іх, і, як прыйшоў, завялі яго ў залю; і сталі перад ім усе ўдовы, галосячы і паказваючы вопраткі і адзеньне, якія паспраўляла Сарна, як была з імі.</verse>
				<verse number="40">А Пётар, выслаўшы ўсіх вонкі, укленчыўшы, маліўся і, зьвярнуўшыся да цела, сказаў: \Табіта, устань!\ Яна ж адчыніла вочы свае і, убачыўшы Пятра, села.</verse>
				<verse number="41">А ён, даўшы ёй руку, падняў яе і, клікнуўшы сьвятых і ўдоваў, паставіў яе перад імі жывую.</verse>
				<verse number="42">І сталася ведама па ўсёй Ёппе, і многія паверылі ў Госпада.</verse>
				<verse number="43">Сталася ж, што ён даволі дзён заставаўся ў нейкага Сымона, гарбара.</verse>
			</chapter>
			<chapter number="10">
				<verse number="1">А ў Цэзарэі быў адзін муж, на імя Карнэль, сотнік кагорты, называнай Італійскай,</verse>
				<verse number="2">пабожны і багабойны з усім домам сваім. Ён чыніў шмат міласьцінаў народу і ўсьцяж маліўся Богу.</verse>
				<verse number="3">Ён бачыў яўна ў відзежы каля дзявятае гадзіны дня анёла Божага, які ўвайшоў да яго і сказаў яму: \Карнэль!»</verse>
				<verse number="4">Ён жа, углядаючыся на яго і будучы ў страху, сказаў: \Што, Госпадзе?\ А той сказаў яму: \Малітвы твае і міласьціны твае ўзыйшлі на памяць перад Богам.</verse>
				<verse number="5">І цяпер пашлі ў Ёппу мужоў, і пакліч Сымона, які называецца Пятром;</verse>
				<verse number="6">ён гасьцюе ў нейкага Сымона гарбара, дом якога ля мора. Ён скажа табе, што ты мусіш рабіць».</verse>
				<verse number="7">Калі ж анёл, які гаварыў з Карнэлем, адыйшоў, ён, паклікаўшы двух слугаў сваіх і пабожнага жаўнера з тых, што былі пры ім,</verse>
				<verse number="8">і ўсё ім распавёўшы, паслаў іх у Ёппу.</verse>
				<verse number="9">А на наступны дзень, як яны былі ў дарозе і набліжаліся да гораду, Пётар узыйшоў на дах памаліцца каля шостае гадзіны.</verse>
				<verse number="10">Адчуў жа голад і захацеў есьці; а калі гатавалі, ахапіла яго захапленьне,</verse>
				<verse number="11">і бачыць ён неба расчыненае і начыньне нейкае, якое зыходзіла да яго, быццам вялікі абрус, зьвязаны за чатыры канцы і апусканы на зямлю.</verse>
				<verse number="12">У ім былі ўсе чатырохногія зямныя, і зьвяры, і паўзуны, і птушкі нябесныя.</verse>
				<verse number="13">І стаўся голас да яго: \Устаўшы, Пётар, заколвай і еш».</verse>
				<verse number="14">А Пётар сказаў: «Ніякім чынам, Госпадзе, бо ніколі ня еў я паганага ці нячыстага».</verse>
				<verse number="15">І голас ізноў другі раз да яго: «Што Бог ачысьціў, ты не пагань».</verse>
				<verse number="16">Сталася ж гэта тройчы, і начыньне ізноў узьнялося ў неба.</verse>
				<verse number="17">Калі ж Пётар бянтэжыўся ў сабе, што б значыў відзеж, які бачыў, вось, мужы?, пасланыя ад Карнэля, распытаўшы пра дом Сымона, спыніліся ля брамы</verse>
				<verse number="18">і, крыкнуўшы, спыталіся, ці тут гасьцюе Сымон, называны Пятром.</verse>
				<verse number="19">А як Пётар думаў пра гэты відзеж, сказаў яму Дух: \Вось, тры мужы шукаюць цябе.</verse>
				<verse number="20">Дык, устаўшы, зыйдзі і ідзі з імі, нічога не сумняваючыся, бо Я паслаў іх».</verse>
				<verse number="21">Зыйшоўшы ж да тых мужоў, пасланых да яго ад Карнэля, Пётар сказаў: \Вось, я той, каго вы шукаеце. Што за прычына, дзеля чаго вы прыйшлі?»</verse>
				<verse number="22">Яны ж сказалі: \Карнэль, сотнік, муж праведны і багабойны, пра якога сьведчыць увесь народ Юдэйскі, атрымаў загад ад сьвятога анёла паклікаць цябе ў дом свой і паслухаць словы ад цябе».</verse>
				<verse number="23">Тады Пётар, запрасіўшы, гасьцяваў іх, а на заўтра пайшоў з імі, і некаторыя з братоў, якія з Ёппы, пайшлі з ім.</verse>
				<verse number="24">І на наступны дзень прыйшлі яны ў Цэзарэю, а Карнэль чакаў на іх, склікаўшы сваякоў сваіх і блізкіх сяброў.</verse>
				<verse number="25">Калі ж сталася, што Пётар увайшоў, Карнэль, сустрэўшы яго, упаў да ног ягоных і пакланіўся.</verse>
				<verse number="26">А Пётар падняў яго, кажучы: \Устань, і я таксама чалавек».</verse>
				<verse number="27">І, размаўляючы з ім, увайшоў, і знаходзіць шмат сабраных.</verse>
				<verse number="28">І прамовіў да іх: \Вы ведаеце, што не належыцца мужу Юдэйскаму злучацца ці зыходзіцца з чужынцамі, але Бог паказаў мне не называць ніякага чалавека паганым ці нячыстым.</verse>
				<verse number="29">Дзеля гэтага я і прыйшоў, як быў пакліканы, без пярэчаньняў. Дык пытаюся: дзеля якой прычыны вы паклікалі мяне?»</verse>
				<verse number="30">І прамовіў Карнэль: \Ад чацьвёртага дня аж да гэтае гадзіны я посьціў і а дзявятай гадзіне маліўся ў доме маім; і вось, стаў перада мною муж у сьветлым адзеньні</verse>
				<verse number="31">і мовіць: \Карнэль, пачутая малітва твая, і міласьціны твае ўзгаданыя перад Богам.</verse>
				<verse number="32">Дык пашлі ў Ёппу і пакліч Сымона, які называецца Пятром; ён гасьцюе ў доме Сымона гарбара, ля мора; ён, прыйшоўшы, скажа табе».</verse>
				<verse number="33">Дык я неадкладна паслаў да цябе, і ты добра зрабіў, прыйшоўшы. А цяпер мы ўсе прыйшлі перад Бога, каб слухаць усё, што загадана табе ад Бога».</verse>
				<verse number="34">А Пётар, расчыніўшы вусны, сказаў: \Праўдзіва спасьцерагаю, што не на аблічча зважае Бог,</verse>
				<verse number="35">але ў кожным народзе прыемны Яму той, хто баіцца Яго і чыніць праведнасьць.</verse>
				<verse number="36">Слова паслаў Ён сынам Ізраіля, дабравесьцячы супакой праз Ісуса Хрыста, Які ёсьць Госпад усяго.</verse>
				<verse number="37">Вы ведаеце слова, што сталася па ўсёй Юдэі, пачынаючы ад Галілеі, пасьля хрышчэньня, якое абвясьціў Ян,</verse>
				<verse number="38">як Бог памазаў Духам Сьвятым і моцай Ісуса з Назарэту, Які хадзіў, робячы дабро і аздараўляючы ўсіх, прыгнятаных д'яблам, бо Бог быў з Ім.</verse>
				<verse number="39">І мы - сьведкі ўсяго, што Ён учыніў у краіне Юдэйскай і ў Ерусаліме. І забілі Яго, павесіўшы на дрэве.</verse>
				<verse number="40">Яго Бог уваскрасіў на трэці дзень, і даў Яму аб'яўляцца</verse>
				<verse number="41">не ўсяму народу, але сьведкам, наперад прызначаным ад Бога, нам, якія елі і пілі з Ім пасьля ўваскрасеньня Яго з мёртвых.</verse>
				<verse number="42">І Ён загадаў нам абвяшчаць народу і сьведчыць, што Ён ёсьць вызначаны ад Бога Судзьдзя жывых і мёртвых.</verse>
				<verse number="43">Пра Яго ўсе прарокі сьведчаць, што ўсякі, хто верыць у Яго, атрымае адпушчэньне грахоў праз імя Ягонае».</verse>
				<verse number="44">Калі Пётар яшчэ гаварыў словы гэтыя, зыйшоў Дух Сьвяты на ўсіх, якія слухалі слова.</verse>
				<verse number="45">І дзівіліся верныя з абрэзаных, якія прыйшлі з Пятром, што і на паганаў выліты дар Сьвятога Духа,</verse>
				<verse number="46">бо чулі іх, як гаварылі мовамі і ўзьвялічвалі Бога. Тады адказаў Пётар:</verse>
				<verse number="47">«Няўжо нехта можа забараніць вады дзеля хрышчэньня тых, якія атрымалі Духа Сьвятога, як і мы?»</verse>
				<verse number="48">І загадаў ім ахрысьціцца ў імя Госпада. Тады прасілі яго застацца на некалькі дзён.</verse>
			</chapter>
			<chapter number="11">
				<verse number="1">А апосталы і браты, якія былі ў Юдэі, пачулі, што і пагане прынялі слова Божае.</verse>
				<verse number="2">І калі Пётар узыйшоў у Ерусалім, тыя, што з абрэзаных, сумняваліся ў ім,</verse>
				<verse number="3">кажучы: \Да мужоў неабрэзаных ты хадзіў і еў з імі!»</verse>
				<verse number="4">А Пётар, пачаўшы, выклаў па парадку, кажучы:</verse>
				<verse number="5">«Я быў у горадзе Ёппе, молячыся, і ў захапленьні ўбачыў відзеж: нейкае начыньне, якое зыходзіла, быццам вялікі абрус, за чатыры канцы апусканы з неба, і прыйшло да мяне.</verse>
				<verse number="6">Углядаючыся ў яго, я разгледзеў і ўбачыў чатырохногіх зямных, і зьвяроў, і паўзуноў, і птушкі нябесныя.</verse>
				<verse number="7">Пачуў жа я голас, які гаварыў мне: «Устаўшы, Пётар, заколвай і еш».</verse>
				<verse number="8">А я сказаў: \Ніякім чынам, Госпадзе, бо нічога паганага ці нячыстага ніколі ня браў я ў вусны мае?».</verse>
				<verse number="9">А голас адказаў мне другі раз з неба: «Што Бог ачысьціў, ты не пагань».</verse>
				<verse number="10">Сталася ж гэта тройчы, і ізноў усё ўзьнялося ў неба.</verse>
				<verse number="11">І вось, у гэты момант спыніліся перад домам, у якім я быў, тры мужы, пасланыя да мяне з Цэзарэі.</verse>
				<verse number="12">А Дух сказаў мне ісьці з імі, нічога не сумняваючыся. Пайшлі ж са мною і гэтыя шэсьць братоў, і мы прыйшлі ў дом таго мужа.</verse>
				<verse number="13">І абвясьціў ён нам, як бачыў у доме сваім анёла, які стаў і сказаў яму: \Пашлі ў Ёппу мужоў і пакліч Сымона, называнага Пятром,</verse>
				<verse number="14">які скажа табе словы, праз якія будзеш збаўлены ты і ўвесь дом твой».</verse>
				<verse number="15">Калі ж я пачаў гаварыць, зыйшоў на іх Дух Сьвяты, як і на нас на пачатку.</verse>
				<verse number="16">І ўзгадаў я слова Госпада, як Ён сказаў: «Ян хрысьціў вадою, а вы будзеце ахрышчаны Духам Сьвятым».</verse>
				<verse number="17">Дык калі Бог даў ім такі самы дар, як і нам, што паверылі ў Госпада Ісуса Хрыста, хто ж я такі, каб мог забараняць Богу?»</verse>
				<verse number="18">Пачуўшы ж гэтае, яны супакоіліся і славілі Бога, кажучы: \Можа і паганам даў Бог навяртаньне дзеля жыцьця».</verse>
				<verse number="19">А тыя, што расьцярушыліся пасьля прыгнёту, які стаўся за Стэфана, пайшлі аж да Фінікіі, і Кіпру, і Антыёхіі, нікому не гаворачы слова, адно толькі Юдэям.</verse>
				<verse number="20">Былі ж некаторыя з іх мужы Кіпрыйскія і Кірэнэйскія, якія, прыйшоўшы ў Антыёхію, гаварылі да эліністаў, дабравесьцячы Госпада Ісуса.</verse>
				<verse number="21">І была рука Госпадава з імі, і вялікая лічба, паверыўшы, зьвярнулася да Госпада.</verse>
				<verse number="22">А слова пра іх дайшло да вушэй царквы, што ў Ерусаліме, і яны паслалі Барнабу пайсьці аж у Антыёхію.</verse>
				<verse number="23">Ён, прыйшоўшы і ўбачыўшы ласку Божую, узрадаваўся і маліў усіх, каб пры пастанове сэрца трывалі ў Госпадзе,</verse>
				<verse number="24">бо ён быў муж добры і поўны Духа Сьвятога і веры. І значная грамада дадалася да Госпада.</verse>
				<verse number="25">А Барнаба выйшаў у Тарс шукаць Саўла і, знайшоўшы яго, прывёў у Антыёхію.</verse>
				<verse number="26">Сталася ж, што яны цэлы год зьбіраліся ў гэтай царкве і навучалі значную грамаду; у Антыёхіі найперш вучняў сталі называць Хрысьціянамі.</verse>
				<verse number="27">У тыя ж дні прыйшлі з Ерусаліму ў Антыёхію прарокі.</verse>
				<verse number="28">А адзін з іх, на імя Агаў, устаўшы, праз Духа даў знак, што на ўсім сьвеце мае быць вялікі голад, які і стаўся за цэзара Кляўдыя.</verse>
				<verse number="29">А вучні, кожны паводле магчымасьці сваёй, вызначылі паслаць [дапамогу] братам, што жылі ў Юдэі.</verse>
				<verse number="30">І ўчынілі гэта, паслаўшы да старостаў праз рукі Барнабы і Саўла.</verse>
			</chapter>
			<chapter number="12">
				<verse number="1">А ў той час валадар Ірад падняў руку, каб рабіць зло некаторым з царквы,</verse>
				<verse number="2">а Якуба, брата Яна, забіў мячом.</verse>
				<verse number="3">І, бачачы, што гэта падабаецца Юдэям, дадаў, што схапіў і Пятра, а былі дні праснакоў,</verse>
				<verse number="4">і, схапіўшы, пасадзіў у вязьніцу, загадаўшы чатыром чацьвёркам жаўнераў сьцерагчы яго, хочучы пасьля Пасхі вывесьці яго народу.</verse>
				<verse number="5">Дык Пятра пільнавалі ў вязьніцы, а шчырая малітва за яго ўзносілася ад царквы да Бога.</verse>
				<verse number="6">Калі ж Ірад меўся вывесьці яго, у тую ноч Пётар спаў між двух жаўнераў, зьвязаны двума ланцугамі, і перад дзьвярыма вартаўнікі пільнавалі вязьніцу.</verse>
				<verse number="7">І вось, анёл Госпадаў стаў, і сьвятло засьвяціла ў цэлі, і, ударыўшы Пятра ў бок, падняў яго, кажучы: \Устань хутчэй!\ І ўпалі з рук ягоных ланцугі.</verse>
				<verse number="8">Анёл жа сказаў да яго: \Падперажыся і абуй сандалы твае». Ён зрабіў гэта, і той кажа яму: \Апрані адзеньне тваё і ідзі за мною».</verse>
				<verse number="9">І, выйшаўшы, пайшоў за ім, і ня ведаў, ці праўда тое, што сталася праз анёла, а думаў, што бачыць відзеж.</verse>
				<verse number="10">Абмінуўшы ж першую варту і другую, яны падыйшлі да жалезных брамаў, што вялі ў горад, якія самі расчыніліся ім, і, выйшаўшы, прайшлі адну вуліцу, і анёл адразу адыйшоў ад яго.</verse>
				<verse number="11">І Пётар, прыйшоўшы ў сябе, сказаў: \Цяпер праўдзіва ведаю, што Госпад паслаў анёла Свайго і вырваў мяне з рукі Ірада і з усяго, чаго чакаў народ Юдэйскі».</verse>
				<verse number="12">І, агледзеўшыся, прыйшоў у дом Марыі, маці Яна, называнага Маркам, дзе многія сабраліся і маліліся.</verse>
				<verse number="13">А як Пётар стукаўся ў дзьверы брамаў, падыйшла паслухаць служка, на імя Рода,</verse>
				<verse number="14">і, пазнаўшы голас Пятра, ад радасьці не адчыніла брамаў, а, убегшы, абвясьціла, што Пётар стаіць перад брамамі.</verse>
				<verse number="15">Яны ж сказалі да яе: \Ты звар'яцела». А яна настойвала, што гэта ён. Яны ж казалі: \Гэта анёл ягоны».</verse>
				<verse number="16">А Пётар працягваў стукацца. Адчыніўшы, яны ўбачылі яго і зьдзівіліся.</verse>
				<verse number="17">Ён жа, даўшы знак рукою, каб маўчалі, распавёў ім, як Госпад вывеў яго з вязьніцы. І сказаў: \Абвясьціце пра гэта Якубу і братам». І, выйшаўшы, пайшоў у іншае месца.</verse>
				<verse number="18">А як настаў дзень, было хваляваньне немалое ў жаўнераў адносна таго, што магло стацца з Пятром.</verse>
				<verse number="19">Ірад жа, шукаючы яго і не знайшоўшы яго, дапытаўшы вартаўнікоў, загадаў вывесьці іх [на сьмерць]. І, зыйшоўшы з Юдэі ў Цэзарэю, быў [там].</verse>
				<verse number="20">А быў Ірад дужа зазлаваны на Тырцаў і Сідонцаў. Яны ж аднадушна прыйшлі да яго і, пераканаўшы Бласта, падкаморага валадарскага, прасілі міру, бо іхняя краіна жывілася ад валадарскае.</verse>
				<verse number="21">У вызначаны ж дзень Ірад, апрануўшы валадарскае адзеньне і сеўшы на судовым пасадзе, прамаўляў да іх,</verse>
				<verse number="22">а народ крычаў: \Голас бога, а не чалавека!»</verse>
				<verse number="23">А анёл Госпадаў адразу ўдарыў яго за тое, што ён не аддаў славу Богу, і, заедзены чэрвямі, ён памёр.</verse>
				<verse number="24">А слова Божае расло і памнажалася.</verse>
				<verse number="25">А Барнаба і Саўл, споўніўшы служэньне, вярнуліся з Ерусаліму, узяўшы з сабою Яна, якога звалі Маркам.</verse>
			</chapter>
			<chapter number="13">
				<verse number="1">Былі ж у Антыёхіі, у тамтэйшай царкве, некаторыя прарокі і настаўнікі: і Барнаба, і Сымон, называны Нігер, і Луцый Кірэнэец, і Манаэн, што гадаваўся разам з Ірадам тэтрархам, і Саўл.</verse>
				<verse number="2">А калі яны спраўлялі служэньне Госпаду і посьцілі, сказаў Дух Сьвяты: \Аддзяліце Мне Барнабу і Саўла на справу, на якую Я паклікаў іх».</verse>
				<verse number="3">Тады яны, посьцячы і молячыся, і ўскладаючы на іх рукі, адпусьцілі іх.</verse>
				<verse number="4">Тыя ж, выпраўленыя Духам Сьвятым, прыйшлі ў Сэлеўкію, і адтуль паплылі на Кіпр.</verse>
				<verse number="5">І, апынуўшыся ў Саляміне, прапаведвалі слова Божае ў сынагогах Юдэйскіх; а мелі яны Яна за паслугача.</verse>
				<verse number="6">Прайшоўшы ж востраў да Пафа, знайшлі нейкага чараўніка, фальшывага прарока, Юдэя, на імя Бар-Ісус,</verse>
				<verse number="7">які быў у праконсула Сяргея Паўла, мужа разумнага. Той, паклікаўшы Барнабу і Саўла, шукаў слухаць слова Божае.</verse>
				<verse number="8">а чараўнік Эліма, бо так перакладаецца імя ягонае, супрацьстаяў ім, шукаючы адвярнуць праконсула ад веры.</verse>
				<verse number="9">А Саўл, ён жа Павал, напоўніўшыся Духам Сьвятым і ўглядаючыся на яго,</verse>
				<verse number="10">сказаў: \О, сыне д'ябла, поўны ўсякае падступнасьці і ўсякай ліхоты, вораг усякае праведнасьці! Ці не перастанеш ты крывіць простыя шляхі Госпада?</verse>
				<verse number="11">І вось цяпер рука Госпадава над табою, і будзеш ты сьляпы, ня бачачы сонца да часу». І адразу зыйшлі на яго змрок і цемра, і ён, блукаючыся, шукаў, хто б яго вёў за руку.</verse>
				<verse number="12">Тады праконсул, убачыўшы, што сталася, паверыў, дзівячыся навуцы Госпадавай.</verse>
				<verse number="13">А тыя, што з Паўлам, выйшаўшы з Пафу, прыйшлі ў Пэргію ў Памфіліі. Ян жа, адыйшоўшы ад іх, вярнуўся ў Ерусалім.</verse>
				<verse number="14">А яны, прайшоўшы Пэргію, прыйшлі ў Антыёхію Пісідзкую і, увайшоўшы ў сынагогу ў дзень суботы, паселі.</verse>
				<verse number="15">А пасьля чытаньня Закону і Прарокаў начальнікі сынагогі паслалі да іх, кажучы: \Мужы браты! Калі ёсьць у вас слова пацяшэньня для народу, кажыце».</verse>
				<verse number="16">Павал жа, устаўшы і даўшы знак рукою, сказаў: \Мужы Ізраільцяне і тыя, хто баіцца Бога, паслухайце!</verse>
				<verse number="17">Бог народу гэтага, Ізраіля, выбраў бацькоў нашых, і ўзьвялічыў народ, калі яны былі прыхаднямі ў зямлі Эгіпецкай, і ўзьнятым рамяном вывеў іх з яе,</verse>
				<verse number="18">і на працягу сарака гадоў зносіў іх у пустыні,</verse>
				<verse number="19">і, зьнішчыўшы сем народаў у зямлі Ханаан, даў ім на ўласнасьць зямлю іхнюю.</verse>
				<verse number="20">І пасьля гэтага каля чатырохсот і пяцідзесяці гадоў даваў судзьдзяў да Самуэля прарока.</verse>
				<verse number="21">У той час прасілі яны валадара; і даў ім Бог Саўла, сына Кісавага, мужа з калена Бэн'яміна, гадоў на сорак.</verse>
				<verse number="22">І, адставіўшы яго, паставіў ім за валадара Давіда, пра якога і сказаў, сьведчачы: \Знайшоў Я Давіда, сына Есэя, мужа паводле сэрца Майго, які выканае ўсю волю Маю?».</verse>
				<verse number="23">З ягонага насеньня Бог паводле абяцаньня падняў Ізраілю Збаўцу Ісуса.</verse>
				<verse number="24">Перад абліччам прыйсьця Ягонага абвяшчаў Ян хрышчэньне навяртаньня ўсяму народу Ізраіля.</verse>
				<verse number="25">А калі Ян споўніў бег свой, ён сказаў: \За каго лічыце мяне? Ня я гэта, але, вось, ідзе за мною Той, Якому я ня варты разьвязаць сандалы на нагах».</verse>
				<verse number="26">Мужы браты, сыны роду Абрагамавага і тыя сярод вас, якія Бога баяцца! Вам пасланае слова збаўленьня гэтага.</verse>
				<verse number="27">Бо жыхары Ерусаліму і начальнікі іхнія, не пазнаўшы Яго і асудзіўшы, споўнілі словы прарокаў, чытаныя кожную суботу,</verse>
				<verse number="28">і, не знайшоўшы ніякае сьмяротнае віны, прасілі Пілата, каб Ён быў забіты.</verse>
				<verse number="29">Калі ж зьдзейсьнілі ўсё, напісанае пра Яго, зьняўшы з дрэва, палажылі ў магілу.</verse>
				<verse number="30">Але Бог уваскрасіў Яго з мёртвых.</verse>
				<verse number="31">Ён шмат дзён зьяўляўся тым, якія прыйшлі з Ім з Галілеі ў Ерусалім і якія ёсьць сьведкамі Яго перад народам.</verse>
				<verse number="32">І мы вам дабравесьцім, што абяцаньне, дадзенае бацькам, Бог споўніў нам, іхнім дзецям, уваскрасіўшы Ісуса,</verse>
				<verse number="33">як і ў другім псальме напісана: \Ты - Сын Мой, Я сёньня нарадзіў Цябе».</verse>
				<verse number="34">А што Ён уваскрасіў Яго з мёртвых, каб Той больш не вярнуўся ў парахненьне, Ён сказаў гэтак: \Дам вам сьвятасьці Давідавыя верныя».</verse>
				<verse number="35">Дзеля гэтага і ў іншым [псальме] кажа: \Не дасі Сьвятому Твайму ўбачыць парахненьне».</verse>
				<verse number="36">Бо Давід, паслужыўшы ў сваім пакаленьні намеру Божаму, памёр і далучыўся да бацькоў сваіх, і ўбачыў парахненьне,</verse>
				<verse number="37">а Той, Каго Бог уваскрасіў, ня ўбачыў парахненьня.</verse>
				<verse number="38">Дык няхай будзе вядома вам, мужы браты, што праз Яго прапаведуецца вам адпушчэньне грахоў,</verse>
				<verse number="39">і ў-ва ўсім, у чым вы не маглі апраўдацца ў законе Майсеевым, у Ім апраўдваецца кожны, хто верыць.</verse>
				<verse number="40">Дык глядзіце, каб не прыйшло на вас сказанае ў прарокаў:</verse>
				<verse number="41">«Пабачце, вы, якія пагарджаеце, і зьдзівіцеся, і шчэзьніце, бо Я раблю справу ў дні вашыя, справу, якой вы не паверыце, калі хто распавядзе вам».</verse>
				<verse number="42">Калі ж яны выходзілі з сынагогі Юдэйскае, прасілі іх пагане, каб і ў наступную суботу гаварылі словы гэтыя.</verse>
				<verse number="43">А як разыйшлася сынагога, шмат Юдэяў і пабожных празэлітаў пайшлі за Паўлам і Барнабам, якія, размаўляючы з імі, пераконвалі іх заставацца ў ласцы Божай.</verse>
				<verse number="44">А ў наступную суботу амаль увесь горад сабраўся слухаць слова Божае.</verse>
				<verse number="45">А Юдэі, убачыўшы натоўп, напоўніліся зайздрасьцю і працівіліся таму, што гаварыў Павал, пярэчачы і блюзьнячы.</verse>
				<verse number="46">А Павал і Барнаба, адважыўшыся, сказалі: \Да вас належала спачатку гаварыць слова Божае. А як вы адкідаеце яго і ня лічыце сябе вартымі жыцьця вечнага, вось, мы паварочваемся да паганаў.</verse>
				<verse number="47">Бо так загадаў нам Госпад: \Я паставіў цябе як сьвятло для паганаў, каб быў ты на збаўленьне да краю зямлі».</verse>
				<verse number="48">А пагане, чуючы гэта, радаваліся і славілі слова Госпадава, і паверылі ўсе, якія былі прызначаныя да жыцьця вечнага.</verse>
				<verse number="49">І разносілася слова Госпадава праз усю краіну.</verse>
				<verse number="50">А Юдэі падбухторылі пабожных і паважаных жанчынаў, і першых [людзей] у горадзе, і паднялі перасьлед на Паўла і Барнабу, і выгналі іх з межаў сваіх.</verse>
				<verse number="51">Яны ж, абтросшы пыл з ног сваіх на іх, прыйшлі ў Іконію.</verse>
				<verse number="52">А вучні былі напоўненыя радасьцю і Духам Сьвятым.</verse>
			</chapter>
			<chapter number="14">
				<verse number="1">Сталася ж у Іконіі, што ўвайшлі яны разам у сынагогу Юдэйскую і гаварылі гэтак, што паверыла вялікае мноства Юдэяў і Грэкаў.</verse>
				<verse number="2">А Юдэі, якія ня верылі, паднялі і раз'юшылі супраць братоў душы паганаў.</verse>
				<verse number="3">Аднак яны былі там даволі часу, адважна гаворачы пра Госпада, Які сьведчыў пра слова ласкі Сваёй і чыніў знакі і цуды праз рукі іхнія.</verse>
				<verse number="4">І падзялілася мноства ў горадзе, і адны былі з Юдэямі, а другія - з апосталамі.</verse>
				<verse number="5">А калі пагане і Юдэі з начальнікамі сваімі намерваліся зьняважыць і ўкаменаваць іх,</verse>
				<verse number="6">яны, даведаўшыся, уцяклі ў гарады Лікаонскія Лістру і Дэрбу, і ў ваколіцу,</verse>
				<verse number="7">і былі там, дабравесьцячы.</verse>
				<verse number="8">І нейкі чалавек у Лістры, немачны на ногі, сядзеў, бо ад чэрава маці сваёй быў кульгавы і ніколі не хадзіў.</verse>
				<verse number="9">Ён слухаў Паўла, які гаварыў, і той, глянуўшы на яго і бачачы, што ён мае веру дзеля збаўленьня,</verse>
				<verse number="10">сказаў моцным голасам: \Стань на ногі твае проста!\ І ён падскочыў, і хадзіў.</verse>
				<verse number="11">А натоўп, бачачы, што зрабіў Павал, падняў голас свой, кажучы па-лікаонску: \Богі, падобныя да людзей, зыйшлі да нас!»</verse>
				<verse number="12">І называлі Барнабу Зэўсам, а Паўла - Гермэсам, бо ён быў правадыром у слове.</verse>
				<verse number="13">А сьвятар Зэўса, што стаяў перад горадам іхнім, прывёўшы валоў з вянкамі да брамаў, хацеў разам з натоўпам закалоць іх [у ахвяру].</verse>
				<verse number="14">Апосталы ж Барнаба і Павал, пачуўшы [пра гэта], разьдзёршы адзеньне сваё, кінуліся ў натоўп, крычучы і кажучы:</verse>
				<verse number="15">«Мужы! Што вы гэта робіце? І мы падобныя да вас людзі, якія дабравесьцім вам, каб адвярнуліся ад гэтых марнасьцяў да Бога Жывога, Які стварыў неба, і зямлю, і мора, і ўсё, што ў іх,</verse>
				<verse number="16">Які ў мінулых пакаленьнях пакінуў усе народы хадзіць сваімі шляхамі,</verse>
				<verse number="17">ды не пакінуў сьведчыць пра Сябе, робячы дабро, даючы нам з неба дажджы і поры ўраджайныя, напаўняючы ежай і радасьцю сэрцы нашыя!»</verse>
				<verse number="18">І, гаворачы гэтае, ледзь супакоілі натоўп, каб не заколвалі [ахвяры] для іх.</verse>
				<verse number="19">А з Антыёхіі і Іконіі прыйшлі Юдэі і, намовіўшы народ і ўкаменаваўшы Паўла, вывалаклі яго за горад, думаючы, што ён памёр.</verse>
				<verse number="20">Калі ж акружылі яго вучні, ён, устаўшы, увайшоў у горад і на заўтра выйшаў з Барнабам у Дэрбу.</verse>
				<verse number="21">І дабравесьціўшы гэтаму гораду, і навучыўшы многіх, яны вярнуліся ў Лістру і Іконію, і Антыёхію,</verse>
				<verse number="22">умацоўваючы душы вучняў, просячы трываць у веры і што праз шмат мукаў мусім мы ўвайсьці ў Валадарства Божае.</verse>
				<verse number="23">А рукапаклаўшы ім старостаў у кожнай царкве, яны, памаліўшыся з постам, даручылі іх Госпаду, у Якога яны паверылі.</verse>
				<verse number="24">І, прайшоўшы праз Пісыдыю, прыйшлі ў Памфілію.</verse>
				<verse number="25">І, прамовіўшы слова ў Пэргіі, зыйшлі ў Аталію.</verse>
				<verse number="26">Адтуль паплылі ў Антыёхію, адкуль былі аддадзеныя ласцы Божай на справу, якую выканалі.</verse>
				<verse number="27">Прыйшоўшы і сабраўшы царкву, яны расказалі, што ўчыніў з імі Бог і як расчыніў дзьверы веры паганам.</verse>
				<verse number="28">І былі яны там немалы час з вучнямі.</verse>
			</chapter>
			<chapter number="15">
				<verse number="1">І некаторыя, што прыйшлі з Юдэі, навучалі братоў: \Калі ня будзеце абрэзаны паводле звычаю Майсея, ня можаце быць збаўленыя».</verse>
				<verse number="2">Тады сталася немалое змаганьне і спрэчка з імі ў Паўла і Барнабы, і вызначылі, каб Павал і Барнаба, і некаторыя іншыя з іх узыйшлі наконт гэтай спрэчкі да апосталаў і старостаў у Ерусалім.</verse>
				<verse number="3">Яны ж, праведзеныя царквою, праходзілі праз Фінікію і Самарыю, распавядаючы пра навяртаньне паганаў; і зрабілі радасьць вялікую ўсім братам.</verse>
				<verse number="4">А прыйшоўшы ў Ерусалім, яны былі прынятыя царквою, і апосталамі, і старостамі, і расказалі ўсё, што Бог учыніў з імі.</verse>
				<verse number="5">Падняліся ж некаторыя з герэзіі фарысэйскае, якія былі паверыўшыя, кажучы, што трэба іх абрэзаць і загадаць захоўваць закон Майсея.</verse>
				<verse number="6">І сабраліся апосталы і старосты разгледзець наконт слова гэтага.</verse>
				<verse number="7">А як сталася вялікая спрэчка, Пётар, устаўшы, сказаў ім: \Мужы браты! Вы ведаеце, што ад дзён старадаўных Бог выбраў сярод нас, каб праз мае? вусны пачулі пагане слова Эвангельля і паверылі.</verse>
				<verse number="8">І Знаўца сэрцаў, Бог, засьведчыў ім, даўшы ім Духа Сьвятога, як і нам,</verse>
				<verse number="9">і ніяк не адрозьніў між намі і імі, вераю ачысьціўшы сэрцы іхнія.</verse>
				<verse number="10">Дык цяпер навошта вы спакушаеце Бога, каб ускласьці на шыі вучняў ярмо, насіць якое ня здолелі ані бацькі? нашыя, ані мы?</verse>
				<verse number="11">Але мы верым, што збаўленыя праз ласку Госпада Ісуса Хрыста, гэтак сама, як і яны».</verse>
				<verse number="12">І замаўчала ўсё мноства, і слухалі Барнабу і Паўла, якія распавядалі, якія знакі і цуды ўчыніў праз іх Бог сярод паганаў.</verse>
				<verse number="13">Калі ж яны замаўчалі, адказаў Якуб, кажучы: \Мужы браты! Паслухайце мяне!</verse>
				<verse number="14">Сымон распавёў, як спачатку Бог нагледзеў узяць з паганаў народ дзеля імя Свайго,</verse>
				<verse number="15">і з гэтым згаджаюцца словы Прарокаў, як напісана:</verse>
				<verse number="16">«Пасьля гэтага вярнуся, і адбудую намёт Давіда, які заваліўся, і зруйнаванае ў ім адбудую, і выпрастую яго,</verse>
				<verse number="17">каб шукалі Госпада пазасталыя людзі і ўсе народы, на якіх будзе прызвана імя Маё, - кажа Госпад, Які робіць усё гэта».</verse>
				<verse number="18">Ад вякоў вядомыя Богу ўсе справы Ягоныя.</verse>
				<verse number="19">Дзеля гэтага я суджу ня мучыць тых з паганаў, якія зьвярнуліся да Бога,</verse>
				<verse number="20">але напісаць ім, каб высьцерагаліся гідотаў ідальскіх, і распусты, і душанага, і крыві;</verse>
				<verse number="21">бо [закон] Майсея ад старадаўных пакаленьняў мае ў гарадах тых, хто абвяшчае яго, чытаны ў сынагогах кожную суботу».</verse>
				<verse number="22">Тады надумалі апосталы і старосты разам з усёй царквою, выбраўшы спасярод сябе мужоў, паслаць у Антыёхію з Паўлам і Барнабам Юду, называнага Барсабам, і Сілу, мужоў перадавых сярод братоў,</verse>
				<verse number="23">напісаўшы рукамі сваімі гэтак: \Апосталы, і старосты, і браты - братам з паганаў у Антыёхіі і Сірыі, і Кілікіі: радавацца!</verse>
				<verse number="24">Пачуўшы, што некаторыя, што прыйшлі ад нас, стрывожылі вас словамі, захістаўшы душы вашыя, кажучы абрэзывацца і захоўваць Закон, чаго мы не загадвалі,</verse>
				<verse number="25">надумалі мы, сабраўшыся аднадушна, паслаць да вас выбраных мужоў разам з улюбёнымі нашымі Барнабам і Паўлам,</verse>
				<verse number="26">людзьмі, якія аддалі душы свае за імя Госпада нашага Ісуса Хрыста.</verse>
				<verse number="27">Дык паслалі мы Юду і Сілу, і яны словамі паведамяць тое самае.</verse>
				<verse number="28">Бо надумалася Духу Сьвятому і нам ніякага больш цяжару на вас не ўскладаць, акрамя гэтага неабходнага:</verse>
				<verse number="29">сьцерагчыся ахвяраў ідалам, і крыві, і душанага, і распусты. Захоўваючы сябе ад гэтага, зробіце добра. Бывайце здаровыя».</verse>
				<verse number="30">Тады тыя, што былі пасланыя, прыйшлі ў Антыёхію і, сабраўшы мноства, аддалі пасланьне.</verse>
				<verse number="31">А тыя, прачытаўшы, узрадаваліся ад гэтага пацяшэньня.</verse>
				<verse number="32">Юда і Сіла, якія былі і прарокамі, многімі словамі пацяшалі братоў і ўмацоўвалі.</verse>
				<verse number="33">Прабыўшы ж там [нейкі] час, яны былі ў супакоі пасланыя братамі да апосталаў.</verse>
				<verse number="34">А Сіле надумалася застацца там.</verse>
				<verse number="35">Паўла ж і Барнаба былі ў Антыёхіі, навучаючы і дабравесьцячы разам з многімі другімі слова Госпадава.</verse>
				<verse number="36">А праз колькі дзён сказаў Павал да Барнабы: \Вярнуўшыся, адведаем братоў нашых ва ўсіх гарадах, у якіх мы прапаведвалі слова Госпадава, як яны маюцца».</verse>
				<verse number="37">Барнаба ж пастанавіў узяць з сабою Яна, называнага Маркам.</verse>
				<verse number="38">А Павал лічыў ня вартым браць яго з сабою, бо ён адыйшоў ад іх у Памфіліі і не пайшоў з імі на гэтую справу.</verse>
				<verse number="39">Тады сталася спрэчка, так што яны разлучыліся адзін з адным, і Барнаба, узяўшы Марка, паплыў на Кіпр.</verse>
				<verse number="40">А Павал, паклікаўшы Сілу, пайшоў, аддадзены братамі ласцы Божай,</verse>
				<verse number="41">і праходзіў праз Сірыю і Кілікію, умацоўваючы цэрквы.</verse>
			</chapter>
			<chapter number="16">
				<verse number="1">І прыйшоў ён у Дэрбу і Лістру. І вось, быў там адзін вучань, на імя Цімафей, сын аднае жанчыны Юдэйскае вернае і бацькі Грэка.</verse>
				<verse number="2">Пра яго сьведчылі браты ў Лістры і Іконіі.</verse>
				<verse number="3">Павал захацеў, каб ён пайшоў з ім, і, узяўшы яго, абрэзаў дзеля Юдэяў, якія былі ў тых месцах, бо ўсе ведалі бацьку ягонага, што быў Грэк.</verse>
				<verse number="4">Калі ж яны праходзілі праз гарады, перадавалі [цэрквам] захоўваць пастановы, вызначаныя апосталамі і старостамі ў Ерусаліме.</verse>
				<verse number="5">А цэрквы ўмацоўваліся ў веры і ўзрасталі штодня лікам.</verse>
				<verse number="6">Прайшоўшы ж праз Фрыгію і Галятыйскую краіну, забараніў ім Сьвяты Дух гаварыць слова ў Азіі.</verse>
				<verse number="7">Прыйшоўшы ў Мізію, спрабавалі ісьці ў Бітынію; і не дазволіў ім Дух.</verse>
				<verse number="8">Дык абмінуўшы Мізію, яны зыйшлі ў Трааду.</verse>
				<verse number="9">І ўгледзеў Павал уначы відзеж: нейкі муж, Македонец, стаяў, просячы яго і кажучы: \Перайшоўшы ў Македонію, дапамажы нам».</verse>
				<verse number="10">Калі ж убачыў ён відзеж, мы адразу шукалі, каб ісьці ў Македонію, разумеючы, што Госпад паклікаў нас дабравесьціць ім.</verse>
				<verse number="11">Дык паплыўшы з Траады, мы наўпрост прыйшлі ў Саматракію, а на заўтра - у Нэапаль,</verse>
				<verse number="12">і адтуль - у Філіпы, што ёсьць першы горад тае часткі Македоніі, калёнія. І былі мы ў гэтым горадзе некалькі дзён.</verse>
				<verse number="13">І ў дзень суботы выйшлі мы за горад да рэчкі, дзе звычайна адбывалася малітва, і, пасеўшы, гаварылі да сабраных жанчынаў.</verse>
				<verse number="14">І слухала адна жанчына, на імя Лідзія, гандлярка пурпурам, з гораду Тыятыра, якая пакланялася Богу, і Госпад адчыніў сэрца ейнае, каб зважала на прамову Паўла.</verse>
				<verse number="15">А калі ахрысьцілася яна і дом ейны, яна прасіла, кажучы: \Калі вы лічыце мяне вернай Госпаду, увайшоўшы ў дом мой, жывіце». І затрымала нас.</verse>
				<verse number="16">Сталася ж, як ішлі мы на малітву, сустрэла нас нейкая служка, якая мела духа вешчага і, варожачы, вялікі заробак давала гаспадарам сваім.</verse>
				<verse number="17">Яна, ідучы за Паўлам і намі, крычала, кажучы: \Людзі гэтыя - слугі Бога Найвышэйшага, якія прапаведуюць нам шлях збаўленьня!»</verse>
				<verse number="18">А рабіла яна гэта шмат дзён. Павал жа, узлаваўшыся, павярнуўся і сказаў духу: \Загадваю табе ў імя Ісуса Хрыста выйсьці з яе!\ І ён выйшаў у той жа час.</verse>
				<verse number="19">А гаспадары ейныя, бачачы, што прапала надзея заробку іхняга, схапіўшы Паўла і Сілу, пацягнулі на рынак да начальнікаў.</verse>
				<verse number="20">І прывёўшы іх да войтаў, сказалі: \Гэтыя людзі трывожаць наш горад, а яны - Юдэі,</verse>
				<verse number="21">і прапаведуюць звычаі, якіх нам, Рымлянам, ня сьлед ані прыймаць, ані рабіць».</verse>
				<verse number="22">І паўстаў натоўп супраць іх, і войты, сарваўшы з іх адзеньне, загадалі біць іх кіямі.</verse>
				<verse number="23">І зрабіўшы ім шмат ранаў, кінулі іх у вязьніцу, загадаўшы ахоўніку старанна пільнаваць іх.</verse>
				<verse number="24">Ён, атрымаўшы гэткі загад, кінуў іх ва ўнутраную вязьніцу і ногі іхнія паўшчамляў у калоду.</verse>
				<verse number="25">Каля паўночы Павал і Сіла, молячыся, сьпявалі Богу, а вязьні чулі іх.</verse>
				<verse number="26">Раптам стаўся вялікі землятрус, так што захісталіся падмуркі вязьніцы; і адразу адчыніліся ўсе дзьверы, і ў-ва ўсіх паслаблі путы.</verse>
				<verse number="27">Ахоўнік жа, прачнуўшыся і бачачы адчыненыя дзьверы вязьніцы, дастаўшы меч, меўся забіць сябе, думаючы, што вязьні паўцякалі.</verse>
				<verse number="28">А Павал закрычаў моцным голасам, кажучы: \Не рабі сабе ніякага ліха, бо ўсе мы тут!»</verse>
				<verse number="29">Ён жа, папрасіўшы сьвятла, убег і, трасучыся, упаў перад Паўлам і Сілаю,</verse>
				<verse number="30">і, выводзячы іх вонкі, сказаў: \Панове, што я мушу рабіць, каб быць збаўленым?»</verse>
				<verse number="31">А яны сказалі: \Вер у Госпада Ісуса Хрыста, і будзеш збаўлены ты і дом твой».</verse>
				<verse number="32">І гаварылі слова Госпадава яму і ўсім, хто ў доме ягоным.</verse>
				<verse number="33">І ў тую ж гадзіну ўначы ён, узяўшы іх, памыў ім раны, і адразу быў ахрышчаны сам і ўсе ягоныя.</verse>
				<verse number="34">І завёўшы іх у дом свой, паставіў стол і радаваўся з усім домам, што паверыў у Бога.</verse>
				<verse number="35">А як настаў дзень, паслалі войты жандараў, кажучы: \Вызваль людзей гэтых».</verse>
				<verse number="36">Ахоўнік жа паведаміў словы гэтыя Паўлу: \Войты паслалі, каб цяпер вызваліць вас. Дык, выйшаўшы, ідзіце ў супакоі».</verse>
				<verse number="37">А Павал прамовіў да іх: \Нас, людзей Рымскіх, без суду зьбіўшы прынародна, кінулі ў вязьніцу, і цяпер цішком выганяюць нас? О, не! Але няхай самі, прыйшоўшы, вывядуць нас».</verse>
				<verse number="38">Жандары абвясьцілі словы гэтыя войтам, і тыя спалохаліся, пачуўшы, што яны -Рымляне.</verse>
				<verse number="39">І, прыйшоўшы, перапрашалі іх, і, вывеўшы, прасілі пайсьці з гораду.</verse>
				<verse number="40">Выйшаўшы ж з вязьніцы, яны прыйшлі да Лідзіі, і, убачыўшы братоў, суцяшалі іх, і пайшлі.</verse>
			</chapter>
			<chapter number="17">
				<verse number="1">А прайшоўшы праз Амфіпаль і Апалёнію, прыйшлі ў Тэсалоніку, дзе была Юдэйская сынагога.</verse>
				<verse number="2">І Павал, паводле звычаю, прыйшоў да іх і тры суботы вёў гутаркі з імі з Пісаньня,</verse>
				<verse number="3">паказваючы і адкрываючы, што Хрыстос мусіў цярпець і ўваскрэснуць з мёртвых і што: \Гэты Ісус, пра Якога я абвяшчаю вам, ёсьць Хрыстос».</verse>
				<verse number="4">І некаторыя з іх былі перакананыя і далучыліся да Паўла і Сілы, і вялікае мноства Грэкаў, якія пакланяліся [Богу], і жанчынаў першых нямала.</verse>
				<verse number="5">А Юдэі, якія не паверылі, зайздросьцячы і паклікаўшы нейкіх нягодных мужоў з плошчы, учынілі натоўп і ўзрушылі горад. І, стаўшы каля дому Язона, шукалі іх, каб прывесьці да народу.</verse>
				<verse number="6">Не знайшоўшы ж іх, пацягнулі Язона і некаторых братоў да бурмістраў, крычучы, што гэтыя сусьветныя бунтаўнікі прыйшлі і сюды,</verse>
				<verse number="7">а Язон іх прыняў, і што яны ўсё чыняць супраць пастановаў цэзара, называючы іншага валадаром, Ісуса.</verse>
				<verse number="8">І чуючы гэта, устрывожыўся натоўп і бурмістры,</verse>
				<verse number="9">але, узяўшы заклад ад Язона і рэшты, вызвалілі іх.</verse>
				<verse number="10">Браты ж адразу ўначы выправілі Паўла і Сілу ў Бэрэю, і тыя, прыйшоўшы, пайшлі ў сынагогу Юдэйскую.</verse>
				<verse number="11">А гэтыя былі высакароднейшыя, чым у Тэсалоніцы; яны прынялі слова з усёй ахвотаю, штодня дасьледуючы Пісаньне, ці гэтак яно ёсьць.</verse>
				<verse number="12">Тады шмат з іх паверылі, і жанчынаў Грэцкіх паважаных, і мужчынаў нямала.</verse>
				<verse number="13">Калі ж Юдэі з Тэсалонікі даведаліся, што і ў Бэрэі абвяшчаецца праз Паўла слова Божае, прыйшлі і сюды, падбухторваючы натоўп.</verse>
				<verse number="14">Тады браты адразу паслалі Паўла, каб ішоў быццам да мора, а Сіла і Цімафей засталіся там.</verse>
				<verse number="15">Тыя ж, што праводзілі Паўла, прывялі яго ў Атэны і, атрымаўшы прыказаньне для Сілы і Цімафея, каб чым хутчэй ішлі да яго, пайшлі.</verse>
				<verse number="16">А калі Павал чакаў на іх у Атэнах, узрушыўся ў ім дух ягоны, бачачы горад, апанаваны ідаламі.</verse>
				<verse number="17">Дык ён вёў гутаркі ў сынагозе з Юдэямі і пабожнымі, і на рынку кожны дзень з тымі, з кім надарыцца.</verse>
				<verse number="18">Некаторыя ж з філосафаў эпікурэйцаў і стоікаў спрачаліся з ім, і адны казалі: \Што хоча сказаць гэты баўбатун?\, а другія: \Здаецца, ён прапаведуе чужыя боствы\, - бо ён дабравесьціў ім пра Ісуса і ўваскрасеньне Ягонае.</verse>
				<verse number="19">І, узяўшы яго, прывялі ў арэапаг, кажучы: \Ці можам мы ведаць, што гэта за новае вучэньне ты распавядаеш?</verse>
				<verse number="20">Бо нешта незвычайнае ты ўкладаеш у вушы нашыя, дык хочам ведаць, што гэта мае быць?»</verse>
				<verse number="21">Усе ж Атэнцы і прыйшоўшыя [туды] чужынцы ні чым іншым ня бавіліся, як гаварыць і слухаць нешта новае.</verse>
				<verse number="22">А Павал, стаўшы пасярод арэапагу, прамовіў: \Мужы Атэнскія, з усяго я бачу, што вы быццам асабліва пабожныя.</verse>
				<verse number="23">Бо, праходзячы і аглядаючы месцы пакланеньня вашыя, знайшоў я і ахвярнік, на якім напісана: \Невядомаму Богу». Дык Таго, Каго вы, ня ведаючы, ушаноўваеце, я вам абвяшчаю.</verse>
				<verse number="24">Бог, Які стварыў сьвет і ўсё, што ў ім, Які ёсьць Госпад неба і зямлі, не жыве ў бажніцах, зробленых рукамі,</verse>
				<verse number="25">і не ўтрымліваецца ад рук чалавечых, быццам нечага патрабуючы, Сам даючы ўсім жыцьцё, і дыханьне, і ўсё.</verse>
				<verse number="26">Ён учыніў з аднае крыві кожны народ чалавечы, каб жылі на ўсім абліччы зямлі, вызначыўшы акрэсьленыя часы і межы пражываньня іхняга,</verse>
				<verse number="27">каб шукалі Госпада, можа, дакрануцца Яго і знойдуць, хоць Ён і недалёка ад кожнага з нас,</verse>
				<verse number="28">бо ў Ім мы жывем, і рухаемся, і існуем, як і некаторыя з вашых паэтаў гавораць: \Бо мы і род Ягоны».</verse>
				<verse number="29">Дык мы, як род Божы, не павінны думаць, быццам Боства падобнае да золата, ці срэбра, ці каменя, назначанага майстэрствам і думкаю чалавечай.</verse>
				<verse number="30">Дык Бог, зважаючы на часы няведаньня, загадвае цяпер усім людзям паўсюль навярнуцца,</verse>
				<verse number="31">бо прызначыў дзень, у які мае судзіць сусьвет паводле справядлівасьці праз Мужа, Якога вызначыў, даўшы ўсім пэўнасьць, уваскрасіўшы Яго з мёртвых».</verse>
				<verse number="32">Пачуўшы ж пра ўваскрасеньне мёртвых, адны кпілі, а другія казалі: \Паслухаем цябе пра гэта другім разам!»</verse>
				<verse number="33">І гэтак Павал выйшаў спасярод іх.</verse>
				<verse number="34">А некаторыя мужчыны, якія прысталі да яго, паверылі; між імі і Дыяніс Арэапагіт, і жанчына на імя Дамар, і іншыя з імі.</verse>
			</chapter>
			<chapter number="18">
				<verse number="1">Пасьля ж гэтага Павал, зыйшоўшы з Атэнаў, прыйшоў у Карынт.</verse>
				<verse number="2">І, знайшоўшы нейкага Юдэя, на імя Акіла, родам з Понту, і жонку ягоную Прыскілу, якія толькі што прыйшлі з Італіі дзеля загаду Кляўдыя ўсім Юдэям пакінуць Рым, прыстаў да іх.</verse>
				<verse number="3">І як быў аднаго рамяства [з імі], заставаўся ў іх і працаваў, бо рамяство [іхняе] было майстраваньне намётаў.</verse>
				<verse number="4">А кожную суботу ён вёў гутаркі ў сынагозе і пераконваў Юдэяў і Грэкаў.</verse>
				<verse number="5">Калі ж прыйшлі з Македоніі Сіла і Цімафей, Павал быў пануканы Духам сьведчыць Юдэям пра Ісуса Хрыста.</verse>
				<verse number="6">А як яны працівіліся і блюзьнілі, абтросшы адзеньне, ён сказаў да іх: \Кроў вашая на галаве вашай! Я чысты. Ад цяпер іду да паганаў».</verse>
				<verse number="7">І, перайшоўшы адтуль, прыйшоў у дом нейкага [чалавека], на імя Юст, які пакланяўся Богу, дом якога быў пры самай сынагозе.</verse>
				<verse number="8">А Крысп, начальнік сынагогі, паверыў у Госпада разам з усім домам сваім, і шмат Карыньцянаў, слухаючы, паверылі і былі ахрышчаныя.</verse>
				<verse number="9">Госпад жа сказаў Паўлу ў відзежы ўначы: «Ня бойся, але гавары і не маўчы,</verse>
				<verse number="10">бо Я з табою, і ніхто ня ўчыніць табе зло, бо шмат Майго народу ў горадзе гэтым».</verse>
				<verse number="11">І жыў год і шэсьць месяцаў, навучаючы ў іх слова Божага.</verse>
				<verse number="12">А калі Галіён стаў праконсулам Ахаі, Юдэі аднадушна накінуліся на Паўла і павялі яго да судовага пасаду,</verse>
				<verse number="13">кажучы, што ён намаўляе людзей пакланяцца Богу насуперак Закону.</verse>
				<verse number="14">Калі ж Павал меўся расчыніць вусны, сказаў Галіён да Юдэяў: \Калі б праўда была нейкая крыўда ці злачынства, о Юдэі, я б меў прычыну цярпець вас.</verse>
				<verse number="15">Калі ж спрэчка ідзе пра слова, і імёны, і Закон ваш, разглядайце самі, бо я судзьдзём у гэтым быць не хачу».</verse>
				<verse number="16">І пагнаў іх ад судовага пасаду.</verse>
				<verse number="17">А ўсе Грэкі, схапіўшы Састэна, начальніка сынагогі, білі яго перад судовым пасадам, Галіёна ж гэта ніколькі не клапаціла.</verse>
				<verse number="18">А Павал, прабыўшы яшчэ даволі дзён, разьвітаўшыся з братамі, паплыў у Сірыю, і з ім Прыскіла і Акіла. У Кенхрэях ён абстрыг галаву, бо зрабіў шлюбаваньне.</verse>
				<verse number="19">І прыйшоў у Эфэс, і пакінуў іх, а сам, увайшоўшы ў сынагогу, вёў гутаркі з Юдэямі.</verse>
				<verse number="20">Калі ж прасілі яго застацца ў іх на шмат часу, ён не згадзіўся,</verse>
				<verse number="21">але разьвітаўся з імі, сказаўшы: \Я мушу абавязкова справіць надыходзячае сьвята ў Ерусаліме. А зноў вярнуся да вас, калі Бог захоча». І вырушыў з Эфэсу.</verse>
				<verse number="22">І, зыйшоўшы ў Цэзарэі, узыйшоўшы і прывітаўшы царкву, пайшоў у Антыёхію.</verse>
				<verse number="23">І пабавіўшы [там] нейкі час, выйшаў, праходзячы па чарзе Галятыйскую краіну і Фрыгію, умацоўваючы ўсіх вучняў.</verse>
				<verse number="24">А нейкі Юдэй, на імя Апалёс, родам Александрыец, муж красамоўны, прыйшоў у Эфэс, а быў ён моцны ў Пісаньнях.</verse>
				<verse number="25">Ён быў навучаны шляху Госпадаваму і, палаючы духам, гаварыў і навучаў пра Госпада дакладна, ведаючы толькі хрышчэньне Янавае.</verse>
				<verse number="26">І ён пачаў адважна гаварыць у сынагозе. Пачуўшы ж яго, Акіла і Прыскіла адклікалі яго і выклалі яму дакладней шлях Божы.</verse>
				<verse number="27">А як ён хацеў пайсьці ў Ахаю, браты напісалі вучням, заклікаючы прыняць яго. Ён, прыйшоўшы, шмат дапамог тым, што былі паверыўшы праз ласку,</verse>
				<verse number="28">бо заўзята абвяргаў Юдэяў перад грамадою, паказваючы з Пісаньняў, што Ісус ёсьць Хрыстос.</verse>
			</chapter>
			<chapter number="19">
				<verse number="1">Сталася ж, калі Апалёс быў у Карыньце, што Павал, прайшоўшы вышэйшыя краіны, прыйшоў у Эфэс і, знайшоўшы некаторых вучняў,</verse>
				<verse number="2">сказаў да іх: \Ці прынялі вы Духа Сьвятога, паверыўшы?\ Яны ж сказалі яму: \Але ж мы ня чулі, ці ёсьць Сьвяты Дух».</verse>
				<verse number="3">І ён сказаў да іх: \Дык у што вы хрысьціліся?\ Яны ж сказалі: \У хрышчэньне Янавае».</verse>
				<verse number="4">А Павал сказаў: \Ян хрысьціў хрышчэньнем навяртаньня, кажучы народу, каб верылі ў Таго, Які ідзе за ім, значыць у Хрыста Ісуса».</verse>
				<verse number="5">Пачуўшы ж, яны былі ахрышчаныя ў імя Госпада Ісуса.</verse>
				<verse number="6">І, як усклаў Павал рукі на іх, зыйшоў на іх Дух Сьвяты, і гаварылі мовамі, і прарочылі.</verse>
				<verse number="7">А было іх усіх каля дванаццаці мужоў.</verse>
				<verse number="8">Увайшоўшы ж у сынагогу, ён адважна гаварыў тры месяцы, вядучы гутаркі і пераконваючы пра Валадарства Божае.</verse>
				<verse number="9">А як некаторыя закамянелі і ня верылі, праклінаючы гэты шлях перад мноствам, [Павал], адыйшоўшы ад іх, аддзяліў вучняў, штодня ведучы? гутаркі ў школе нейкага Тырана.</verse>
				<verse number="10">Дзеялася ж гэта два гады, так што чулі слова Госпада Ісуса ўсе жыхары Азіі, Юдэі і Грэкі.</verse>
				<verse number="11">І Бог чыніў незвычайныя цуды праз рукі Паўла,</verse>
				<verse number="12">так што хусткі ці паясы ад цела ягонага ўскладалі на нядужых, і пакідалі іх хваробы, і духі злыя выходзілі з іх.</verse>
				<verse number="13">А некаторыя з вандроўных эгзарцыстаў Юдэйскіх намагаліся над апанаванымі злымі духамі называць імя Госпада Ісуса, кажучы: \Заклінаем вас Ісусам, Якога абвяшчае Павал».</verse>
				<verse number="14">Былі ж нейкія сямёра сыноў Скевы, першасьвятара Юдэйскага, якія рабілі гэта.</verse>
				<verse number="15">А злы дух, адказваючы, сказаў: \Ісуса ведаю, і Павал вядомы; а вы хто будзеце?»</verse>
				<verse number="16">І чалавек, у якім быў злы дух, кінуўшыся на іх і апанаваўшы іх, адолеў іх, так што яны голыя і параненыя ўцяклі з таго дому.</verse>
				<verse number="17">Гэта сталася вядомым Юдэям і Грэкам, што жылі ў Эфэсе, і ахапіў страх іх усіх, і ўзьвялічвалася імя Госпада Ісуса.</verse>
				<verse number="18">І многія з тых, што паверылі, прыходзілі, вызнаючы і апавядаючы ўчынкі свае,</verse>
				<verse number="19">і даволі з тых, што займаліся непатрэбнымі вучэньнямі, папрыносіўшы кнігі, спалілі перад усімі, і палічылі кошт іхні, і знайшлі пяцьдзясят тысячаў срэбнікаў.</verse>
				<verse number="20">З гэткай моцай расло і крапчэла слова Госпадава.</verse>
				<verse number="21">А калі гэта споўнілася, Павал палажыў у духу ісьці ў Ерусалім, прайшоўшы Македонію і Ахаю, кажучы: \Пабыўшы там, мушу я і Рым убачыць».</verse>
				<verse number="22">Паслаўшы ж у Македонію двух служыцеляў сваіх, Цімафея і Эраста, сам застаўся часова ў Азіі.</verse>
				<verse number="23">У гэты ж час сталася хваляваньне немалое што да шляху [Госпадава]</verse>
				<verse number="24">бо нейкі залатар, на імя Дэмэтры, што рабіў срэбныя бажніцы Артэміды і даваў майстрам немалы заробак,</verse>
				<verse number="25">сабраўшы іх ды іншых працаўнікоў такога самага [рамяства], сказаў: \Мужы, вы ведаеце, што з гэтае работы - наш дабрабыт;</verse>
				<verse number="26">І вы бачыце і чуеце, што ня толькі ў Эфэсе, але амаль ва ўсёй Азіі гэты Павал, пераканаўшы, даволі народу адвярнуў, кажучы, што гэта ня богі, якія рукамі зробленыя.</verse>
				<verse number="27">А гэта ня толькі пагражае, што нашае рамяство прыйдзе ў заняпад, але і што сьвятыня вялікае багіні Артэміды за нішто лічыцца будзе, і зьнішчыцца веліч тае, якой пакланяецца ўся Азія і ўвесь сусьвет».</verse>
				<verse number="28">Пачуўшы ж [гэта] і напоўніўшыся ярасьцю, яны закрычалі, кажучы: \Вялікая Артэміда Эфэская!»</verse>
				<verse number="29">І ўвесь горад напоўніўся ўзрушэньнем, і, падхапіўшы Гая і Арыстарха, Македонцаў, спадарожнікаў Паўла, рынуліся аднадушна ў тэатар.</verse>
				<verse number="30">А калі Павал хацеў выйсьці да народу, вучні не дазволілі яму.</verse>
				<verse number="31">І некаторыя з начальнікаў Азійскіх, якія былі сябрамі ягонымі, паслаўшы да яго, прасілі не ісьці ў тэатар.</verse>
				<verse number="32">Дык кожны крычаў нешта сваё, бо збор быў узрушаны, і большасьць ня ведала, дзеля чаго сабраліся.</verse>
				<verse number="33">А з натоўпу паклікалі Аляксандра, якога выпхнулі Юдэі. Аляксандар жа, зрабіўшы знак рукою, хацеў адказваць перад народам.</verse>
				<verse number="34">Калі ж даведаліся, што ён Юдэй, узьняўся крык у адзін голас, і крычалі каля дзьвюх гадзінаў: \Вялікая Артэміда Эфэская!»</verse>
				<verse number="35">Пісар жа, суцішыўшы натоўп, кажа: \Мужы Эфэсцы! Які ж чалавек ня ведае, што горад Эфэс ёсьць служыцелем вялікае багіні Артэміды і Дыяпэта?</verse>
				<verse number="36">А як гэта бясспрэчна, вы мусіце суцішыцца і нічога неразважна не рабіць.</verse>
				<verse number="37">Бо вы прывялі гэтых мужоў, якія ані сьвятыні не абакралі, і ня блюзьнілі супраць багіні вашае.</verse>
				<verse number="38">Дык калі Дэмэтры і майстры?, што з ім, маюць супраць некага слова, ёсьць суды і ёсьць праконсулы, няхай адны адных абвінавачваюць.</verse>
				<verse number="39">А калі шукаеце нечага іншага, [няхай] будзе вырашана на законным зборы.</verse>
				<verse number="40">Бо мы ў небясьпецы быць абвінавачанымі ў паўстаньні дзеля сёньняшніх [падзеяў], ня маючы ніякае прычыны, каб магчы даць справаздачу пра гэты сход».</verse>
				<verse number="41">І, сказаўшы гэта, распусьціў збор.</verse>
			</chapter>
			<chapter number="20">
				<verse number="1">А калі сьціхла замяшаньне, Павал, паклікаўшы вучняў і разьвітаўшыся, пайшоў, каб ісьці ў Македонію.</verse>
				<verse number="2">Прайшоўшы ж тыя краіны і многімі словамі падбадзёрыўшы іх, прыйшоў у Грэцыю.</verse>
				<verse number="3">І прабыўшы тры месяцы, калі сталася змова супраць яго ў Юдэяў, вырушыў у Сірыю, і прыйшла яму думка вярнуцца праз Македонію.</verse>
				<verse number="4">А праводзілі яго да Азіі Сапатэр з Бэрэі, а з Тэсалонцаў - Арыстарх і Сэкунд, і Гай з Дэрбы, і Цімафей, а з Азійцаў - Тыхік і Трафім.</verse>
				<verse number="5">Яны, апярэдзіўшы, чакалі на нас у Траадзе.</verse>
				<verse number="6">А мы паплылі былі пасьля дзён праснакоў з Філіпаў і праз пяць дзён прыйшлі да іх у Трааду, дзе былі сем дзён.</verse>
				<verse number="7">А ў першы дзень пасьля суботы, калі вучні сабраліся пераламіць хлеб, Павал вёў гутарку з імі, маючы на заўтра выйсьці, і зацягнуў слова да паўночы.</verse>
				<verse number="8">Было ж даволі лямпаў у залі, дзе яны сабраліся.</verse>
				<verse number="9">А нейкі юнак, на імя Эўтых, які сядзеў на вакне і глыбока заснуў, як Павал доўга вёў гутарку, змораны ў сьне, упаў з трэцяга паверху ўніз і быў падняты мёртвы.</verse>
				<verse number="10">Павал жа, зыйшоўшы, упаў да яго і, абняўшы, сказаў: \Не хвалюйцеся, бо душа ягоная ў ім».</verse>
				<verse number="11">І, узыйшоўшы і пераламіўшы хлеб, і пакаштаваўшы, гутарыў даволі аж да сьвітаньня, і гэтак пайшоў.</verse>
				<verse number="12">А хлопца таго прывялі жывога і ўсьцешыліся нямала.</verse>
				<verse number="13">А мы, пайшоўшы наперад да карабля, вырушылі ў Ас, маючы забраць адтуль Паўла, бо гэтак ён загадаў, маючы сам ісьці пехатою.</verse>
				<verse number="14">Калі ж ён зыйшоўся з намі ў Асе, узяўшы яго, мы прыйшлі ў Мітылену.</verse>
				<verse number="15">Паплыўшы адтуль, мы на заўтра былі насупраць Хіёса, а на наступны дзень прысталі да Самосу і, пабыўшы ў Трагільлі, наступнага дня прыйшлі ў Мілет,</verse>
				<verse number="16">бо Павал судзіў абмінуць Эфэс, каб не губляць часу ў Азіі, бо ён сьпяшаўся быць, калі магчыма, у дзень Пяцідзясятніцы ў Ерусаліме.</verse>
				<verse number="17">А з Мілету, паслаўшы ў Эфэс, ён паклікаў старостаў царквы.</verse>
				<verse number="18">Калі ж яны прыйшлі да яго, ён сказаў ім: \Вы ведаеце, як я ад першага дня, у які прыйшоў у Азію, увесь час быў з вамі,</verse>
				<verse number="19">служачы Госпаду з усёй пакораю і з многімі сьлязьмі і спакусамі, якія здараліся са мною ад змоваў Юдэйскіх,</verse>
				<verse number="20">як не абмінуў я нічога карыснага, каб не абвясьціць вам і не навучаць вас перад грамадою і па дамах,</verse>
				<verse number="21">сьведчачы і Юдэям, і Грэкам пра навяртаньне да Бога і пра веру ў Госпада нашага Ісуса Хрыста.</verse>
				<verse number="22">І вось цяпер, зьвязаны Духам, іду я ў Ерусалім, ня ведаючы, што там сустрэне мяне,</verse>
				<verse number="23">адно Дух Сьвяты сьведчыць па гарадах, кажучы, што чакаюць мяне путы і прыгнёт.</verse>
				<verse number="24">Але я аніяк не зважаю на гэта і ня дбаю пра сваё жыцьцё, абы толькі ў радасьці скончыць бег мой і служэньне, якое атрымаў ад Госпада Ісуса - сьведчыць пра Эвангельле ласкі Божае.</verse>
				<verse number="25">І цяпер вось ведаю, што больш ня ўгледзіце аблічча майго вы ўсе, сярод якіх я хадзіў, абвяшчаючы Валадарства Божае.</verse>
				<verse number="26">Дзеля гэтага сьведчу вам у сёньняшні дзень, што я чысты ад крыві ўсіх,</verse>
				<verse number="27">бо не ўхіляўся абвяшчаць вам усю волю Божую.</verse>
				<verse number="28">Дык сьцеражыце самі сябе і ўвесь статак, у якім Дух Сьвяты паставіў вас за епіскапаў пасьвіць царкву Божую, якую Ён здабыў уласнай крывёю.</verse>
				<verse number="29">Бо я ведаю, што пасьля адыходу майго прыйдуць да вас ваўкі лютыя, якія ня будуць шкадаваць статак,</verse>
				<verse number="30">і спасярод вас саміх паўстануць людзі, якія будуць гаварыць сапсавана, каб пацягнуць вучняў за сабою.</verse>
				<verse number="31">Дзеля гэтага чувайце, памятаючы, што я тры гады ўдзень і ўначы не пераставаў са сьлязьмі настаўляць кожнага з вас.</verse>
				<verse number="32">І цяпер я аддаю вас, браты, Богу і слову ласкі Ягонае, што можа збудаваць і даць вам спадчыну з усімі, хто асьвечаны.</verse>
				<verse number="33">Ані срэбра, ані золата, ані адзеньня я ні ад каго не жадаў.</verse>
				<verse number="34">Вы ж самі ведаеце, што ў патрэбах маіх і тых, што былі са мною, паслугавалі рукі гэтыя.</verse>
				<verse number="35">У-ва ўсім перасьцерагаў я вас, што, гэтак працуючы, мусім падтрымліваць нядужых і памятаць словы Госпада Ісуса, як Ён сказаў: «Шчасьлівей даваць, чым браць».</verse>
				<verse number="36">І, сказаўшы гэтае і ўкленчыўшы, ён маліўся з імі ўсімі.</verse>
				<verse number="37">Стаўся ж вялікі плач ва ўсіх, і кідаючыся на шыю яму, цалавалі яго,</verse>
				<verse number="38">сумуючы найбольш дзеля слова, якое ён сказаў, што ўжо больш ня будуць бачыць аблічча ягонага. І праводзілі яго да карабля.</verse>
			</chapter>
			<chapter number="21">
				<verse number="1">Калі ж мы, пакінуўшы іх, паплылі, ідучы наўпрост, мы прыйшлі ў Кос, а на наступны дзень - у Радос, а адтуль - у Патару,</verse>
				<verse number="2">і, знайшоўшы карабель, які меў плыць у Фінікію, узыйшлі [на яго] і паплылі.</verse>
				<verse number="3">А ўбачыўшы Кіпр і пакінуўшы яго зьлева, мы плылі ў Сірыю і зыйшлі ў Тыры, бо там карабель меў разладаваць тавар.</verse>
				<verse number="4">І, знайшоўшы вучняў, мы былі там сем дзён, а тыя праз Духа казалі Паўлу, каб ён не ўзыходзіў у Ерусалім.</verse>
				<verse number="5">А калі мы пражылі тыя дні, выйшаўшы, мы пайшлі, і ўсе праводзілі нас з жонкамі і дзецьмі ажно за горад, і на беразе, укленчыўшы, маліліся.</verse>
				<verse number="6">І, разьвітаўшыся адны з аднымі, мы ўзыйшлі на карабель, а яны вярнуліся дадому.</verse>
				<verse number="7">А мы, скончыўшы плаваньне ад Тыру, прыйшлі ў Пталемаіду, і, прывітаўшы братоў, засталіся ў іх на адзін дзень.</verse>
				<verse number="8">А на заўтра тыя, што былі з Паўлам, пайшоўшы, прыйшлі ў Цэзарэю, і, увайшоўшы ў дом Філіпа дабравесьніка, аднаго з сямі, засталіся ў яго.</verse>
				<verse number="9">У яго ж былі чатыры дачкі дзяўчыны, якія прарочылі.</verse>
				<verse number="10">А як мы заставаліся шмат дзён, прыйшоў з Юдэі адзін прарок, на імя Агаў,</verse>
				<verse number="11">і, увайшоўшы да нас і ўзяўшы пояс Паўла, і зьвязаўшы сабе рукі і ногі, сказаў: \Гэтак кажа Дух Сьвяты: \Мужа, чый гэты пояс, так зьвяжуць Юдэі ў Ерусаліме і аддадуць у рукі паганаў».</verse>
				<verse number="12">Калі ж мы пачулі гэта, і мы, і тамтэйшыя прасілі, каб ён не ўзыходзіў у Ерусалім.</verse>
				<verse number="13">А Павал адказаў: \Што вы робіце, плачучы і разрываючы маё сэрца? Бо я ня толькі гатовы быць зьвязаным, але і памерці ў Ерусаліме дзеля імя Госпада Ісуса».</verse>
				<verse number="14">І не пераканаўшы яго, мы супакоіліся, кажучы: \Няхай станецца воля Госпадава!»</verse>
				<verse number="15">А пасьля гэтых дзён, узяўшы рэчы, мы ўзыходзілі ў Ерусалім.</verse>
				<verse number="16">Ішлі ж з намі і вучні з Цэзарэі, ведучы? да нейкага Мназона, Кіпрыйца, старадаўнага вучня, у якога мы мелі гасьцяваць.</verse>
				<verse number="17">А як мы апынуліся ў Ерусаліме, браты прыхільна прынялі нас.</verse>
				<verse number="18">І на другі дзень увайшоў Павал разам з намі да Якуба; і прыйшлі ўсе старосты.</verse>
				<verse number="19">І, прывітаўшы іх, ён распавядаў падрабязна, што ўчыніў Бог сярод паганаў праз служэньне ягонае.</verse>
				<verse number="20">Яны ж, пачуўшы, праславілі Госпада і сказалі яму: \Бачыш, браце, колькі дзясяткаў тысячаў Юдэяў, якія паверылі, і ўсе яны рупліўцы Закону.</verse>
				<verse number="21">А яны начутыя адносна цябе, што ты вучыш адступніцтву ад Майсея ўсіх Юдэяў, што [жывуць] сярод паганаў, кажучы, каб не абрэзвалі сваіх дзяцей і не хадзілі паводле звычаяў.</verse>
				<verse number="22">Дык што гэта? Абавязкова мусіць сабрацца мноства, бо пачуюць, што ты прыйшоў.</verse>
				<verse number="23">Дык зрабі, што табе скажам. Ёсьць у нас чатыры мужы, якія маюць на сабе шлюбаваньне.</verse>
				<verse number="24">Узяўшы іх, ачысьціся разам з імі і выдаткуй за іх, каб яны абстрыглі галаву, і ўсе даведаюцца, што тое, што яны дачуліся адносна цябе, ёсьць пустое, але ты ходзіш адпаведна і захоўваеш Закон.</verse>
				<verse number="25">А адносна паганаў, якія паверылі, мы пісалі, пастанавіўшы, каб нічога гэткага не захоўвалі, а толькі высьцерагаліся ахвяраў ідалам, і крыві, і душанага, і распусты».</verse>
				<verse number="26">Тады Павал, узяўшы мужоў гэтых, на наступны дзень ачысьціўшыся з імі, увайшоў у сьвятыню, абвяшчаючы заканчэньне дзён ачышчэньня, калі за кожнага з іх прынесены будзе дар [Богу].</verse>
				<verse number="27">А калі меліся скончыцца сем дзён, Юдэі з Азіі, убачыўшы яго ў сьвятыні, узрушылі ўвесь натоўп і ўсклалі на яго рукі,</verse>
				<verse number="28">крычучы: \Мужы Ізраільцяне, дапамажыце! Гэта чалавек, які ўсіх паўсюль навучае супраць народу і супраць Закону, і супраць месца гэтага. Ды яшчэ Грэкаў увёў у сьвятыню і апаганіў гэтае месца сьвятое».</verse>
				<verse number="29">Бо яны раней бачылі з ім у горадзе Трафіма Эфэсца і думалі, што Павал увёў яго ў сьвятыню.</verse>
				<verse number="30">І ўвесь горад узварушыўся, і пазьбягаўся народ. І, узяўшы Паўла, пацягнулі яго вонкі са сьвятыні, і адразу дзьверы былі зачынены.</verse>
				<verse number="31">А калі шукалі забіць яго, да тысячніка кагорты дайшла вестка, што ўвесь Ерусалім узрушаны.</verse>
				<verse number="32">Ён, неадкладна ўзяўшы жаўнераў і сотнікаў, пабег на іх, а яны, убачыўшы тысячніка і жаўнераў, перасталі біць Паўла.</verse>
				<verse number="33">Тады, наблізіўшыся, тысячнік узяў яго і загадаў зьвязаць двума ланцугамі і пытаўся, хто ён і што зрабіў.</verse>
				<verse number="34">А ў натоўпе кожны крычаў нешта сваё. І ня могучы праз замяшаньне нешта пэўнае даведацца, загадаў весьці яго ў табар.</verse>
				<verse number="35">А калі [Павал] апынуўся ля сходаў, жаўнерам прыйшлося на руках несьці яго дзеля гвалту натоўпу,</verse>
				<verse number="36">бо мноства народу ішло за імі, крычучы: \Забі яго!»</verse>
				<verse number="37">І як меліся ўвайсьці ў табар, Павал кажа тысячніку: \Ці магу нешта сказаць табе?\ Той жа сказаў: \Ты ведаеш грэцкую?</verse>
				<verse number="38">Дык ці ня ты той Эгіпцянін, які перад гэтымі днямі збунтаваў і вывеў у пустыню чатыры тысячы чалавек сікарыяў?»</verse>
				<verse number="39">А Павал сказаў: \Я - Юдэй з Тарсу, грамадзянін знакамітага гораду ў Кілікіі. Прашу ж цябе, дазволь мне гаварыць да народу».</verse>
				<verse number="40">Калі ж той дазволіў, Павал, стаўшы на сходах, даў знак народу рукою, і як сталася вялікая ціша, прамовіў на гебрайскай мове, кажучы:</verse>
			</chapter>
			<chapter number="22">
				<verse number="1">«Мужы браты і бацькі?! Паслухайце цяпер маю? перад вамі абарону».</verse>
				<verse number="2">Пачуўшы, што ён прамовіў да іх на гебрайскай мове, яны больш замаўчалі і ён сказаў:</verse>
				<verse number="3">«Я сам Юдэй, народжаны ў Тарсе Кілікійскім, а ўзгадаваны ў горадзе гэтым ля ног Гамаліэля, старанна дысцыплінаваны ў Законе бацькоў, руплівец дзеля Бога, як і вы ўсе сёньня.</verse>
				<verse number="4">Я перасьледаваў шлях гэты ажно да сьмерці, зьвязваючы і аддаючы ў вязьніцу мужчынаў і жанчынаў,</verse>
				<verse number="5">як засьведчыць пра мяне і першасьвятар, і ўсе старшыні, ад якіх я, узяўшы пасланьні да братоў, пайшоў у Дамаск, каб і тых, якія там былі, прывесьці зьвязаных у Ерусалім дзеля пакараньня.</verse>
				<verse number="6">Сталася ж, калі я ішоў і набліжаўся да Дамаску, каля паўдня неспадзявана агарнула мяне вялікае сьвятло з неба.</verse>
				<verse number="7">І я ўпаў на зямлю, і пачуў голас, які гаварыў да мяне: «Саўле, Саўле, чаму ты перасьледуеш Мяне?\</verse>
				<verse number="8">А я адказаў: «Хто Ты, Госпадзе?\ І Ён сказаў да мяне: \Я - Ісус з Назарэту, Якога ты перасьледуеш».</verse>
				<verse number="9">Тыя ж, што былі са мною, бачылі сьвятло і перапалохаліся, а голасу Таго, Які гаварыў да мяне, ня чулі.</verse>
				<verse number="10">А я сказаў: \Што мне рабіць, Госпадзе?\ Госпад жа сказаў да мяне: «Устаўшы, ідзі ў Дамаск, і там будзе табе сказана ўсё, што вызначана табе рабіць».</verse>
				<verse number="11">А як ад славы сьвятла гэтага я ня бачыў, дык прыйшоў у Дамаск, ведзены за руку тымі, што былі са мною.</verse>
				<verse number="12">А нейкі Ананія, муж пабожны паводле Закону, засьведчаны ўсімі тамтэйшымі Юдэямі,</verse>
				<verse number="13">прыйшоўшы да мяне і стаўшы, сказаў мне: \Саўле, браце! Глядзі!\ І я ў тую ж гадзіну ўгледзеў яго.</verse>
				<verse number="14">А ён сказаў: \Бог бацькоў нашых выбраў цябе, каб ты пазнаў волю Ягоную, і ўбачыў Праведнага, і пачуў голас з вуснаў Ягоных,</verse>
				<verse number="15">бо ты будзеш сьведкам Яму перад усімі людзьмі пра тое, што ты бачыў і чуў.</verse>
				<verse number="16">І цяпер што ты марудзіш? Устаўшы, ахрысьціся і змый грахі твае, прызваўшы імя Госпадава».</verse>
				<verse number="17">Сталася ж, як я вярнуўся ў Ерусалім і маліўся ў сьвятыні, ахапіла мяне захапленьне</verse>
				<verse number="18">і я ўбачыў Яго, Які казаў да мяне: «Сьпяшайся і ідзі хутчэй з Ерусаліму, бо ня прымуць сьведчаньня твайго пра Мяне».</verse>
				<verse number="19">А я сказаў: \Госпадзе, яны ведаюць, што гэта я арыштоўваў і біў у сынагогах тых, якія вераць у Цябе.</verse>
				<verse number="20">І калі пралівана была кроў Стэфана, сьведкі Твайго, і я быў [там], стоячы і згаджаючыся на забойства яго, і пільнуючы адзеньне тых, што забівалі яго».</verse>
				<verse number="21">І Ён сказаў да мяне: «Ідзі, бо Я да паганаў далёка пашлю цябе».</verse>
				<verse number="22">А яны слухалі яго да гэтага слова, і паднялі голас свой, кажучы: \Забяры з зямлі такога! Бо не належыцца жыць яму!»</verse>
				<verse number="23">А як яны крычалі, і кідалі адзеньне, і пыл падкідалі ў паветра,</verse>
				<verse number="24">тысячнік загадаў весьці яго ў табар, сказаўшы тартураваць яго, каб даведацца, дзеля якое віны гэтак крычалі на яго.</verse>
				<verse number="25">А калі расьцягнулі яго рамянямі, сказаў Павал да сотніка, які стаяў: \Ці ж можна вам тартураваць Рымскага чалавека, і без суду?»</verse>
				<verse number="26">Пачуўшы ж гэта, сотнік, пайшоўшы, паведаміў тысячніка, кажучы: \Глядзі, што ты маеш рабіць. Бо гэты чалавек - Рымлянін».</verse>
				<verse number="27">Падыйшоўшы, тысячнік сказаў яму: \Скажы мне, ці ты Рымлянін?\ А ён прамовіў: \Так».</verse>
				<verse number="28">І адказаў тысячнік: \Я здабыў гэтае грамадзянства за вялікія грошы». А Павал прамовіў: \А я нарадзіўся [ў ім]».</verse>
				<verse number="29">Дык адразу адступіліся ад яго тыя, што меліся тартураваць яго. І тысячнік спалохаўся, даведаўшыся, што ён Рымлянін і што яны былі зьвязаўшы яго.</verse>
				<verse number="30">А на заўтра, хочучы даведацца напэўна, у чым абвінавачваюць яго Юдэі, зьняў з яго путы і загадаў прыйсьці першасьвятарам і ўсяму сынэдрыёну іхняму, і, вывеўшы Паўла, паставіў перад імі.</verse>
			</chapter>
			<chapter number="23">
				<verse number="1">Павал, паўзіраўшыся на сынэдрыён, сказаў: \Мужы браты! Усім добрым сумленьнем я жыў перад Богам да гэтага дня».</verse>
				<verse number="2">А першасьвятар Ананія загадаў тым, што стаялі пры ім, каб білі яго ў вусны.</verse>
				<verse number="3">Тады Павал сказаў яму: \Бог будзе біць цябе, сьцяна пабеленая! І ты сядзіш, судзячы мяне паводле Закону, і насуперак Закону загадваеш мяне біць».</verse>
				<verse number="4">А тыя, што стаялі, сказалі: \Першасьвятара Божага зьневажаеш?»</verse>
				<verse number="5">І прамовіў Павал: \Ня ведаў я, браты, што ён першасьвятар. Бо напісана: \На начальніка народу твайго не кажы блага».</verse>
				<verse number="6">А, разумеючы, што адна частка - садукеі, а другая - фарысэі, закрычаў Павал у сынэдрыёне: \Мужы браты! Я - фарысэй, сын фарысэя. За надзею і ўваскрасеньне мёртвых судзяць мяне!»</verse>
				<verse number="7">Калі ж ён гэтае сказаў, сталася спрэчка паміж фарысэямі і садукеямі, і разьдзялілася грамада,</verse>
				<verse number="8">бо садукеі кажуць, што няма ані ўваскрасеньня, ані анёла, ані духа; а фарысэі прызнаюць адно і другое.</verse>
				<verse number="9">Узьняўся ж вялікі крык, і, устаўшы, кніжнікі фарысэйскае часткі спрачаліся, кажучы: \Нічога благога мы не знаходзім у чалавеку гэтым. Ці дух гаварыў яму, ці анёл, не змагаймася з Богам».</verse>
				<verse number="10">А калі спрэчка павялічылася, тысячнік, баючыся, каб яны не разарвалі Паўла, загадаў жаўнерам, зыйшоўшы, узяць яго спасярод іх і весьці ў табар.</verse>
				<verse number="11">А ў наступную ноч Госпад, стаўшы перад ім, сказаў: «Будзь пэўны, Паўле! Бо як ты сьведчыў пра Мяне ў Ерусаліме, гэтак мусіш сьведчыць і ў Рыме».</verse>
				<verse number="12">А як настаў дзень, некаторыя Юдэі, зрабіўшы сход, далі сабе клятву, кажучы, што ня будуць ані есьці, ані піць, пакуль не заб'юць Паўла.</verse>
				<verse number="13">Было ж больш за сорак тых, што далі гэткі зарок.</verse>
				<verse number="14">Яны, прыйшоўшы да першасьвятароў і старшыняў, сказалі: \З праклёнам мы пакляліся нічога ня есьці, пакуль не заб'ем Паўла.</verse>
				<verse number="15">Вы ж цяпер разам з сынэдрыёнам паведаміце тысячніку, каб заўтра ён вывеў яго да вас, быццам маеце дакладней разгледзець адносна яго, а мы, перш, чым ён наблізіцца, гатовыя забіць яго».</verse>
				<verse number="16">Пачуўшы ж пра гэтую змову, сын сястры Паўлавае, прыйшоўшы і ўвайшоўшы ў табар, паведаміў Паўла.</verse>
				<verse number="17">А Павал, паклікаўшы аднаго з сотнікаў, сказаў: \Завядзі гэтага дзяцюка да тысячніка, бо ён мае нешта паведаміць яму».</verse>
				<verse number="18">Дык той, узяўшы яго, прывёў да тысячніка і кажа: \Вязень Павал, паклікаўшы мяне, прасіў прывесьці да цябе гэтага дзяцюка, які мае нешта сказаць табе».</verse>
				<verse number="19">Тысячнік, узяўшы яго за руку і адыйшоўшыся на бок, спытаў: \Што такое маеш паведаміць мне?»</verse>
				<verse number="20">А той сказаў: \Юдэі дамовіліся прасіць цябе, каб заўтра ты вывеў Паўла да сынэдрыёну, быццам маючы нешта дакладней запытацца адносна яго.</verse>
				<verse number="21">Дык ты ня дай пераканаць цябе ім, бо на яго цікуюць больш за сорак мужоў з іх, якія далі клятву ня есьці і ня піць, пакуль не заб'юць яго, і цяпер яны гатовыя, чакаючы абяцаньня ад цябе».</verse>
				<verse number="22">Дык тысячнік адпусьціў дзяцюка, загадаўшы: \Нікому не кажы, што мне пра гэтае паведаміў».</verse>
				<verse number="23">І, паклікаўшы нейкіх двух сотнікаў, сказаў: \Падрыхтуйце дзьвесьце жаўнераў, і семдзесят коньнікаў, і дзьвесьце драбаў, каб ісьці ў Цэзарэю а трэцяй гадзіне ночы.</verse>
				<verse number="24">І пастаўце жывёлу, каб, пасадзіўшы Паўла, завесьці здаровага да ваяводы Фэлікса».</verse>
				<verse number="25">І напісаў пасланьне гэткага зьместу:</verse>
				<verse number="26">«Кляўды Лізі - вяльможнаму ваяводзе Фэліксу: радавацца!</verse>
				<verse number="27">Мужа гэтага, якога Юдэі схапілі і меліся забіць, я, стаўшы з войскам, вырваў, даведаўшыся, што ён - Рымлянін.</verse>
				<verse number="28">А хочучы даведацца віну, дзеля чаго вінавацяць яго, я прывёў яго ў сынэдрыён іхні</verse>
				<verse number="29">і знайшоў, што яго вінавацяць дзеля спрэчак у Законе іхнім, а няма ніякага абвінавачваньня, вартага сьмерці ці путаў.</verse>
				<verse number="30">А калі паведамілі мяне пра змову супраць мужа гэтага, што мелася ў Юдэяў, я неадкладна паслаў [яго] да цябе, загадаўшы, каб тыя, што абвінавачваюць яго, гаварылі супраць яго перад табою. Бывай здаровы».</verse>
				<verse number="31">Дык жаўнеры паводле загаданага ім, узяўшы Паўла, павялі ўначы ў Антыпатрыду,</verse>
				<verse number="32">а на заўтра, пакінуўшы коньнікаў ісьці з ім, вярнуліся ў табар.</verse>
				<verse number="33">Тыя, прыйшоўшы ў Цэзарэю і аддаўшы пасланьне ваяводзе, паставілі перад ім і Паўла.</verse>
				<verse number="34">А ваявода, прачытаўшы, спытаўся, з якое ён правінцыі, і, зразумеўшы, што з Кілікіі,</verse>
				<verse number="35">сказаў: \Я выслухаю цябе, калі зьявяцца і твае абвінавальнікі». І загадаў вартаваць яго ў прэторыі Ірадавай.</verse>
			</chapter>
			<chapter number="24">
				<verse number="1">А праз пяць дзён прыйшоў першасьвятар Ананія са старшынямі і нейкім рытарам Тэртулам, якія выступілі перад ваяводам супраць Паўла.</verse>
				<verse number="2">А калі таго паклікалі, пачаў абвінавачваць яго Тэртул, гаворачы:</verse>
				<verse number="3">«Дазнаючы праз цябе вялікага супакою і дабрабыту, якія сталіся ў народзе гэтым праз тваю апеку, заўсёды і паўсюль прыймаем мы гэта, вяльможны Фэліксе, з усёю ўдзячнасьцю.</verse>
				<verse number="4">А каб табе шмат не дакучаць, прашу цябе каротка выслухаць нас паводле спагаднасьці тваёй.</verse>
				<verse number="5">Бо, знайшоўшы, што муж гэты - пошасьць, будзіцель бунту сярод Юдэяў па ўсім сусьвеце і правадыр герэзіі Назарэйскае,</verse>
				<verse number="6">які сьвятыню спакусіўся зьняважыць, мы затрымалі яго і хацелі судзіць паводле нашага закону.</verse>
				<verse number="7">А тысячнік Лізі, прыйшоўшы, з вялікім гвалтам забраў яго з нашых рук,</verse>
				<verse number="8">загадаўшы абвінавальнікам ягоным ісьці да цябе. Ад яго ты сам можаш, дасьледаваўшы ўсё гэта, даведацца, у чым мы вінавацім яго».</verse>
				<verse number="9">Пацьвердзілі і Юдэі, кажучы, што гэта так.</verse>
				<verse number="10">А Павал адказаў, калі ваявода даў яму знак гаварыць: \Ведаючы, што ты шмат год судзьдзя гэтага народу, я ахвотней буду адказваць адносна [справы] маёй.</verse>
				<verse number="11">Ты можаш даведацца, што ня больш, як дванаццаць дзён прайшло, як узыйшоў я пакланіцца ў Ерусалім.</verse>
				<verse number="12">І ані ў сьвятыні не знайшлі мяне, што я з некім вяду гутарку ці бунтую натоўп, ані ў сынагогах, ані ў горадзе,</verse>
				<verse number="13">і яны ня могуць давесьці таго, у чым цяпер вінавацяць мяне.</verse>
				<verse number="14">Але прызнаюся табе, што паводле шляху, які яны герэзіяй называюць, я гэтак служу Богу бацькоў, верачы ўсяму, што напісана ў Законе і ў Прарокаў,</verse>
				<verse number="15">маючы надзею на Бога, што мае быць уваскрасеньне мёртвых, праведных і няправедных, чаго яны і самі чакаюць.</verse>
				<verse number="16">Дзеля гэтага я сам намагаюся мець заўсёды чыстае сумленьне перад Богам і перад людзьмі.</verse>
				<verse number="17">Праз шмат год я прыйшоў чыніць міласьціны для народу майго і дары.</verse>
				<verse number="18">Пры гэтым знайшлі мяне ачышчанага ў сьвятыні некаторыя Юдэі з Азіі, а не з натоўпам і не з замяшаньнем.</verse>
				<verse number="19">Яны мусяць прыйсьці да цябе і абвінавачваць, калі нешта маюць супраць мяне.</verse>
				<verse number="20">Або самі гэтыя няхай скажуць, ці знайшлі ў-ва мне якую крыўду, калі я стаяў перад сынэдрыёнам.</verse>
				<verse number="21">Ці адно тое слова, якое я крыкнуў, як стаяў сярод іх, што сёньня вы судзіце мяне за ўваскрасеньне мёртвых».</verse>
				<verse number="22">Пачуўшы гэтае, Фэлікс адклаў [справу] іхнюю, сказаўшы: \Дакладней даведаўшыся пра шлях гэты, як прыйдзе тысячнік Лізі, разгледжу [справу] вашую».</verse>
				<verse number="23">І загадаў сотніку пільнаваць Паўла, але даваць палёгку і не забараняць нікому з ягоных служыць яму і прыходзіць да яго.</verse>
				<verse number="24">А праз некалькі дзён Фэлікс, прыйшоўшы з Друзілаю, жонкаю сваёю, якая была Юдэйкаю, паклікаў Паўла і слухаў яго пра веру ў Хрыста.</verse>
				<verse number="25">А як той вёў гутарку пра праведнасьць, і стрыманасьць, і пра будучы суд, Фэлікс, спалохаўшыся, адказаў: \Цяпер годзе, ідзі, а як знайду час, паклічу цябе».</verse>
				<verse number="26">Пры гэтым ён, спадзяючыся, што атрымае грошы ад Паўла, каб звольніў яго, часта клічучы яго, гутарыў з ім.</verse>
				<verse number="27">А як споўніліся два гады, Фэлікс атрымаў наступніка Порцыя Фэста, і, хочучы зрабіць ласку Юдэям, Фэлікс пакінуў Паўла ўвязьненым.</verse>
			</chapter>
			<chapter number="25">
				<verse number="1">Фэст, прыйшоўшы ў сваю правінцыю, праз тры дні ўзыйшоў з Цэзарэі ў Ерусалім.</verse>
				<verse number="2">А першасьвятары і першыя з Юдэяў выступілі перад ім супраць Паўла і малілі яго,</verse>
				<verse number="3">просячы ў яго ласкі, каб ён выклікаў [Паўла] ў Ерусалім, учыніўшы змову, каб забіць яго ў дарозе.</verse>
				<verse number="4">Тады Фэст адказаў, што Паўла пільнуюць у Цэзарэі, а сам ён мае неўзабаве выйсьці [туды].</verse>
				<verse number="5">«Дык хто з вас можа, - кажа ён, - няхай ідуць [са мною], і, калі ёсьць нешта на чалавеку гэтым, няхай яго вінавацяць».</verse>
				<verse number="6">А прабыўшы ў іх больш за дзесяць дзён, зыйшоў у Цэзарэю і на заўтра, сеўшы на судовым пасадзе, загадаў прывесьці Паўла.</verse>
				<verse number="7">Калі ж той прыйшоў, абступілі яго Юдэі, якія прыйшлі з Ерусаліму, прыносячы супраць Паўла шмат цяжкіх абвінавачваньняў, якіх не маглі давесьці.</verse>
				<verse number="8">Ён жа адказваў, што ні ў чым не саграшыў ані супраць Закону Юдэйскага, ані супраць сьвятыні, ані супраць цэзара.</verse>
				<verse number="9">А Фэст, хочучы зрабіць ласку Юдэям, адказваючы Паўлу, сказаў: \Ці хочаш, узыйшоўшы ў Ерусалім, там быць суджаны мною за гэта?»</verse>
				<verse number="10">А Павал сказаў: \Я стаю перад судовым пасадам цэзара, дзе я мушу быць суджаным. Юдэяў нічым я ня скрыўдзіў, як і ты добра ведаеш.</verse>
				<verse number="11">Бо калі я зрабіў нейкую крыўду і нешта, вартае сьмерці, не адмаўляюся памерці; а калі няма нічога, у чым яны мяне вінавацяць, ніхто ня можа выдаць ім мяне. Прызываю [суд] цэзара!»</verse>
				<verse number="12">Тады Фэст, пагутарыўшы з радаю, адказаў: \Прызываеш цэзара? Да цэзара пойдзеш».</verse>
				<verse number="13">А калі мінула некалькі дзён, валадар Агрыпа і Бэрніка прыйшлі ў Цэзарэю прывітаць Фэста.</verse>
				<verse number="14">Калі ж былі яны там шмат дзён, Фэст прадставіў валадару? справу Паўла, кажучы: \Ёсьць нейкі чалавек, пакінуты Фэліксам як вязень,</verse>
				<verse number="15">супраць якога, калі я быў у Ерусаліме, выступалі першасьвятары і старшыні юдэйскія, просячы прысуду на яго.</verse>
				<verse number="16">Я адказаў ім, што ў Рымлянаў няма звычаю выдаваць нейкага чалавека на сьмерць перш, чым вінавачаны будзе мець перад абліччам абвінавальнікаў і атрымае месца дзеля абароны ад абвінавачваньня.</verse>
				<verse number="17">Дык калі яны зыйшліся, я, ня робячы аніякай затрымкі, на другі дзень, сеўшы на судовы пасад, загадаў прывесьці гэтага чалавека.</verse>
				<verse number="18">Абвінавальнікі, абступіўшы яго, не прынесьлі супраць яго аніякае віны, якой я спадзяваўся,</verse>
				<verse number="19">а мелі яны з ім нейкія спрэчкі пра іхнюю рэлігію і пра нейкага памёршага Ісуса, пра Якога Павал цьвердзіў, што Ён жывы.</verse>
				<verse number="20">Зьбянтэжаны гэтай спрэчкаю, я сказаў, ці хоча ён ісьці ў Ёрусалім і там быць суджаным за гэта.</verse>
				<verse number="21">А як Павал запатрабаваў, каб яго пільнавалі дзеля разгляду Аўгуста, я загадаў пільнаваць яго, пакуль не пашлю яго да цэзара».</verse>
				<verse number="22">Агрыпа ж мовіў да Фэста: \Хацеў бы і я сам пачуць гэтага чалавека». А той кажа: \Заўтра пачуеш яго».</verse>
				<verse number="23">Дык на заўтра, калі Агрыпа і Бэрніка прыйшлі з вялікай пышнасьцю і ўвайшлі ў судовую залю разам з тысячнікамі і найпаважнейшымі мужамі гораду, на загад Фэста быў прыведзены Павал.</verse>
				<verse number="24">І прамовіў Фэст: \Валадару Агрыпа і ўсе прысутныя з намі мужы! Вы бачыце таго, адносна якога ўсё мноства Юдэйскае прасіла мяне і ў Ерусаліме, і тут, крычучы, што не належыцца яму больш жыць.</verse>
				<verse number="25">Але я не спасьцярог, каб ён зрабіў нешта вартае сьмерці, і як ён сам прызваў Аўгуста, я судзіў паслаць яго.</verse>
				<verse number="26">Ды ня маю нічога пэўнага напісаць гаспадару?. Дзеля гэтага прывёў яго да вас, і асабліва да цябе, валадару Агрыпа, каб, учыніўшы допыт, я меў, што напісаць.</verse>
				<verse number="27">Бо неразумным здаецца мне, пасылаючы вязьня, нават не пазначыць абвінавачваньня супраць яго».</verse>
			</chapter>
			<chapter number="26">
				<verse number="1">Агрыпа ж прамовіў да Паўла: \Дазваляецца табе гаварыць за сябе». Тады Павал, выцягнуўшы руку, адказаў:</verse>
				<verse number="2">«Валадару Агрыпа, я ўважаю сябе шчасьлівым, маючы сёньня адказваць перад табою адносна ўсяго, што закідаюць мне Юдэі,</verse>
				<verse number="3">тым больш, што ты знаўца ўсіх звычаяў Юдэйскіх і спрэчак. Дзеля гэтага прашу цябе выслухаць мяне доўгацярпліва.</verse>
				<verse number="4">Дык вось, усё жыцьцё маё ад юнацтва, якое ад пачатку праходзіла сярод народу майго ў Ерусаліме, ведаюць усе Юдэі,</verse>
				<verse number="5">Ведаючы мяне раней, калі захочуць, засьведчаць, што я жыў як фарысэй паводле найдасканальшага накірунку набажэнства нашага.</verse>
				<verse number="6">І цяпер я стаю, як падсудны, за надзею на абяцаньне, дадзенае бацькам нашым ад Бога,</verse>
				<verse number="7">асягнуць якое спадзяюцца дванаццаць каленаў нашых, служачы ўночы і ўдзень безупынна. За гэту надзею і абвінавачваюць мяне Юдэі, валадару Агрыпа!</verse>
				<verse number="8">Што? Вы судзіце, што неверагодна, каб Бог уваскрашаў мёртвых?</verse>
				<verse number="9">Дык і я думаў у сабе, што я мушу шмат зрабіць супраць імя Ісуса з Назарэту,</verse>
				<verse number="10">што і рабіў у Ерусаліме, і, узяўшы ўладу ад першасьвятароў, я шмат сьвятых замыкаў у вязьніцу, і як іх забівалі, я даваў голас.</verse>
				<verse number="11">І па ўсіх сынагогах, шмат караючы іх, я змушаў іх блюзьніць, і, яшчэ больш разьярыўшыся супраць іх, перасьледаваў нават і ў чужых гарадах.</verse>
				<verse number="12">І з гэтым ідучы ў Дамаск, з уладаю і дазволам ад першасьвятароў,</verse>
				<verse number="13">пасярод дня, валадару, убачыў я на шляху сьвятло з неба, ярчэйшае за зьзяньне сонца, якое асьвяціла мяне і тых, што ішлі са мной.</verse>
				<verse number="14">А калі ўсе мы ўпалі на зямлю, я пачуў голас, які гаварыў да мяне і казаў на гебрайскай мове: «Саўле, Саўле, чаму ты перасьледуеш Мяне? Цяжка табе супраць ражна ўпірацца».</verse>
				<verse number="15">А я сказаў: «Хто Ты, Госпадзе?\ Ён жа сказаў: \Я - Ісус, Якога ты перасьледуеш;</verse>
				<verse number="16">але паўстань і стань на ногі твае, бо Я дзеля таго зьявіўся табе, каб выбраць цябе паслугачом і сьведкам таго, што ты бачыў і што Я зьяўлю табе,</verse>
				<verse number="17">вырываючы цябе з народу гэтага і паганаў, да якіх цяпер пасылаю цябе,</verse>
				<verse number="18">каб адчыніць вочы іхнія, зьвярнуць ад цемры да сьвятла і ад улады шатана да Бога, каб праз веру ў Мяне атрымалі адпушчэньне грахоў і жэрабя сярод асьвечаных».</verse>
				<verse number="19">Адгэтуль, валадару Агрыпа, я ня быў непаслухмяным відзежу нябеснаму,</verse>
				<verse number="20">але абвяшчаў спачатку жыхарам Дамаску і Ерусаліму, а пасьля ўсёй краіны Юдэйскай і паганам, каб навярнуліся і зьвярнуліся да Бога, робячы ўчынкі, вартыя навяртаньня.</verse>
				<verse number="21">За гэта Юдэі, схапіўшы мяне ў сьвятыні, спрабавалі забіць мяне.</verse>
				<verse number="22">Але я, атрымаўшы дапамогу ад Бога, да гэтага дня стаю, сьведчачы малому і вялікаму, нічога звыш ня кажучы, як што гаварылі Прарокі і Майсей, што мае стацца:</verse>
				<verse number="23">што Хрыстос мае пакутаваць і як Першы з уваскрасеньня мёртвых мае прапаведаваць сьвятло народу [гэтаму] і паганам».</verse>
				<verse number="24">А калі ён гэтак адказваў, прамовіў Фэст моцным голасам: \Ты вар'яцееш, Павал! Вялікая вучонасьць даводзіць цябе да шаленства».</verse>
				<verse number="25">А той кажа: \Не вар'яцею, вяльможны Фэсьце, але прамаўляю словы праўды і здаровага розуму,</verse>
				<verse number="26">бо разумее гэта валадар, перад якім я гавару адважна, бо перакананы, што нішто з гэтага перад ім ня ўтоілася, бо нічога з гэтага ў закуцьці ня дзеялася.</verse>
				<verse number="27">Ці верыш ты Прарокам, валадару Агрыпа? Ведаю, што верыш».</verse>
				<verse number="28">Агрыпа ж прамовіў да Паўла: \Ты мала не пераканаў мяне стацца Хрысьціянінам!»</verse>
				<verse number="29">А Павал сказаў: \Маліў бы я Бога, каб па малу ці па многу, ня толькі ты, але і ўсе, што слухаюць мяне сёньня, сталіся такімі, як і я, акрамя гэтых путаў».</verse>
				<verse number="30">І калі сказаў ён гэтае, устаў валадар, і ваявода, і Бэрніка, і тыя, што з імі сядзелі,</verse>
				<verse number="31">і, адыйшоўшыся ў бок, гаварылі паміж сабою, кажучы, што нічога, вартага сьмерці або путаў ня робіць чалавек гэты.</verse>
				<verse number="32">А Агрыпа сказаў Фэсту: \Можна было вызваліць гэтага чалавека, калі б ён не прызваў цэзара».</verse>
			</chapter>
			<chapter number="27">
				<verse number="1">А калі прысудзілі нам плыць у Італію, Паўла і некаторых іншых вязьняў аддалі сотніку з кагорты Аўгуста, на імя Юлі.</verse>
				<verse number="2">Узыйшоўшы ж на Адраміцкі карабель, які меў плысьці ўздоўж месцаў Азійскіх, мы вырушылі, маючы з сабой Арыстарха, Македонца з Тэсалонік,</verse>
				<verse number="3">і на другі дзень прысталі да Сідону. І Юлі, які абыходзіўся з Паўлам па-людзку, дазволіў яму пайсьці да сяброў і атрымаць адпачынак.</verse>
				<verse number="4">Вырушыўшы адтуль, мы прыплылі да Кіпру, бо вятры былі супраціўныя.</verse>
				<verse number="5">І пераплыўшы мора насупраць Кілікіі і Памфіліі, мы зыйшлі ў Мірах Лікійскіх.</verse>
				<verse number="6">Там сотнік, знайшоўшы Александрыйскі карабель, які плыў у Італію, пасадзіў нас на яго.</verse>
				<verse number="7">Плывучы ж памалу даволі дзён і ледзь апынуўшыся насупраць Кніду, бо вецер не дазваляў нам, прыплылі мы да Крыту насупраць Сальмону.</verse>
				<verse number="8">І, ледзьве праплыўшы паўз яго, мы прыйшлі да нейкага месца, называнага Добрыя Затокі, ад якога блізка горад Лясэя.</verse>
				<verse number="9">А калі мінула даволі часу, і плаваньне было ўжо небясьпечнае, бо ўжо і пост прамінуў, радзіў Павал,</verse>
				<verse number="10">кажучы ім: \Мужы! Я бачу, што плаваньне мае быць са шкодаю і многімі стратамі ня толькі для ладунку і карабля, але і для душаў нашых».</verse>
				<verse number="11">А сотнік больш даверыўся корніку і гаспадару? карабля, чым таму, што казаў Павал.</verse>
				<verse number="12">А як затока не была прыстасаваная для зімаваньня, большасьць давала параду плысьці адтуль, каб можна было перазімаваць, дабраўшыся да Фініку, Крыцкае затокі, што ляжыць насупраць паўднёва-заходняга і паўночна-заходняга ветру.</verse>
				<verse number="13">Калі ж павеяў паўднёвы вецер, яны, думаючы, што атрымалі жаданае, выправіўшыся, паплылі паўз Крыт.</verse>
				<verse number="14">Неўзабаве наляцеў бурны вецер, называны Эўраклідон.</verse>
				<verse number="15">А калі карабель падхапіла і ён ня мог працівіцца ветру, мы здаліся, і нас панесла.</verse>
				<verse number="16">Наляцеўшы ж на нейкую выспачку, называную Кляўда, мы ледзь здолелі ўтрымаць човен.</verse>
				<verse number="17">Падняўшы яго, узяліся за помачы, абвязваючы карабель, і, баючыся, каб ня быць выкінутымі на мялізну, спусьцілі ветразь і гэтак насіліся.</verse>
				<verse number="18">А як бура крэпка кідала нас, на другі дзень выкінулі тавары,</verse>
				<verse number="19">а на трэці дзень мы сваімі рукамі павыкідалі карабельны рыштунак.</verse>
				<verse number="20">А калі шмат дзён не сьвяціла ані сонца, ані зоркі, і немалая бура налягала, нарэшце прапала ўсякая надзея, каб нам выратавацца.</verse>
				<verse number="21">А як мы доўга былі няеўшы, Павал, стаўшы пасярод, сказаў: \Мужы, трэба было, паслухаўшыся мяне, ня плысьці ад Крыту і пазьбегнуць гэтае шкоды і страты.</verse>
				<verse number="22">І цяпер раджу вам, падбадзёрцеся, бо ня будзе згубленая ніводная душа сярод вас, акрамя карабля.</verse>
				<verse number="23">Бо стаў прада мною ў гэтую ноч анёл Бога, Якому я прыналежу і Якому служу,</verse>
				<verse number="24">і сказаў: \Ня бойся, Паўле! Ты мусіш стаць перад цэзарам, і вось, Бог дараваў табе ўсіх, што плывуць з табою».</verse>
				<verse number="25">Дзеля гэтага падбадзёрцеся, мужы, бо я веру Богу, што будзе паводле таго, як мне было сказана,</verse>
				<verse number="26">і мы мусім быць выкінутыя на нейкі востраў».</verse>
				<verse number="27">А як настала чатырнаццатая ноч, што нас насіла па Адрыятыцы, каля сярэдзіны ночы маракі сталі спадзявацца, што падыходзім да нейкае зямлі.</verse>
				<verse number="28">І, памераўшы, знайшлі дваццаць сажняў. А крыху адплыўшы і зноў памераўшы, знайшлі пятнаццаць сажняў.</verse>
				<verse number="29">І, баючыся, каб ня быць выкінутымі на скалістыя месцы, скінуўшы з карна чатыры якары, чакалі дня.</verse>
				<verse number="30">А калі маракі шукалі, каб уцячы з карабля, і спускалі ў мора човен, паказваючы, быццам маюць скінуць якары з носу,</verse>
				<verse number="31">Павал сказаў сотніку і жаўнерам: \Калі яны не застануцца на караблі, вы ня зможаце збавіцца».</verse>
				<verse number="32">Тады жаўнеры паабсякалі вяроўкі ад чаўна і далі яму ўпасьці.</verse>
				<verse number="33">А перад настаньнем дня Павал прасіў усіх прыняць ежу, кажучы: \Сёньня чатырнаццаты дзень, як вы, чакаючы, застаяцёся ня еўшы і нічога не прыймаючы.</verse>
				<verse number="34">Дзеля гэтага прашу вас прыняць ежу, бо гэта будзе дзеля вашага выратаваньня, бо нікому з вас волас з галавы не ўпадзе».</verse>
				<verse number="35">А сказаўшы гэта і ўзяўшы хлеб, ён падзякаваў Богу перад усімі і, пераламіўшы, пачаў есьці.</verse>
				<verse number="36">І ўсе, падбадзёрыўшыся, прынялі ежу.</verse>
				<verse number="37">Было ж усіх на караблі дзьвесьце семдзесят шэсьць душ.</verse>
				<verse number="38">Насыціўшыся ежай, мы палегчылі карабель, выкідаючы пшаніцу ў мора.</verse>
				<verse number="39">А як настаў дзень, не пазналі зямлі, але ўгледзелі нейкую затоку, якая мела бераг, да якога пастанавілі, калі магчыма, прыстаць з караблём.</verse>
				<verse number="40">І, адкінуўшы якары, пайшлі па моры, і, адвязаўшы стырно і наставіўшы жагель па ветры, кіраваліся да берагу.</verse>
				<verse number="41">А натрапіўшы на касу, карабель сеў на мялізну, і нос, завязшы, заставаўся нерухомы, а карно разьбівалася сілаю хваляў.</verse>
				<verse number="42">Жаўнеры зрабілі пастанову, каб вязьняў пазабіваць, каб хто, выплыўшы, ня ўцёк.</verse>
				<verse number="43">Сотнік жа, хочучы ўратаваць Паўла, забараніў іхнюю пастанову і загадаў тым, якія могуць плаваць, скочыўшы першымі, выйсьці на зямлю,</verse>
				<verse number="44">а рэшце [плысьці] каму на дошках, каму на чым іншым з карабля. І гэтак сталася, што ўсе ўратаваліся на зямлю.</verse>
			</chapter>
			<chapter number="28">
				<verse number="1">Тады, уратаваўшыся, мы даведаліся, што востраў называецца Мэліта.</verse>
				<verse number="2">Барбары ж зьявілі нам незвычайную людзкасьць, бо, распаліўшы агонь, прынялі нас усіх, бо быў дождж і сьцюжа.</verse>
				<verse number="3">А калі Павал набраў мноства ламачча і клаў на агонь, яхідна, выйшаўшы ад жару, прычапілася да рукі ягонай.</verse>
				<verse number="4">Калі ж барбары ўбачылі зьвера, які вісеў на руцэ ягонай, гаварылі між сабою: \Напэўна, чалавек гэты забойца, якому, уратаванаму ад мора, прысуд жыць не дазваляе».</verse>
				<verse number="5">А ён, абтросшы зьвера ў агонь, не дазнаў аніякага ліха.</verse>
				<verse number="6">Яны ж чакалі, што ён стане пухнуць ці раптам упадзе мёртвы. А доўга чакаючы і бачачы, што нічога благога з ім ня сталася, зьмянілі думку і казалі, што ён - бог.</verse>
				<verse number="7">А ў тым месцы былі палі? першага [чалавека] вострава, на імя Публі, які, прыняўшы нас, тры дні прыязна гасьцяваў.</verse>
				<verse number="8">Сталася ж, што бацька Публія ляжаў, хворы на гарачку і крываўку. Павал, увайшоўшы да яго і памаліўшыся, усклаў на яго рукі і аздаравіў яго.</verse>
				<verse number="9">Калі ж гэта сталася, і іншыя хворыя на востраве прыходзілі, і былі аздароўленыя.</verse>
				<verse number="10">І яны ўшанавалі нас шанаваньнем вялікім, і, як мы адплывалі, далі, што было патрэбна.</verse>
				<verse number="11">А праз тры месяцы паплылі мы на Александрыйскім караблі са знакам Дыяскуры, які зімаваў на востраве,</verse>
				<verse number="12">і, прыстаўшы ў Сіракузах, заставаліся [там] тры дні.</verse>
				<verse number="13">Адтуль, плывучы ўздоўж [берагу], прыйшлі мы ў Рэгію; і, як праз адзін дзень узьняўся паўднёвы вецер, на другі дзень прыйшлі ў Путэолі,</verse>
				<verse number="14">дзе, знайшоўшы братоў, былі запрошаныя імі застацца на сем дзён; і гэтак прыйшлі ў Рым.</verse>
				<verse number="15">Тамтэйшыя браты, пачуўшы пра нас, павыходзілі нам насустрач аж да Апіявае плошчы і Трох Корчмаў. Убачыўшы іх, Павал падзякаваў Богу і набраўся адвагі.</verse>
				<verse number="16">Калі ж мы прыйшлі ў Рым, сотнік перадаў вязьняў гетману, а Паўлу было дазволена жыць асобна з жаўнерам, які яго вартаваў.</verse>
				<verse number="17">Сталася ж, што праз тры дні Павал склікаў першых з Юдэяў, і калі яны зыйшліся, сказаў да іх: \Мужы браты! Нічога не зрабіўшы супраць народу ці звычаяў бацькоўскіх, я выдадзены як вязень з Ерусаліму ў рукі Рымлянаў.</verse>
				<verse number="18">Яны, дапытаўшы мяне, хацелі вызваліць, бо ніякае сьмяротнае віны на мне не было.</verse>
				<verse number="19">А як Юдэі працівіліся, я быў змушаны прызваць [суд] цэзара, але не таму, што меўся ў чым вінаваціць народ мой.</verse>
				<verse number="20">Дзеля гэтае прычыны я запрасіў вас, каб пабачыць і паразмаўляць. Бо за надзею Ізраіля я закаваны ў ланцугі гэтыя».</verse>
				<verse number="21">Яны ж сказалі да яго: \Мы ані лістоў адносна цябе не атрымалі з Юдэі, ані ніхто з братоў, што прыходзілі, не абвяшчаў і не гаварыў пра цябе нічога злога.</verse>
				<verse number="22">Лічым жа вартым пачуць ад цябе, як ты думаеш, бо пра герэзію гэтую вядома нам, што ўсюды ёй працівяцца».</verse>
				<verse number="23">Вызначыўшы ж яму дзень, большасьць прыйшла да яго ў гасподу. І ён з ранку да вечара выкладаў ім, сьведчачы пра Валадарства Божае і пераконваючы іх пра Ісуса з Закону Майсея і Прарокаў.</verse>
				<verse number="24">І адны былі перакананыя сказаным, а другія ня верылі.</verse>
				<verse number="25">І, не згаджаючыся між сабою, яны пайшлі, калі Павал сказаў адно слова: \Добра сказаў да бацькоў нашых Дух Сьвяты праз прарока Ісаю, кажучы:</verse>
				<verse number="26">«Ідзі да народу гэтага і скажы: 'Слыхам пачуеце, і не зразумееце; і, гледзячы, глядзець будзеце, і ня ўбачыце,</verse>
				<verse number="27">бо атлусьцела сэрца народу гэтага, і вушамі з цяжкасьцю чуюць, і вочы свае заплюшчылі, каб ня ўбачылі вачыма і не пачулі вушамі, і не зразумелі сэрцам, і не навярнуліся, каб Я аздаравіў іх'.»</verse>
				<verse number="28">Дык няхай будзе вам вядома, што паганам паслана збаўленьне Божае, яны і пачуюць».</verse>
				<verse number="29">І, як ён гэта сказаў, Юдэі выйшлі, маючы між сабою шмат спрэчак.</verse>
				<verse number="30">А Павал цэлыя два гады заставаўся ў сваёй нанятай кватэры і прымаў усіх, якія прыходзілі да яго,</verse>
				<verse number="31">абвяшчаючы Валадарства Божае і навучаючы пра Госпада Ісуса Хрыста з усёй адвагаю без перашкоды.</verse>
			</chapter>
		</book>
		<book number="45">
			<chapter number="1">
				<verse number="1">Павал, слуга Ісуса Хрыста, пакліканы апостал, аддзелены дзеля Эвангельля Божага,</verse>
				<verse number="2">якое [Бог] раней абяцаў праз прарокаў Сваіх у сьвятых Пісаньнях,</verse>
				<verse number="3">пра Сына Ягонага, Які паводле цела стаўся з насеньня Давідавага,</verse>
				<verse number="4">вызначаны Сынам Божым у моцы паводле духа сьвятасьці праз уваскрасеньне з мёртвых, пра Ісуса Хрыста, Госпада нашага,</verse>
				<verse number="5">праз Якога мы атрымалі ласку і апостальства на паслухмянасьць веры ва ўсіх народах, дзеля імя Ягонага,</verse>
				<verse number="6">сярод якіх і вы, пакліканыя Ісусам Хрыстом, -</verse>
				<verse number="7">усім, якія ёсьць у Рыме, улюбёным Бога, пакліканым сьвятым: ласка вам і супакой ад Бога Айца нашага і Госпада Ісуса Хрыста.</verse>
				<verse number="8">Найперш дзякую Богу майму праз Ісуса Хрыста за ўсіх вас, што вера ваша абвяшчаецца ва ўсім сьвеце.</verse>
				<verse number="9">Бо сьведка мне Бог, Якому служу духам маім у Эвангельлі Сына Яго, што несупынна ўзгадваю вас,</verse>
				<verse number="10">заўсёды просячы ў малітвах маіх, каб некалі ўжо давялося мне з волі Божае прыйсьці да вас.</verse>
				<verse number="11">Бо я жадаю бачыць вас, каб даць вам нейкі дар духоўны дзеля ўмацаваньня вашага,</verse>
				<verse number="12">гэта значыць, суцешыцца супольна з вамі вераю адзін аднога, вашаю і маёю.</verse>
				<verse number="13">Не хачу, браты, каб вы ня ведалі, што я часта пастанаўляў прыйсьці да вас, каб мець нейкі плод і ў вас, як і ў іншых народах, і забаронена мне было аж дагэтуль.</verse>
				<verse number="14">Я вінаваты і Грэкам, і барбарам, і мудрым, і бяздумным.</verse>
				<verse number="15">Дык што да мяне, я гатовы дабравесьціць і вам, якія ў Рыме.</verse>
				<verse number="16">Бо я не саромлюся Эвангельля Хрыстовага, бо яно ёсьць моц Божая на збаўленьне кожнаму, хто верыць, перш Юдэю, і Грэку.</verse>
				<verse number="17">Бо ў ім адкрываецца праведнасьць Божая ад веры ў веру, як напісана: \А праведны з веры жыць будзе».</verse>
				<verse number="18">Бо адкрываецца гнеў Божы з неба на ўсякую бязбожнасьць і няправеднасьць людзей, якія праз няправеднасьць праўду стрымліваюць.</verse>
				<verse number="19">Бо, што магчыма ведаць пра Бога, яўна для іх, бо Бог выявіў ім.</verse>
				<verse number="20">Бо нябачнае Яго, і вечная моц Яго, і Боскасьць ад стварэньня сьвету відочныя праз разважаньне пра творы [Ягоныя], каб быць ім без апраўданьня,</verse>
				<verse number="21">бо яны, пазнаўшы Бога, ня славілі [Яго] як Бога і ня дзякавалі, але займаліся марнасьцю ў думках сваіх, і зацемрылася няцямкае сэрца іхняе,</verse>
				<verse number="22">цьвердзячы пра сябе, што мудрыя, яны здурнелі</verse>
				<verse number="23">і славу незьнішчальнага Бога замянілі на падабенства вобразу зьнішчальнага чалавека, і птушак, і чатырохногіх, і паўзуноў.</verse>
				<verse number="24">Дзеля гэтага і аддаў іх Бог у пажаданьнях сэрцаў іхніх нячыстасьці зьневажаць целы свае між сабою.</verse>
				<verse number="25">Яны замянілі праўду Божую на хлусьню, і пакланяліся, і служылі стварэньню замест Таго, Які стварыў, Які дабраслаўлёны на вякі. Амэн.</verse>
				<verse number="26">Дзеля гэтага аддаў іх Бог у ганебныя жарсьці, бо жанчыны іхнія замянілі прыродныя зносіны на супрацьпрыродныя.</verse>
				<verse number="27">Падобна і мужчыны, пакінуўшы прыродныя зносіны з жанчынамі, распаляліся ў пажадлівасьці сваёй адзін да аднаго, мужчыны з мужчынамі непрыстойнасьць робячы і атрымліваючы ў саміх сабе належную адплату за свой падман.</verse>
				<verse number="28">I, як яны не спрабавалі мець пазнаньне Бога, аддаў іх Бог няздатнаму розуму рабіць, што не належыць,</verse>
				<verse number="29">напоўненыя ўсякай няправеднасьцю, распустаю, зласьлівасьцю, хцівасьцю, ліхотаю, поўныя зайздрасьці, забойства, сваркі, подступу, благіх звычаяў,</verse>
				<verse number="30">абмоўнікі, паклёпнікі, боганенавісьнікі, крыўдзіцелі, ганарыстыя, пыхліўцы, выдумшчыкі ліхога, непаслухмяныя бацькам,</verse>
				<verse number="31">няцямкія, нязгодлівыя, бязьлітасныя, няўмольныя, неміласэрныя.</verse>
				<verse number="32">Яны, пазнаўшы пастанову Божую, што тыя, хто гэткае ўчыняе, вартыя сьмерці, ня толькі гэтае робяць, але і згаджаюцца з тымі, хто робіць.</verse>
			</chapter>
			<chapter number="2">
				<verse number="1">Дзеля гэтага няма апраўданьня табе, кожны чалавек, які судзіш; бо ў чым ты судзіш іншага, асуджаеш сябе, бо робіш тое самае, судзячы.</verse>
				<verse number="2">А мы ведаем, што суд Божы ёсьць паводле праўды адносна тых, што гэткае ўчыняюць.</verse>
				<verse number="3">Няўжо ж ты думаеш, чалавек, які судзіш тых, што гэткае ўчыняюць, і сам робіш тое самае, што ўцячэш ад суду Божага?</verse>
				<verse number="4">Або багацьцем ласкавасьці Ягонай, і цярплівасьці, і доўгацярплівасьці пагарджаеш, ня ведаючы, што добрасьць Божая вядзе цябе да навяртаньня?</verse>
				<verse number="5">Але праз упартасьць тваю і ненавернутае сэрца ты зьбіраеш сабе гнеў на дзень гневу і адкрыцьця праведнага суду Божага,</verse>
				<verse number="6">Які аддасьць кожнаму паводле ўчынкаў ягоных:</verse>
				<verse number="7">тым, якія цярплівасьцю ў добрай справе шукаюць славы, пашаны і незьнішчальнасьці, - жыцьцё вечнае,</verse>
				<verse number="8">а тым, што спрачаюцца і не скараюцца праўдзе, але пакараюцца няправеднасьці, - ярасьць і гнеў.</verse>
				<verse number="9">Прыгнёт і ўціск кожнай душы чалавека, які робіць ліхое, перш Юдэя, і Грэка!</verse>
				<verse number="10">Слава, і пашана, і супакой усякаму, хто робіць добрае, перш Юдэю, і Грэку!</verse>
				<verse number="11">Бо няма ў Бога ўзіраньня на аблічча.</verse>
				<verse number="12">Бо тыя, якія без Закону зграшылі, без Закону і загінуць, а тыя, якія ў Законе зграшылі, праз Закон будуць асуджаныя.</verse>
				<verse number="13">Бо не слухачы Закону праведныя перад Богам, але выканаўцы Закону будуць апраўданыя.</verse>
				<verse number="14">Бо калі пагане, якія ня маюць Закону, паводле прыроды робяць паводле Закону, яны, ня маючы Закону, самі сабе Закон.</verse>
				<verse number="15">Яны зьяўляюць справы Закону, якія напісаныя ў сэрцах іхніх, пра што сьведчыць сумленьне іхняе і думкі іхнія, якія то абвінавачваюць, то апраўдваюць адна адну,</verse>
				<verse number="16">у дзень, калі Бог будзе судзіць тайныя [ўчынкі] людзей, паводле Эвангельля майго, праз Ісуса Хрыста.</verse>
				<verse number="17">Вось, ты завешся Юдэем, і супакойваеш сябе Законам, і хвалішся Богам,</verse>
				<verse number="18">і ведаеш волю [Ягоную], і выпрабоўваеш, што лепшае, будучы навучаным у Законе.</verse>
				<verse number="19">І ты перакананы пра сябе, што ты - павадыр сьляпых, сьвятло тых, што ў цемры,</verse>
				<verse number="20">выхавацель неразумных, настаўнік немаўлят, які мае ў Законе выгляд веданьня і праўды.</verse>
				<verse number="21">Дык ты, вучачы другога, ня вучыш сябе самога.</verse>
				<verse number="22">Абвяшчаючы ня красьці, крадзеш; кажучы не чужаложыць, чужаложыш, брыдзячыся ідаламі, чыніш сьвятакрадзтва.</verse>
				<verse number="23">Ты, які хвалішся Законам, праз парушэньне Закону Бога зьневажаеш.</verse>
				<verse number="24">Бо праз вас на імя Божае блюзьніцца ў паганаў, як напісана.</verse>
				<verse number="25">Бо абразаньне карыснае, калі выконваеш Закон; а калі ты парушальнік Закону, абразаньне тваё сталася неабразаньнем.</verse>
				<verse number="26">Дык калі неабрэзаны захоўвае пастановы Закону, ці не залічыцца яму ягонае неабразаньне за абразаньне?</verse>
				<verse number="27">I неабрэзаны паводле прыроды, які спаўняе Закон, будзе судзіць цябе, парушальніка Закону, які з літарай і абразаньнем.</verse>
				<verse number="28">Бо ня той Юдэй, хто гэтакі яўна, і ня тое абразаньне, якое яўнае на целе,</verse>
				<verse number="29">але хто ва ўтоенасьці Юдэй, і [ў якога] абразаньне сэрца Духам, а ня літарай, такому пахвала не ад людзей, але ад Бога.</verse>
			</chapter>
			<chapter number="3">
				<verse number="1">Дык якая перавага Юдэя, ці якая карысьць ад абразаньня?</verse>
				<verse number="2">Вялікая ў-ва ўсіх адносінах, а найперш у тым, што ім даверана слова Божае.</verse>
				<verse number="3">Бо што, калі некаторыя не паверылі? Ці недаверства іхняе зьнішчыць веру Божую?</verse>
				<verse number="4">Няхай ня станецца! Бог ёсьць праўдзівы, а ўсякі чалавек хлусьлівы, як напісана: \Каб Ты быў праведны ў словах Тваіх і перамог у судзе Тваім».</verse>
				<verse number="5">А калі нашая няправеднасьць зьяўляе праведнасьць Божую, што скажам? Ці Бог, Які выяўляе гнеў, няправедны? Кажу па-чалавечаму.</verse>
				<verse number="6">Няхай ня станецца! Бо як жа Бог будзе судзіць сьвет?</verse>
				<verse number="7">Бо калі праўда Божая праз маю хлусьлівасьць памнажаецца на славу Ягоную, за што яшчэ мяне судзяць як грэшніка?</verse>
				<verse number="8">I ці не рабіць нам благое, каб выйшла добрае, як некаторыя блюзьняць на нас і кажуць, што мы гэтак кажам? Справядлівы суд на такіх!</verse>
				<verse number="9">Дык што? Ці мы лепшыя? Зусім не! Бо мы ўжо давялі, што і Юдэі, і Грэкі, - усе пад грэхам,</verse>
				<verse number="10">як напісана: \Няма праведнага аніводнага;</verse>
				<verse number="11">няма таго, хто разумее; няма таго, хто шукае Бога.</verse>
				<verse number="12">Усе ўхіліліся, разам нягодныя; няма таго, хто робіць дабро, няма аніводнага.</verse>
				<verse number="13">Горла іхняе - магіла адчыненая; языкамі сваімі ашукваюць, атрута зьмяіная на губах іхніх.</verse>
				<verse number="14">Вусны іхнія поўныя абмовы і горычы.</verse>
				<verse number="15">Ногі іхнія хуткія на праліцьцё крыві,</verse>
				<verse number="16">зьнішчэньне і няшчасьце на шляхах іхніх,</verse>
				<verse number="17">і шляху супакою яны не пазналі.</verse>
				<verse number="18">Няма страху Божага перад вачыма іхнімі».</verse>
				<verse number="19">А мы ведаем, што Закон усё, што гаворыць, гаворыць да тых, якія пад Законам, каб усе вусны былі загароджаныя і ўвесь сьвет стаўся вінаватым перад Богам,</verse>
				<verse number="20">бо справамі Закону не апраўдаецца перад Ім ніякае цела; бо праз Закон пазнаецца грэх.</verse>
				<verse number="21">А цяпер, незалежна ад Закону, зьяўлена праведнасьць Божая, засьведчаная праз Закон і Прарокаў,</verse>
				<verse number="22">праведнасьць Божая праз веру ў Ісуса Хрыста для ўсіх і на ўсіх тых, якія вераць; бо няма розьніцы,</verse>
				<verse number="23">бо ўсе зграшылі і пазбаўлены славы Божае,</verse>
				<verse number="24">атрымліваючы апраўданьне дарма ласкай Ягонай праз адкупленьне ў Хрысьце Ісусе,</verse>
				<verse number="25">Якога Бог пастанавіў [быць] ахвярай перамольнай у крыві Ягонай праз веру, дзеля выяўленьня праведнасьці Сваёй праз дараваньне грахоў, учыненых раней, у [час] цярплівасьці Божае,</verse>
				<verse number="26">дзеля выяўленьня праведнасьці Сваёй у цяперашні час, каб быў Ён праведны і апраўдваў таго, хто верыць у Ісуса.</verse>
				<verse number="27">Дык дзе тое, чым хваліцца? Выключана. Якім законам? [Законам] учынкаў? Не, але законам веры.</verse>
				<verse number="28">Дык мы лічым, што чалавек апраўдваецца вераю, незалежна ад учынкаў Закону.</verse>
				<verse number="29">Няўжо Бог толькі Юдэяў, а не паганаў таксама? Так, і паганаў,</verse>
				<verse number="30">бо адзін Бог, Які апраўдае абразаньне з веры і неабразаньне праз веру.</verse>
				<verse number="31">Дык мы зьнішчаем Закон праз веру? Няхай ня станецца! Але ўсталёўваем Закон.</verse>
			</chapter>
			<chapter number="4">
				<verse number="1">Дык што, скажам, Абрагам, бацька наш, знайшоў паводле цела?</verse>
				<verse number="2">Бо калі Абрагам апраўданы ўчынкамі, ён мае пахвалу, але ня перад Богам.</verse>
				<verse number="3">Бо што кажа Пісаньне? \Паверыў Абрагам Богу, і залічана яму за праведнасьць».</verse>
				<verse number="4">Таму, хто робіць, нагарода ня з ласкі залічваецца, але з павіннасьці;</verse>
				<verse number="5">а таму, хто ня робіць, але верыць у Таго, Хто апраўдвае бязбожніка, вера ягоная залічваецца за праведнасьць.</verse>
				<verse number="6">Гэтак і Давід кажа, што шчасьце чалавеку, якому Бог залічвае праведнасьць незалежна ад учынкаў:</verse>
				<verse number="7">«Шчасьлівыя тыя, якім адпушчаныя беззаконьні і якім грахі прыкрытыя;</verse>
				<verse number="8">шчасьлівы чалавек, якому Госпад не залічыць грэху».</verse>
				<verse number="9">Дык шчаснасьць гэтая для абрэзаных ці і для неабрэзаных? Бо мы кажам, што Абрагаму вера залічана за праведнасьць.</verse>
				<verse number="10">Дык калі залічана? У абразаньні ці ў неабразаньні? Не ў абразаньні, але ў неабразаньні.</verse>
				<verse number="11">I знак абразаньня ён атрымаў, як пячатку праведнасьці веры, якую [ён меў] у неабразаньні, каб быў ён бацькам усіх, хто верыць у неабразаньні, каб і ім залічана была праведнасьць,</verse>
				<verse number="12">і бацькам абразаньня, тых, якія ня толькі [маюць] абразаньне, але і ходзяць па сьлядах веры ў неабразаньні бацькі нашага Абрагама.</verse>
				<verse number="13">Бо не праз Закон Абрагаму ці насеньню ягонаму [дадзена] абяцаньне быць спадкаемцам сьвету, але праз праведнасьць веры.</verse>
				<verse number="14">Бо калі тыя, што праз Закон, - спадкаемцы, змарнее вера і зьнішчыцца абяцаньне;</verse>
				<verse number="15">бо Закон выклікае гнеў, бо дзе няма закону, няма парушэньня.</verse>
				<verse number="16">Дзеля гэтага праз веру, каб было паводле ласкі, каб абяцаньне было ўгрунтаваным для ўсяго насеньня, ня толькі для таго, якое праз Закон, але і для таго, якое праз веру Абрагама, які ёсьць бацька ўсіх нас,</verse>
				<verse number="17">як напісана: \Я паставіў цябе бацькам многіх народаў\, перад Богам, Якому ён паверыў, Які ажыўляе мёртвых і называе тое, што ня ёсьць, як тое, што ёсьць.</verse>
				<verse number="18">Ён, насуперак надзеі, паверыў з надзеяй, што станецца бацькам многіх народаў, паводле сказанага: \Гэткае будзе насеньне тваё».</verse>
				<verse number="19">I, не зьнямогшыся ў веры, ён не глядзеў на цела сваё ўжо амярцьвелае, якое мела амаль сто гадоў, і што ўлоньне Сары амярцьвела,</verse>
				<verse number="20">у абяцаньні Божым не сумняваўся недаверствам, але ўмацаваўся вераю, аддаўшы славу Богу</verse>
				<verse number="21">і маючы пэўнасьць, што Ён магутны зрабіць тое, што абяцаў.</verse>
				<verse number="22">Дзеля гэтага і залічана яму за праведнасьць.</verse>
				<verse number="23">А напісана [гэта] ня дзеля яго толькі, што залічана яму,</verse>
				<verse number="24">але і дзеля нас, што мае быць залічана нам, якія вераць у Таго, Хто ўваскрасіў з мёртвых Ісуса, Госпада нашага,</verse>
				<verse number="25">Які быў выдадзены дзеля грахоў нашых і ўваскрос дзеля апраўданьня нашага.</verse>
			</chapter>
			<chapter number="5">
				<verse number="1">Дык, апраўдаўшыся вераю, мы маем мір з Богам праз Госпада нашага Ісуса Хрыста,</verse>
				<verse number="2">праз Якога таксама маем вераю доступ да тае ласкі, у якой стаім і хвалімся надзеяй славы Божай.</verse>
				<verse number="3">І ня толькі [гэтым], але хвалімся і ў прыгнётах, ведаючы, што прыгнёт робіць цярплівасьць,</verse>
				<verse number="4">а цярплівасьць - выпрабаванасьць, а выпрабаванасьць - надзею,</verse>
				<verse number="5">а надзея ня ганьбіць, бо любоў Божая вылілася ў сэрцы нашыя праз Духа Сьвятога, Які нам дадзены.</verse>
				<verse number="6">Бо Хрыстос, калі мы былі яшчэ слабымі, у вызначаны час памёр за бязбожных.</verse>
				<verse number="7">Бо за праведнага наўрад ці хто памрэ; хіба за добрага можа хто і адважыцца памерці.</verse>
				<verse number="8">А Бог Сваю любоў да нас даводзіць тым, што Хрыстос памёр за нас, калі мы былі грэшнікамі.</verse>
				<verse number="9">Дык тым больш цяпер, калі мы апраўданы крывёю Ягонай, збаўленыя будзем праз Яго ад гневу.</verse>
				<verse number="10">Бо калі, будучы ворагамі, мы пагадзіліся з Богам праз сьмерць Сына Яго, шмат больш, пагадзіўшыся, будзем збаўленыя праз жыцьцё Ягонае.</verse>
				<verse number="11">І ня толькі [гэтае], але таксама хвалімся Богам праз Госпада нашага Ісуса Хрыста, праз Якога мы атрымалі цяпер прымірэньне.</verse>
				<verse number="12">Дзеля гэтага, як праз аднаго чалавека грэх увайшоў у сьвет, і праз грэх - сьмерць, і гэтак сьмерць перайшла на ўсіх людзей, бо ў ім усе зграшылі.</verse>
				<verse number="13">Бо да Закону грэх быў у сьвеце; але грэх ня лічыцца, калі няма закону.</verse>
				<verse number="14">Аднак сьмерць валадарыла ад Адама да Майсея і над тымі, якія не зграшылі на падабенства праступку Адама, які ёсьць вобраз Таго, Які мае быць.</verse>
				<verse number="15">Але дар [ласкі] ня гэткі, як грэх. Бо калі праз грэх аднаго памерлі многія, шмат большая ласка Божая, і дар ласкі праз аднаго Чалавека, Ісуса Хрыста, памножыцца для многіх.</verse>
				<verse number="16">I дар не такі, як тое, што праз аднаго, які зграшыў; бо суд праз таго аднаго - на асуджэньне, а дар [ласкі] - на апраўданьне ад многіх грахоў.</verse>
				<verse number="17">Бо калі праз грэх аднаго сьмерць валадарыла праз аднаго, шмат больш тыя, якія атрымалі багацьце ласкі і дар праведнасьці, будуць валадарыць у жыцьці праз аднаго Ісуса Хрыста.</verse>
				<verse number="18">Таму, як праз грэх аднаго ўсім людзям асуджэньне, гэтак праз праведнасьць аднаго ўсім людзям апраўданьне на жыцьцё.</verse>
				<verse number="19">Бо як праз непаслухмянасьць аднаго чалавека многія зрабіліся грэшнымі, так і праз паслухмянасьць аднаго многія зробяцца праведнымі.</verse>
				<verse number="20">А Закон прыйшоў пасьля, каб памножыць грэх. А калі памножыўся грэх, тым больш удосталь ласкі,</verse>
				<verse number="21">каб, як грэх валадарыў у сьмерці, гэтак і ласка валадарыла праз праведнасьць на жыцьцё вечнае праз Ісуса Хрыста, Госпада нашага.</verse>
			</chapter>
			<chapter number="6">
				<verse number="1">Дык што скажам? Ці будзем заставацца ў граху, каб памножылася ласка? Няхай ня станецца!</verse>
				<verse number="2">Мы, якія памерлі для грэху, як яшчэ будзем жыць у ім?</verse>
				<verse number="3">Ці вы ня ведаеце, што ўсе мы, якія ахрысьціліся ў Хрыста Ісуса, у сьмерць Яго ахрысьціліся?</verse>
				<verse number="4">Дык мы пахаваныя з Ім хрышчэньнем у сьмерць, каб, як Хрыстос уваскрос з мёртвых праз славу Айца, так і мы хадзілі ў абнаўленьні жыцьця.</verse>
				<verse number="5">Бо калі мы сталіся злучанымі з Ім падабенствам сьмерці Яго, дык будзем [злучаны] і [падабенствам] уваскрасеньня,</verse>
				<verse number="6">ведаючы тое, што стары наш чалавек укрыжаваны, каб зьнішчана было цела грэху, каб нам не служыць ужо грэху;</verse>
				<verse number="7">бо хто памёр, той апраўданы ад грэху.</verse>
				<verse number="8">А калі мы памерлі з Хрыстом, дык верым, што і жыць будзем з Ім,</verse>
				<verse number="9">ведаючы, што Хрыстос, уваскросшы з мёртвых, больш не памірае, сьмерць больш над Ім не пануе.</verse>
				<verse number="10">Бо, што Ён памёр, памёр раз дзеля грэху, а што жыве, жыве дзеля Бога.</verse>
				<verse number="11">Гэтак і вы лічыце сябе памёршымі дзеля грэху, а жывымі дзеля Бога ў Хрысьце Ісусе, Госпадзе нашым.</verse>
				<verse number="12">Дык няхай не валадарыць грэх у сьмяротным целе вашым, каб вам слухацца яго ў пажаданьнях ягоных.</verse>
				<verse number="13">І не аддавайце граху члены вашыя як зброю няправеднасьці, але аддайце сябе Богу як ажыўшых з мёртвых, і члены вашыя [аддайце] Богу як зброю праведнасьці.</verse>
				<verse number="14">Бо грэх ня будзе панаваць над вамі, бо вы не пад законам, але пад ласкаю.</verse>
				<verse number="15">Дык што? Ці будзем грашыць, бо мы не пад законам, але пад ласкаю? Няхай ня станецца!</verse>
				<verse number="16">Ці вы ня ведаеце, што, каму вы аддаяцё сябе на службу, каб [быць яму] паслухмянымі, таго вы і слугі, каго слухаецеся: ці грэху - на сьмерць, ці паслухмянасьці - на праведнасьць.</verse>
				<verse number="17">Дзякуй Богу, што вы былі слугамі грэху, але сэрцам сталі паслухмянымі вобразу навукі, якому аддалі сябе.</verse>
				<verse number="18">Вызваліўшыся ж ад грэху, вы сталіся слугамі праведнасьці.</verse>
				<verse number="19">Па-чалавечаму гавару дзеля нядужасьці цела вашага. Бо, як аддавалі вы члены вашыя на службу нячыстасьці і беззаконьню на беззаконьне, гэтак цяпер аддайце члены вашыя на службу праведнасьці на сьвятасьць.</verse>
				<verse number="20">Бо калі вы былі слугамі грэху, былі вы вольнымі ад праведнасьці.</verse>
				<verse number="21">Дык які плод вы мелі тады, што цяпер гэтага саромеецеся? Бо канец гэтакіх - сьмерць.</verse>
				<verse number="22">А цяпер, вызваліўшыся ад грэху і стаўшыся слугамі Бога, вы маеце плод свой на сьвятасьць, а канец - жыцьцё вечнае.</verse>
				<verse number="23">Бо плата за грэх - сьмерць, а дар [ласкі] Божай - жыцьцё вечнае ў Хрысьце Ісусе, Госпадзе нашым.</verse>
			</chapter>
			<chapter number="7">
				<verse number="1">Ці ж вы ня ведаеце, браты, бо кажу да тых, якія ведаюць Закон, што закон валадарыць над чалавекам увесь час, пакуль той жывы?</verse>
				<verse number="2">Бо замужняя жанчына прывязана законам да жывога мужа; а калі муж памрэ, зьнішчаецца закон мужа.</verse>
				<verse number="3">Таму, калі пры жывым мужы выйдзе за другога мужа, будзе названая чужаложніцай; а калі памрэ муж, яна вольная ад закону і ня будзе чужаложніцай, выйшаўшы за другога мужа.</verse>
				<verse number="4">Гэтак і вы, браты мае, памерлі для Закону праз цела Хрыстовае, каб належаць вам другому, Які ўваскрошаны з мёртвых, каб даваць плод Богу.</verse>
				<verse number="5">Бо калі мы былі ў целе, пакуты грахоў, якія [паўставалі] праз Закон, дзеялі ў членах вашых, каб даваць плод сьмерці.</verse>
				<verse number="6">А цяпер мы вызваліліся ад Закону, якім былі зьвязаныя, памершы для яго, каб нам служыць у абнаўленьні духа, а ня ў старасьці літары.</verse>
				<verse number="7">Дык што скажам? Ці Закон - грэх? Няхай ня станецца! Але я не зразумеў бы грэх, як толькі праз Закон, бо я ня ведаў бы пажаданьня, каб Закон не сказаў: \Не жадай».</verse>
				<verse number="8">Але грэх, атрымаўшы нагоду праз прыказаньне, выклікаў у-ва мне ўсякае пажаданьне, бо без закону грэх мёртвы.</verse>
				<verse number="9">Я жыў некалі без Закону, а калі прыйшло прыказаньне, грэх ажыў, а я памёр.</verse>
				<verse number="10">І было знойдзена мною, што прыказаньне, якое на жыцьцё, яно на сьмерць,</verse>
				<verse number="11">бо грэх, атрымаўшы нагоду праз прыказаньне, зьвёў мяне і забіў праз яго.</verse>
				<verse number="12">Так што Закон сьвяты, і прыказаньне сьвятое, і праведнае, і добрае.</verse>
				<verse number="13">Дык няўжо добрае сталася мне сьмерцю? Няхай ня станецца! Але грэх, каб быў выяўлены як грэх, праз добрае робіць мне сьмерць, каб грэх стаўся праз меру грэшным праз прыказаньне.</verse>
				<verse number="14">Бо мы ведаем, што Закон духоўны, а я - цялесны, прададзены пад [уладу] грэху.</verse>
				<verse number="15">Бо я не разумею, што раблю, бо не раблю тое, што хачу, але, што ненавіджу, тое раблю.</verse>
				<verse number="16">А калі я раблю тое, што не хачу, згаджаюся з Законам, што ён - добры,</verse>
				<verse number="17">і цяпер ужо ня я раблю гэта, але грэх, які жыве ў-ва мне.</verse>
				<verse number="18">Бо ведаю, што не жыве ў-ва мне, гэта значыцца, у целе маім, добрае; бо жаданьне [добрага] ёсьць у-ва мне, але каб зрабіць добрае, таго не знаходжу.</verse>
				<verse number="19">Бо добрае, якое хачу, не раблю, а благое, якога не хачу, раблю.</verse>
				<verse number="20">А калі я раблю тое, што не хачу, ужо ня я раблю гэта, але грэх, які жыве ў-ва мне.</verse>
				<verse number="21">Таму я знаходжу закон, што, калі хачу рабіць добрае, ёсьць у-ва мне благое.</verse>
				<verse number="22">Бо паводле ўнутранага чалавека я захапляюся Законам Божым,</verse>
				<verse number="23">а ў членах маіх бачу другі закон, які супрацівіцца закону розуму майго і бярэ мяне ў палон закону грэху, які ёсьць у членах маіх.</verse>
				<verse number="24">Гаротны я чалавек! Хто выбавіць мяне ад гэтага цела сьмерці?</verse>
				<verse number="25">Дзякую Богу праз Ісуса Хрыста, Госпада нашага. Дык таму я сам розумам служу Закону Божаму, а целам - закону грэху.</verse>
			</chapter>
			<chapter number="8">
				<verse number="1">Таму цяпер няма ніякага асуджэньня тым, што ў Хрысьце Ісусе не паводле цела, але паводле духа ходзяць.</verse>
				<verse number="2">Бо закон Духа жыцьця ў Хрысьце Ісусе вызваліў мяне ад закону грэху і сьмерці.</verse>
				<verse number="3">Бо як Закон быў бяссільны, таму што быў нядужы праз цела, Бог, паслаўшы Сына Свайго ў падабенстве цела грахоўнага і дзеля грэху, асудзіў грэх у целе,</verse>
				<verse number="4">каб праведнасьць Закону споўнілася ў нас, якія не паводле цела, але паводле духа ходзяць.</verse>
				<verse number="5">Бо тыя, што паводле цела, - пра цялеснае думаюць; а тыя, што паводле духа, - пра духоўнае.</verse>
				<verse number="6">Бо думкі цялесныя - сьмерць, а думкі духоўныя - жыцьцё і супакой.</verse>
				<verse number="7">Бо думкі цялесныя - варожасьць да Бога, бо яны не падпарадкоўваюцца закону Божаму, дый ня могуць.</verse>
				<verse number="8">Дык тыя, якія ў целе, Богу дагадзіць ня могуць.</verse>
				<verse number="9">Вы ж ня ў целе, але ў духу, калі толькі Дух Божы жыве ў вас. А калі хто Духа Хрыстовага ня мае, той не Ягоны.</verse>
				<verse number="10">Калі ж Хрыстос у вас, дык цела мёртвае праз грэх, а дух жывы праз праведнасьць.</verse>
				<verse number="11">А калі Дух Таго, Які ўваскрасіў Ісуса з мёртвых, жыве ў вас, Той, Які ўваскрасіў Хрыста з мёртвых, ажывіць і вашыя сьмяротныя целы Духам Сваім, Які жыве ў вас.</verse>
				<verse number="12">Дык таму, браты, мы не вінаватыя цела, каб жыць паводле цела;</verse>
				<verse number="13">бо калі вы жывяцё паводле цела, памрацё, а калі духам цялесныя ўчынкі забіваеце, жыць будзеце.</verse>
				<verse number="14">Бо ўсе, якія Духам Божым ведзеныя, ёсьць сыны Божыя.</verse>
				<verse number="15">Бо вы не атрымалі духа няволі ізноў на страх, але атрымалі Духа ўсынаўленьня, у Якім крычым: \Абба, Ойча!»</verse>
				<verse number="16">Гэты Дух сьведчыць духу нашаму, што мы - дзеці Божыя.</verse>
				<verse number="17">А калі дзеці, дык і спадкаемцы, спадкаемцы Божыя, суспадчыньнікі Хрыста, калі церпім з Ім, каб з Ім і ўславіцца.</verse>
				<verse number="18">Бо я лічу, што пакуты цяперашняга часу ня вартыя тае славы, што мае адкрыцца ў нас.</verse>
				<verse number="19">Бо стварэньне са спадзяваньнем чакае адкрыцьця сыноў Божых,</verse>
				<verse number="20">бо стварэньне падпарадкаванае марнасьці не сваёй ахвотай, але праз Таго, Які падпарадкаваў, у надзеі,</verse>
				<verse number="21">што і само стварэньне будзе вызвалена з няволі сапсутасьці на свабоду славы дзяцей Божых.</verse>
				<verse number="22">Бо ведаем, што ўсё стварэньне супольна ўздыхае і мучыцца, родзячы, аж да цяпер.</verse>
				<verse number="23">І ня толькі яно, але і мы самі, маючы пачатак Духа, і мы самі ў сабе ўздыхаем, чакаючы ўсынаўленьня, адкупленьня цела нашага.</verse>
				<verse number="24">Бо мы збаўленыя надзеяй. А надзея бачаная ня ёсьць надзея, бо калі хто бачыць, чаго яму спадзявацца?</verse>
				<verse number="25">А калі спадзяемся на тое, чаго ня бачым, чакаем з цярплівасьцю.</verse>
				<verse number="26">Гэтаксама і Дух дапамагае ў слабасьцях нашых, бо мы ня ведаем, пра што маліцца, як трэба, але Сам Дух заступаецца за нас стагнаньнямі невымоўнымі.</verse>
				<verse number="27">А Той, Які дасьледуе сэрцы, ведае, што за думка ў Духа, Які паводле [волі] Бога заступаецца за сьвятых.</verse>
				<verse number="28">А мы ведаем, што тым, якія любяць Бога, пакліканым паводле [Яго] вызначэньня, усё дапамагае на дабро.</verse>
				<verse number="29">Бо тым, каго наперад ведаў, Ён і прадвызначыў быць падобнымі да вобразу Сына Ягонага, каб Ён быў Першародны між многімі братамі.</verse>
				<verse number="30">А каго прадвызначыў, тых і паклікаў; а каго паклікаў, тых і апраўдаў; а каго апраўдаў, тых і ўславіў.</verse>
				<verse number="31">Дык што скажам на гэта? Калі Бог за нас, хто супраць нас?</verse>
				<verse number="32">Той, Які Сына Свайго не пашкадаваў, але аддаў Яго за ўсіх нас, як не даруе і нам з Ім усяго?</verse>
				<verse number="33">Хто стане супраць выбраных Божых? Бог, Які апраўдвае!</verse>
				<verse number="34">Хто той, хто асуджае? Хрыстос, Які памёр, але і ўваскрос! Ён і праваруч Бога, Ён і заступаецца за нас.</verse>
				<verse number="35">Хто адлучыць нас ад любові Хрыстовае? Прыгнёт, ці ўціск, ці перасьледваньне, ці голад, ці галізна, ці небясьпека, ці меч?</verse>
				<verse number="36">Як напісана: \За Цябе забіваюць нас цэлы дзень; лічаць нас за авечкі на зарэз».</verse>
				<verse number="37">Але ва ўсім гэтым мы перамагаем праз Таго, Які палюбіў нас.</verse>
				<verse number="38">Бо я ўпэўнены, што ані сьмерць, ані жыцьцё, ані анёлы, ані начальствы, ані сілы, ані цяперашняе, ані будучае,</verse>
				<verse number="39">ані вышыня, ані глыбіня, ані другое якое стварэньне ня зможа адлучыць нас ад любові Божае, што ў Хрысьце Ісусе, Госпадзе нашым.</verse>
			</chapter>
			<chapter number="9">
				<verse number="1">Праўду кажу ў Хрысьце, не хлушу, сьведчыць мне сумленьне маё ў Духу Сьвятым,</verse>
				<verse number="2">што вялікі смутак мой і няспынны боль у сэрцы маім,</verse>
				<verse number="3">бо я хацеў бы сам быць адлучаным ад Хрыста за братоў маіх, родных мне паводле цела,</verse>
				<verse number="4">якія ёсьць Ізраільцяне, якіх ёсьць усынаўленьне, і слава, і запаветы, і даньне законаў, і служэньне, і абяцаньні,</verse>
				<verse number="5">якіх і бацькі, і з якіх Хрыстос паводле цела, Які ёсьць над усімі Бог, Які дабраслаўлёны на вякі. Амэн.</verse>
				<verse number="6">Але ня так, што слова Божае ня споўнілася. Бо ня ўсе тыя, што з Ізраіля, Ізраіль,</verse>
				<verse number="7">і ня ўсе тыя, якія насеньне Абрагама, дзеці [ягоныя], але: \У Ісааку будзе названае насеньне табе».</verse>
				<verse number="8">Гэта значыць, ня дзеці цела ёсьць дзеці Божыя, але дзеці абяцаньня лічацца за насеньне.</verse>
				<verse number="9">Бо слова абяцаньня гэткае: \У гэту пару прыйду, і ў Сары будзе сын».</verse>
				<verse number="10">I ня толькі, але і Рэбэка зачала за адзін раз ад Ісаака, бацькі нашага.</verse>
				<verse number="11">Бо калі яны яшчэ не былі нарадзіўшыся і не зрабілі нічога добрага ці ліхога, каб вызначэньне Божае заставалася паводле выбраньня, не праз учынкі, але праз Таго, Хто кліча,</verse>
				<verse number="12">сказана было ёй: \Большы будзе служыць меншаму\,</verse>
				<verse number="13">як напісана: \Якуба Я палюбіў, а Эзава зьненавідзеў».</verse>
				<verse number="14">Дык што скажам? Няўжо няправеднасьць у Бога? Няхай ня станецца!</verse>
				<verse number="15">Бо Ён кажа Майсею: \Зьлітуюся над тым, над кім зьлітуюся, і зьяўлю міласэрнасьць таму, каму зьяўлю міласэрнасьць».</verse>
				<verse number="16">Дзеля гэтага не ад таго, хто хоча, і не ад таго, хто бяжыць, але ад Бога, Які літуецца.</verse>
				<verse number="17">Бо Пісаньне кажа фараону: \Дзеля таго Я падняў цябе, каб зьявіць на табе сілу Маю і каб імя Маё было абвешчана на ўсёй зямлі».</verse>
				<verse number="18">Дзеля гэтага над кім хоча, літуецца, а каго хоча, закамяняе.</verse>
				<verse number="19">Дык ты скажаш мне: \Што Ён яшчэ вінаваціць? Бо хто супрацьстане пастанове Яго?»</verse>
				<verse number="20">Наадварот, чалавеча! Хто ты такі, што спрачаешся з Богам? Ці скажа злепленае таму, хто зьляпіў: \Навошта ты мяне гэтак зрабіў?»</verse>
				<verse number="21">Ці ня мае ўлады ганчар над глінаю, каб з таго самага месіва зрабіць адно начыньне на пашану, а другое - на ганьбу?</verse>
				<verse number="22">Што, калі Бог, хочучы зьявіць гнеў і зрабіць вядомай магутнасьць Сваю, з вялікай доўгацярплівасьцю ашчаджаў начыньні гневу, прыгатаваныя на загубу,</verse>
				<verse number="23">каб таксама зрабіць вядомым багацьце славы Сваёй над начыньнямі міласэрнасьці, якія Ён загадзя прыгатаваў на славу,</verse>
				<verse number="24">і над намі, якіх паклікаў ня толькі з Юдэяў, але і з паганаў?</verse>
				<verse number="25">Як і ў Осіі Ён кажа: \Ня Мой народ назаву Маім народам, і нялюбую - улюбёнай.</verse>
				<verse number="26">І будзе, што на месцы, дзе сказана было ім: \Вы - ня Мой народ\, - там будуць названыя сынамі Бога Жывога».</verse>
				<verse number="27">А Ісая крычыць пра Ізраіль: \Хаця б лічба сыноў Ізраіля была, як пясок марскі, рэштка будзе збаўлена;</verse>
				<verse number="28">бо, сканчваючы слова і прысьпешваючы ў праведнасьці, хутка зьдзейсьніць Госпад слова на зямлі».</verse>
				<verse number="29">I як раней сказаў Ісая: \Калі б Госпад Магуцьцяў не пакінуў нам насеньня, мы сталіся б, як Садом, і былі б падобнымі да Гаморы».</verse>
				<verse number="30">Дык што скажам? Пагане, якія не імкнуліся да праведнасьці, атрымалі праведнасьць, праведнасьць праз веру.</verse>
				<verse number="31">А Ізраіль, які імкнуўся да закону праведнасьці, не дасягнуў закону праведнасьці.</verse>
				<verse number="32">Чаму? Бо не праз веру, але праз учынкі закону. Бо яны спатыкнуліся аб камень спатыкненьня,</verse>
				<verse number="33">як напісана: \Вось, Я кладу на Сыёне камень спатыкненьня і камень згаршэньня; і кожны, хто верыць у Яго, ня будзе асаромлены».</verse>
			</chapter>
			<chapter number="10">
				<verse number="1">Браты! Упадабаньне сэрца майго і просьба да Бога пра Ізраіль на збаўленьне.</verse>
				<verse number="2">Бо сьведчу ім, што маюць руплівасьць Божую, але не паводле пазнаньня.</verse>
				<verse number="3">Бо, не разумеючы праведнасьці Божае і шукаючы паставіць сваю праведнасьць, яны не падпарадкаваліся праведнасьці Божай.</verse>
				<verse number="4">Бо канец Закону - Хрыстос, дзеля праведнасьці кожнаму, хто верыць.</verse>
				<verse number="5">Бо Майсей піша пра праведнасьць паводле Закону, што чалавек, які выканае яго, жыць будзе ім.</verse>
				<verse number="6">А праведнасьць праз веру гэтак кажа: \Не кажы ў сэрцы тваім: \Хто ўзыйдзе ў неба?\ - гэта ёсьць Хрыста зьвесьці [на зямлю];</verse>
				<verse number="7">або: \Хто зыйдзе ў бездань?\ - гэта ёсьць Хрыста з мёртвых вывесьці.</verse>
				<verse number="8">Але што кажа? \Блізка да цябе слова, у вуснах тваіх і ў сэрцы тваім\, - гэта ёсьць слова веры, якое мы абвяшчаем.</verse>
				<verse number="9">Бо калі ты вуснамі тваімі прызнаеш Ісуса Госпадам і ў сэрцы тваім будзеш верыць, што Бог уваскрасіў Яго з мёртвых, будзеш збаўлены,</verse>
				<verse number="10">бо сэрца верыць дзеля праведнасьці, а вусны прызнаюць дзеля збаўленьня.</verse>
				<verse number="11">Бо Пісаньне кажа: \Кожны, хто верыць у Яго, ня будзе асаромлены».</verse>
				<verse number="12">Бо няма розьніцы між Юдэем і Грэкам, бо Ён - Госпад усіх, багаты для ўсіх, што прызываюць Яго.</verse>
				<verse number="13">Бо кожны, хто прызаве імя Госпада, будзе збаўлены.</verse>
				<verse number="14">Але як прызываць Таго, у Каго ня вераць? А як верыць у Таго, пра Каго ня чулі? Як чуць без таго, хто абвяшчае?</verse>
				<verse number="15">А як абвяшчаць, калі не былі пасланыя? Як напісана: \Якія прыгожыя ногі таго, хто дабравесьціць супакой, дабравесьціць добрае!»</verse>
				<verse number="16">Але ня ўсе паслухаліся Эвангельля, бо Ісая кажа: \Госпадзе! Хто паверыў пачутаму ад нас?»</verse>
				<verse number="17">Таму вера - ад слуханьня, а слуханьне - праз слова Божае.</verse>
				<verse number="18">Але кажу: Ці ж яны ня чулі? Наадварот, \на ўсю зямлю пайшоў голас іхні, і да межаў сусьвету - словы іхнія».</verse>
				<verse number="19">Але кажу: Ці ж Ізраіль ня ведаў? Першы Майсей кажа: \Я збуджу ў вас рупнасьць праз [тых, хто] не народ, праз народ, які ня цяміць, раздражню вас».</verse>
				<verse number="20">А Ісая адважваецца і кажа: \Мяне знайшлі тыя, якія не шукалі Мяне, Я аб'явіўся тым, якія не пыталіся Мяне».</verse>
				<verse number="21">А наконт Ізраіля кажа: \Увесь дзень выцягваў Я рукі Мае да народу, які не скараецца і працівіцца».</verse>
			</chapter>
			<chapter number="11">
				<verse number="1">Дык кажу: няўжо Бог адапхнуў народ Свой? Няхай ня станецца! Бо і я - Ізраільцянін, з насеньня Абрагама, з калена Бэн'яміна.</verse>
				<verse number="2">Не адапхнуў Бог народу Свайго, які Ён наперад ведаў. Ці ня ведаеце, што кажа Пісаньне пра Ільлю, як той скардзіцца Богу на Ізраіля, кажучы:</verse>
				<verse number="3">«Госпадзе! Прарокаў Тваіх пазабівалі і ахвярнікі Твае зруйнавалі; застаўся я адзін, і душу маю шукаюць».</verse>
				<verse number="4">Але што кажа яму адказ Божы? \Я пакінуў Сабе сем тысячаў мужоў, якія не схілілі калены перад Баалам».</verse>
				<verse number="5">Дык гэтак і ў цяперашні час рэшта паводле выбраньня ласкі захавалася.</verse>
				<verse number="6">А калі праз ласку, дык не праз учынкі, іначай ласка ўжо ня ёсьць ласка. А калі праз учынкі, дык гэта ня ласка, іначай учынак ужо ня ёсьць учынак.</verse>
				<verse number="7">Дык што? Што шукае Ізраіль, таго не атрымаў; выбраныя атрымалі, а іншыя былі скамянеўшы,</verse>
				<verse number="8">як напісана: \Даў ім Бог духа дрымоты, вочы, якімі ня бачаць, і вушы, якімі ня чуюць, аж да сёньняшняга дня».</verse>
				<verse number="9">I Давід кажа: \Няхай станецца стол іхні пасткаю, і цянётамі, і згаршэньнем, і аднагародаю.</verse>
				<verse number="10">Няхай зацемняцца вочы іхнія, якімі ня бачаць, і хрыбет іхні няхай будзе сагнуты назаўсёды».</verse>
				<verse number="11">Дык кажу: Няўжо яны спатыкнуліся, каб упасьці? Няхай ня станецца. Але праступак іхні - збаўленьне паганам, каб збудзіць у іх рупнасьць.</verse>
				<verse number="12">Калі ж праступак іхні - багацьце сьвету, і ўпадак іхні - багацьце паганаў, дык наколькі больш поўнасьць іхняя?</verse>
				<verse number="13">Бо кажу вам, паганам: як апостал паганаў я ўслаўляю служэньне маё,</verse>
				<verse number="14">ці, можа, збуджу рупнасьць у маіх паводле цела і ці ня збаўлю некаторых з іх.</verse>
				<verse number="15">Бо калі згуба іхняя - прымірэньне сьвету, дык што прыняцьцё, як не жыцьцё з мёртвых?</verse>
				<verse number="16">Калі зачатак сьвяты, дык і месіва; і калі корань сьвяты, дык і галіны.</verse>
				<verse number="17">Калі ж некаторыя з галінаў былі адламаныя, а ты, дзікая аліўка, быў прышчэплены замест іх і стаўся ўдзельнікам кораня і тлустасьці аліўкі,</verse>
				<verse number="18">не вывышайся перад галінамі; а калі вывышаешся, дык [ведай, што] ня ты трымаеш корань, але корань - цябе.</verse>
				<verse number="19">Дык скажаш: \Галіны былі адламаныя, каб я быў прышчэплены».</verse>
				<verse number="20">Добра. Яны адламаныя праз недаверства, а ты трымаешся праз веру; дык не ўзьвялічвайся, але бойся.</verse>
				<verse number="21">Бо калі Бог прыродных галінаў не пашкадаваў, дык ці цябе пашкадуе.</verse>
				<verse number="22">Дык глядзі на ласкавасьць і срогасьць Божую, срогасьць да тых, якія ўпалі, а ласкавасьць да цябе, калі застанешся ў ласкавасьці [Божай], іначай і ты будзеш сьсечаны.</verse>
				<verse number="23">I тыя, калі не застануцца ў недаверстве, будуць прышчэпленыя, бо Бог магутны ізноў прышчапіць іх.</verse>
				<verse number="24">Бо калі ты адсечаны ад дзікае паводле прыроды аліўкі і, насуперак прыродзе, прывіты да добрае аліўкі, наколькі больш тыя, якія паводле прыроды [ад добрае аліўкі], будуць прышчэпленыя да сваёй аліўкі?</verse>
				<verse number="25">Бо не хачу, браты, каб вы ня ведалі гэтае тайны, каб вы не былі мудрымі праз сябе, што скамяненьне сталася ў Ізраілі часткова, аж пакуль ня ўвойдзе поўнасьць паганаў,</verse>
				<verse number="26">і гэтак увесь Ізраіль збаўлены будзе, як напісана: \Прыйдзе з Сыёну Выбавіцель і адверне бязбожнасьць ад Якуба.</verse>
				<verse number="27">І гэта Мой запавет з імі, калі забяру грахі іхнія».</verse>
				<verse number="28">Дык паводле Эвангельля яны - ворагі для вас, а паводле выбраньня - улюбёныя дзеля бацькоў.</verse>
				<verse number="29">Бо нязьменныя дары і пакліканьне Божае.</verse>
				<verse number="30">Бо як і вы некалі не скараліся Богу, а цяпер памілаваныя праз няскоранасьць іхнюю,</verse>
				<verse number="31">гэтак і яны цяпер не скараюцца дзеля вашага памілаваньня, каб і яны былі памілаваныя.</verse>
				<verse number="32">Бо ўсіх Бог замкнуў у няскоранасьць, каб усіх памілаваць.</verse>
				<verse number="33">О, глыбіня багацьця, і мудрасьці, і веданьня Божага! Як неспасьцігальныя прысуды Ягоныя і недасьледныя шляхі Ягоныя!</verse>
				<verse number="34">Бо хто пазнаў розум Госпада? Ці хто стаўся дарадцам Яму?</verse>
				<verse number="35">Ці хто даў Яму наперад, каб Ён аддаў яму?</verse>
				<verse number="36">Бо ўсё з Яго, і праз Яго, і для Яго. Яму слава на вякі. Амэн.</verse>
			</chapter>
			<chapter number="12">
				<verse number="1">Дык прашу вас, браты, праз міласэрнасьць Божую, аддайце целы вашыя на ахвяру жывую, сьвятую, прыемную Богу, на разумнае служэньне вашае,</verse>
				<verse number="2">і не прыпадабняйцеся веку гэтаму, але перамяняйцеся праз абнаўленьне розуму вашага, каб вам выпрабаваць, што ёсьць воля Божая, што добрае, і прыемнае [Богу], і дасканалае.</verse>
				<verse number="3">Бо праз ласку, дадзеную мне, кажу кожнаму з вас: ня думайце [пра сябе] больш, чым трэба думаць, але думайце цьвяроза, як Бог кожнага надзяліў мерай веры.</verse>
				<verse number="4">Бо як у адным целе маем шмат членаў, але ня ўсе члены маюць тую самую работу,</verse>
				<verse number="5">гэтак мы, многія, зьяўляемся адным целам у Хрысьце, а паасобку адзін для аднаго - члены.</verse>
				<verse number="6">Калі ж, паводле дадзенай нам ласкі, маем розныя дары, калі прароцтва, [няхай будзе] згодна з верай;</verse>
				<verse number="7">калі служэньне - у служэньні; калі хто вучыць - у навучаньні;</verse>
				<verse number="8">калі хто суцяшае - у суцяшэньні; калі хто раздае - у шчырасьці; калі хто кіруе - з дбаласьцю; калі хто чыніць міласэрнасьць - з ахвотаю.</verse>
				<verse number="9">Любоў [няхай будзе] некрывадушная; брыдзьцеся зла, прыляпляйцеся да дабра.</verse>
				<verse number="10">Братняя любоў адзін да аднаго [няхай будзе] ад усяго сэрца, у пашане адзін аднаго выпярэджвайце;</verse>
				<verse number="11">у дбаласьці не лянуйцеся; духам палайце; Госпаду служыце;</verse>
				<verse number="12">у надзеі радуйцеся; у прыгнёце будзьце вытрывалымі; у малітве - сталымі;</verse>
				<verse number="13">у патрэбах сьвятых бярыце ўдзел; імкніцеся да гасьціннасьці.</verse>
				<verse number="14">Дабраслаўляйце тых, якія вас перасьледуюць, дабраслаўляйце, а не кляніце.</verse>
				<verse number="15">Радуйцеся з тымі, хто радуецца, і плачце з тымі, хто плача.</verse>
				<verse number="16">Думайце між сабою аднолькава; не ўзьвялічвайце саміх сябе, але пакорнымі захапляйцеся; ня будзьце мудрымі самі праз сябе.</verse>
				<verse number="17">Нікому не аддаючы ліхотай за ліхоту, дбайце пра добрае перад усімі людзьмі.</verse>
				<verse number="18">Калі магчыма для вас, мейце супакой з усімі людзьмі.</verse>
				<verse number="19">Ня помсьціце за сябе, улюбёныя, але дайце месца гневу, бо напісана: \Мне помста, Я аддам\, - кажа Госпад».</verse>
				<verse number="20">Дык, калі вораг твой галодны, накармі яго; калі смагне, напаі яго; бо, робячы гэтае, зьбярэш яму на галаву вугольлі распаленыя.</verse>
				<verse number="21">Ня будзь пераможаны злом, але перамагай зло дабром.</verse>
			</chapter>
			<chapter number="13">
				<verse number="1">Усякая душа няхай падпарадкоўваецца вышэйшым уладам, бо няма ўлады, каб не ад Бога; а ўлады, якія ёсьць, ад Бога пастаўлены.</verse>
				<verse number="2">Так што, хто працівіцца ўладзе, супрацьстаіць Божай пастанове. А тыя, якія супрацьстаяць, самі на сябе прысуд атрымаюць.</verse>
				<verse number="3">Бо начальнікі страшныя не для тых, якія добрае робяць, але благое. А хочаш не баяцца ўлады, рабі добрае, і будзеш мець пахвалу ад яе.</verse>
				<verse number="4">Бо [гэта] Божы служыцель табе на дабро. А калі робіш благое, бойся, бо ён не дарэмна носіць меч, бо ён - Божы служыцель, мсьціўца на гнеў таму, хто робіць ліхое.</verse>
				<verse number="5">Дзеля гэтага трэба падпарадкоўвацца ня толькі з увагі на гнеў, але і на сумленьне.</verse>
				<verse number="6">Бо дзеля гэтага вы і падаткі плаціце, бо яны - Божыя служыцелі, гэтым самым заўсёды занятыя.</verse>
				<verse number="7">Дык аддавайце кожнаму належнае: каму падатак - падатак, каму мыта - мыта, каму страх - страх; каму пашану - пашану.</verse>
				<verse number="8">Ня будзьце вінныя нікому нічога, апрача ўзаемнай любові, бо, хто любіць іншага, той споўніў Закон.</verse>
				<verse number="9">Бо прыказаньні \Не чужалож\, \Не забівай\, \Не крадзі\, \Ня сьведчы фальшыва\, \Не пажадай\ і кожнае іншае зьмяшчаюцца ў гэтым слове: \Любі бліжняга твайго як самога сябе».</verse>
				<verse number="10">Любоў ня робіць благога бліжняму; дык любоў - гэта спаўненьне Закону.</verse>
				<verse number="11">І гэтак [рабіце], ведаючы час, што ўжо гадзіна збудзіцца нам зо-сну, бо цяпер бліжэй да нас збаўленьне, чым калі мы паверылі.</verse>
				<verse number="12">Ноч зыходзіць, а дзень наблізіўся, дык адкінем справы цемры і апранемся ў зброю сьвятла.</verse>
				<verse number="13">Як у дзень, будзем хадзіць прыстойна, не ў гулянках і п'янстве, не ў юрлівасьці і бессаромнасьці, не ў сварцы і зайздрасьці,</verse>
				<verse number="14">але апраніцеся ў Госпада Ісуса Хрыста і не дагаджайце целу ў пажаданьнях.</verse>
			</chapter>
			<chapter number="14">
				<verse number="1">А таго, хто слабы ў веры, прыймайце не на спрэчкі пра погляды.</verse>
				<verse number="2">Бо нехта верыць, што [можна] есьці ўсё, а слабы есьць гародніну.</verse>
				<verse number="3">Хто есьць, не пагарджай тым, хто ня есьць; і хто ня есьць, не судзі таго, хто есьць, бо Бог прыняў яго.</verse>
				<verse number="4">Хто ты такі, які судзіш чужога слугу? Перад сваім гаспадаром ён стаіць або падае, а будзе стаяць, бо Бог магутны паставіць яго.</verse>
				<verse number="5">Нехта судзіць [па-рознаму] дзень супраць дня, а нехта судзіць усякі дзень [аднолькава]. Кожны будзь пэўны ў сваім розуме.</verse>
				<verse number="6">Хто адрозьнівае дні, дзеля Госпада адрозьнівае; і хто не адрозьнівае дзён, дзеля Госпада не адрозьнівае. Хто есьць, дзеля Госпада есьць, бо дзякуе Богу. I хто ня есьць, дзеля Госпада ня есьць, і дзякуе Богу.</verse>
				<verse number="7">Бо ніхто з нас не жыве дзеля сябе, і ніхто не памірае дзеля сябе;</verse>
				<verse number="8">бо як, калі жывем, дзеля Госпада жывем, так і, калі паміраем, дзеля Госпада паміраем. Таму і калі жывем, і калі паміраем, мы - Госпадавы.</verse>
				<verse number="9">Бо Хрыстос дзеля таго і памёр, і ўваскрос, і жыве, каб валадарыць і над мёртвымі, і над жывымі.</verse>
				<verse number="10">А ты навошта судзіш брата твайго? Або навошта ты пагарджаеш братам тваім? Бо ўсе мы станем перад пасадам судовым Хрыста.</verse>
				<verse number="11">Бо напісана: \Жыву Я, - кажа Госпад, - перада Мною схіліцца ўсякае калена, і ўсякі язык будзе вызнаваць Бога».</verse>
				<verse number="12">Дык таму кожны з нас за сябе дасьць справаздачу Богу.</verse>
				<verse number="13">Дык ня будзем больш судзіць адзін аднаго, але судзіце лепш пра тое, каб як не пакласьці перад братам спатыкненьня ці згаршэньня.</verse>
				<verse number="14">Я ведаю і перакананы ў Госпадзе Ісусе, што няма нічога нячыстага праз сябе; толькі таму, хто лічыць нешта нячыстым, гэта нячыстае.</verse>
				<verse number="15">А калі дзеля ежы засмучаецца брат твой, ты ўжо не паводле любові ходзіш. Не губі тваёю ежаю таго, за каго памёр Хрыстос.</verse>
				<verse number="16">Дык няхай ня блюзьняць на вашае добрае.</verse>
				<verse number="17">Бо Валадарства Божае - гэта ня ежа і пітво, але праведнасьць, і супакой, і радасьць у Духу Сьвятым.</verse>
				<verse number="18">Бо хто ў гэтым служыць Хрысту, той даспадобы Богу і варты між людзьмі.</verse>
				<verse number="19">Дык таму будзем імкнуцца да таго, што [служыць] дзеля супакою і ўзаемнага збудаваньня.</verse>
				<verse number="20">Не руйнуй дзеля ежы справы Божай. Усё, па праўдзе, чыстае, але ліхое для чалавека, які есьць праз спатыкненьне.</verse>
				<verse number="21">Добра ня есьці мяса, і ня піць віна, і [не рабіць] нічога, ад чаго брат твой спатыкаецца, ці згаршаецца, ці слабее.</verse>
				<verse number="22">Ты маеш веру? Мей сам у сабе перад Богам. Шчасьлівы той, хто ня судзіць сябе ў тым, што спрабуе.</verse>
				<verse number="23">А хто сумняецца, калі есьць, асуджаны, бо [робіць] не паводле веры; а ўсё, што не паводле веры, - грэх.</verse>
			</chapter>
			<chapter number="15">
				<verse number="1">Мы, моцныя, павінны насіць слабасьці нямоглых і не дагаджаць сабе.</verse>
				<verse number="2">Бо кожны з нас няхай дагаджае бліжняму на дабро, дзеля збудаваньня.</verse>
				<verse number="3">Бо і Хрыстос не Сабе дагаджаў, але, як напісана: \Зьнявагі тых, якія зьневажаюць Цябе, упалі на Мяне».</verse>
				<verse number="4">Бо ўсё, што было напісана, было напісана дзеля нашага навучаньня, каб праз цярплівасьць і суцяшэньне з Пісаньняў мы мелі надзею.</verse>
				<verse number="5">А Бог цярплівасьці і суцяшэньня няхай дасьць вам тое самае думаць між сабою паводле [ўзору] Хрыста Ісуса,</verse>
				<verse number="6">каб вы аднадушна, аднымі вуснамі славілі Бога і Айца Госпада нашага Ісуса Хрыста.</verse>
				<verse number="7">Дзеля гэтага прыймайце адзін аднаго, як і Хрыстос прыняў нас у славу Божую.</verse>
				<verse number="8">Бо я кажу, што Ісус Хрыстос стаўся служыцелем абразаньня дзеля праўды Божай, каб пацьвердзіць абяцаньні бацькам,</verse>
				<verse number="9">а [служыцелем] паганаў - дзеля літасьці, каб славілі Бога, як напісана: \Дзеля гэтага буду вызнаваць Цябе між паганамі і сьпяваць пра імя Тваё».</verse>
				<verse number="10">I яшчэ кажа: \Узьвесяліцеся, пагане, з народам Яго!»</verse>
				<verse number="11">I яшчэ: \Хваліце Госпада, усе пагане, і ўсхваляйце Яго, усе народы!»</verse>
				<verse number="12">І яшчэ Ісая кажа: \Будзе корань Есэя, Той, Які паўстане, панаваць над народамі; на Яго народы спадзявацца будуць».</verse>
				<verse number="13">А Бог надзеі няхай напоўніць вас усякай радасьцю і супакоем у веры, каб памножыць у вас надзею моцаю Духа Сьвятога.</verse>
				<verse number="14">І я сам, браты мае, перакананы адносна вас, што і вы поўныя добрасьці, напоўненыя ўсякім веданьнем і можаце настаўляць адзін аднаго.</verse>
				<verse number="15">А тым сьмялей пісаў я да вас, браты, часткова, каб нагадаць вам праз дадзеную мне ад Бога ласку</verse>
				<verse number="16">быць мне служыцелем Ісуса Хрыста для паганаў, сьвятарна служачы Эвангельлю Божаму, каб ахвяра паганаў, асьвячоная Духам Сьвятым, была адпаведнай.</verse>
				<verse number="17">Дык маю пахвалу ў Хрысьце Ісусе ў тым, што Божае,</verse>
				<verse number="18">бо не адважуся гаварыць нешта такое, чаго не зрабіў Хрыстос праз мяне дзеля [прывядзеньня да] паслухмянасьці паганаў, словам і справаю,</verse>
				<verse number="19">у моцы знакаў і цудаў, у моцы Духа Божага, так што Эвангельле Хрыстовае пашырана мною ад Ерусаліму і ваколіцы аж да Ілірыка.</verse>
				<verse number="20">А пры гэтым я намагаўся дабравесьціць ня там, дзе быў абвешчаны Хрыстос, каб не будаваць на чужым падмурку,</verse>
				<verse number="21">але, як напісана: \Тыя, якім не было абвешчана пра Яго, убачаць, і тыя, якія ня чулі, зразумеюць».</verse>
				<verse number="22">Дзеля гэтага я і меў шмат перашкодаў, каб прыйсьці да вас.</verse>
				<verse number="23">Цяпер жа, ня маючы больш месца ў гэтых краях і шмат год маючы жаданьне прыйсьці да вас,</verse>
				<verse number="24">як толькі пайду ў Гішпанію, прыйду да вас, бо спадзяюся, праходзячы, пабачыцца з вамі, і што вы правядзяцё мяне туды, калі часткова насычуся [супольнасьцю] з вамі.</verse>
				<verse number="25">А цяпер я іду ў Ерусалім паслужыць сьвятым,</verse>
				<verse number="26">бо спадабалася Македоніі і Ахаі зрабіць нейкую падтрымку ўбогім сьвятым, якія ў Ерусаліме.</verse>
				<verse number="27">Спадабалася, бо яны вінаватыя іхнія, бо калі пагане сталіся супольнікамі іхнімі ў духоўным, дык павінны паслужыць ім у цялесным.</verse>
				<verse number="28">А зьдзейсьніўшы гэта і перадаўшы ім пад пячаткай плод гэты, адыйду праз вас у Гішпанію.</verse>
				<verse number="29">А ведаю, што, прыйшоўшы да вас, прыйду ў поўні дабраслаўленьня Эвангельля Хрыстовага.</verse>
				<verse number="30">Малю ж вас, браты, Госпадам нашым Ісусам Хрыстом і любоўю Духа, стаць разам са мною ў малітвах за мяне да Бога,</verse>
				<verse number="31">каб быць мне выбаўленым ад тых, якія ня вераць, у Юдэі, і каб служэньне маё для Ерусаліму было адпаведным для сьвятых,</verse>
				<verse number="32">каб я ў радасьці прыйшоў да вас паводле волі Бога і супачыў з вамі.</verse>
				<verse number="33">А Бог супакою [няхай будзе] з усімі вамі. Амэн.</verse>
			</chapter>
			<chapter number="16">
				<verse number="1">Даручаю ж вам Фэбу, сястру нашую, якая ёсьць служыцелькай царквы ў Кенхрэях,</verse>
				<verse number="2">каб вы прынялі яе ў Госпадзе, як дастойна сьвятым, і дапамаглі ёй, у чым яна будзе мець у вас патрэбу, бо і яна была падтрымкай для многіх і для мяне самога.</verse>
				<verse number="3">Прывітайце Прыскілу і Акілу, супрацоўнікаў маіх у Хрысьце Ісусе,</verse>
				<verse number="4">якія за душу маю падстаўлялі шыі свае, якім ня я адзін дзякую, але і ўсе цэрквы паганаў, і царкву, якая ў іхнім доме.</verse>
				<verse number="5">Прывітайце Эпэнэта, улюбёнага майго, які ёсьць зачаткам Ахаі для Хрыста.</verse>
				<verse number="6">Прывітайце Марыю, якая шмат працавала дзеля нас.</verse>
				<verse number="7">Прывітайце Андроніка і Юнію, сваякоў маіх і вязьняў са мною, якія знакамітыя між апосталаў і якія раней за мяне былі ў Хрысьце.</verse>
				<verse number="8">Прывітайце Амплія, улюбёнага майго ў Госпадзе.</verse>
				<verse number="9">Прывітайце Урбана, супрацоўніка нашага ў Хрысьце, і Стахія, улюбёнага майго.</verse>
				<verse number="10">Прывітайце Апэлеса, выпрабаванага ў Хрысьце. Прывітайце тых, якія Арыстабулавы.</verse>
				<verse number="11">Прывітайце Ірадыёна, сваяка майго. Прывітайце з Наркісавых тых, якія ў Госпадзе.</verse>
				<verse number="12">Прывітайце Трыфэну і Трыфосу, якія працуюць у Госпадзе. Прывітайце любую Пэрсіду, якая шмат працавала ў Госпадзе.</verse>
				<verse number="13">Прывітайце Руфа, выбранага ў Госпадзе, і маці ягоную і маю.</verse>
				<verse number="14">Прывітайце Асінкрыта, Флегонта, Германа, Патроба, Гермеса і братоў, якія з імі.</verse>
				<verse number="15">Прывітайце Філялёга і Юлію, Нэрэя і сястру ягоную, і Алімпана, і ўсіх сьвятых, якія з імі.</verse>
				<verse number="16">Прывітайце адзін аднаго ў сьвятым пацалунку. Вітаюць вас цэрквы Хрыстовыя.</verse>
				<verse number="17">Прашу вас, браты, зважайце на тых, якія робяць нязгоду і згаршэньні насуперак навуцы, якое вы навучыліся, і ўхіляйцеся ад іх.</verse>
				<verse number="18">Бо гэткія служаць ня Госпаду нашаму Ісусу Хрысту, але свайму жывату, і красамоўствам ды ласкавасьцю зводзяць сэрцы нявінных.</verse>
				<verse number="19">Бо вашая паслухмянасьць вядомая ўсім, дык я радуюся дзеля вас, але хачу, каб вы былі мудрыя на добрае і шчырымі на благое.</verse>
				<verse number="20">А Бог супакою неўзабаве скрышыць шатана пад нагамі вашымі. Ласка Госпада нашага Ісуса Хрыста з вамі. Амэн.</verse>
				<verse number="21">Вітаюць вас Цімафей, супрацоўнік мой, і Луцый, і Язон, і Сасіпатр, сваякі мае.</verse>
				<verse number="22">Вітаю вас у Госпадзе я, Тэрцый, які пісаў гэтае пасланьне.</verse>
				<verse number="23">Вітае вас Гай, гасьцінны для мяне і для ўсяе царквы. Вітае вас Эраст, скарбнік гораду, і брат Кварт.</verse>
				<verse number="24">Ласка Госпада нашага Ісуса Хрыста з усімі вамі. Амэн.</verse>
				<verse number="25">А Таму, Які можа ўмацаваць вас паводле Эвангельля майго і пропаведзі Ісуса Хрыста, паводле адкрыцьця таямніцы, пра якую замоўчвалася ад часоў адвечных,</verse>
				<verse number="26">і якая цяпер яўлена праз прарочыя Пісаньні і, паводле загаду Адвечнага Бога, абвешчана ўсім народам, [каб прыйшлі да] паслухмянасьці веры,</verse>
				<verse number="27">Адзінаму Мудраму Богу праз Ісуса Хрыста слава на вякі. Амэн.</verse>
			</chapter>
		</book>
		<book number="46">
			<chapter number="1">
				<verse number="1">Павал, з волі Божай пакліканы апостал Ісуса Хрыста, і Састэн, брат, -</verse>
				<verse number="2">царкве Божай, якая ў Карыньце, асьвячоным у Хрысьце Ісусе, пакліканым сьвятым з усімі, якія прызываюць імя Госпада нашага Ісуса Хрыста ў-ва ўсякім месцы, у іх і ў нас:</verse>
				<verse number="3">ласка вам і супакой ад Бога Айца нашага і Госпада Ісуса Хрыста.</verse>
				<verse number="4">Заўсёды дзякую Богу майму за вас з прычыны ласкі Божае, дадзенае вам у Хрысьце Ісусе,</verse>
				<verse number="5">бо ўсім вы ўзбагаціліся ў Ім, усякім словам і ўсякім веданьнем, -</verse>
				<verse number="6">бо сьведчаньне Хрыстовае сьцьверджана ў вас, -</verse>
				<verse number="7">так што вы ня маеце нястачы ані ў якім дары, чакаючы адкрыцьця Госпада нашага Ісуса Хрыста,</verse>
				<verse number="8">Які і ўгрунтуе вас да канца быць бездакорнымі ў дзень Госпада нашага Ісуса Хрыста.</verse>
				<verse number="9">Верны Бог, праз Якога вы пакліканыя ў супольнасьць Сына Ягонага Ісуса Хрыста, Госпада нашага.</verse>
				<verse number="10">Малю вас, браты, у імя Госпада нашага Ісуса Хрыста, каб усе вы казалі тое самае, і не было між вамі падзелаў, але каб вы былі злучаны ў тым самым розуме і ў той самай думцы.</verse>
				<verse number="11">Бо паведамлена мне ад Хлоіных пра вас, браты мае?, што між вамі ёсьць сваркі.</verse>
				<verse number="12">А кажу пра тое, што кожны з вас кажа: \Я - Паўлавы\, \А я - Апалёсавы\, \А я - Кіфавы\, \А я - Хрыстовы».</verse>
				<verse number="13">Ці разьдзяліўся Хрыстос? Ці Павал быў укрыжаваны за вас? Ці ў імя Паўла вы былі ахрышчаныя?</verse>
				<verse number="14">Дзякую Богу, што я нікога з вас не ахрысьціў, акрамя Крыспа і Гая,</verse>
				<verse number="15">каб не сказаў хто, што я хрысьціў у маё імя.</verse>
				<verse number="16">Ахрысьціў я таксама дом Стэфана, а ці ахрысьціў яшчэ каго, ня ведаю.</verse>
				<verse number="17">Бо Хрыстос паслаў мяне не хрысьціць, але дабравесьціць, і ня ў мудрасьці слова, каб не прынізіць крыжа Хрыстовага.</verse>
				<verse number="18">Бо слова пра крыж для тых, якія гінуць, ёсьць глупства, а для нас, якія ідуць на збаўленьне, - сіла Божая.</verse>
				<verse number="19">Бо напісана: \Загублю мудрасьць мудрых і розум разумных адкіну».</verse>
				<verse number="20">Дзе мудры? Дзе кніжнік? Дзе дасьледчык гэтага веку? Ці не зрабіў Бог мудрасьць сьвету гэтага глупствам?</verse>
				<verse number="21">Бо калі сьвет праз мудрасьць не пазнаў Бога ў мудрасьці Божай, спадабалася Богу праз глупства пропаведзі збавіць тых, якія вераць.</verse>
				<verse number="22">Бо і Юдэі просяць знакаў, і Грэкі шукаюць мудрасьці;</verse>
				<verse number="23">а мы абвяшчаем Хрыста ўкрыжаванага, для Юдэяў - згаршэньне, а для Грэкаў - глупства,</verse>
				<verse number="24">а для тых, якія пакліканыя, і Юдэяў, і Грэкаў, - Хрыста, Божую сілу і Божую мудрасьць.</verse>
				<verse number="25">Бо тое, што дурное ў Бога, мудрэйшае за людзей, і тое, што слабое ў Бога, дужэйшае за людзей.</verse>
				<verse number="26">Бо паглядзіце, браты, на пакліканьне вашае, што ня шмат [сярод вас] мудрых паводле цела, ня шмат магутных, ня шмат высакародных,</verse>
				<verse number="27">але Бог выбраў дурноту сьвету, каб асароміць мудрых, і слабое сьвету выбраў Бог, каб асароміць магутных,</verse>
				<verse number="28">і бязроднае сьвету, і пагарджанае, і тое, што ёсьць нічым, выбраў Бог, каб зьнішчыць тое, што нечым ёсьць,</verse>
				<verse number="29">каб ніводнае цела не хвалілася перад Ім.</verse>
				<verse number="30">А вы з Яго ў Хрысьце Ісусе, Які стаўся для нас мудрасьцю ад Бога, і праведнасьцю, і асьвячэньнем, і адкупленьнем,</verse>
				<verse number="31">каб было, як напісана: \Хто хваліцца, няхай у Госпадзе хваліцца».</verse>
			</chapter>
			<chapter number="2">
				<verse number="1">І я, прыйшоўшы да вас, браты, прыйшоў прапаведваць вам сьведчаньне Божае ня ўзвышаным словам ці мудрасьцю,</verse>
				<verse number="2">бо я судзіў ня ведаць у вас нічога, акрамя Ісуса Хрыста, і Таго, Які ўкрыжаваны.</verse>
				<verse number="3">І быў я ў вас у немачы, і ў страху, і ў вялікім трымценьні.</verse>
				<verse number="4">І слова маё, і пропаведзь мая былі не ў пераканаўчых словах чалавечае мудрасьці, але ў выяўленьні Духа і сілы,</verse>
				<verse number="5">каб вера ваша была ня ў мудрасьці чалавечай, але ў сіле Божай.</verse>
				<verse number="6">А мудрасьць мы гаворым сярод дасканалых, але мудрасьць ня гэтага веку і не князёў гэтага веку, што зьнішчаюцца,</verse>
				<verse number="7">але гаворым мудрасьць Божую, якая ў тайне, схаваную, якую прадвызначыў Бог перад вякамі на славу нашую,</verse>
				<verse number="8">якое ніхто з князёў веку гэтага не зразумеў, бо калі б зразумелі, дык не ўкрыжавалі б Госпада славы.</verse>
				<verse number="9">Але як напісана: \Вока ня бачыла, і вуха ня чула, і не ўзыходзіла на сэрца чалавека тое, што Бог прыгатаваў тым, якія любяць Яго».</verse>
				<verse number="10">А нам Бог адкрыў праз Духа Свайго, бо Дух усё дасьледуе, і глыбіні Божыя.</verse>
				<verse number="11">Бо хто з людзей ведае, што ў чалавеку, акрамя духа чалавечага, які ў ім? Гэтак і таго, што ў Бога, ніхто ня ведае, акрамя Духа Божага.</verse>
				<verse number="12">А мы атрымалі ня духа сьвету, але Духа, Які ад Бога, каб ведаць, што падаравана нам ад Бога.</verse>
				<verse number="13">І гэта мы гаворым ня словамі, якімі навучыла мудрасьць чалавечая, але якіх навучыў Дух Сьвяты, параўноўваючы духоўнае з духоўным.</verse>
				<verse number="14">А душэўны чалавек ня прыймае таго, што ад Духа Божага, бо гэта глупства для яго, і ня можа зразумець, бо пра гэта судзіцца духоўна.</verse>
				<verse number="15">А духоўны судзіць усё, сам жа ён нікім ня судзіцца.</verse>
				<verse number="16">Бо хто зразумеў розум Госпада, што будзе [нешта] даводзіць Яму? А мы маем розум Хрыстовы.</verse>
			</chapter>
			<chapter number="3">
				<verse number="1">І я ня мог гаварыць вам, браты, як духоўным, але як цялесным, як немаўлятам у Хрысьце.</verse>
				<verse number="2">Я паіў вас малаком, а не [карміў] ежай, бо вы былі яшчэ нямоглыя, дый цяпер яшчэ нямоглыя.</verse>
				<verse number="3">Бо вы яшчэ цялесныя. Бо калі між вамі зайздрасьць, сваркі і нязгода, дык ці не цялесныя вы і ці не па-чалавечаму ходзіце?</verse>
				<verse number="4">Бо калі адзін кажа: \Я - Паўлавы\, а другі: \Я - Апалёсавы\, ці не цялесныя вы?</verse>
				<verse number="5">Хто Павал? Хто Апалёс? Яны толькі служыцелі, праз якіх вы паверылі, і кожны такі, як даў Госпад.</verse>
				<verse number="6">Я пасадзіў, Апалёс паліваў, але расьціў Бог.</verse>
				<verse number="7">Так што ані той, які садзіў, ані той, які паліваў, ня ёсьць некім, але Той, Які дае расьці, - Бог.</verse>
				<verse number="8">А хто садзіць і хто палівае, ёсьць адно, і кожны атрымае сваю нагароду паводле сваёй працы.</verse>
				<verse number="9">Бо мы - супрацоўнікі Божыя, а вы - Божая ніва, Божая пабудова.</verse>
				<verse number="10">Я, паводле дадзенай мне ласкі Божай, як мудры будаўнічы, залажыў падмурак, а другі будуе [на ім]. Кожны няхай глядзіць, як будуе.</verse>
				<verse number="11">Бо ніхто ня можа залажыць іншага падмурку, апрача пастаўленага, які ёсьць Ісус Хрыстос.</verse>
				<verse number="12">А калі хто будуе на гэтым падмурку з золата, срэбра, каштоўных камянёў, дрэва, сена, саломы, -</verse>
				<verse number="13">работа кожнага выявіцца; бо дзень пакажа, таму што ў вагні адкрываецца, і агонь выспрабуе работу кожнага, якая яна ёсьць.</verse>
				<verse number="14">Калі чыя работа, якую ён будаваў, застанецца, той атрымае нагароду.</verse>
				<verse number="15">Калі чыя работа згарыць, той згубіць яе, сам жа будзе збаўлены, але так, як праз вагонь.</verse>
				<verse number="16">Ці вы ня ведаеце, што вы - бажніца Божая, і Дух Божы жыве ў вас?</verse>
				<verse number="17">Калі хто зьнішчыць бажніцу Божую, таго зьнішчыць Бог, бо бажніца Божая сьвятая, а гэтая [бажніца] - вы.</verse>
				<verse number="18">Ніхто няхай ня зводзіць сам сябе. Калі хто з вас думае быць мудрым у гэтым веку, няхай будзе дурным, каб быць мудрым.</verse>
				<verse number="19">Бо мудрасьць сьвету гэтага ёсьць глупства перад Богам, бо напісана: \Ён ловіць мудрых у падступнасьці іхняй».</verse>
				<verse number="20">І зноў: \Госпад ведае думкі мудрых, што яны марныя».</verse>
				<verse number="21">Так што ніхто няхай ня хваліцца між людзей, бо ўсё вашае:</verse>
				<verse number="22">ці Павал, ці Апалёс, ці Кіфа, ці сьвет, ці жыцьцё, ці сьмерць, ці цяперашняе, ці будучае, - усё вашае;</verse>
				<verse number="23">вы ж - Хрыстовыя, а Хрыстос - Божы.</verse>
			</chapter>
			<chapter number="4">
				<verse number="1">Гэтак няхай лічаць нас людзі за паслугачоў Хрыстовых і за аканомаў тайнаў Божых.</verse>
				<verse number="2">Ад аканомаў жа, урэшце, вымагаецца, каб кожны быў знойдзены верным.</verse>
				<verse number="3">Для мяне малая [рэч], як судзіце пра мяне вы ці іншыя людзі; але я і сам не суджу сябе.</verse>
				<verse number="4">Бо хоць нічога ня ведаю за сабою, але ў гэтым я не апраўданы. Госпад - Той, Які судзіць мяне.</verse>
				<verse number="5">Так што не судзіце перад часам, пакуль ня прыйдзе Госпад, Які і асьветліць схаванае ў цемры, і выявіць намеры сэрцаў; і тады кожнаму будзе пахвала? ад Бога.</verse>
				<verse number="6">А гэтае, браты, аднёс я да сябе і Апалёса дзеля вас, каб вы ад нас навучыліся ня думаць больш за тое, што напісана, каб не ганарыліся адзін перад адным.</verse>
				<verse number="7">Бо хто адзначае цябе? Што ты маеш, чаго не атрымаў? А калі атрымаў, нашто хвалішся, як быццам не атрымаў?</verse>
				<verse number="8">Вы ўжо насыціліся, ужо сталіся багатымі, бяз нас валадарыце. І калі б вы так валадарылі, каб і нам з вамі валадарыць!</verse>
				<verse number="9">Бо я думаю, што Бог нас, апосталаў, паставіў за апошніх, быццам на сьмерць асуджаных, бо мы сталіся відовішчам для сьвету, для анёлаў і для людзей.</verse>
				<verse number="10">Мы дурныя дзеля Хрыста, а вы мудрыя ў Хрысьце; мы - слабыя, а вы - дужыя; вы - слаўныя, а мы - без пашаны.</verse>
				<verse number="11">Да цяперашняе гадзіны мы галодныя, і сасмаглыя, і голыя, і б'юць нас, і туляемся,</verse>
				<verse number="12">і працуем, робячы сваімі рукамі. Зьневажаныя, мы дабраслаўляем; перасьледаваныя, мы церпім;</verse>
				<verse number="13">абражаюць нас, мы молімся; мы сталіся, як адкіды гэтага сьвету, як сьмецьце для ўсіх да цяпер.</verse>
				<verse number="14">Не каб пасароміць вас, пішу гэтае, але як улюбёных дзяцей маіх настаўляю.</verse>
				<verse number="15">Бо хаця вы маеце дзесяць тысячаў выхавацеляў у Хрысьце, але ня шмат бацькоў, бо я нарадзіў вас у Хрысьце Ісусе праз Эвангельле.</verse>
				<verse number="16">Дык малю вас: будзьце маімі пераймальнікамі.</verse>
				<verse number="17">Дзеля гэтага я паслаў да вас Цімафея, які ёсьць дзіця маё ўлюбёнае і вернае ў Госпадзе, які нагадае вам шляхі мае? ў Хрысьце, як я паўсюль у-ва ўсякай царкве навучаю.</verse>
				<verse number="18">А як я не прыходжу да вас, некаторыя ўзганарыліся,</verse>
				<verse number="19">але я хутка прыйду да вас, калі Госпад захоча, і даведаюся ня словы ганарліўцаў, а сілу,</verse>
				<verse number="20">бо Валадарства Божае ня ў слове, але ў сіле.</verse>
				<verse number="21">Што хочаце? [Каб я] з кіем прыйшоў да вас ці з любоўю і духам ціхасьці?</verse>
			</chapter>
			<chapter number="5">
				<verse number="1">Паўсюль чуваць, што ў вас распуста, і такая распуста, пра якую ня кажуць у паганаў, што [нехта] мае жонку свайго бацькі.</verse>
				<verse number="2">І вы ўзганарыліся, і ня плачаце шмат, каб узяты быў спасярод вас той, хто зрабіў гэткую рэч?</verse>
				<verse number="3">Бо я, адсутны целам, але прысутны духам, ужо прысудзіў, як прысутны, таго, хто гэткае зрабіў,</verse>
				<verse number="4">сабраўшыся разам у імя Госпада нашага Ісуса Хрыста і з духам маім, сілаю Госпада нашага Ісуса Хрыста,</verse>
				<verse number="5">аддаць такога шатану на зьнішчэньне цела, каб дух быў збаўлены ў дзень Госпада Ісуса.</verse>
				<verse number="6">Няма добрай пахвалы? вашай. Хіба вы ня ведаеце, што малая кісьля ўсё цеста квасіць?</verse>
				<verse number="7">Дык ачысьціце старую кісьлю, каб быць вам новым цестам, бо вы прэсныя, бо Пасха наша, Хрыстос, заколены за нас.</verse>
				<verse number="8">Так што будзем сьвяткаваць не са старою кісьляю, ня з кісьляй ліхоты і зласьлівасьці, але з праснакамі шчырасьці і праўды.</verse>
				<verse number="9">Я пісаў вам у пасланьні ня мець справы з распусьнікамі.</verse>
				<verse number="10">І не наогул з распусьнікамі гэтага сьвету, ці хціўцамі, ці рабаўнікамі, ці ідалапаклоньнікамі, бо вам трэба было хіба выйсьці з гэтага сьвету,</verse>
				<verse number="11">але я пісаў вам цяпер ня мець справы з тым, хто, называючыся братам, ці распусьнік, ці хцівец, ці ідалапаклоньнік, ці абмоўнік, ці п'яніца, ці рабаўнік; з гэтакім і ня есьці разам!</verse>
				<verse number="12">Бо што мне судзіць тых, якія звонку? Ці ня тых, якія пасярод, судзіце вы?</verse>
				<verse number="13">А тых, якія звонку, будзе судзіць Бог. Дык выкіньце злыдня спасярод вас.</verse>
			</chapter>
			<chapter number="6">
				<verse number="1">Як адважваецца хто з вас, маючы справу з другім, судзіцца перад няправеднымі, а не перад сьвятымі?</verse>
				<verse number="2">Ці вы ня ведаеце, што сьвятыя будуць судзіць сьвет? А калі вамі будзе суджаны сьвет, няўжо вы ня вартыя судзіць рэчы малыя?</verse>
				<verse number="3">Ці вы ня ведаеце, што мы будзем судзіць анёлаў, ня толькі [справы] жыцьцёвыя?</verse>
				<verse number="4">Дык вы, калі маеце судзіцца адносна [справаў] жыцьцёвых, стаўляйце [судзьдзямі] тых, хто пагарджаны ў царкве.</verse>
				<verse number="5">На сорам вам кажу: няўжо няма між вамі ніводнага мудрага, які можа рассудзіць між братамі сваімі?</verse>
				<verse number="6">Але брат з братам судзіцца, і гэта перад бязьвернымі.</verse>
				<verse number="7">Дык тое ўжо вялікі ўпадак для вас, што вы маеце суды між сабою. Чаму вам ня лепш быць пакрыўджанымі? Чаму вам ня лепш мець шкоду?</verse>
				<verse number="8">Але вы самі крыўдзіце і абдзіраеце, і гэта братоў!</verse>
				<verse number="9">Або вы ня ведаеце, што няправедныя Валадарства Божага ня возьмуць у спадчыну? Не падманвайце сябе: ані распусьнікі, ані ідалапаклоньнікі, ані чужаложнікі, ані збачэнцы, ані мужаложнікі,</verse>
				<verse number="10">ані злодзеі, ані хціўцы, ані п'яніцы, ані абмоўнікі, ані рабаўнікі ня возьмуць у спадчыну Валадарства Божага.</verse>
				<verse number="11">І гэткімі былі некаторыя, але вы абмытыя, але вы асьвячоныя, але вы апраўданыя ў імя Госпада нашага Ісуса Хрыста і ў Духу Бога нашага.</verse>
				<verse number="12">Усё мне можна, але ня ўсё карысна; усё мне можна, але нішто ня будзе валодаць мною.</verse>
				<verse number="13">Ежа для жывата, і жывот для ежы; але Бог зьнішчыць і тое, і другое. Цела ж не для распусты, але для Госпада, і Госпад - для цела.</verse>
				<verse number="14">А Бог і Госпада ўваскрасіў, і нас уваскрасіць сілаю Сваёю.</verse>
				<verse number="15">Хіба вы ня ведаеце, што целы вашыя ёсьць члены Хрыстовыя? Дык ці ж, узяўшы члены Хрыста, зраблю іх членамі распусьніцы? Няхай ня станецца!</verse>
				<verse number="16">Або вы ня ведаеце, што той, хто злучаецца з распусьніцаю, ёсьць адно цела [з ёю]? Бо сказана: \Будуць двое адным целам».</verse>
				<verse number="17">А хто злучаецца з Госпадам, ёсьць адзін дух [з Ім].</verse>
				<verse number="18">Уцякайце ад распусты. Усякі грэх, які робіць чалавек, ёсьць звонку цела, а распусьнік грашыць супраць уласнага цела.</verse>
				<verse number="19">Або вы ня ведаеце, што цела вашае ёсьць бажніца Духа Сьвятога, Які ў вас, Якога вы маеце ад Бога, і што вы не свае?</verse>
				<verse number="20">Бо вы купленыя дарагою цаною. Таму слаўце Бога ў целе вашым і ў духу вашым, якія ёсьць Божыя.</verse>
			</chapter>
			<chapter number="7">
				<verse number="1">А адносна таго, пра што вы пісалі да мяне, дык добра чалавеку не дакранацца да жанчыны,</verse>
				<verse number="2">але, з увагі на распусту, кожны няхай мае сваю жонку, і кожная няхай мае свайго мужа.</verse>
				<verse number="3">Муж няхай аддае жонцы належную зычлівасьць; падобна і жонка мужу.</verse>
				<verse number="4">Жонка не валодае сваім целам, але муж; падобна і муж не валодае сваім целам, але жонка.</verse>
				<verse number="5">Не ўхіляйцеся адзін ад аднаго, хіба па згодзе, на час, каб быць свабоднымі для посту і малітвы, і зноў у гэтым будзьце разам, каб не спакушаў вас шатан праз няўстрыманасьць вашую.</verse>
				<verse number="6">А кажу гэтае як дазвол, а не як загад.</verse>
				<verse number="7">Бо хачу, каб усе людзі былі, як і я, але кожны мае свой дар ад Бога, адзін так, другі гэтак.</verse>
				<verse number="8">А нежанатым і ўдовам кажу: добра ім, калі застануцца, як я;</verse>
				<verse number="9">а калі не ўстрымаюцца, няхай жэняцца, бо лепш ажаніцца, чым распаляцца.</verse>
				<verse number="10">Тым жа, што пажаніліся, ня я загадваю, але Госпад: жонцы - не разлучацца з мужам,</verse>
				<verse number="11">а калі разлучыцца, няхай застаецца бяз мужа ці няхай пагодзіцца з мужам; і мужу - не пакідаць жонкі.</verse>
				<verse number="12">А іншым кажу я, ня Госпад: калі нейкі брат мае жонку бязьверную, і яна згаджаецца жыць з ім, няхай ён не пакідае яе;</verse>
				<verse number="13">і жонка, якая мае мужа бязьвернага, і ён згаджаецца жыць з ёю, няхай не пакідае яго.</verse>
				<verse number="14">Бо муж бязьверны асьвячаецца ў жонцы, і жонка бязьверная асьвячаецца ў мужу; бо інакш дзеці вашыя былі б нячыстыя, а цяпер яны - сьвятыя.</verse>
				<verse number="15">А калі бязьверны разлучаецца, няхай разлучаецца; брат ці сястра ў гэтакіх [выпадках] не прыняволеныя, бо да супакою паклікаў нас Бог.</verse>
				<verse number="16">Бо з чаго ты ведаеш, жонка, ці ня збавіш мужа? Або ты, муж, з чаго ведаеш, ці ня збавіш жонку?</verse>
				<verse number="17">Толькі кожны няхай ходзіць так, як Бог яму надзяліў, і кожны, як Госпад паклікаў. І гэтак я загадваю ва ўсіх цэрквах.</verse>
				<verse number="18">Пакліканы хто абрэзаным? Няхай не хаваецца. Пакліканы хто ў неабразаньні? Няхай не абрэзваецца.</verse>
				<verse number="19">Абразаньне ёсьць нішто, і неабразаньне ёсьць нішто, але [важнае] захоўваньне прыказаньняў Божых.</verse>
				<verse number="20">Кожны няхай застаецца ў тым пакліканьні, у якім пакліканы.</verse>
				<verse number="21">Слугою ты пакліканы? Не табе клапаціцца, але, калі можаш стацца вольным, лепш скарыстайся.</verse>
				<verse number="22">Бо слуга, пакліканы ў Госпадзе, ёсьць вызваленец Госпадавы; падобна і той, хто пакліканы вольным, ёсьць слуга Хрыстовы.</verse>
				<verse number="23">Вы куплены дарагою цаною; не рабіцеся слугамі людзей.</verse>
				<verse number="24">Кожны ў якім [стане] пакліканы, браты, у такім няхай застаецца перад Богам.</verse>
				<verse number="25">Адносна дзявоцтва я ня маю загаду ад Госпада, але даю параду, як той, над кім зьлітаваўся Госпад, каб быць яму верным.</verse>
				<verse number="26">Дык лічу за добрае дзеля цяперашняе патрэбы, што добра чалавеку гэтак быць.</verse>
				<verse number="27">Ты злучаны з жонкаю? Не шукай разводу. Ты вольны ад жонкі? Не шукай жонкі.</verse>
				<verse number="28">А калі і ажэнішся, не зграшыш; і калі дзяўчына пойдзе замуж, не зграшыць. Гэткія будуць мець прыгнёт у целе, а я вас шкадую.</verse>
				<verse number="29">Але кажу вам, браты: час ужо наблізіўся; таму тыя, што маюць жонак, павінны быць як ня маюць;</verse>
				<verse number="30">і тыя, што плачуць, як ня плачуць; і тыя, што радуюцца, як ня радуюцца; і тыя, што купляюць, як не набываюць;</verse>
				<verse number="31">і тыя, што карыстаюцца гэтым сьветам, як не карыстаюцца; бо праходзіць кшталт гэтага сьвету.</verse>
				<verse number="32">А я хачу, каб вы былі бяз клопату. Нежанаты клапоціцца пра тое, што Госпада, як дагадзіць Госпаду,</verse>
				<verse number="33">а жанаты клапоціцца пра тое, што сьвету, як дагадзіць жонцы.</verse>
				<verse number="34">Ёсьць розьніца між жонкай і дзяўчынай: незамужняя клапоціцца пра тое, што Госпада, як дагадзіць Госпаду, каб быць сьвятою і целам, і духам; а замужняя клапоціцца пра тое, што сьвету, як дагадзіць мужу.</verse>
				<verse number="35">А гэта кажу дзеля вашай жа карысьці, не каб накінуць на вас пятлю, але каб вы паважна і адпаведна [стаялі пры] Госпадзе без перашкодаў.</verse>
				<verse number="36">А калі нехта лічыць за непрыстойнае для свае дзяўчыны, каб яна, перацьвіўшы, так і засталася, няхай робіць, як хоча; [гэтым] не зграшыць, няхай жэняцца.</verse>
				<verse number="37">А хто стаў у сэрцы непарушна і, ня маючы патрэбы, але ўладу маючы над воляй сваёй, судзіў гэтак у сэрцы сваім, каб захаваць сваё дзявоцтва, той добра робіць.</verse>
				<verse number="38">Так што хто аддае замуж, добра робіць; а хто не аддае, лепш робіць.</verse>
				<verse number="39">Жонка зьвязана законам да таго часу, пакуль жыве ейны муж; а калі муж ейны памрэ, яна вольная выйсьці замуж за каго хоча, толькі ў Госпадзе.</verse>
				<verse number="40">Але яна шчасьлівейшая, калі застанецца так, паводле маёй парады; а я думаю, што і я маю Духа Божага.</verse>
			</chapter>
			<chapter number="8">
				<verse number="1">Адносна ахвяраў ідалам мы ведаем, бо маем усякае веданьне. Але веданьне робіць ганарыстым, а любоў будуе.</verse>
				<verse number="2">А калі хто думае, што ён нешта ведае, той яшчэ нічога не разумее, як трэба разумець.</verse>
				<verse number="3">А калі хто любіць Бога, той мае разуменьне ад Яго.</verse>
				<verse number="4">Дык адносна ежы, ахвяраванай ідалам, мы ведаем, што ідал у сьвеце - нішто, і што няма іншага Бога, акрамя Аднаго.</verse>
				<verse number="5">Бо хаця і ёсьць гэтак званыя богі, ці ў небе, ці на зямлі, бо ёсьць шмат багоў і шмат гаспадароў,</verse>
				<verse number="6">але ў нас адзін Бог Айцец, з Якога ўсё, і мы для Яго; і адзін Госпад Ісус Хрыстос, праз Якога ўсё, і мы праз Яго.</verse>
				<verse number="7">Але не ў-ва ўсіх такое веданьне; некаторыя і дагэтуль з сумленьнем, [якое прызнае] ідалаў, і ядуць [ахвяраванае ідалам] як ахвяры ідалам, і слабое сумленьне іхняе апаганьваецца.</verse>
				<verse number="8">А ежа не набліжае нас да Бога, бо ані калі ямо, не набываем, ані калі не ямо, не губляем.</verse>
				<verse number="9">Але глядзіце, каб вашая ўлада ня сталася спатыкненьнем для нядужых.</verse>
				<verse number="10">Бо калі хто ўбачыць, што ты, які маеш веданьне, узьлягаеш у паганскай бажніцы, ці сумленьне яго, як слабога, не збудуецца, каб есьці ахвяры ідалам?</verse>
				<verse number="11">І праз тваё веданьне загіне нядужы брат, за якога памёр Хрыстос.</verse>
				<verse number="12">А гэтак грэшачы супраць братоў і б'ючы па слабым сумленьні іхнім, вы грашыцё супраць Хрыста.</verse>
				<verse number="13">Дзеля гэтага, калі ежа горшыць брата майго, ня буду есьці мяса давеку, каб ня горшыць брата майго.</verse>
			</chapter>
			<chapter number="9">
				<verse number="1">Ці я не апостал? Ці я ня вольны? Ці я ня бачыў Ісуса Хрыста, Госпада нашага? Ці вы - не мая справа ў Госпадзе?</verse>
				<verse number="2">Калі для другіх я не апостал, але не для вас; бо пячатка майго апостальства - гэта вы ў Госпадзе.</verse>
				<verse number="3">Вось такая мая абарона перад тымі, якія судзяць мяне.</verse>
				<verse number="4">Ці мы ня маем улады есьці і піць?</verse>
				<verse number="5">Ці ня маем улады хадзіць з сястрою жонкаю, як і пазасталыя апосталы, і браты Госпадавы, і Кіфа?</verse>
				<verse number="6">Ці адзін я і Барнаба ня маем улады не працаваць?</verse>
				<verse number="7">Хто калі служыць у войску на свой кошт? Хто садзіць вінаград і ня есьць пладоў яго? Ці хто пасе статак і ня есьць малака ад статку?</verse>
				<verse number="8">Ці толькі па-чалавечаму я гэтае гавару? Ці ня кажа гэтае самае і Закон?</verse>
				<verse number="9">Бо ў Законе Майсея напісана: \Не завязвай пысы валу?, які малоціць». Ці пра валоў клапоціцца Бог?</verse>
				<verse number="10">Ці дзеля нас наогул гаворыць? Бо дзеля нас напісана, што той, хто арэ, павінен араць з надзеяй, і той, хто малоціць, [малаціць] з надзеяй атрымаць тое, на што спадзяецца.</verse>
				<verse number="11">Калі мы пасеялі ў вас духоўнае, ці вялікая рэч, калі пажнем у вас цялеснае?</verse>
				<verse number="12">Калі другія атрымліваюць уладу над вамі, ці ня больш мы? Але мы не скарысталі з гэтае ўлады, але ўсё вытрымліваем, каб не ўчыніць якое перашкоды Эвангельлю Хрыстоваму.</verse>
				<verse number="13">Ці вы ня ведаеце, што тыя, якія пры сьвятым працуюць, ядуць са сьвятыні? Што тыя, якія паслугуюць пры ахвярніку, бяруць частку ад ахвярніка?</verse>
				<verse number="14">Гэтак і Госпад загадаў тым, якія абвяшчаюць Эвангельле, жыць ад Эвангельля.</verse>
				<verse number="15">Але я нічым з гэтага не скарыстаўся; напісаў жа гэтае не дзеля таго, каб гэтак было для мяне, бо для мяне лепш памерці, чым каб хто прынізіў пахвалу? маю.</verse>
				<verse number="16">Бо, калі я абвяшчаю Эвангельле, няма мне чым хваліцца, бо абавязак ляжыць на мне, і гора мне, калі я не абвяшчаю Эвангельля.</verse>
				<verse number="17">Бо калі я раблю гэтае сваёй ахвотай, маю нагароду, а калі супраць волі, [выконваю] даверанае гаспадараваньне.</verse>
				<verse number="18">Дык якая мая нагарода? Што, дабравесьцячы, бяз платы выкладаю Эвангельле Хрыстовае, не карыстаючыся маёю ўладаю ў Эвангельлі.</verse>
				<verse number="19">Бо, будучы вольным ад усіх, я паняволіў сябе ўсім, каб многіх здабыць.</verse>
				<verse number="20">І я стаўся для Юдэяў, як Юдэй, каб здабыць Юдэяў; для тых, якія пад Законам, - як той, што пад Законам, каб здабыць тых, якія пад Законам;</verse>
				<verse number="21">для тых, якія без Закону, - як без Закону, ня будучы без Закону перад Богам, але пад законам Хрыста, каб здабыць тых, якія без Закону;</verse>
				<verse number="22">я стаўся для тых, якія слабыя, як слабы, каб здабыць тых, якія слабыя. Для ўсіх я стаўся ўсім, каб хоць некага збавіць.</verse>
				<verse number="23">А гэта я раблю дзеля Эвангельля, каб стацца ўдзельнікам яго.</verse>
				<verse number="24">Ці вы ня ведаеце, што тыя, якія бягуць на стадыёне, бягуць усе, але адзін атрымлівае ўзнагароду? Дык бяжыце, каб атрымаць.</verse>
				<verse number="25">А кожны, хто змагаецца, устрымліваецца ад усяго: тыя, каб атрымаць вянок зьнішчальны, а мы - незьнішчальны.</verse>
				<verse number="26">Дык я бягу, не як на няпэўнае, змагаюся, не як паветра б'ючы,</verse>
				<verse number="27">але я вымучваю і няволю цела маё, каб, абвяшчаючы другім, самому ня стацца няздатным.</verse>
			</chapter>
			<chapter number="10">
				<verse number="1">Не хачу, браты, каб вы ня ведалі, што бацькі? нашыя ўсе былі пад воблакам, і ўсе прайшлі праз мора,</verse>
				<verse number="2">і ўсе ахрысьціліся ў Майсея ў воблаку і ў моры,</verse>
				<verse number="3">і ўсе елі тую самую духоўную ежу,</verse>
				<verse number="4">і ўсе пілі тое самае духоўнае пітво, бо пілі з духоўнае скалы, якая ішла за імі, а скала гэтая быў Хрыстос.</verse>
				<verse number="5">Але ня многіх з іх упадабаў Бог, бо яны палеглі ў пустыні.</verse>
				<verse number="6">А гэта сталася прыкладам для нас, каб мы ня мелі пажаданьня ліха, як пажадалі яны.</verse>
				<verse number="7">Ня будзьце таксама ідалапаклоньнікамі, як некаторыя з іх, як напісана: \Народ пасеў есьці і піць, і ўстаў гуляць».</verse>
				<verse number="8">Таксама ня будзем рабіць распусты, як некаторыя з іх распуставалі, і ў адзін дзень загінула дваццаць тры тысячы.</verse>
				<verse number="9">Таксама ня будзем спакушаць Хрыста, як некаторыя з іх спакушалі і загінулі ад зьмеяў.</verse>
				<verse number="10">Таксама не наракайце, як некаторыя з іх наракалі і загінулі ад нішчыцеля.</verse>
				<verse number="11">А ўсё гэтае здарылася з імі ў прыклад і напісана дзеля напамінаньня нам, на якіх канец вякоў прыйшоў.</verse>
				<verse number="12">Так што, хто думае, што стаіць, няхай сьцеражэцца, каб ня ўпасьці.</verse>
				<verse number="13">Вас наведала спакуса ня іншая, як чалавечая. Але верны Бог, Які не пакіне вас быць спакушанымі больш, чым вы можаце, але са спакусай зробіць і выхад, каб вы маглі перанесьці.</verse>
				<verse number="14">Таму, улюбёныя мае?, уцякайце ад ідалапаклонства.</verse>
				<verse number="15">Кажу, як да мудрых; судзіце самі, што кажу.</verse>
				<verse number="16">Келіх дабраслаўленьня, які дабраслаўляем, ці ня ёсьць супольнасьць Крыві Хрыстовае? Хлеб, які ламаем, ці ня ёсьць супольнасьць Цела Хрыстовага?</verse>
				<verse number="17">Як адзін хлеб, так і адно цела мы, многія, бо ўсе мы атрымліваем адзін хлеб.</verse>
				<verse number="18">Паглядзіце на Ізраіль паводле цела: ці тыя, якія ядуць ахвяраванае, ня ёсьць супольнікамі ахвярніка?</verse>
				<verse number="19">Дык што я кажу? Ці ідал ёсьць нечым? Ці ахвяра ідалам нечым ёсьць?</verse>
				<verse number="20">Але тое, што заколваюць пагане, для дэманаў заколваюць, а не для Бога. А я не хачу, каб вы сталіся супольнікамі дэманаў.</verse>
				<verse number="21">Ня можаце піць келіх Госпада і келіх дэманаў; ня можаце ўдзельнічаць у стале Госпада і стале дэманаў.</verse>
				<verse number="22">Ці будзем раздражняць Госпада? Ці мы дужэйшыя за Яго?</verse>
				<verse number="23">Усё мне можна, але ня ўсё карысна; усё мне можна, але ня ўсё будуе.</verse>
				<verse number="24">Ніхто няхай не шукае свайго, але кожны таго, што для іншага.</verse>
				<verse number="25">Усё, што продаецца на рэзьніцы, ешце, не дасьледуючы дзеля сумленьня,</verse>
				<verse number="26">бо Госпадава зямля і што напаўняе яе.</verse>
				<verse number="27">А калі хто з бязьверных пакліча вас, і вы захочаце пайсьці, ешце ўсё, што дадуць, нічога не дасьледуючы дзеля сумленьня.</verse>
				<verse number="28">А калі хто скажа вам: \Гэта ахвяра ідалам\, - ня ешце дзеля таго, хто паведаміў, і дзеля сумленьня, бо Госпадава зямля і што напаўняе яе.</verse>
				<verse number="29">А пра сумленьне кажу не тваё, але іншага; бо дзеля чаго мая свабода мае быць суджана чужым сумленьнем?</verse>
				<verse number="30">Калі я ў ласцы атрымліваю, навошта блюзьніць на мяне за тое, за што я дзякую?</verse>
				<verse number="31">Дык ці ясьцё, ці п'іцё, ці нешта робіце, усё рабіце на славу Божую.</verse>
				<verse number="32">Ня станьцеся спатыкненьнем ані для Юдэяў, ані для Грэкаў, ані для царквы Божай,</verse>
				<verse number="33">як і я дагаджаю ўсім у-ва ўсім, шукаючы не для сябе карысьці, але для многіх, каб яны былі збаўленыя.</verse>
			</chapter>
			<chapter number="11">
				<verse number="1">Станьцеся пераймальнікамі маімі, як і я - Хрыста.</verse>
				<verse number="2">Хвалю вас, браты, што вы ўсё маё памятаеце і трымаецеся традыцыі так, як я перадаў вам.</verse>
				<verse number="3">Хачу, каб вы ведалі, што ўсякаму мужу галава Хрыстос, а галава жонцы - муж, а галава Хрысту - Бог.</verse>
				<verse number="4">Усякі муж, які моліцца або прарочыць з накрытаю галавою, сароміць сваю галаву.</verse>
				<verse number="5">А ўсякая жанчына, якая моліцца або прарочыць з ненакрытаю галавою, сароміць сваю галаву, бо гэта тое самае, быццам яна паголеная.</verse>
				<verse number="6">Бо, калі жанчына не накрывае галавы, няхай стрыжэцца; а калі жанчыне сорамна стрыгчыся ці галіцца, няхай накрывае галаву.</verse>
				<verse number="7">Бо муж не павінен накрываць галаву, бо ён - вобраз і слава Бога; а жонка ёсьць слава мужа.</verse>
				<verse number="8">Бо ня муж ад жонкі, але жонка ад мужа.</verse>
				<verse number="9">І ня муж створаны праз жонку, але жонка праз мужа.</verse>
				<verse number="10">Дзеля гэтага жонка павінна мець на галаве [знак] улады дзеля анёлаў.</verse>
				<verse number="11">Зрэшты, ані муж бяз жонкі, ані жонка бяз мужа, у Госпадзе.</verse>
				<verse number="12">Бо як жонка ад мужа, так і муж праз жонку, а ўсе - ад Бога.</verse>
				<verse number="13">Судзіце самі ў сабе, ці належыць жанчыне з ненакрытай галавою маліцца Богу?</verse>
				<verse number="14">Ці сама прырода ня вучыць вас, што калі мужчына расьціць валасы, гэта ганьба для яго,</verse>
				<verse number="15">а калі жанчына расьціць валасы, гэта слава для яе, бо валасы дадзеныя ёй замест адзеньня.</verse>
				<verse number="16">А калі хто думае спрачацца, мы ня маем гэткага звычаю, ані цэрквы Божыя.</verse>
				<verse number="17">А загадваючы гэтае, не хвалю вас, бо вы зыходзіцеся не на лепшае, але на горшае.</verse>
				<verse number="18">Бо, па-першае, чую, што калі вы зыходзіцеся ў царкве, між вамі ёсьць падзел, і я часткова веру,</verse>
				<verse number="19">бо мусяць быць між вамі і герэзіі, каб вартыя выявіліся між вамі.</verse>
				<verse number="20">Далей, калі вы зыходзіцеся разам, няма [ў вас] спажываньня вячэры Госпадавай,</verse>
				<verse number="21">бо кожны сьпяшаецца зьесьці ўласную вячэру, і адзін [застаецца] галодным, а другі ўпіваецца.</verse>
				<verse number="22">Хіба вы дамоў ня маеце, каб есьці і піць? Або пагарджаеце царквою Божаю і сароміце тых, якія ня маюць? Што скажу вам? Ці пахвалю вас за гэтае? Не пахвалю.</verse>
				<verse number="23">Бо я ад Госпада прыняў і тое вам перадаў, што Госпад Ісус у тую ноч, калі быў выдадзены, узяў хлеб</verse>
				<verse number="24">і, падзякаваўшы, паламаў і сказаў: «Вазьміце, ешце, гэта ёсьць Цела Маё, якое за вас ломіцца. Рабіце гэта на ўспамін пра Мяне».</verse>
				<verse number="25">Таксама і келіх пасьля вячэры, кажучы: «Гэты келіх ёсьць Новы Запавет у Крыві Маёй. Гэта рабіце, калі будзеце піць, на ўспамін пра Мяне».</verse>
				<verse number="26">Бо кожны раз, калі вы ясьцё хлеб гэты і п'іцё келіх гэты, сьмерць Госпада абвяшчаеце, аж пакуль Ён прыйдзе.</verse>
				<verse number="27">Так што хто есьць хлеб гэты ці п'е келіх Госпадавы нягодна, вінны будзе Цела і Крыві Госпадавай.</verse>
				<verse number="28">Няхай жа выпрабоўвае сябе чалавек і гэтак няхай есьць з хлеба гэтага і п'е з келіха гэтага.</verse>
				<verse number="29">Бо хто есьць і п'е нягодна, той есьць і п'е прысуд сабе, не зважаючы на Цела Госпадава.</verse>
				<verse number="30">Дзеля гэтага сярод вас шмат слабых і хворых, і даволі памірае.</verse>
				<verse number="31">Бо калі мы зважаем на саміх сябе, ня будзем суджанымі.</verse>
				<verse number="32">А калі мы суджаныя, Госпад карае нас, каб не былі мы асуджаныя разам са сьветам.</verse>
				<verse number="33">Так што, браты мае?, зыходзячыся на вячэру, адзін на аднаго чакайце.</verse>
				<verse number="34">А калі хто галодны, няхай есьць дома, каб зьбірацца вам не на асуджэньне. А пра ўсё пазасталае загадаю, калі прыйду.</verse>
			</chapter>
			<chapter number="12">
				<verse number="1">Адносна ж духоўных [дароў], браты, не хачу, каб вы ня ведалі.</verse>
				<verse number="2">Вы ведаеце, што, калі былі вы паганамі, да ідалаў безгалосых скіроўваліся, быццам вялі вас.</verse>
				<verse number="3">Дзеля гэтага паведамляю вам, што ніхто, хто гаворыць у Духу Божым, ня скажа праклёну на Ісуса; і ніхто ня можа назваць Ісуса Госпадам, як толькі ў Духу Сьвятым.</verse>
				<verse number="4">Ёсьць адрозьненьні ў дарах, але Дух той самы;</verse>
				<verse number="5">і ёсьць адрозьненьні ў служэньнях, але Госпад той самы;</verse>
				<verse number="6">і ёсьць адрозьненьні ў дзеяньнях, але Бог той самы, Які ўсё ў-ва ўсіх робіць.</verse>
				<verse number="7">А кожнаму даецца выяўленьне Духа дзеля карысьці.</verse>
				<verse number="8">Бо адному даецца праз Духа слова мудрасьці, а другому - слова веданьня праз таго самага Духа;</verse>
				<verse number="9">а іншаму - вера ў тым самым Духу; а другому - дары? азрадаўляньня ў тым самым Духу;</verse>
				<verse number="10">іншаму - рабіць цуды, іншаму - прароцтва, іншаму - распазнаваньне духаў, іншаму - разнастайныя мовы, а іншаму - тлумачэньне моваў.</verse>
				<verse number="11">А ўсё гэтае робіць адзін і той самы Дух, надзяляючы кожнага асобна, як Ён хоча.</verse>
				<verse number="12">Бо як цела адно, але мае шмат членаў, і ўсе члены аднаго цела, хоць іх і шмат, ёсьць адно цела, гэтак і Хрыстос.</verse>
				<verse number="13">Бо мы ўсе адным Духам ахрышчаны ў адно цела, ці Юдэі, ці Грэкі, ці слугі, ці вольныя, і ўсе напоены адным Духам.</verse>
				<verse number="14">Бо і цела - гэта не адзін член, але шмат.</verse>
				<verse number="15">Калі скажа нага: \Як я не рука, я не ад цела\, хіба дзеля гэтага яна не ад цела?</verse>
				<verse number="16">І калі скажа вуха: \Як я ня вока, я не ад цела\, хіба дзеля гэтага яно не ад цела?</verse>
				<verse number="17">Калі ўсё цела - вока, дзе слых? Калі ўсё - слых, дзе нюх?</verse>
				<verse number="18">Але цяпер Бог разьмясьціў члены, кожны з іх асобна, у целе, як Сам хацеў.</verse>
				<verse number="19">А калі б усе былі адзін член, дзе цела?</verse>
				<verse number="20">Але цяпер членаў шмат, а цела адно.</verse>
				<verse number="21">Ня можа вока сказаць руцэ: \Я ня маю ў табе патрэбы\, або таксама галава нагам: \Я ня маю ў вас патрэбы».</verse>
				<verse number="22">Але члены цела, якія лічацца слабейшымі, нашмат больш патрэбныя,</verse>
				<verse number="23">і тыя, якія нам падаюцца менш пачэснымі ў целе, атачаем асаблівай пашанай, і нашыя непрыстойныя [члены] маюць асаблівую павагу.</verse>
				<verse number="24">А нашыя паважаныя [члены] ня маюць [такой] патрэбы. Але Бог спалучыў цела, даўшы тым, якія маюць недахопы, асаблівую пашану,</verse>
				<verse number="25">каб не было падзелу ў целе, але члены адзін пра аднаго клапаціліся.</verse>
				<verse number="26">І калі церпіць адзін член, церпяць з ім усе члены; калі славіцца адзін член, радуюцца з ім усе члены.</verse>
				<verse number="27">Вы ж - Цела Хрыстовае, а паасобна - члены.</verse>
				<verse number="28">І адных Бог паставіў у царкве, па-першае, апосталамі, па-другое, прарокамі, па-трэцяе, настаўнікамі; пасьля - [тых, хто мае] сілы, пасьля - дары? аздараўляньня, дапамаганьня, гаспадараваньня, разнастайныя мовы.</verse>
				<verse number="29">Ці ўсе апосталы? Ці ўсе прарокі? Ці ўсе настаўнікі? Ці ўсе сілы?</verse>
				<verse number="30">Ці ўсе маюць дары? аздараўляньня? Ці ўсе гавораць мовамі? Ці ўсе тлумачаць?</verse>
				<verse number="31">Рупцеся пра дары? большыя, і я пакажу вам шлях яшчэ лепшы.</verse>
			</chapter>
			<chapter number="13">
				<verse number="1">Калі я гавару мовамі чалавечымі і анёльскімі, а любові ня маю, я - медзь, якая зьвініць, ці цымбалы, якія гудуць.</verse>
				<verse number="2">І калі я маю прароцтва, і ведаю ўсе тайны і ўсякае веданьне, і калі маю ўсю веру, каб і горы перастаўляць, а любові ня маю, я - нішто.</verse>
				<verse number="3">І калі я раздам усю маёмасьць маю, і аддам цела маё на спаленьне, а любові ня маю, няма мне ніякае карысьці.</verse>
				<verse number="4">Любоў доўга церпіць, робіць дабро; любоў не зайздросьціць; любоў не вывышаецца, не надзімаецца,</verse>
				<verse number="5">ня робіць непрыстойнага, не шукае свайго, ня гневаецца, ня думае ліхога,</verse>
				<verse number="6">ня радуецца з няправеднасьці, але цешыцца з праўды;</verse>
				<verse number="7">усё вытрымлівае, усяму верыць, на ўсё спадзяецца, усё трывае.</verse>
				<verse number="8">Любоў ніколі ня зьнікне, калі нават прароцтвы зьнікнуць, калі мовы змоўкнуць, калі веданьне зьнішчыцца.</verse>
				<verse number="9">Бо мы часткова ведаем і часткова прарочым;</verse>
				<verse number="10">а калі прыйдзе дасканалае, тады тое, што частковае, зьнікне.</verse>
				<verse number="11">Калі я быў немаўлём, як немаўлятка гаварыў, як немаўлятка думаў; а калі стаўся мужам, пакінуў тое, што немаўляці.</verse>
				<verse number="12">Бо цяпер мы бачым праз [мутнае] шкло, невыразна; а тады - абліччам да аблічча; цяпер я разумею часткова, а тады пазнаю [гэтаксама], як я сам пазнаны.</verse>
				<verse number="13">А цяпер застаюцца вера, надзея, любоў - гэтыя тры; але большая з іх - любоў.</verse>
			</chapter>
			<chapter number="14">
				<verse number="1">Імкніцеся да любові; і рупцеся пра [дары?] духоўныя, асабліва пра тое, каб прарочыць.</verse>
				<verse number="2">Бо хто гаворыць [незнаёмай] моваю, той гаворыць ня людзям, але Богу; бо ніхто ня чуе, [як] ён тайны духам гаворыць.</verse>
				<verse number="3">А хто прарочыць, той гаворыць людзям на збудаваньне, і на заахвочваньне, і на пацяшэньне.</verse>
				<verse number="4">Хто гаворыць [незнаёмай] моваю, збудоўвае сябе; а хто прарочыць, царкву збудоўвае.</verse>
				<verse number="5">Хачу, каб вы ўсе гаварылі мовамі, але больш, каб вы прарочылі, бо той, хто прарочыць, большы за таго, хто гаворыць мовамі, хіба што ён будзе і тлумачыць, каб царква атрымала збудаваньне.</verse>
				<verse number="6">Цяпер, як я прыйду да вас, браты, гаворачы мовамі, якая вам карысьць, калі ня буду гаварыць да вас ці з адкрыцьцём, ці з веданьнем, ці з прароцтвам, ці з навучаньнем?</verse>
				<verse number="7">Падобна і бяздушныя [рэчы], якія голас даюць, ці жалейка, ці гусьлі, калі не даюць разьдзельнасьці гукаў, як даведацца, што граюць на жалейцы ці граюць на гусьлях?</verse>
				<verse number="8">І калі труба будзе даваць невыразны голас, хто пачне рыхтавацца да бітвы?</verse>
				<verse number="9">Гэтак і вы, калі языком не вымавіце выразнае слова, як зразумеюць, што вы гаворыце? Бо вы будзеце гаварыць на вецер.</verse>
				<verse number="10">Колькі, напрыклад, разнастайных моваў у сьвеце, і ніводнае бяз голасу.</verse>
				<verse number="11">Дык калі я ня ведаю значэньня мовы, буду чужынцам для таго, хто гаворыць, і той, хто гаворыць, [будзе] для мяне чужынец.</verse>
				<verse number="12">Гэтак і вы, калі рупіцеся пра [дары?] духоўныя, шукайце, каб набываць іх дзеля збудаваньня царквы.</verse>
				<verse number="13">Дзеля гэтага той, хто гаворыць [незнаёмай] моваю, няхай моліцца, каб тлумачыць.</verse>
				<verse number="14">Бо, калі я малюся [незнаёмай] моваю, дух мой моліцца, а розум мой бяз плоду.</verse>
				<verse number="15">Дык што? Буду маліцца духам, буду маліцца і розумам; буду сьпяваць духам, буду сьпяваць і розумам.</verse>
				<verse number="16">Бо калі ты будзеш дабраслаўляць духам, як той, хто стаіць на месцы [чалавека] простага, скажа \Амэн\ на тваю падзяку, бо ён ня ведае, што ты гаворыш.</verse>
				<verse number="17">Бо ты добра дзякуеш, але іншы не збудоўваецца.</verse>
				<verse number="18">Дзякую Богу майму, больш за ўсіх вас гаворачы мовамі,</verse>
				<verse number="19">але ў царкве хачу лепш сказаць пяць словаў розумам маім, каб і другіх навучыць, чым дзясяткі тысячаў словаў на [незнаёмай] мове.</verse>
				<verse number="20">Браты! Ня будзьце дзецьмі розумам; на благое будзьце немаўлятамі, а розумам будзьце дасканалымі.</verse>
				<verse number="21">У Законе напісана: \Іншымі мовамі і іншымі вуснамі буду гаварыць да народу гэтага, але і тады не паслухаюць Мяне, - кажа Госпад».</verse>
				<verse number="22">Так што мовы ёсьць на знак не для тых, якія вераць, але для бязьверных; а прароцтва не для бязьверных, але для тых, якія вераць.</verse>
				<verse number="23">Дык калі ўся царква зыйдзецца разам, і ўсе будуць гаварыць мовамі, а ўвойдуць да вас [людзі] простыя ці бязьверныя, ці ня скажуць яны, што вы вар'яцееце?</verse>
				<verse number="24">А калі ўсе прарочаць, і ўвойдзе нейкі чалавек бязьверны ці просты, дык усімі ён дакараны, усімі суджаны,</verse>
				<verse number="25">і гэтак таямніцы сэрца ягонага выяўляюцца, і ён, упаўшы на аблічча, паклоніцца Богу, паведамляючы: \Праўдзіва, з вамі Бог!»</verse>
				<verse number="26">Дык што, браты? Калі вы зыходзіцеся, кожны з вас мае псальм, мае навучаньне, мае [незнаёмую] мову, мае адкрыцьцё, мае тлумачэньне; усё няхай будзе на збудаваньне.</verse>
				<verse number="27">Калі хто гаворыць [незнаёмай] моваю, [гаварыце] па двое ці, найбольш, па трое, і па чарзе, і адзін няхай тлумачыць.</verse>
				<verse number="28">А калі няма тлумача, няхай маўчыць у царкве, а гаворыць сабе і Богу.</verse>
				<verse number="29">І прарокі няхай гавораць двое ці трое, а іншыя няхай разважаюць.</verse>
				<verse number="30">А калі іншаму з тых, якія сядзяць, [нешта] адкрыецца, першы няхай маўчыць.</verse>
				<verse number="31">Бо ўсе адзін за адным можаце прарочыць, каб усе былі навучаныя і ўсе былі суцешаныя.</verse>
				<verse number="32">І духі прарочыя паслухмяныя прарокам,</verse>
				<verse number="33">бо Бог ня ёсьць [Бог] бязладзьдзя, але супакою, як ва ўсіх цэрквах у сьвятых.</verse>
				<verse number="34">Жанчыны вашыя ў цэрквах няхай маўчаць; бо не дазволена ім гаварыць, але каб былі паслухмяныя, як і Закон кажа.</verse>
				<verse number="35">А калі хочуць нечаму навучыцца, няхай пытаюцца дома ў мужоў сваіх, бо сорамна жанчынам гаварыць у царкве.</verse>
				<verse number="36">Ці ад вас выйшла слова Божае? Або ці да вас адных прыйшло?</verse>
				<verse number="37">Калі хто лічыць, што ён прарок ці духоўны, той няхай ведае, што тое, што я пішу вам, ёсьць прыказаньні Госпадавы.</verse>
				<verse number="38">А калі хто ня ведае, няхай ня ведае.</verse>
				<verse number="39">Так што, браты, рупцеся, каб прарочыць, і не забараняйце гаварыць мовамі.</verse>
				<verse number="40">Усё няхай будзе прыстойна і парадкам.</verse>
			</chapter>
			<chapter number="15">
				<verse number="1">Паведамляю вам, браты, Эвангельле, якое я дабравесьціў вам, і якое вы прынялі, і ў якім стаіцё,</verse>
				<verse number="2">і праз якое збаўляецеся, калі будзеце трымацца таго слова, якое я дабравесьціў вам, калі толькі не надарма? паверылі.</verse>
				<verse number="3">Бо я найперш перадаў вам тое, што і сам прыняў, што Хрыстос памёр за грахі нашыя паводле Пісаньняў,</verse>
				<verse number="4">і што Ён быў пахаваны і ўваскрос на трэці дзень, паводле Пісаньняў,</verse>
				<verse number="5">і што Ён зьявіўся Кіфе, а пасьля - Дванаццаці,</verse>
				<verse number="6">пасьля зьявіўся больш чым пяцістам братам за раз, з якіх многія дагэтуль жывуць, а некаторыя паўміралі;</verse>
				<verse number="7">пасьля зьявіўся Якубу, пасьля - усім апосталам,</verse>
				<verse number="8">а апошняму з усіх зьявіўся і мне, быццам неданоску.</verse>
				<verse number="9">Бо я - найменшы з апосталаў, які ня варты называцца апосталам, бо я перасьледаваў царкву Божую,</verse>
				<verse number="10">але з ласкі Бога ёсьць тым, кім ёсьць, і ласка Ягоная ў-ва мне не была дарэмнай, але я больш за іх усіх працаваў; дый ня я, але ласка Божая, якая са мною.</verse>
				<verse number="11">Дык ці я, ці яны, мы гэтак абвяшчаем, і вы гэтак паверылі.</verse>
				<verse number="12">А калі пра Хрыста абвяшчаецца, што Ён уваскрос з мёртвых, як некаторыя з вас кажуць, што няма ўваскрасеньня мёртвых?</verse>
				<verse number="13">Калі няма ўваскрасеньня мёртвых, дык і Хрыстос не ўваскрос;</verse>
				<verse number="14">а калі Хрыстос не ўваскрос, тады дарэмнае і абвяшчэньне нашае, дарэмная і вера вашая.</verse>
				<verse number="15">А нас знайшлі б фальшывымі сьведкамі Божымі, бо мы сьведчылі пра Бога, што Ён уваскрасіў Хрыста, Якога не ўваскрашаў, калі мёртвыя не ўваскрасаюць.</verse>
				<verse number="16">Бо калі мёртвыя не ўваскрасаюць, дык і Хрыстос не ўваскрос;</verse>
				<verse number="17">а калі Хрыстос не ўваскрос, дык вера вашая марная, вы яшчэ ў грахах вашых.</verse>
				<verse number="18">Таму і тыя, якія памерлі ў Хрысьце, загінулі.</verse>
				<verse number="19">Калі мы толькі ў гэтым жыцьці спадзяемся на Хрыста, мы найбольш жалю годныя з усіх людзей.</verse>
				<verse number="20">Але цяпер Хрыстос уваскрос з мёртвых, стаўся Першынцам сярод памёршых.</verse>
				<verse number="21">Бо як праз чалавека сьмерць, гэтак праз чалавека і ўваскрасеньне мёртвых.</verse>
				<verse number="22">Бо як у Адаме ўсе паміраюць, гэтак у Хрысьце ўсе ажывуць,</verse>
				<verse number="23">але кожны - у сваім парадку: Першынец - Хрыстос, пасьля - Хрыстовыя ў прыйсьце Ягонае,</verse>
				<verse number="24">а пасьля - канец, калі Ён перадасьць Валадарства Богу і Айцу, калі зьнішчыць усякае начальства, і ўсякую ўладу і сілу,</verse>
				<verse number="25">бо Яму належыць валадарыць, пакуль пакладзе ўсіх ворагаў пад ногі Свае.</verse>
				<verse number="26">Апошні вораг будзе зьнішчаны - сьмерць,</verse>
				<verse number="27">бо ўсё падпарадкаваў пад ногі Яго. А калі сказана, што ўсё падпарадкавана, зразумела, што акрамя Таго, Які падпарадкаваў Яму ўсё.</verse>
				<verse number="28">А калі ўсё будзе падпарадкавана Яму, тады і Сам Сын падпарадкуецца Таму, Які падпарадкаваў Яму ўсё, каб быў Бог усё ў-ва ўсім.</verse>
				<verse number="29">Іначай, што будуць рабіць тыя, якія хрысьцяцца дзеля мёртвых? Калі мёртвыя зусім не ўваскрасаюць, навошта хрысьціцца дзеля мёртвых?</verse>
				<verse number="30">Навошта і мы ўсякую гадзіну ў небясьпецы?</verse>
				<verse number="31">Я штодня паміраю, сцьвяржае гэта пахвала вашая, якую маю ў Хрысьце Ісусе, Госпадзе нашым.</verse>
				<verse number="32">Калі б я па-чалавечаму змагаўся са зьвярамі ў Эфэсе, якая мне карысьць, калі мёртвыя не ўваскрасаюць? \Будзем есьці і піць, бо заўтра памром!»</verse>
				<verse number="33">Не падманвайце сябе: благія таварыствы псуюць добрыя звычаі.</verse>
				<verse number="34">Працьверазіцеся на праведнасьць і не грашыце; бо некаторыя [з вас] ня ведаюць Бога, на сорам вам кажу.</verse>
				<verse number="35">Але скажа нехта: \Як уваскрэснуць мёртвыя? Ды ў якім целе прыйдуць?»</verse>
				<verse number="36">Неразумны! Тое, што ты сееш, не ажыве, калі не памрэ.</verse>
				<verse number="37">І тое, што сееш, сееш ня цела, якое будзе, але голае зерне, можа, пшанічнае, ці якое іншае,</verse>
				<verse number="38">а Бог дае яму цела, як хоча, і кожнаму насеньню - сваё цела.</verse>
				<verse number="39">Ня ўсякае цела такое самае цела, але адно цела ў людзей, а іншае цела ў жывёлаў, іншае ў рыбаў, іншае ў птушак.</verse>
				<verse number="40">І [ёсьць] целы нябесныя, і целы зямныя; але адна слава нябесных, а другая - зямных,</verse>
				<verse number="41">іншая слава сонца, і іншая слава месяца, і іншая слава зорак, бо зорка ад зоркі розьніцца ў славе.</verse>
				<verse number="42">Гэтак і ўваскрасеньне мёртвых: сеецца ў сапсутасьці, уваскрашаецца ў незьнішчальнасьці;</verse>
				<verse number="43">сеецца ў ганьбе, уваскрашаецца ў славе; сеецца ў нядужасьці, уваскрашаецца ў моцы;</verse>
				<verse number="44">сеецца цела душэўнае, уваскрашаецца цела духоўнае. Ёсьць цела душэўнае, і ёсьць цела духоўнае.</verse>
				<verse number="45">Гэтак і напісана: \Стаўся першы чалавек Адам душою жывою\, а апошні Адам - дух, які ажыўляе.</verse>
				<verse number="46">Але спачатку не духоўнае, але душэўнае; духоўнае пасьля.</verse>
				<verse number="47">Першы чалавек - з зямлі, зямны; другі Чалавек - Госпад з неба.</verse>
				<verse number="48">Які зямны, гэтакія і зямныя; і які Нябесны, гэтакія і нябесныя.</verse>
				<verse number="49">І як мы насілі вобраз зямнога, будзем насіць і вобраз Нябеснага.</verse>
				<verse number="50">А тое скажу, браты, што ня могуць цела і кроў успадкаеміць Валадарства Божага, і сапсутасьць не ўспадкаеміць незьнішчальнасьці.</verse>
				<verse number="51">Вось, кажу вам тайну: ня ўсе мы памром, але ўсе пераменімся,</verse>
				<verse number="52">у адзін момант, у імгненьне вока, пры апошняй трубе; бо затрубіць, і мёртвыя ўваскрэснуць незьнішчальнымі, і мы пераменімся.</verse>
				<verse number="53">Бо зьнішчальнае гэтае мусіць апрануцца ў незьнішчальнасьць, і сьмяротнае гэтае - апрануцца ў несьмяротнасьць.</verse>
				<verse number="54">А калі зьнішчальнае гэтае апранецца ў незьнішчальнасьць, і сьмяротнае гэтае апранецца ў несьмяротнасьць, тады станецца напісанае слова: \Паглынутая сьмерць перамогаю».</verse>
				<verse number="55">«Сьмерць, дзе тваё джала? Пекла, дзе твая перамога?»</verse>
				<verse number="56">Джала сьмерці - грэх, а сіла грэху - закон.</verse>
				<verse number="57">Падзяка ж Богу, Які даў нам перамогу праз Госпада нашага Ісуса Хрыста!</verse>
				<verse number="58">Так што, браты мае? ўлюбёныя, будзьце непарушныя, непахісныя, у справе Госпадавай мейце рупнасьць заўсёды, ведаючы, што праца вашая не дарэмная перад Госпадам.</verse>
			</chapter>
			<chapter number="16">
				<verse number="1">А адносна складак, якія для сьвятых, рабіце і вы так, як я загадаў цэрквам Галяцкім:</verse>
				<verse number="2">у першы [дзень] пасьля суботы кожны з вас няхай складае ў сябе і зьбірае паводле таго, як яму вядзецца, каб не рабіць складак тады, калі я прыйду.</verse>
				<verse number="3">А калі я прыйду, пашлю тых, якіх вы вызначыце праз лісты, занесьці дар ваш у Ерусалім.</verse>
				<verse number="4">А калі будзе варта і мне пайсьці, яны пойдуць са мною.</verse>
				<verse number="5">Я ж прыйду да вас, калі прайду Македонію, бо праз Македонію праходжу.</verse>
				<verse number="6">А ў вас, можа быць, затрымаюся, або і перазімую, каб вы мяне праводзілі, куды я пайду.</verse>
				<verse number="7">Бо не хачу бачыць вас цяпер мімаходам, але спадзяюся застацца нейкі час з вамі, калі Госпад дазволіць.</verse>
				<verse number="8">А ў Эфэсе я застануся да Пяцідзясятніцы,</verse>
				<verse number="9">бо для мяне адчыненыя вялікія і зручныя дзьверы і шмат супраціўнікаў.</verse>
				<verse number="10">Калі ж прыйдзе Цімафей, глядзіце, каб быў у вас бяз страху; бо ён справу Госпада выконвае, як і я.</verse>
				<verse number="11">Дык няхай ніхто не пагарджае ім, а правядзіце яго ў супакоі, каб ён прыйшоў да мяне, бо я чакаю яго з братамі.</verse>
				<verse number="12">Што да брата Апалёса, дык я шмат прасіў яго, каб ён прыйшоў да вас з братамі; ды ён зусім ня меў ахвоты, каб прыйсьці цяпер, але прыйдзе, калі будзе мець час.</verse>
				<verse number="13">Чувайце, стойце ў веры, будзьце мужнымі, умацоўвайцеся.</verse>
				<verse number="14">Усё ў вас няхай будзе ў любові.</verse>
				<verse number="15">Прашу ж вас, браты: вы ведаеце дом Стэфана, што ён ёсьць пачатак Ахаі і што яны аддалі сябе на служэньне сьвятым;</verse>
				<verse number="16">дык і вы будзьце паслухмяныя гэтакім і кожнаму, хто дапамагае нам і працуе.</verse>
				<verse number="17">Я радуюся з прыходу Стэфана, і Фартуната, і Ахаіка, што яны дапоўнілі вашую нястачу,</verse>
				<verse number="18">бо яны супакоілі дух мой і ваш. Дык зважайце на такіх.</verse>
				<verse number="19">Вітаюць вас цэрквы Азійскія. Вітаюць вас шчыра ў Госпадзе Акіла і Прыскіла з царквою, якая ў іх доме.</verse>
				<verse number="20">Вітаюць вас усе браты. Прывітайце адзін аднаго пацалункам сьвятым.</verse>
				<verse number="21">Прывітаньне маёй рукою, Паўлавай.</verse>
				<verse number="22">Калі хто ня любіць Госпада Ісуса Хрыста, няхай будзе адлучаны! Прыходзіць наш Госпад!</verse>
				<verse number="23">Ласка Госпада Ісуса Хрыста з вамі.</verse>
				<verse number="24">Любоў мая з усімі вамі ў Хрысьце Ісусе. Амэн.</verse>
			</chapter>
		</book>
		<book number="47">
			<chapter number="1">
				<verse number="1">Павал, з волі Божай апостал Ісуса Хрыста, і Цімафей, брат, - царкве Божай, што ў Карыньце, з усімі сьвятымі, якія ва ўсёй Ахаі:</verse>
				<verse number="2">ласка вам і супакой ад Бога Айца нашага і Госпада Ісуса Хрыста.</verse>
				<verse number="3">Дабраслаўлёны Бог і Айцец Госпада нашага Ісуса Хрыста, Айцец міласэрнасьці і Бог усякага пацяшэньня,</verse>
				<verse number="4">Які пацяшае нас у кожным прыгнёце нашым, каб мы маглі пацяшаць тых, якія ў-ва ўсялякім прыгнёце, пацяшэньнем, якім Бог пацяшае нас!</verse>
				<verse number="5">Бо як памнажаюцца ў нас пакуты Хрыстовыя, гэтак праз Хрыста памнажаецца і пацяшэньне нашае.</verse>
				<verse number="6">А калі мы сьціснутыя, дык дзеля вашага пацяшэньня і збаўленьня, якое зьдзяйсьняецца праз перажываньне тых самых пакутаў, якія і мы церпім. Калі мы пацешаныя, дык дзеля вашага пацяшэньня і збаўленьня.</verse>
				<verse number="7">І надзея нашая на вас цьвёрдая, бо мы ведаем, што вы супольнікі як пакутаў, так і пацяшэньня.</verse>
				<verse number="8">Бо мы ня хочам, каб вы, браты, ня ведалі пра наш прыгнёт, які стаўся нам у Азіі, бо бязьмерна цяжка было нам і па-над сілу, так што мы згубілі надзею застацца жывымі.</verse>
				<verse number="9">Але мы мелі самі ў сабе прысуд сьмяротны, каб спадзявацца не на саміх сябе, але на Бога, Які ўваскрашае мёртвых,</verse>
				<verse number="10">Які і выбавіў нас ад так вялікай сьмерці, і выбаўляе, на Якога спадзяемся, што і яшчэ выбаўляць будзе</verse>
				<verse number="11">пры дапамозе і вашай малітвы за нас, каб за дараванае нам па просьбе многіх дзякавалі за нас многія.</verse>
				<verse number="12">Бо пахвала? нашая гэткая - сьведчаньне сумленьня нашага, што мы ў прастаце і шчырасьці Божай, не ў цялеснай мудрасьці, але ў ласцы Божай жылі ў сьвеце, а асабліва, у вас.</verse>
				<verse number="13">Бо мы пішам вам ня што іншае, але тое, што вы чытаеце ці пазнаяцё, а спадзяюся, што да канца спазнаеце,</verse>
				<verse number="14">як вы часткова і даведаліся ад нас, што мы - пахвала? вашая, як і вы - нашая, у дзень Госпада Ісуса.</verse>
				<verse number="15">І з гэтай пэўнасьцю я хацеў прыйсьці да вас раней, каб вы другі раз мелі ласку,</verse>
				<verse number="16">і праз вас прайсьці ў Македонію, і зноў з Македоніі прыйсьці да вас, а вы правялі б мяне ў Юдэю.</verse>
				<verse number="17">Маючы гэткую пастанову, ці я лёгкадумна зрабіў? Ці тое, што я пастанаўляю, паводле цела пастанаўляю, каб было ў мяне \Так, так\ і \Не, не\?</verse>
				<verse number="18">Верны ж Бог, што слова нашае да вас не было \Так\ і \Не\!</verse>
				<verse number="19">Бо Сын Божы, Ісус Хрыстос, Якога мы ў вас абвяшчалі, і я, і Сілуан, і Цімафей, ня быў \Так\ і \Не\, але было ў Ім \Так».</verse>
				<verse number="20">Бо ўсе абяцаньні Божыя ў Ім \Так\ і ў Ім \Амэн\, на славу Богу праз нас.</verse>
				<verse number="21">А Той, Які зацьвердзіў нас з вамі ў Хрысьце і памазаў нас, ёсьць Бог,</verse>
				<verse number="22">Які і запячатаў нас, і даў заруку Духа ў сэрцы нашыя.</verse>
				<verse number="23">Прызываю Бога ў сьведкі на душу? маю?, што, шкадуючы вас, я дагэтуль не прыйшоў у Карынт;</verse>
				<verse number="24">не таму, што мы пануем над вераю вашай, але мы супрацоўнікі ў радасьці вашай, бо ў веры вы стаіцё.</verse>
			</chapter>
			<chapter number="2">
				<verse number="1">Але я судзіў у сабе не прыходзіць да вас ізноў у смутку,</verse>
				<verse number="2">бо, калі я засмучаю вас, хто разьвяселіць мяне, як ня той, хто засмучаны мною?</verse>
				<verse number="3">І я пісаў вам гэта, каб, прыйшоўшы, ня мець смутку ад тых, ад якіх я мусіў мець радасьць. Я маю пэўнасьць адносна ўсіх вас, што мая радасьць - для ўсіх вас [радасьць].</verse>
				<verse number="4">Бо з вялікага прыгнёту і ўціску сэрца пісаў я вам з многімі сьлязьмі, не каб вы былі засмучаныя, але каб спазналі любоў, якую я з лішкам маю да вас.</verse>
				<verse number="5">А калі хто засмуціў, не мяне засмуціў, але часткова, каб [яго] не абцяжарваць, усіх вас.</verse>
				<verse number="6">Даволі гэткаму самога дакараньня ад большасьці;</verse>
				<verse number="7">так што лепш ужо вам дараваць [яму] і суцешыць, каб гэтакі ня быў ахоплены смуткам празьмерным.</verse>
				<verse number="8">Дзеля гэтага загадваю вам засьведчыць яму любоў.</verse>
				<verse number="9">Бо дзеля гэтага я і пісаў, каб выпрабаваць вас, ці ў-ва ўсім вы паслухмяныя.</verse>
				<verse number="10">А каму вы што даруеце, таму і я; бо і я, калі што дараваў каму, дараваў дзеля вас перад абліччам Хрыста,</verse>
				<verse number="11">каб не ашукаў нас шатан; бо нам вядомыя думкі ягоныя.</verse>
				<verse number="12">Калі ж я прыйшоў у Трааду дзеля Эвангельля Хрыстовага і дзьверы былі мне адчыненыя ў Госпадзе,</verse>
				<verse number="13">я ня меў патолі духу майму, не знайшоўшы Ціта, брата майго, але, разьвітаўшыся з імі, пайшоў у Македонію.</verse>
				<verse number="14">Падзяка ж Богу, Які заўсёды дае нам трыюмфаваць у Хрысьце, і водар веданьня пра Сябе выяўляе праз нас у-ва ўсякім месцы.</verse>
				<verse number="15">Бо мы - слодыч Хрыстовая для Бога ў тых, якія збаўленыя, і ў тых, якія гінуць.</verse>
				<verse number="16">Для адных - водар сьмерці на сьмерць, а для другіх - водар жыцьця на жыцьцё. І хто здатны на гэта?</verse>
				<verse number="17">Бо мы не фальшуем слова Божае, як многія, але гаворым у шчырасьці, як ад Бога, перад Богам у Хрысьце.</verse>
			</chapter>
			<chapter number="3">
				<verse number="1">Ці пачнем ізноў адрэкамэндоўваць сябе [вам]? Ці мы патрабуем, як некаторыя, даручальных лістоў да вас ці даручальных [лістоў] ад вас?</verse>
				<verse number="2">Вы - наш ліст, напісаны ў сэрцах нашых, які ведаюць і чытаюць усе людзі.</verse>
				<verse number="3">Бо яўна [для ўсіх], што вы - ліст Хрыстовы, напісаны праз служэньне нашае не атрамантам, але Духам Бога Жывога, не на каменных табліцах, але на цялесных табліцах сэрца.</verse>
				<verse number="4">А гэтакую пэўнасьць мы маем у Богу праз Хрыста</verse>
				<verse number="5">не таму, што мы здольныя залічыць нешта сабе, нібыта праз сябе, але здольнасьць нашая ад Бога,</verse>
				<verse number="6">Які даў нам здольнасьць быць служыцелямі Новага Запавету, ня літары, але духа, бо літара забівае, а дух ажыўляе.</verse>
				<verse number="7">Калі ж служэньне сьмерці, высечанае літарамі на камянях, было ў такой славе, што сыны Ізраіля не маглі глядзець на аблічча Майсея дзеля славы аблічча ягонага, якая зьнікала,</verse>
				<verse number="8">дык ці ня шмат больш будзе ў славе служэньне Духа?</verse>
				<verse number="9">Бо калі служэньне асуджэньня ёсьць слава, шмат больш багатае славаю служэньне праведнасьці.</verse>
				<verse number="10">Бо і тое, што мела славу, не было слаўным у сваёй меры з прычыны бязьмернасьці [будучай] славы.</verse>
				<verse number="11">Бо калі мае славу тое, што зьнікае, тым больш у славе тое, што застаецца.</verse>
				<verse number="12">Дык, маючы гэткую надзею, дзейнічаем з вялікай адвагаю.</verse>
				<verse number="13">І ня так, як Майсей, які ўскладаў заслону на аблічча сваё, каб сыны Ізраіля не глядзелі на канец таго, што зьнікае.</verse>
				<verse number="14">Але скамянелі думкі іхнія, бо тая заслона да сёньня застаецца нязьнятай пры чытаньні Старога Запавету, таму што яна ў Хрысьце зьнішчаецца.</verse>
				<verse number="15">Аж да сёньня, калі яны чытаюць Майсея, заслона ляжыць на сэрцы іхнім,</verse>
				<verse number="16">а калі хто зьвернецца да Госпада, заслона здымаецца.</verse>
				<verse number="17">Госпад ёсьць Дух, а дзе Дух Госпадаў, там свабода.</verse>
				<verse number="18">Мы ж усе, адкрытым абліччам узіраючыся на славу Госпадаву, перамяняемся ў Ягоны вобраз ад славы ў славу, як ад Госпадавага Духа.</verse>
			</chapter>
			<chapter number="4">
				<verse number="1">Дзеля гэтага, маючы такое служэньне, бо мы атрымалі літасьць, мы не журымся,</verse>
				<verse number="2">але адмаўляемся тайных [учынкаў] сораму, ня ходзячы падступна і не перакручваючы Слова Божага, але выяўленьнем праўды адрэкамэндоўваем сябе сумленьню кожнага чалавека перад Богам.</verse>
				<verse number="3">А калі і закрытае Эвангельле нашае, закрыта для тых, якія гінуць,</verse>
				<verse number="4">для бязьверных, у якіх бог веку гэтага засьляпіў думкі, каб не ўзыйшло ім сьвятло Эвангельля славы Хрыста, Які ёсьць вобраз Божы.</verse>
				<verse number="5">Бо мы не саміх сябе абвяшчаем, але Хрыста Ісуса, Госпада; а мы - слугі вашыя дзеля Ісуса.</verse>
				<verse number="6">Таму што Бог, Які сказаў з цемры зазьзяць сьвятлу, Сам зазьзяў у сэрцах нашых дзеля прасьвятленьня [нас] пазнаньнем славы Божае ў абліччы Ісуса Хрыста.</verse>
				<verse number="7">А скарб гэты мы маем у гліняных начыньнях, каб празьмернасьць моцы была ад Бога, а ня з нас.</verse>
				<verse number="8">Мы ў-ва ўсім уцісканыя, але ня сьціснутыя; мы зьбянтэжаныя, але не губляем надзеі;</verse>
				<verse number="9">мы перасьледаваныя, але не пакінутыя; мы паваленыя, але ня гінем.</verse>
				<verse number="10">Мы заўсёды носім у целе мёртвасьць Госпада Ісуса, каб і жыцьцё Ісуса выявілася ў целе нашым.</verse>
				<verse number="11">Бо мы, жывыя, заўсёды выдаваныя на сьмерць дзеля Ісуса, каб і жыцьцё Ісуса выявілася ў сьмяротным целе нашым.</verse>
				<verse number="12">Так што сьмерць дзейнічае ў нас, а жыцьцё - у вас.</verse>
				<verse number="13">А маючы той самы дух веры, як напісана: \Я верыў і дзеля гэтага гаварыў\, і мы верым і дзеля гэтага гаворым,</verse>
				<verse number="14">ведаючы, што Той, Які ўваскрасіў Госпада Ісуса, уваскрасіць праз Ісуса і нас і паставіць разам з вамі.</verse>
				<verse number="15">Бо ўсё дзеля вас, каб багацьце ласкі праз шматлікія падзякі памнажалася на славу Божую.</verse>
				<verse number="16">Дзеля гэтага мы не журымся, але, калі наш вонкавы чалавек зьнішчаецца, дык унутраны дзень пры дні абнаўляецца.</verse>
				<verse number="17">Бо гэты караценькі лёгкі прыгнёт наш робіць яшчэ большай і большай вагу? славы вечнае для нас,</verse>
				<verse number="18">якія глядзім не на бачнае, але на нябачнае, бо бачнае - часовае, а нябачнае - вечнае.</verse>
			</chapter>
			<chapter number="5">
				<verse number="1">Бо мы ведаем, што калі зямны наш дом, хаціна, зруйнуецца, мы маем пабудову ад Бога, дом, які не рукамі зроблены, вечны ў небе.</verse>
				<verse number="2">Бо дзеля гэтага мы і ўздыхаем, жадаючы апрануцца ў нашае жытло з неба,</verse>
				<verse number="3">каб мы знайшлі сябе апранутымі, а ня голымі.</verse>
				<verse number="4">Бо мы, знаходзячыся ў хаціне, уздыхаем пад цяжарам, бо ня хочам пазбыцца [яе], але апрануцца, каб сьмяротнае ахоплена было жыцьцём.</verse>
				<verse number="5">На гэта самае і стварыў нас Бог, і даў нам заруку Духа.</verse>
				<verse number="6">Дык мы заўсёды маем пэўнасьць і ведаем, што, жывучы ў целе, жывем па-за Госпадам.</verse>
				<verse number="7">Бо мы ходзім вераю, а ня бачаньнем.</verse>
				<verse number="8">Дык мы маем пэўнасьць і жадаем лепей жыць па-за целам і жыць у Госпадзе.</verse>
				<verse number="9">Дзеля гэтага мы намагаемся, ці жывучы ў Ім, ці па-за Ім, быць даспадобы Яму.</verse>
				<verse number="10">Бо ўсе мы мусім зьявіцца перад судовы пасад Хрыста, каб кожны атрымаў за тое, што ён учыніў, будучы ў целе, ці добрае, ці благое.</verse>
				<verse number="11">Дык, ведаючы страх Госпадавы, мы пераконваем людзей, а для Бога мы яўныя, і спадзяюся, што і для вашых сумленьняў яўныя.</verse>
				<verse number="12">Бо мы не адрэкамэндоўваем сябе вам зноў, але даем вам нагоду хваліцца намі, каб мелі вы [адказ] для тых, якія хваляцца абліччам, а ня сэрцам.</verse>
				<verse number="13">Бо калі мы дзівачэем, дык дзеля Бога; калі пры розуме, дык дзеля вас.</verse>
				<verse number="14">Бо любоў Хрыстова панукае нас, якія гэтак пастанавілі, што калі адзін памёр за ўсіх, дык усе памерлі.</verse>
				<verse number="15">І Ён памёр за ўсіх, каб тыя, якія жывуць, больш не дзеля сябе жылі, але дзеля Таго, Які памёр за іх і ўваскрос.</verse>
				<verse number="16">Так што мы адгэтуль нікога ня ведаем паводле цела; а калі і ведалі Хрыста паводле цела, дык цяпер ужо ня ведаем.</verse>
				<verse number="17">Так што хто ў Хрысьце, той новае стварэньне; старое мінула, вось, сталася ўсё новае.</verse>
				<verse number="18">Усё ж ад Бога, Які праз Ісуса Хрыста пагадзіў нас з Сабою і даў нам служэньне прымірэньня.</verse>
				<verse number="19">Бо Бог быў у Хрысьце, пагаджаючы з Сабою сьвет, не залічваючы ім праступкаў іхніх, і ўклаў у нас слова прымірэньня.</verse>
				<verse number="20">Дык мы спаўняем пасольства замест Хрыста, як бы Сам Бог просіць праз нас; за Хрыста просім: \Пагадзіцеся з Богам».</verse>
				<verse number="21">Бо Таго, Які грэху ня ведаў, Ён зрабіў за нас грэхам, каб мы ў Ім сталіся праведнасьцю Божай.</verse>
			</chapter>
			<chapter number="6">
				<verse number="1">І працуючы разам [з Ім], мы просім, каб ласка Божая не надарма? была атрыманая вамі.</verse>
				<verse number="2">Бо Ён кажа: \У час прыемны Я выслухаў цябе і ў дзень збаўленьня дапамог табе». Вось, цяпер час адпаведны, вось, цяпер дзень збаўленьня!</verse>
				<verse number="3">Мы нікому ні ў чым не даем спатыкненьня, каб ня ганілася служэньне,</verse>
				<verse number="4">але ў-ва ўсім адрэкамэндоўваем вам сябе, як служыцеляў Божых, у вялікай цярплівасьці, у прыгнётах, у патрэбах, у ўцісках,</verse>
				<verse number="5">у зьбіцьці, у вязьніцах, у забурэньнях, у працах, у чуваньнях, у пастах,</verse>
				<verse number="6">у чысьціні, у веданьні, у доўгацярплівасьці, у ласкавасьці, у Духу Сьвятым, у любові некрывадушнай,</verse>
				<verse number="7">у слове праўды, у моцы Божай, са зброяй праведнасьці ў правай і ў левай руцэ,</verse>
				<verse number="8">у славе і ганьбе, у ганьбаваньні і пахвале?; нібы падманшчыкі, але праўдзівыя,</verse>
				<verse number="9">як невядомыя, але пазнаваныя; як тыя, што паміраюць, але, вось, мы жывыя; як караныя, але не забіваныя;</verse>
				<verse number="10">як засмучаныя, але заўсёды радасныя; як убогія, але многіх узбагачаем; як нічога ня маем, але ўсім валодаем.</verse>
				<verse number="11">Вусны нашыя расчыніліся да вас, Карыньцяне, сэрца нашае пашырылася.</verse>
				<verse number="12">Вам ня цесна ў нас, але ў сэрцах вашых цесна.</verse>
				<verse number="13">Дзеля гэткае ж платы, кажу [вам], як дзецям, пашырцеся і вы.</verse>
				<verse number="14">Ня будзьце пад чужым ярмом з бязьвернымі, бо якое таварыства праведнасьці і беззаконьня? Якая супольнасьць у сьвятла з цемраю?</verse>
				<verse number="15">А якая згода ў Хрыста з Бэліярам? Ці якая частка ў вернага з бязьверным?</verse>
				<verse number="16">Ці якая лучнасьць у бажніцы Божай з ідаламі? Бо вы - бажніца Бога Жывога, як сказаў Бог: \Буду жыць у іх і буду хадзіць з імі; і буду іхнім Богам, і яны будуць Маім народам».</verse>
				<verse number="17">Дзеля гэтага: \Выйдзіце спасярод іх і аддзяліцеся, - кажа Госпад, - і не дакранайцеся да нячыстага, і Я прыйму вас».</verse>
				<verse number="18">«І Я буду вам Айцом, і вы будзеце Мне сынамі і дочкамі, - кажа Госпад Усеўладны».</verse>
			</chapter>
			<chapter number="7">
				<verse number="1">Дык, улюбёныя, маючы такія абяцаньні, ачысьцім сябе ад усякага бруду цела і духа, зьдзяйсьняючы сьвятыя рэчы ў страху Божым.</verse>
				<verse number="2">Зьмясьціце нас. Мы нікога не пакрыўдзілі, нікому не пашкодзілі, нікога не ашукалі.</verse>
				<verse number="3">Не на асуджэньне кажу, бо я раней сказаў, што вы ў сэрцах нашых, каб разам і памерці, і жыць.</verse>
				<verse number="4">Вялікая ў мяне адвага што да вас, вялікая мне пахвала? за вас; я напоўнены пацяшэньнем, маю ўдосталь радасьці ў-ва ўсякім прыгнёце нашым.</verse>
				<verse number="5">Бо калі мы прыйшлі ў Македонію, цела нашае ня мела патолі, але ў-ва ўсім мы былі прыгнечаныя: звонку - звадкі, унутры - страхі.</verse>
				<verse number="6">Але Бог, Які суцяшае пакорных, суцешыў нас прыходам Ціта.</verse>
				<verse number="7">І ня толькі прыходам яго, але і пацяшэньнем, якім ён суцешыўся праз вас, расказваючы нам пра вашае жаданьне, пра ваш лямант, пра вашую руплівасьць адносна мяне, так што я яшчэ больш радаваўся.</verse>
				<verse number="8">Дык калі я і засмуціў вас у пасланьні, не шкадую, хоць і шкадаваў быў, бо бачу, што пасланьне тое, хоць і на гадзіну, засмуціла вас.</verse>
				<verse number="9">Цяпер я радуюся не дзеля таго, што вы засмуціліся, але што вы засмуціліся на навяртаньне, бо засмуціліся паводле Бога, каб ні ў чым ня мелі ад нас шкоды.</verse>
				<verse number="10">Бо смутак паводле Бога робіць нязьменнае навяртаньне на збаўленьне, а смутак гэтага сьвету робіць сьмерць.</verse>
				<verse number="11">Бо, вось, самае тое, што вы засмуціліся паводле Бога, якую вялікую дбайнасьць учыніла ў вас, і абарону, і абурэньне, і страх, і жаданьне, і руплівасьць, і адплату! У-ва ўсім вы паказалі сябе чыстымі ў гэтай справе.</verse>
				<verse number="12">Таму, калі я і пісаў да вас, дык не дзеля таго, хто пакрыўдзіў, і не дзеля таго, хто пакрыўджаны, але каб выявілася вам дбайнасьць нашая пра вас перад Богам.</verse>
				<verse number="13">Дзеля гэтага мы суцешыліся пацяшэньнем вашым; а яшчэ больш узрадаваліся мы радасьцю Ціта, што быў супакоены дух ягоны вамі ўсімі.</verse>
				<verse number="14">Дык я не асароміўся, калі чым пахваліўся вамі перад ім; але, як мы вам гаварылі ўсё ў праўдзе, гэтак і перад Цітам пахвала? нашая сталася праўдаю.</verse>
				<verse number="15">І сэрца ягонае яшчэ больш да вас, калі ён узгадвае паслухмянасьць усіх вас, як вы прынялі яго са страхам і дрыжаньнем.</verse>
				<verse number="16">І я радуюся, што ў-ва ўсім маю пэўнасьць у вас.</verse>
			</chapter>
			<chapter number="8">
				<verse number="1">Паведамляем вам, браты, пра ласку Божую, якая дадзеная цэрквам Македоніі,</verse>
				<verse number="2">бо ў вялікім выпрабаваньні прыгнётам у іх багата радасьці, і ў глыбокай убогасьці іхняй памнажаецца багацьце іхняй шчырасьці,</verse>
				<verse number="3">бо яны маюць добрую ахвоту па сілах і звыш сілы, я сьведчу гэта.</verse>
				<verse number="4">Са шматлікімі просьбамі яны прасілі нас прыняць ласку і супольнасьць служэньня для сьвятых;</verse>
				<verse number="5">ды ня толькі, як мы спадзяваліся, але яны аддалі сябе спачатку Госпаду, і нам паводле волі Божай.</verse>
				<verse number="6">Дзеля гэтага мы прасілі Ціта, каб ён, як пачаў, так і зьдзейсьніў у вас і гэтую ласку.</verse>
				<verse number="7">А як вы багатыя ўсім: вераю, і словам, і веданьнем, і ўсякай дбайнасьцю, і любоўю вашаю да нас, дык і ў гэтай ласцы мейце шчодра.</verse>
				<verse number="8">Кажу гэта не як загад, але дбайнасьцю іншых выпрабоўваю шчырасьць і вашай любові.</verse>
				<verse number="9">Бо вы ведаеце ласку Госпада нашага Ісуса Хрыста, што Ён, быўшы багатым, зьбяднеў дзеля вас, каб вы Яго ўбоствам узбагаціліся.</verse>
				<verse number="10">І я даю ў гэтым параду, бо гэта карысна вам, якія ня толькі рабіць, але і хацець пачалі з леташняга году.</verse>
				<verse number="11">А цяпер зьдзейсьніце справу, каб, як з ахвотаю хацелі, гэтак і зьдзейсьнілі паводле магчымасьці.</verse>
				<verse number="12">Бо, калі была раней ахвота, яна адпаведная паводле таго, як хто мае, а не паводле таго, як ня мае.</verse>
				<verse number="13">Бо не на тое, каб другім была палёгка, а вам прыгнёт, але каб была роўнасьць.</verse>
				<verse number="14">У цяперашні час ваш лішак дзеля іх нястачы, каб і іхні лішак стаўся дзеля вашае нястачы, каб была роўнасьць,</verse>
				<verse number="15">як напісана: \Хто [сабраў] шмат, ня меў лішку; і хто мала, ня меў нястачы».</verse>
				<verse number="16">Дзякуй Богу, Які даў у сэрцы Ціта гэткую дбайнасьць адносна вас,</verse>
				<verse number="17">бо ён і просьбу прыняў, і з вялікай дбайнасьцю сваёй ахвотай пайшоў да вас.</verse>
				<verse number="18">А з ім паслалі мы брата, якога хваляць за Эвангельле ў-ва ўсіх цэрквах.</verse>
				<verse number="19">І ня толькі гэта, але ён і рукапакладзены ад цэркваў спадарожнік наш з тою ласкаю, якою мы служым на славу Самога Госпада і паводле вашае ахвоты,</verse>
				<verse number="20">высьцерагаючыся, каб ня ганіў нас хто за гэткае мноства [служэньняў], якімі мы служым,</verse>
				<verse number="21">бо мы дбаем пра добрае ня толькі перад Госпадам, але і перад людзьмі.</verse>
				<verse number="22">Дык мы паслалі з імі брата нашага, якога дбайнасьць мы часта выпрабоўвалі шмат у чым, які цяпер яшчэ больш дбайны дзеля вялікай пэўнасьці адносна вас.</verse>
				<verse number="23">Што да Ціта, гэта мой супольнік і ваш супрацоўнік; а што да братоў нашых, яны - пасланцы цэркваў, слава Хрыста.</verse>
				<verse number="24">Дык перад абліччам цэркваў зьявіце ім доказ любові вашай і пахвалы? нашае адносна вас.</verse>
			</chapter>
			<chapter number="9">
				<verse number="1">Бо для мяне лішне пісаць да вас адносна служэньня для сьвятых,</verse>
				<verse number="2">бо я ведаю вашую ахвоту, якой хвалюся вамі перад Македонцамі, што Ахая прыгатаваная з леташняга году; і руплівасьць вашая заахвоціла многіх.</verse>
				<verse number="3">Братоў жа я паслаў, каб нашая пахвала? адносна вас не прынізілася ў гэтым, але каб вы, як я казаў, былі прыгатаваныя,</verse>
				<verse number="4">каб, калі прыйдуць са мною Македонцы і знойдуць вас непрыгатаванымі, мы не асароміліся, каб не сказаць \вы\, пахваліўшыся з гэткаю пэўнасьцю.</verse>
				<verse number="5">Дык я палічыў патрэбным папрасіць братоў, каб яны наперад пайшлі да вас і загадзя паклапаціліся, каб абяцанае раней дабраславеньне вашае было падрыхтаванае так, як дабраславеньне, а не як з прымусу.</verse>
				<verse number="6">Вось жа: хто сее скупа, той скупа і пажне; а хто сее з дабраславеньнем, той з дабраславеньнем і пажне.</verse>
				<verse number="7">Кожны [няхай робіць] паводле вызначэньня сэрца, не са смуткам або з патрэбы, бо Бог любіць таго, хто з добрай ахвотай дае.</verse>
				<verse number="8">А Бог магутны памножыць у вас усякую ласку, каб, заўсёды і ў-ва ўсім маючы ўсялякую задаволенасьць, вы былі багатыя на ўсякую добрую справу,</verse>
				<verse number="9">як напісана: \Раскідаў, раздаў бедным; праведнасьць ягоная застаецца на вякі».</verse>
				<verse number="10">А Той, Хто дае насеньне сейбіту, дасьць і хлеб дзеля ежы, і памножыць насеньне вашае, і вырасьціць плады праведнасьці вашае,</verse>
				<verse number="11">каб ва ўсім вы ўзбагаціліся ва ўсякай шчырасьці, якая праз нас робіць падзяку Богу.</verse>
				<verse number="12">Бо справаваньне служэньня гэтага ня толькі дапаўняе нястачы сьвятых, але і багатае падзякамі да Бога ад многіх,</verse>
				<verse number="13">якія, выпрабаваўшы служэньне гэтае, славяць Бога за падпарадкаванасьць вызнаванаму вамі Эвангельлю Хрыстоваму і за шчырую супольнасьць з імі і з усімі</verse>
				<verse number="14">і моляцца за вас, жадаючы [быць] з вамі дзеля бязьмернай ласкі Божае ў вас.</verse>
				<verse number="15">Падзяка Богу за невымоўны дар Ягоны.</verse>
			</chapter>
			<chapter number="10">
				<verse number="1">А я, Павал, які асабіста між вамі пакорны, а адсутны - адважны адносна вас, прашу вас праз ціхасьць і спагаднасьць Хрыста.</verse>
				<verse number="2">А прашу [пра тое], каб мне, калі прыйду, ня быць адважным з той пэўнасьцю, з якою я думаю адважыцца супраць некаторых, што думаюць пра нас, быццам мы паводле цела ходзім.</verse>
				<verse number="3">Бо мы, ходзячы ў целе, не паводле цела змагаемся,</verse>
				<verse number="4">бо зброя змаганьня нашага не цялесная, але магутная ад Бога на руйнаваньне цьвярдыняў.</verse>
				<verse number="5">[Мы змагаемся,] руйнуючы думкі і ўсякае ўзьвялічваньне, якія паднімаюцца супраць веданьня Бога, і беручы ў палон усякую думку на паслухмянасьць Хрысту,</verse>
				<verse number="6">і гатовыя пакараць кожную непаслухмянасьць, калі вашая паслухмянасьць споўніцца.</verse>
				<verse number="7">Ці на аблічча вы глядзіцё? Калі хто перакананы ў сабе, што ён - Хрыстовы, той няхай думае ў сабе, што, як ён - Хрыстовы, гэтак і мы - Хрыстовыя.</verse>
				<verse number="8">Бо калі я яшчэ больш буду хваліцца нашай уладай, якую Госпад даў нам на збудаваньне, а не на руйнаваньне вашае, не асаромлюся.</verse>
				<verse number="9">Каб ня думаў хто, быццам я палохаю вас пасланьнямі,</verse>
				<verse number="10">што скажа: \Пасланьні важкія і магутныя, а прыйшоўшы целам - слабы, і слова [вартае] пагарды».</verse>
				<verse number="11">Гэтакі няхай улічыць, што, якія мы ў слове ў пасланьнях, адсутныя, гэткія і на справе, прысутныя.</verse>
				<verse number="12">Бо мы не адважваемся мерацца ці параўноўвацца з некаторымі, якія самі сябе адрэкамэндоўваюць, бо яны не разумеюць, што мераюць сябе самімі сабою і параўноўваюць сябе з сабою.</verse>
				<verse number="13">А мы не бяз меры хваліцца будзем, але паводле меры меркі, якой надзяліў нас Бог мерыць, каб дасягнуць і да вас.</verse>
				<verse number="14">Бо мы не напружваем сябе, быццам не дасягнуўшы да вас, бо мы дасягнулі вас Эвангельлем Хрыстовым.</verse>
				<verse number="15">Мы не бяз меры хвалімся чужою працаю, але маем надзею, што з узрастаньнем веры вашае з лішкам узьвялічымся і мы ў вас паводле часткі нашае,</verse>
				<verse number="16">каб дабравесьціць і далей па-за вамі, а не хваліцца прыгатаваным у чужой частцы.</verse>
				<verse number="17">А хто хваліцца, няхай у Госпадзе хваліцца.</verse>
				<verse number="18">Бо ня той варты, хто сам сябе адрэкамэндоўвае, але каго адрэкамэндоўвае Госпад.</verse>
			</chapter>
			<chapter number="11">
				<verse number="1">О, каб вы крыху пацярпелі маю неразумнасьць! Але вы і церпіце мяне!</verse>
				<verse number="2">Бо я руплюся пра вас руплівасьцю Божай, бо я заручыў вас з адным Мужам, каб паставіць побач з Хрыстом чыстую дзеву.</verse>
				<verse number="3">Але баюся, каб, як зьмей зьвёў Еву подступам сваім, гэтак і вашыя думкі не папсаваліся, [адыйшоўшы] ад шчырасьці, якая ў Хрысьце.</verse>
				<verse number="4">Бо калі хто, прыйшоўшы, будзе абвяшчаць другога Ісуса, якога мы не абвяшчалі, ці калі вы атрымаеце іншага духа, якога ня атрымоўвалі, ці іншае Эвангельле, якога не прыймалі, дык вы будзеце вельмі цярплівымі.</verse>
				<verse number="5">Але я лічу, што я ні ў чым ня горшы ад найпаважнейшых апосталаў,</verse>
				<verse number="6">бо, хоць я просты ў слове, але ня ў веданьні, бо мы ў-ва ўсім выявілі гэта сярод вас.</verse>
				<verse number="7">Ці ўчыніў я грэх, што паніжаў сябе, каб узвысіць вас, бо задарма? дабравесьціў вам Эвангельле Божае?</verse>
				<verse number="8">У другіх цэркваў я браў, атрымліваючы плату дзеля служэньня вам, і, прысутны ў вас і маючы нястачу, нікога не абцяжарваў,</verse>
				<verse number="9">бо нястачу маю дапоўнілі браты, якія прыйшлі з Македоніі; і ў-ва ўсім я пільнаваўся і буду пільнавацца, каб ня быць вам цяжарам.</verse>
				<verse number="10">Ёсьць праўда Хрыстовая ў-ва мне, што пахвала? гэтая ня будзе забраная ў мяне ў краях Ахаі.</verse>
				<verse number="11">Дзеля чаго? Ці што не люблю вас? Бог ведае!</verse>
				<verse number="12">Але гэта раблю і буду рабіць, каб адсекчы нагоду тым, якія хочуць [мець] нагоду, каб у тым, чым яны хваляцца, былі знойдзены такімі, як і мы.</verse>
				<verse number="13">Бо гэтакія фальшывыя апосталы, падступныя работнікі, якія робяць выгляд апосталаў Хрыстовых.</verse>
				<verse number="14">І ня дзіва, бо і сам шатан робіць выгляд анёла сьвятла.</verse>
				<verse number="15">Дык не вялікая рэч, калі і служыцелі ягоныя робяць выгляд служыцеляў праведнасьці; канец іхні будзе паводле ўчынкаў іхніх.</verse>
				<verse number="16">Ізноў кажу: няхай ніхто ня лічыць мяне неразумным, а калі не, дык прыйміце мяне хоць як неразумнага, каб і мне крыху нечым пахваліцца.</verse>
				<verse number="17">Што кажу, тое кажу не паводле Госпада, але як у неразумнасьці, у гэткай пэўнасьці пахвальбы?.</verse>
				<verse number="18">Калі многія хваляцца паводле цела, і я буду хваліцца.</verse>
				<verse number="19">Бо вы [людзі] мудрыя, ахвотна церпіце неразумных.</verse>
				<verse number="20">Бо вы церпіце, калі хто вас зьневаляе, калі хто аб'ядае, калі хто абірае, калі хто вывышаецца, калі хто б'е вас па абліччы.</verse>
				<verse number="21">На сорам кажу, што мы быццам саслабелі. А калі хто адважваецца ў чым, кажу ў неразумнасьці, адважваюся і я.</verse>
				<verse number="22">Яны Гебраі? І я. Яны Ізраільцяне? І я. Яны - насеньне Абрагама? І я.</verse>
				<verse number="23">Яны - служыцелі Хрыста? Здурэўшы кажу: я больш! Шмат больш у працы, бязьмерна ў ранах, шмат больш у вязьніцах, часта пры сьмерці.</verse>
				<verse number="24">Ад Юдэяў пяць разоў атрымаў сорак [удараў] без аднаго;</verse>
				<verse number="25">тройчы білі мяне кіямі, аднойчы каменавалі; тройчы разьбіваўся карабель, ноч і дзень быў я ў глыбіні?.</verse>
				<verse number="26">Часта ў падарожжах, у небясьпеках на рэках, у небясьпеках ад разбойнікаў, у небясьпеках ад свайго народу, у небясьпеках ад паганаў, у небясьпеках у горадзе, у небясьпеках у пустыні, у небясьпеках на моры, у небясьпеках між фальшывымі братамі,</verse>
				<verse number="27">у працы і ў стоме, часта ў чуваньнях, у голадзе і смазе, часта ў пастах, у сьцюжы і галізьне?.</verse>
				<verse number="28">Акрамя выключных [здарэньняў], у мяне штодня зграмаджэньне, турбота пра ўсе цэрквы.</verse>
				<verse number="29">Хто зьнемагае, і я не зьнемагаю? Хто горшыцца, і я не палаю?</verse>
				<verse number="30">Калі мушу хваліцца, буду хваліцца маёй слабасьцю.</verse>
				<verse number="31">Бог і Айцец Госпада нашага Ісуса Хрыста, Які дабраслаўлёны на вякі, ведае, што я не хлушу?.</verse>
				<verse number="32">У Дамаску намесьнік валадара Арэты ахоўваў горад Дамаск, хочучы схапіць мяне;</verse>
				<verse number="33">і я ў кашы? быў спушчаны з вакна праз мур, і ўцёк ад рук ягоных.</verse>
			</chapter>
			<chapter number="12">
				<verse number="1">Не карысна мне хваліцца, бо я дайду да відзежаў і адкрыцьцяў Госпадавых.</verse>
				<verse number="2">Ведаю чалавека ў Хрысьце, які чатырнаццаць год таму, ці ў целе - ня ведаю, ці па-за целам - ня ведаю, Бог ведае, быў падхоплены да трэцяга неба.</verse>
				<verse number="3">І ведаю гэткага чалавека, ці ў целе, ці па-за целам, ня ведаю, Бог ведае,</verse>
				<verse number="4">які быў падхоплены ў рай і чуў невымоўныя словы, якіх чалавеку нельга вымавіць.</verse>
				<verse number="5">Гэтакім буду хваліцца, а сабою ня буду хваліцца, хіба толькі слабасьцямі маімі.</verse>
				<verse number="6">Бо калі захачу хваліцца, ня буду неразумным, бо скажу праўду; але я шкадую сябе, каб ніхто не падумаў пра мяне больш, чым бачыць у-ва мне або чуе ад мяне.</verse>
				<verse number="7">І, каб я не вывышаўся празьмернасьцю адкрыцьцяў, дадзены мне бадыль у цела, анёл шатана, каб біць мяне, каб я не вывышаўся.</verse>
				<verse number="8">Дзеля гэтага тройчы прасіў я Госпада, каб ён адыйшоў ад мяне.</verse>
				<verse number="9">І [Госпад] сказаў мне: «Хопіць табе ласкі Маёй, бо моц Мая спаўняецца ў слабасьці». Дык ахвотна больш буду хваліцца слабасьцямі маімі, каб жыла ў-ва мне моц Хрыстовая.</verse>
				<verse number="10">Дзеля гэтага я маю ўпадабаньне і ў слабасьцях, у крыўдах, у патрэбах, у перасьледаваньнях, ва ўцісках за Хрыста, бо, калі я слабы, тады моцны.</verse>
				<verse number="11">Я стаўся неразумным, хвалячыся; вы мяне змусілі. Бо трэба было, каб я вамі быў адрэкамэндаваны, бо ні ў чым я ня горшы за найпаважнейшых апосталаў, хоць я і нішто.</verse>
				<verse number="12">Знакі апостала ўчыненыя між вамі ва ўсякай цярплівасьці, у знаках, і цудах, і сілах.</verse>
				<verse number="13">Бо што ёсьць, у чым вы горшыя за іншыя цэрквы? Хіба тое, што я ня быў вам цяжарам. Даруйце мне гэткую несправядлівасьць.</verse>
				<verse number="14">Вось, трэці раз я гатовы ісьці да вас і ня буду цяжарам для вас, бо шукаю ня вашага, але вас. Бо ня дзеці павінны зьбіраць скарбы для бацькоў, але бацькі? для дзяцей.</verse>
				<verse number="15">Я ахвотна буду выдаткоўваць [сваё] і аддаваць сябе за душы вашыя, нават калі, любячы вас шмат больш, я менш люблены вамі.</verse>
				<verse number="16">Дык няхай я сам не абцяжарваў вас, але можа, як хітрун, подступам браў з вас?</verse>
				<verse number="17">Нікога я не пасылаў да вас, каб праз яго скарыстацца ад вас.</verse>
				<verse number="18">Я прасіў Ціта і паслаў з [ім] брата. Ці скарыстаўся чым ад вас Ціт? Ці ня ў тым самым Духу мы хадзілі? Ці не па тых самых сьлядах?</verse>
				<verse number="19">Ці ізноў думаеце, што мы апраўдываемся перад вамі? Мы гаворым перад Богам у Хрысьце, а ўсё, улюбёныя, дзеля вашага збудаваньня.</verse>
				<verse number="20">Бо баюся, каб, прыйшоўшы, не знайсьці мне вас такімі, якімі не хачу, і каб вам не знайсьці мяне такім, якім ня хочаце; каб не было сварак, зайздрасьці, ярасьці, сварлівасьці, абмаўляньняў, нагавораў, пыхі, бязладзьдзя,</verse>
				<verse number="21">каб, калі ізноў прыйду, не панізіў мяне Бог мой у вас, і каб я ня плакаў пра многіх, якія зграшылі раней і не навярнуліся ад нячыстасьці, і распусты, і бессаромнасьці, якія ўчынялі.</verse>
			</chapter>
			<chapter number="13">
				<verse number="1">Ужо ў трэці раз я іду да вас. Пры вуснах двух сьведкаў або трох будзе стаяць кожнае слова.</verse>
				<verse number="2">Я раней казаў і папярэджваю, як прысутны ў вас другі раз, і цяпер, адсутны, пішу да тых, якія раней зграшылі, і ўсіх іншых, што, калі зноў прыйду, ня буду шкадаваць.</verse>
				<verse number="3">Вы шукаеце доказу, што ў-ва мне гаворыць Хрыстос, Які не слабы? для вас, але моцны ў вас.</verse>
				<verse number="4">Бо хоць Ён і ўкрыжаваны ў нядужасьці, але жывы сілаю Божай; і мы слабыя ў Ім, але будзем жывыя з Ім сілаю Божаю ў вас.</verse>
				<verse number="5">Выпрабуйце саміх сябе, ці вы ў веры? Саміх сябе выспрабуйце. Ці вы ня ведаеце саміх сябе, што Ісус Хрыстос у вас? Хіба што вы ў нечым няздатныя.</verse>
				<verse number="6">А спадзяюся, што вы даведаецеся, што мы не няздатныя.</verse>
				<verse number="7">Мы ж молімся да Бога, каб вы не рабілі аніякага ліха, не каб нам выглядаць вартымі, але каб вы рабілі дабро, а мы былі як няздатныя.</verse>
				<verse number="8">Бо мы нічога ня можам супраць праўды, а толькі за праўду.</verse>
				<verse number="9">Бо мы радуемся, калі мы слабыя, а вы моцныя; і пра гэта і молімся, пра вашую дасканаласьць.</verse>
				<verse number="10">Дзеля гэтага я і пішу гэтае, адсутны, каб, прысутны, ня дзейнічаў сувора паводле ўлады, якую даў мне Госпад на збудаваньне, а не на руйнаваньне.</verse>
				<verse number="11">Нарэшце, браты, радуйцеся, рабіцеся дасканалымі, суцяшайцеся, будзьце аднадумнымі, жывіце ў супакоі, і Бог любові і супакою будзе з вамі.</verse>
				<verse number="12">Прывітайце адзін аднаго ў сьвятым пацалунку. Вітаюць вас усе сьвятыя.</verse>
				<verse number="13">Ласка Госпада Ісуса Хрыста, і любоў Божая, і супольнасьць Сьвятога Духа з усімі вамі. Амэн.</verse>
			</chapter>
		</book>
		<book number="48">
			<chapter number="1">
				<verse number="1">Павал, апостал не ад людзей і не праз чалавека, але праз Ісуса Хрыста і Бога Айца, Які ўваскрасіў Яго з мёртвых,</verse>
				<verse number="2">і ўсе браты, што са мною, - цэрквам Галятыі:</verse>
				<verse number="3">ласка вам і супакой ад Бога Айца і ад Госпада нашага Ісуса Хрыста,</verse>
				<verse number="4">Які аддаў Сябе за грахі нашыя, каб вырваць нас з цяперашняга веку злога паводле волі Бога і Айца нашага,</verse>
				<verse number="5">Якому слава на вякі вякоў. Амэн.</verse>
				<verse number="6">Дзіўлюся, што вы гэтак хутка перакінуліся ад Таго, Які паклікаў вас да ласкі Хрыста, да іншага дабравесьця,</verse>
				<verse number="7">якое ня ёсьць іншае, а толькі ёсьць некаторыя, якія вас трывожаць і хочуць перамяніць Эвангельле Хрыстовае.</verse>
				<verse number="8">Але калі нават мы ці анёл з неба будзе дабравесьціць вам насуперак таму, што мы дабравесьцілі вам, няхай будзе адлучаны!</verse>
				<verse number="9">Як раней мы сказалі, і цяпер ізноў кажу: калі хто дабравесьціць вам насуперак таму, што вы прынялі, няхай будзе адлучаны!</verse>
				<verse number="10">Бо ці ж я на людзей спадзяюся, ці на Бога? Ці шукаю, каб спадабацца людзям? Бо калі б я яшчэ людзям дагаджаў, дык ня быў бы слугою Хрыста.</verse>
				<verse number="11">Паведамляю ж вам, браты, што Эвангельле, якое я дабравесьціў, ня ёсьць ад чалавека;</verse>
				<verse number="12">бо я не праз чалавека прыняў яго і быў навучаны, але праз адкрыцьцё Ісуса Хрыста.</verse>
				<verse number="13">Бо вы чулі пра мой ранейшы лад жыцьця ў Юдэйстве, што я бяз меры перасьледаваў Царкву Божую і нішчыў яе,</verse>
				<verse number="14">і апярэджваў у Юдэйстве многіх аднагодкаў у родзе маім, будучы найбольшым рупліўцам традыцыяў бацькоў маіх.</verse>
				<verse number="15">Калі ж спадабалася Богу, Які аддзяліў мяне ад улоньня маці маёй і паклікаў ласкай Сваёй,</verse>
				<verse number="16">адкрыць у-ва мне Сына Свайго, каб я дабравесьціў Яго сярод паганаў, я адразу не зьвярнуўся да цела і крыві</verse>
				<verse number="17">і не ўзыйшоў у Ерусалім да апосталаў, якія былі раней за мяне, але пайшоў у Арабію і зноў вярнуўся ў Дамаск.</verse>
				<verse number="18">Пасьля, праз тры гады, я ўзыйшоў у Ерусалім пабачыцца з Пятром і быў у яго пятнаццаць дзён.</verse>
				<verse number="19">А з іншых апосталаў я ня бачыў нікога, акрамя Якуба, брата Госпадавага.</verse>
				<verse number="20">А што пішу вам, вось, перад Богам [сьведчу], што не хлушу.</verse>
				<verse number="21">Пасьля я пайшоў у краіны Сірыі і Кілікіі.</verse>
				<verse number="22">А з аблічча я быў невядомы цэрквам Юдэі, што ў Хрысьце,</verse>
				<verse number="23">а толькі чулі яны, што той, які некалі перасьледаваў іх, цяпер дабравесьціць веру, якую раней нішчыў,</verse>
				<verse number="24">і славілі за мяне Бога.</verse>
			</chapter>
			<chapter number="2">
				<verse number="1">Пасьля, праз чатырнаццаць гадоў, хадзіў я ізноў у Ерусалім з Барнабам, узяўшы з сабою і Ціта.</verse>
				<verse number="2">Хадзіў жа я паводле адкрыцьця? і прадставіў ім, асабліва тым, якія лічацца [галоўнымі], Эвангельле, якое абвяшчаю сярод паганаў, ці не надарма? бягу або бег?</verse>
				<verse number="3">Але і Ціт, які быў са мною, які быў Грэк, ня быў змушаны абрэзацца.</verse>
				<verse number="4">Фальшывым жа братам, якія паўкрадаліся і прыйшлі падгледзець нашую свабоду, якую мы маем у Хрысьце Ісусе, каб зьняволіць нас,</verse>
				<verse number="5">мы ні на гадзіну не паддаліся і не падпарадкаваліся, каб праўда Эвангельля захавалася ў вас.</verse>
				<verse number="6">А тыя, якія лічацца [галоўнымі], (хоць якія яны былі некалі, для мяне няма розьніцы, [бо] Бог не зважае на аблічча чалавека), тыя, якія лічацца [галоўнымі], мне нічога не пярэчылі,</verse>
				<verse number="7">але наадварот, убачыўшы, што мне даверана Эвангельле [для] неабрэзаных, як Пятру - [для] абрэзаных,</verse>
				<verse number="8">бо Той, Які дзейнічаў праз Пятра ў апостальстве ў абрэзаных, дзейнічаў і праз мяне між паганамі,</verse>
				<verse number="9">і пазнаўшы ласку, якая дадзена мне, Якуб, і Кіфа, і Ян, якія лічацца слупамі, далі мне і Барнабу правіцу супольнасьці, каб мы [ішлі] да паганаў, а яны - да абрэзаных,</verse>
				<verse number="10">толькі каб мы памяталі пра ўбогіх, што я гэтаксама і намагаўся рабіць.</verse>
				<verse number="11">Калі ж Пётар прыйшоў у Антыёхію, я асабіста супрацьстаў яму, таму што [варта] было ганіць [яго].</verse>
				<verse number="12">Бо перад тым, як прыйшлі некаторыя ад Якуба, ён еў разам з паганамі; а калі яны прыйшлі, ухіляўся і аддзяляўся, баючыся абрэзаных.</verse>
				<verse number="13">І з ім крывадушнічалі іншыя Юдэі, так што нават Барнаба быў захоплены іхняй крывадушнасьцю.</verse>
				<verse number="14">Але калі я ўбачыў, што яны ня ходзяць проста паводле праўды Эвангельскай, я сказаў Пятру пры ўсіх: \Калі ты, будучы Юдэем, жывеш па-паганску, а не па-юдэйску, чаму паганаў змушаеш жыць па-юдэйску?»</verse>
				<verse number="15">Мы паводле прыроды Юдэі, а не з паганаў грэшнікі,</verse>
				<verse number="16">ведаючы, што чалавек апраўдваецца не праз учынкі Закону, а толькі праз веру ў Ісуса Хрыста, і мы паверылі ў Хрыста Ісуса, каб апраўдацца праз веру ў Хрыста, а не праз учынкі Закону, бо праз учынкі Закону ня будзе апраўданае ніводнае цела.</verse>
				<verse number="17">А калі, шукаючы апраўданьня ў Хрысьце, мы самі аказаліся грэшнікамі, дык ці Хрыстос - служыцель грэху? Няхай ня станецца!</verse>
				<verse number="18">Бо калі я зноў будую тое, што зруйнаваў, сам сябе зьяўляю парушальнікам.</verse>
				<verse number="19">Бо праз Закон я памёр для Закону, каб жыць для Бога.</verse>
				<verse number="20">Я ўкрыжаваны з Хрыстом, і ўжо ня я жыву, але жыве ў-ва мне Хрыстос. А што цяпер жыву ў целе, жыву праз веру ў Сына Божага, Які палюбіў мяне і выдаў Сябе за мяне.</verse>
				<verse number="21">Не адкідаю ласкі Божае. Бо калі праз Закон праведнасьць, дык Хрыстос надарма? памёр.</verse>
			</chapter>
			<chapter number="3">
				<verse number="1">О, бяздумныя Галяты! Хто зачараваў не пакарацца праўдзе вас, перад вачыма якіх быў раней апісаны Ісус Хрыстос, [нібыта] ў вас укрыжаваны?</verse>
				<verse number="2">Гэтае толькі хачу даведацца ад вас: ці праз учынкі Закону вы атрымалі Духа, ці праз слуханьне веры?</verse>
				<verse number="3">Ці вы гэткія бяздумныя, што, пачаўшы духам, цяпер сканчваеце целам?</verse>
				<verse number="4">Ці гэтулькі перацярпелі вы надарма?? Дый каб жа надарма?!</verse>
				<verse number="5">Дык ці Той, Які дае вам Духа і робіць між вамі цуды, праз учынкі Закону [робіць] ці праз слуханьне веры?</verse>
				<verse number="6">Як Абрагам паверыў Богу, і залічана яму за праведнасьць,</verse>
				<verse number="7">гэтак і вы разумейце, што тыя, хто з веры, гэтыя ёсьць сыны Абрагама.</verse>
				<verse number="8">А Пісаньне, прадбачачы, што з веры Бог апраўдвае паганаў, раней дабравесьціла Абрагаму: \У табе будуць дабраслаўлёныя ўсе народы».</verse>
				<verse number="9">Так што тыя, хто з веры, дабраслаўляюцца разам з верным Абрагамам.</verse>
				<verse number="10">Бо ўсе тыя, хто праз учынкі Закону, тыя пад праклёнам. Бо напісана: \Пракляты ўсякі, хто не трывае ў-ва ўсім, што напісана ў кнізе Закону, каб рабіць гэтае».</verse>
				<verse number="11">А што Законам ніхто не апраўдаецца перад Богам, зразумела, бо: \Праведны з веры жыць будзе».</verse>
				<verse number="12">А Закон ня ёсьць з веры, але: \Чалавек, які спаўняе яго, жыць будзе ім».</verse>
				<verse number="13">Хрыстос адкупіў нас ад праклёну Закону, стаўшыся за нас праклёнам, бо напісана: \Пракляты ўсякі, хто вісіць на дрэве\,</verse>
				<verse number="14">каб дабраслаўленьне Абрагама ў Хрысьце Ісусе сталася на паганаў, каб абяцаньне Духа мы атрымалі праз веру.</verse>
				<verse number="15">Браты, па-чалавечаму кажу: нават чалавекам засьведчанага запавету ніхто не адкідае, ані не дадае [да яго].</verse>
				<verse number="16">Абяцаньні ж былі сказаныя Абрагаму і насеньню ягонаму. Ня кажа: \і насеньням\, як пра многіх, але як пра аднаго: \і насеньню твайму\, якое ёсьць Хрыстос.</verse>
				<verse number="17">Я вось кажу тое, што запавет пра Хрыста, раней засьведчаны Богам, Закон, які стаўся праз чатырыста трыццаць гадоў, не пазбаўляе сілы, каб зьнішчыць абяцаньне.</verse>
				<verse number="18">Бо калі спадчына праз Закон, дык ужо не праз абяцаньне; а Абрагаму Бог падараваў [яе] праз абяцаньне.</verse>
				<verse number="19">Дык навошта Закон? Ён дадзены з прычыны парушэньняў, пакуль прыйдзе насеньне, пра якое дадзена абяцаньне, загаданае праз анёлаў рукою пасярэдніка.</verse>
				<verse number="20">Пасярэднік жа ня ёсьць пры адным, а Бог адзін.</verse>
				<verse number="21">Дык ці Закон супраць абяцаньняў Божых? Няхай ня станецца! Бо калі б быў дадзены закон, які можа ажыўляць, праўдзіва, праведнасьць была б з закону.</verse>
				<verse number="22">Але Пісаньне замкнула ўсё пад грэхам, каб абяцаньне з веры Ісуса Хрыста было дадзена тым, якія вераць.</verse>
				<verse number="23">А перш, чым прыйшла вера, мы былі пад аховаю Закону, замкнёныя дзеля [атрыманьня] веры, якая мела адкрыцца.</verse>
				<verse number="24">Так што Закон стаўся нашым выхавацелем да Хрыста, каб нам быць апраўданымі з веры.</verse>
				<verse number="25">А калі прыйшла вера, мы ўжо не пад выхавацелем,</verse>
				<verse number="26">бо ўсе вы - сыны Божыя праз веру ў Хрыста Ісуса.</verse>
				<verse number="27">Бо ўсе тыя, хто ў Хрыста ахрысьціліся, у Хрыста апрануліся.</verse>
				<verse number="28">Няма ані Юдэя, ані Грэка; няма ані слугі?, ані свабоднага; няма ані мужчыны, ані жанчыны, бо ўсе вы адно ў Хрысьце Ісусе.</verse>
				<verse number="29">А калі вы - Хрыстовыя, дык вы - насеньне Абрагама і паводле абяцаньня - спадкаемцы.</verse>
			</chapter>
			<chapter number="4">
				<verse number="1">Кажу вось: увесь час, пакуль спадкаемца - немаўля, ён нічым ня лепшы за слугу, хоць ён пан усяго,</verse>
				<verse number="2">але ён пад наглядчыкамі і аканомамі аж да вызначанага бацькам часу.</verse>
				<verse number="3">Гэтак і мы, калі былі немаўлятамі, былі паняволеныя стыхіям сьвету.</verse>
				<verse number="4">А калі прыйшла поўня часу, Бог паслаў Сына Свайго, Які быў з жанчыны і быў пад Законам,</verse>
				<verse number="5">каб адкупіць тых, якія пад Законам, каб нам атрымаць усынаўленьне.</verse>
				<verse number="6">А як вы - сыны, Бог паслаў у сэрцы вашыя Духа Сына Свайго, Які кліча: \Абба?, Ойча!»</verse>
				<verse number="7">Так што ты ўжо не слуга, але сын; а калі сын, дык і спадкаемца Бога праз Хрыста.</verse>
				<verse number="8">Але тады, ня ведаючы Бога, вы служылі тым, якія паводле прыроды ня ёсьць богі.</verse>
				<verse number="9">Цяпер жа, пазнаўшы Бога, а больш пазнаныя Богам, як вы вяртаецеся ізноў да нядужых і ўбогіх стыхіяў, якім зноў хочаце служыць нанова?</verse>
				<verse number="10">Вы сочыце за днямі, і месяцамі, і порамі, і гадамі.</verse>
				<verse number="11">Баюся за вас, ці не надарма? я працаваў у вас.</verse>
				<verse number="12">Прашу вас, браты, будзьце, як і я, бо і я, як вы. Вы нічым ня скрыўдзілі мяне.</verse>
				<verse number="13">А вы ведаеце, што я ў нядужасьці цела дабравесьціў вам раней,</verse>
				<verse number="14">і вы не пагардзілі спакусай маёй, якая ў целе маім, і не адапхнулі, але прынялі мяне, як анёла Божага, як Хрыста Ісуса.</verse>
				<verse number="15">Дык якое было шчасьце вашае! Бо сьведчу вам, што калі б было магчыма, вырваўшы вочы вашыя, вы далі б мне.</verse>
				<verse number="16">Дык ці ж я стаўся ворагам вашым, кажучы вам праўду?</verse>
				<verse number="17">Рупяцца пра вас нядобра, але хочуць аддзяліць вас [ад нас], каб вы рупіліся пра іх.</verse>
				<verse number="18">А добра рупіцца пра добрае заўсёды, а ня толькі, калі я прысутны ў вас,</verse>
				<verse number="19">дзеткі мае, якімі ізноў мучуся ў радзінах, пакуль не ўкшталтуецца ў вас Хрыстос.</verse>
				<verse number="20">Хацеў бы я цяпер быць прысутным у вас і зьмяніць голас мой, бо я зьбянтэжаны вамі.</verse>
				<verse number="21">Скажыце мне вы, якія хочаце быць пад Законам: ці ж вы ня слухаеце Закону?</verse>
				<verse number="22">Бо напісана, што Абрагам меў двух сыноў: аднаго ад служкі і аднаго ад свабоднай.</verse>
				<verse number="23">Але той, які ад служкі, народжаны паводле цела, а той, які ад свабоднай, - праз абяцаньне.</verse>
				<verse number="24">Гэта ёсьць алегорыя. Бо гэта два запаветы: адзін - ад гары Сынай, які нараджае на няволю, які ёсьць Агар,</verse>
				<verse number="25">бо Агар ёсьць гара Сынай у Арабіі і адпавядае цяперашняму Ерусаліму, які ў няволі з дзецьмі сваімі;</verse>
				<verse number="26">а Ерусалім, які ўверсе, - свабодны, ён ёсьць маці ўсім нам.</verse>
				<verse number="27">Бо напісана: \Узьвесяліся, няплодная, якая не нараджала; загукай і закрычы, якая ня мучылася ў радзінах, бо шмат дзяцей у самотнай, больш, чым у той, якая мае мужа».</verse>
				<verse number="28">А мы, браты, паводле Ісака - дзеці абяцаньня.</verse>
				<verse number="29">Але як тады той, які быў народжаны паводле цела, перасьледаваў таго, які паводле духа, гэтак і цяпер.</verse>
				<verse number="30">Але што кажа Пісаньне? \Выжані служку і сына ейнага, бо сын служкі ня будзе спадкаемцам разам з сынам свабоднай».</verse>
				<verse number="31">Дык вось, браты, мы - дзеці ня служкі, але свабоднай.</verse>
			</chapter>
			<chapter number="5">
				<verse number="1">Дык стойце ў свабодзе, якою вызваліў нас Хрыстос, і не патрапляйце ізноў пад ярмо няволі.</verse>
				<verse number="2">Вось я, Павал, кажу вам, што, калі вы абрэзваецеся, Хрыстос вам ня дасьць ніякай карысьці.</verse>
				<verse number="3">Зноў жа сьведчу ўсякаму чалавеку, які абрэзваецца, што ён павінен выканаць увесь Закон.</verse>
				<verse number="4">Вы, якія апраўдваецеся праз Закон, зьнішчылі [ў сабе] Хрыста, адпалі ад ласкі.</verse>
				<verse number="5">Бо мы духам праз веру чакаем надзеі праведнасьці.</verse>
				<verse number="6">Бо ў Хрысьце Ісусе ня мае сілы ані абразаньне, ані неабразаньне, але вера, якая дзейнічае праз любоў.</verse>
				<verse number="7">Вы беглі добра. Хто перашкодзіў вам, каб вы ня мелі перакананасьці ў праўдзе?</verse>
				<verse number="8">Гэткае перакананьне не ад Таго, Які вас кліча.</verse>
				<verse number="9">Малая кісьля ўсё цеста квасіць.</verse>
				<verse number="10">Я перакананы наконт вас у Госпадзе, што вы ня будзеце думаць аніяк іначай. А той, хто вас трывожыць, хто б ён ні быў, атрымае асуджэньне.</verse>
				<verse number="11">Калі ж я, браты, усё яшчэ абвяшчаю абразаньне, чаму я перасьледаваны? Тады зьнішчанае будзе згаршэньне крыжа.</verse>
				<verse number="12">О, каб былі адсечаны тыя, якія вас бунтуюць!</verse>
				<verse number="13">Бо вы да свабоды пакліканыя, браты. Толькі каб свабода ня [сталася] нагодай для [пажаданьняў] цела, але праз любоў служыце адзін аднаму.</verse>
				<verse number="14">Бо ўвесь Закон у адным слове спаўняецца: \Любі бліжняга твайго як самога сябе».</verse>
				<verse number="15">Калі ж адзін аднаго кусаеце і зьядаеце, глядзіце, ня будзьце зьнішчаныя адзін адным.</verse>
				<verse number="16">А я кажу: хадзіце [паводле] духа і пажаданьняў цела не спаўняйце.</verse>
				<verse number="17">Бо цела жадае насупраць духу, а дух - насупраць целу: яны адзін аднаму працівяцца, каб вы рабілі ня тое, што б хацелі.</verse>
				<verse number="18">Калі ж вы ведзеныя духам, вы не пад Законам.</verse>
				<verse number="19">А ўчынкі цела яўныя, яны ёсьць чужалоства, распуста, нячыстасьць, бессаромнасьць,</verse>
				<verse number="20">ідалапаклонства, чараўніцтва, варожасьць, сваркі, рэўнасьць, ярасьць, сварлівасьць, нязгода, герэзіі,</verse>
				<verse number="21">зайздрасьць, забойствы, п'янства, гулянкі і падобнае гэтаму. Гэта наперад кажу вам, як і раней казаў, што тыя, якія гэтак робяць, не ўспадкаемяць Валадарства Божага.</verse>
				<verse number="22">Плод жа Духа - любоў, радасьць, супакой, доўгацярплівасьць, ласкавасьць, добрасьць, вера,</verse>
				<verse number="23">ціхасьць, стрыманасьць. Супраць гэтакіх няма Закону.</verse>
				<verse number="24">А тыя, якія Хрыстовыя, укрыжавалі цела з пакутамі і пажаданьнямі.</verse>
				<verse number="25">Калі мы жывем [паводле] Духа, дык і ходзім сьледам за Духам.</verse>
				<verse number="26">Не шукайма пустой славы, адзін аднаго раздражняючы, адзін аднаму зайздросьцячы.</verse>
			</chapter>
			<chapter number="6">
				<verse number="1">Браты, калі і ўпадзе чалавек у які праступак, вы, духоўныя, выпраўляйце гэткага ў духу ціхасьці, зважаючы на сябе, каб ня быць спакушаным.</verse>
				<verse number="2">Насіце цяжары адзін аднаго, і гэтак споўніце закон Хрыстовы.</verse>
				<verse number="3">Бо калі хто думае, што ён ёсьць нешта, будучы нічым, ашуквае самога сябе.</verse>
				<verse number="4">А кожны няхай выспрабоўвае справы свае, і тады будзе мець пахвалу? толькі адносна сябе, а не адносна другога.</verse>
				<verse number="5">Бо кожны панясе свой цяжар.</verse>
				<verse number="6">А хто навучаецца ў слове, няхай дзеліцца ўсякім дабром з тым, хто навучае.</verse>
				<verse number="7">Не падманвайцеся, з Бога не пасьмяешся. Бо што чалавек сее, тое і будзе жаць.</verse>
				<verse number="8">Хто сее ў цела сваё, з цела будзе жаць сапсутасьць; а хто сее ў Дух, з Духа будзе жаць жыцьцё вечнае.</verse>
				<verse number="9">А робячы дабро, ня будзем журыцца, бо ў свой час будзем жаць, калі не саслабеем.</verse>
				<verse number="10">Дык пакуль маем час, будзем рабіць дабро ўсім, а найбольш - сваім у веры.</verse>
				<verse number="11">Бачыце, якімі вялікімі літарамі напісаў я вам сваёю рукою.</verse>
				<verse number="12">Тыя, якія хочуць мець добры выгляд паводле цела, прымушаюць вас абрэзвацца толькі дзеля таго, каб ня быць ім перасьледаванымі за крыж Хрыстовы.</verse>
				<verse number="13">Бо нават тыя, што абрэзваюцца, самі не захоўваюць Закон, але хочуць, каб вы абрэзваліся, каб хваліцца целам вашым.</verse>
				<verse number="14">А мне няхай не надарыцца хваліцца, хіба толькі крыжам Госпада нашага Ісуса Хрыста, праз які для мяне сьвет укрыжаваны, і я - для сьвету.</verse>
				<verse number="15">Бо ў Хрысьце Ісусе ня мае аніякай сілы ані абразаньне, ані неабразаньне, але новае стварэньне.</verse>
				<verse number="16">І хто ходзіць паводле гэтага правіла, на тых - супакой і міласэрнасьць, і на Ізраіль Божы.</verse>
				<verse number="17">Нарэшце, няхай ніхто не дадае мне працы, бо я нашу пазнакі Госпада Ісуса на целе маім.</verse>
				<verse number="18">Ласка Госпада нашага Ісуса Хрыста з духам вашым, браты. Амэн.</verse>
			</chapter>
		</book>
		<book number="49">
			<chapter number="1">
				<verse number="1">Павал, апостал Ісуса Хрыста з волі Божай, - сьвятым, што ў Эфэсе, і верным у Хрысьце Ісусе:</verse>
				<verse number="2">ласка вам і супакой ад Бога Айца нашага і Госпада Ісуса Хрыста.</verse>
				<verse number="3">Дабраслаўлёны Бог і Айцец Госпада нашага Ісуса Хрыста, Які дабраславіў нас у Хрысьце ўсякім духоўным дабраслаўленьнем у нябёсах,</verse>
				<verse number="4">бо Ён выбраў нас у Ім да стварэньня сьвету, каб быць нам сьвятымі і беззаганнымі перад Ім у любові,</verse>
				<verse number="5">прадвызначыўшы нас на ўсынаўленьне Сабе праз Ісуса Хрыста з упадабаньня волі Сваёй,</verse>
				<verse number="6">на пахвалу? славы ласкі Сваёй, якой абдарыў нас ва Ўлюбёным,</verse>
				<verse number="7">у Якім маем адкупленьне праз кроў Яго, адпушчэньне грахоў, паводле багацьця ласкі Яго,</verse>
				<verse number="8">якую Ён шчодра зьявіў нам ва ўсякай мудрасьці і разуменьні,</verse>
				<verse number="9">даўшы нам ведаць таямніцу волі Сваёй, паводле ўпадабаньня Свайго, што Ён раней пастанавіў у Сабе,</verse>
				<verse number="10">дзеля ўпарадкаваньня поўні часоў, каб усё, што ў небе і што на зямлі, было пад галавою - Хрыстом.</verse>
				<verse number="11">У Ім, у Якім і мы сталіся спадкаемцамі, былі мы прадвызначаныя на гэта паводле вызначэньня Таго, Хто ўсё зьдзяйсьняе паводле жаданьня волі Сваёй,</verse>
				<verse number="12">каб быць нам на пахвалу? славы Яго, нам, якія раней спадзяваліся на Хрыста.</verse>
				<verse number="13">У Ім і вы, пачуўшы слова праўды, Эвангельле вашага збаўленьня, і паверыўшы ў Яго, запячатаныя абяцаным Духам Сьвятым,</verse>
				<verse number="14">Які ёсьць зарука спадчыны нашае на выкупленьне ўдзелу, на пахвалу? славы Яго.</verse>
				<verse number="15">Дзеля гэтага і я, пачуўшы пра вашую веру ў Хрыста Ісуса і пра любоў да ўсіх сьвятых,</verse>
				<verse number="16">няспынна дзякую за вас Богу, узгадваючы пра вас у малітвах маіх,</verse>
				<verse number="17">каб Бог Госпада нашага Ісуса Хрыста, Айцец славы, даў вам Духа мудрасьці і адкрыцьця? ў пазнаньні Яго,</verse>
				<verse number="18">прасьветленыя вочы сэрца вашага, каб вы ўбачылі, якая ёсьць надзея пакліканьня Яго, і якое багацьце славы спадчыны Яго для сьвятых,</verse>
				<verse number="19">і якая бязьмерная вялікасьць моцы Яго для нас, якія вераць праз дзеяньне ўладнай магутнасьці Яго,</verse>
				<verse number="20">якою Ён дзейнічаў у Хрысьце, уваскрасіўшы Яго з мёртвых і пасадзіўшы праваруч Сябе ў небе,</verse>
				<verse number="21">вышэй за ўсякае начальства, і ўладу, і сілу, і панаваньне, і ўсякае імя, названае ня толькі ў гэтым веку, але і ў будучым,</verse>
				<verse number="22">і ўсё Ён скарыў пад ногі Ягоныя і даў Яго за галаву над усім у Царкве,</verse>
				<verse number="23">якая ёсьць Цела Ягонае, поўня Таго, Які ўсё ў-ва ўсім напаўняе.</verse>
			</chapter>
			<chapter number="2">
				<verse number="1">І вас, мёртвых праз праступкі і грахі вашыя,</verse>
				<verse number="2">у якіх вы некалі хадзілі паводле веку гэтага сьвету, па волі князя, які валадарыць у паветры, духа, які дзейнічае цяпер у сынах непакорнасьці, -</verse>
				<verse number="3">між якімі і мы ўсе жылі некалі ў пажаданьнях цела нашага, выконваючы волю цела і думак, і былі па прыродзе дзецьмі гневу, як і іншыя, -</verse>
				<verse number="4">Бог, багаты міласэрнасьцю, праз вялікую любоў Сваю, якою палюбіў нас,</verse>
				<verse number="5">і нас, мёртвых праз праступкі, ажывіў разам з Хрыстом, - ласкай вы збаўленыя, -</verse>
				<verse number="6">і ўваскрасіў, і пасадзіў у нябёсах у Хрысьце Ісусе,</verse>
				<verse number="7">каб зьявіць у вяках, якія прыходзяць, бязьмернасьць багацьця ласкі Сваёй у ласкавасьці да нас у Хрысьце Ісусе.</verse>
				<verse number="8">Бо ласкаю вы збаўленыя праз веру; і гэта не ад вас - Божы дар:</verse>
				<verse number="9">не праз учынкі, каб ніхто не хваліўся.</verse>
				<verse number="10">Бо мы - твор Ягоны, створаныя ў Хрысьце Ісусе на добрыя ўчынкі, якія Бог загадзя прыгатаваў, каб мы ў іх хадзілі.</verse>
				<verse number="11">Дзеля гэтага памятайце, што вы, некалі пагане целам, называныя неабрэзанымі праз тых, якія завуцца абрэзанымі целам [абразаньнем], зробленым рукамі,</verse>
				<verse number="12">што вы былі ў той час без Хрыста, адлучаныя ад грамадзянства Ізраіля і чужыя запаветам абяцаньня, ня маючы надзеі і бязбожнікі ў сьвеце.</verse>
				<verse number="13">А цяпер у Хрысьце Ісусе вы, што былі некалі далёка, сталіся блізкімі праз кроў Хрыста.</verse>
				<verse number="14">Бо Ён - супакой наш, Які ўчыніў з абодвух адно і зруйнаваў загарадку, што стаяла пасярэдзіне,</verse>
				<verse number="15">зьнішчыўшы варожасьць Целам Сваім, Закон прыказаньняў, які быў у пастановах, каб з двух стварыць у Сабе аднаго новага чалавека, прыносячы супакой,</verse>
				<verse number="16">і ў адным целе пагадзіць абодвух з Богам праз крыж, забіўшы на ім варожасьць.</verse>
				<verse number="17">І, прыйшоўшы, Ён дабравесьціў супакой вам, якія далёка і якія блізка,</verse>
				<verse number="18">бо праз Яго абодва маем доступ да Айца ў адным Духу.</verse>
				<verse number="19">Дык вы ўжо не чужынцы і ня прыхадні, але суграмадзяне сьвятым і хатнія ў Бога,</verse>
				<verse number="20">збудаваныя на падмурку апосталаў і прарокаў, маючы Самога Ісуса Хрыста за кутні камень,</verse>
				<verse number="21">на якім уся пабудова, разам змацаваная, расьце ў сьвятую бажніцу ў Госпадзе,</verse>
				<verse number="22">на якім і вы разам будуецеся на жытло Божае Духам.</verse>
			</chapter>
			<chapter number="3">
				<verse number="1">Дзеля гэтага вось я, Павал, - вязень Ісуса Хрыста за вас, паганаў.</verse>
				<verse number="2">Як вы чулі пра распарадкаваньне ласкі Божае, дадзенае мне дзеля вас,</verse>
				<verse number="3">што паводле адкрыцьця? Ён аб'явіў мне таямніцу, (як я коратка напісаў вышэй,</verse>
				<verse number="4">з чаго, чытаючы, можаце зразумець маё разуменьне таямніцы Хрыстовай),</verse>
				<verse number="5">якая ў іншых пакаленьнях не была вядомая сынам чалавечым, як цяпер адкрыта сьвятым апосталам Ягоным і прарокам праз Духа,</verse>
				<verse number="6">што і пагане ёсьць суспадчыньнікамі, і адным целам, і супольнікамі абяцаньня Ягонага ў Хрысьце праз Эвангельле,</verse>
				<verse number="7">якога я стаўся служыцелем паводле дару ласкі Божае, дадзенае мне дзеяньнем сілы Яго.</verse>
				<verse number="8">Мне, найменшаму з усіх сьвятых, дадзена ласка гэтая - сярод паганаў дабравесьціць пра недасьледнае багацьце Хрыстовае</verse>
				<verse number="9">і зрабіць яўным для ўсіх, якое ёсьць распарадкаваньне таямніцы, што схаваная ад вякоў у Богу, Які стварыў усё праз Ісуса Хрыста,</verse>
				<verse number="10">каб цяпер праз Царкву сталася вядомаю начальствам і ўладам у нябёсах разнастайная мудрасьць Божая,</verse>
				<verse number="11">паводле адвечнага вызначэньня, якое Ён зрабіў у Хрысьце Ісусе, Госпадзе нашым,</verse>
				<verse number="12">у Якім маем адвагу і доступ з пэўнасьцю праз веру ў Яго.</verse>
				<verse number="13">Таму прашу вас не журыцца з прычыны прыгнёту майго дзеля вас, бо гэта ёсьць слава вашая.</verse>
				<verse number="14">Дзеля гэтага схіляю калені мае перад Айцом Госпада нашага Ісуса Хрыста,</verse>
				<verse number="15">ад Якога мае назоў усякае бацькоўства ў небе і на зямлі,</verse>
				<verse number="16">каб Ён даў вам, паводле багацьця славы Сваёй, сілай умацавацца праз Духа Ягонага ва ўнутраным чалавеку,</verse>
				<verse number="17">каб Хрыстос пасяліўся праз веру ў сэрцах вашых,</verse>
				<verse number="18">каб вы, укараніўшыся і ўмацаваўшыся ў любові, здолелі сьцяміць разам з усімі сьвятымі, што? ёсьць шырыня і даўжыня, глыбіня і вышыня,</verse>
				<verse number="19">і зразумець любоў Хрыстовую, якая вышэй за разуменьне, каб вам напоўніцца ўсёю поўняй Божаю.</verse>
				<verse number="20">А Таму, Хто сілаю, якая дзейнічае ў нас, можа зрабіць нашмат больш за ўсё, пра што мы просім або разумеем,</verse>
				<verse number="21">Яму слава ў Царкве ў Хрысьце Ісусе ва ўсіх пакаленьнях на вякі вякоў. Амэн.</verse>
			</chapter>
			<chapter number="4">
				<verse number="1">Дык я, вязень у Госпадзе, малю вас хадзіць дастойна пакліканьня, якім вы пакліканыя,</verse>
				<verse number="2">з усёй пакорай розуму і ціхасьцю, з доўгацярплівасьцю, церпячы адзін аднаго з любоўю,</verse>
				<verse number="3">намагаючыся захаваць еднасьць духа ў саюзе супакою.</verse>
				<verse number="4">Адно Цела і адзін Дух, як вы і пакліканыя да аднае надзеі вашага пакліканьня;</verse>
				<verse number="5">Адзін Госпад, адна вера, адно хрышчэньне,</verse>
				<verse number="6">Адзін Бог і Айцец усіх, Які над усімі, і праз усіх, і ў-ва ўсіх вас.</verse>
				<verse number="7">А кожнаму з нас дадзена ласка паводле меры дару Хрыстовага.</verse>
				<verse number="8">Дзеля гэтага і кажа: \Узыйшоўшы на вышыню, паланіў палон і даў дары? людзям».</verse>
				<verse number="9">А \ўзыйшоў\ што ёсьць, як ня тое, што ён спачатку зыходзіў у прадонныя месцы зямлі?</verse>
				<verse number="10">Зыйшоўшы, Ён ёсьць і Той, Які ўзыйшоў вышэй за ўсе нябёсы, каб споўніць усё.</verse>
				<verse number="11">І Ён паставіў адных апосталамі, другіх прарокамі, іншых эвангелістамі, іншых пастырамі і настаўнікамі</verse>
				<verse number="12">дзеля ўдасканальваньня сьвятых на справу служэньня, на будаваньне Цела Хрыстовага,</verse>
				<verse number="13">пакуль усе дойдзем да еднасьці веры і пазнаньня Сына Божага, да мужа дасканалага, да меры ўзросту поўні Хрыстовае,</verse>
				<verse number="14">каб мы не былі больш немаўлятамі, якіх хістае і захапляе ўсякі вецер вучэньня ў хітрыках чалавечых, у подступе хітрага падману,</verse>
				<verse number="15">але каб, кажучы праўду ў любові, узрасталі ва ўсім у Таго, Які ёсьць Галава, - Хрыстос,</verse>
				<verse number="16">з Якога ўсё Цела, складзенае і злучанае ўсякімі вязямі дапамогі, праз дзейнасьць у сваю меру кожнага члена, расьце дзеля будаваньня самога сябе ў любові.</verse>
				<verse number="17">Дык кажу гэта і сьведчу ў Госпадзе, каб вы больш не хадзілі, як іншыя народы ходзяць, у марнасьці розуму свайго,</verse>
				<verse number="18">з зацемненым разуменьнем, адлучаныя ад жыцьця Божага праз няведаньне, якое ў іх праз скамяненьне сэрца іхняга.</verse>
				<verse number="19">Яны, стаўшыся нячулымі, аддаліся бессаромнасьці, каб рабіць усякую нячыстасьць з хцівасьцю.</verse>
				<verse number="20">Але вы ня гэтак пазналі Хрыста,</verse>
				<verse number="21">калі чулі Яго і ў Ім навучыліся, - бо праўда ў Ісусе, -</verse>
				<verse number="22">каб адкінуць вам ранейшы лад жыцьця старога чалавека, які зьнішчаецца ў манлівых пажаданьнях,</verse>
				<verse number="23">а абнавіцца духам розуму вашага</verse>
				<verse number="24">і апрануцца ў новага чалавека, які створаны паводле Бога ў праведнасьці і сьвятасьці праўды.</verse>
				<verse number="25">Дзеля гэтага, адкінуўшы хлусьню, гаварыце кожны праўду бліжняму свайму, бо мы члены адзін аднаму.</verse>
				<verse number="26">Гневайцеся, ды не грашыце: няхай сонца не заходзіць у гневе вашым;</verse>
				<verse number="27">і не давайце месца д'яблу.</verse>
				<verse number="28">Хто краў, няхай больш не крадзе, а лепш працуе, робячы добрае рукамі сваімі, каб меў што даць таму, хто мае патрэбу.</verse>
				<verse number="29">Аніякае благое слова няхай не выходзіць з вуснаў вашых, а толькі добрае дзеля збудаваньня ў веры, каб ласку давала тым, што слухаюць.</verse>
				<verse number="30">І не засмучайце Сьвятога Духа Божага, Якім вы запячатаныя на дзень адкупленьня.</verse>
				<verse number="31">Усякая горыч, і ярасьць, і гнеў, і крык, і блюзьнерствы няхай будуць аддаленыя ад вас разам з усім ліхім.</verse>
				<verse number="32">Будзьце ж адзін да аднаго добрымі, спагадлівымі, прабачаючы адзін аднаму, як і Бог у Хрысьце прабачыў вам.</verse>
			</chapter>
			<chapter number="5">
				<verse number="1">Дык будзьце пераймальнікамі Бога, як дзеці ўлюбёныя,</verse>
				<verse number="2">і хадзіце ў любові, як і Хрыстос палюбіў нас і выдаў Сябе за нас, як дар і ахвяру Богу, на водар салодкі.</verse>
				<verse number="3">А распуста і ўсякая нячыстасьць або хцівасьць няхай і не называюцца ў вас, як і належыць сьвятым,</verse>
				<verse number="4">ані агідныя і пустыя словы або жарты непрыстойныя, але лепш падзяка.</verse>
				<verse number="5">Бо ведайце, што ніякі распусьнік, або нячысты, або хцівец, які зьяўляецца ідалапаклоньнікам, ня мае спадчыны ў Валадарстве Хрыста і Бога.</verse>
				<verse number="6">Няхай ніхто не падманвае вас пустымі словамі, бо за гэта прыходзіць гнеў Божы на сыноў непакорнасьці.</verse>
				<verse number="7">Дык ня будзьце супольнікамі іх.</verse>
				<verse number="8">Вы былі некалі цемрай, а цяпер - сьвятло ў Госпадзе; хадзіце ж, як дзеці сьвятла,</verse>
				<verse number="9">бо плод Духа ёсьць ва ўсякай добрасьці, і праведнасьці, і праўдзе.</verse>
				<verse number="10">Выпрабоўвайце, што падабаецца Богу,</verse>
				<verse number="11">і ня ўдзельнічайце ў бясплодных справах цемры, а лепш дакарайце.</verse>
				<verse number="12">Бо пра тое, што робіцца імі патаемна, сорамна і гаварыць.</verse>
				<verse number="13">Але ўсё, дакаранае сьвятлом, робіцца яўным, бо ўсё, што робіцца яўным, ёсьць сьвятло,</verse>
				<verse number="14">таму сказана: \Устань, ты, які сьпіш, і ўваскрэсьні з мёртвых, і асьвеціць цябе Хрыстос».</verse>
				<verse number="15">Дык глядзіце, хадзіце дакладна, не як бязглуздыя, але як мудрыя,</verse>
				<verse number="16">выкупляючы час, бо дні злыя.</verse>
				<verse number="17">Дзеля гэтага ня будзьце неразумнымі, але пазнавайце, якая ёсьць воля Госпада.</verse>
				<verse number="18">І не ўпівайцеся віном, бо ў ім распуста, але напаўняйцеся Духам,</verse>
				<verse number="19">гаворачы да сябе псальмамі, і гімнамі, і сьпевамі духоўнымі, сьпяваючы і граючы Госпаду ў сэрцах вашых,</verse>
				<verse number="20">дзякуючы заўсёды і за ўсё Богу і Айцу ў імя Госпада нашага Ісуса Хрыста,</verse>
				<verse number="21">падпарадкоўваючыся адзін аднаму ў страху Божым.</verse>
				<verse number="22">Жанчыны, падпарадкоўвайцеся мужам сваім, як Госпаду,</verse>
				<verse number="23">бо муж ёсьць галава жонкі, як і Хрыстос - галава Царквы, і Ён жа - Збаўца цела.</verse>
				<verse number="24">Але як Царква падпарадкоўваецца Хрысту, гэтак і жонкі сваім мужам у-ва ўсім.</verse>
				<verse number="25">Мужы, любіце жонак сваіх, як і Хрыстос палюбіў Царкву і выдаў Сябе за яе,</verse>
				<verse number="26">каб асьвяціць яе, ачысьціўшы абмыцьцём водным у слове,</verse>
				<verse number="27">каб паставіць яе Сабе слаўнаю Царквою, бяз плямы, ці заганы, ці чаго падобнага, але каб яна была сьвятая і беззаганная.</verse>
				<verse number="28">Гэтак павінны мужы любіць сваіх жонак, як целы свае: хто любіць жонку сваю, самога сябе любіць.</verse>
				<verse number="29">Бо ніхто ніколі ня меў нянавісьці да цела свайго, але жывіць і грэе яго, як і Госпад Царкву.</verse>
				<verse number="30">Бо мы - члены цела Яго, ад цела Яго і ад костак Яго.</verse>
				<verse number="31">Дзеля гэтага пакіне чалавек бацьку свайго і маці, і прылепіцца да жонкі сваёй, і будуць двое адным целам.</verse>
				<verse number="32">Таямніца гэтая вялікая; а я кажу пра Хрыста і Царкву.</verse>
				<verse number="33">Зрэшты, і вы, кожны па сабе, няхай любіць жонку сваю як сябе; а жонка няхай баіцца мужа.</verse>
			</chapter>
			<chapter number="6">
				<verse number="1">Дзеці, слухайцеся бацькоў сваіх у Госпадзе, бо ў гэтым праведнасьць.</verse>
				<verse number="2">«Шануй бацьку твайго і маці\, - гэта першае прыказаньне з абяцаньнем:</verse>
				<verse number="3">«каб было табе добра, і быў ты даўгалетнім на зямлі».</verse>
				<verse number="4">І вы, бацькі?, не раздражняйце дзяцей вашых, але выхоўвайце іх у дысцыплінаваньні і напамінаньні Госпадавым.</verse>
				<verse number="5">Слугі, слухайцеся гаспадароў паводле цела, са страхам і трымценьнем, у шчырасьці сэрца вашага, як Хрыста,</verse>
				<verse number="6">не на вачах толькі паслугуючы, як тыя, што людзям дагаджаюць, але як слугі Хрыстовыя, якія выконваюць волю Божую ад душы?,</verse>
				<verse number="7">з зычлівасьцю служачы Госпаду, а ня людзям,</verse>
				<verse number="8">ведаючы, што кожны, хто зробіць добрае, атрымае тое самае ад Госпада, ці ён нявольнік, ці вольны.</verse>
				<verse number="9">І вы, гаспадары, тое самае рабіце ім, паслабляючы пагрозы, ведаючы, што і ў вас саміх Госпад ёсьць у небе, і ў Яго няма ўзіраньня на аблічча.</verse>
				<verse number="10">Нарэшце, браты мае, умацоўвайцеся ў Госпадзе і ва ўладзе магутнасьці Яго.</verse>
				<verse number="11">Апраніцеся ў-ва ўсю зброю Божую, каб маглі ўстаяць супраць хітрыкаў д'ябла,</verse>
				<verse number="12">бо нашая барацьба ня супраць крыві і цела, але супраць начальстваў, супраць уладаў, супраць сусьветных дзяржаўцаў цемры гэтага веку, супраць духаў зласьлівасьці ў нябёсах.</verse>
				<verse number="13">Дзеля гэтага вазьміце ўсю зброю Божую, каб вы маглі супрацьстаць у дзень злы і, усё зрабіўшы, застацца стаяць.</verse>
				<verse number="14">Дык станьце, падперазаўшы паясьніцу вашую праўдаю, і апрануўшы панцыр праведнасьці,</verse>
				<verse number="15">і абуўшы ногі ў гатовасьць дабравесьціць супакой,</verse>
				<verse number="16">і па-над усё ўзяўшы шчыт веры, якім зможаце затушыць усе распаленыя стрэлы злога.</verse>
				<verse number="17">І шалом збаўленьня прыйміце, і меч Духа, які ёсьць слова Божае.</verse>
				<verse number="18">Усякаю малітваю і просьбаю маліцеся ў-ва ўсякі час у Духу, і ва ўсім гэтым чувайце з усёй настойлівасьцю і просьбамі за ўсіх сьвятых</verse>
				<verse number="19">і за мяне, каб мне дадзена было слова, адчыніўшы вусны мае, адважна паведамляць таямніцу Эвангельля,</verse>
				<verse number="20">дзеля якога я спаўняю пасольства ў ланцугах, каб у ім я гаварыў адважна, як і мушу гаварыць.</verse>
				<verse number="21">А каб і вы ведалі пра мяне, што я раблю, усё вам паведаміць Тыхік, улюбёны брат і верны служыцель у Госпадзе,</verse>
				<verse number="22">якога я і паслаў да вас дзеля гэтага самага, каб вы даведаліся пра нас і каб ён суцешыў сэрцы вашыя.</verse>
				<verse number="23">Супакой братам і любоў з вераю ад Бога Айца і Госпада Ісуса Хрыста.</verse>
				<verse number="24">Ласка з усімі, якія любяць Госпада нашага Ісуса Хрыста ў незьнішчальнасьці. Амэн.</verse>
			</chapter>
		</book>
		<book number="50">
			<chapter number="1">
				<verse number="1">Павал і Цімафей, слугі Ісуса Хрыста, - усім сьвятым у Хрысьце Ісусе, якія ў Філіпах, з епіскапамі і дыяканамі:</verse>
				<verse number="2">ласка вам і супакой ад Бога Айца нашага і Госпада Ісуса Хрыста.</verse>
				<verse number="3">Дзякую Богу майму пры ўсякім успаміне пра вас,</verse>
				<verse number="4">заўсёды ў кожнай просьбе маёй за ўсіх вас просячы з радасьцю,</verse>
				<verse number="5">за вашую супольнасьць у Эвангельлі ад першага дня аж да цяперашняга,</verse>
				<verse number="6">маючы пэўнасьць у тым, што Той, Які пачаў у вас добрую справу, будзе зьдзяйсьняць [яе] аж да дня Ісуса Хрыста,</verse>
				<verse number="7">як справядліва мне думаць адносна ўсіх вас, бо я маю вас у сэрцы як у путах маіх, так і ў абароне, і ў сьцьвярджэньні Эвангельля, вас, якія ўсе - удзельнікі са мною ў ласцы.</verse>
				<verse number="8">Бо Бог мне сьведка, як я прагну ўсіх вас сэрцам Ісуса Хрыста;</verse>
				<verse number="9">і малюся пра тое, каб любоў вашая яшчэ больш і больш памнажалася ў пазнаньні і ўсякім разуменьні,</verse>
				<verse number="10">каб, выпрабоўваючы, што лепшае, вы былі чыстымі і без спатыкненьня ў дзень Хрыстовы,</verse>
				<verse number="11">напоўненымі пладамі праведнасьці праз Ісуса Хрыста на славу і пахвалу? Божую.</verse>
				<verse number="12">Хачу, браты, каб вы даведаліся, што тое, што са мной [сталася], выйшла больш на посьпех Эвангельля,</verse>
				<verse number="13">так што путы мае ў Хрысьце сталіся яўнымі ў-ва ўсёй прэторыі і ўсім іншым,</verse>
				<verse number="14">і многія з братоў у Госпадзе, перакананыя путамі маімі, яшчэ больш адважыліся бяз страху гаварыць Слова.</verse>
				<verse number="15">Некаторыя, праўда, - з зайздрасьці і сваркі, а некаторыя - з упадабаньня абвяшчаюць Хрыста.</verse>
				<verse number="16">Тыя, што ў сварлівасьці, - прапаведуюць Хрыста ня чыста, мяркуючы павялічыць прыгнёт путаў маіх,</verse>
				<verse number="17">а тыя, што ў любові, - ведаючы, што дзеля абароны Эвангельля я пастаўлены.</verse>
				<verse number="18">Бо што з гэтага? Усякім чынам, ці дзеля віду, ці праўдзіва, Хрыстос прапаведуецца, і я з гэтага радуюся і буду радавацца.</verse>
				<verse number="19">Бо я ведаю, што гэта станецца мне на збаўленьне праз вашыя просьбы і дапамогу Духа Ісуса Хрыста,</verse>
				<verse number="20">паводле спадзяваньня і надзеі маёй, што я ні ў чым ня буду асаромлены, але з усёй адвагай, як заўсёды, гэтак і цяпер, будзе ўзьвялічаны Хрыстос у целе маім, ці то жыцьцём, ці то сьмерцю.</verse>
				<verse number="21">Бо для мяне жыцьцё - Хрыстос, і сьмерць - набытак.</verse>
				<verse number="22">А як жыцьцё ў целе [дае] плод маёй справе, ня ведаю, што і выбраць.</verse>
				<verse number="23">Бо цягне адно і другое. Маю жаданьне разьвязацца і быць з Хрыстом, і гэта нашмат лепш,</verse>
				<verse number="24">а заставацца ў целе больш патрэбна дзеля вас.</verse>
				<verse number="25">І я напэўна ведаю, што застануся і затрымаюся з усімі вамі дзеля вашага посьпеху і радасьці веры,</verse>
				<verse number="26">каб пахвала? вашая ў Хрысьце Ісусе памнажалася ў-ва мне, калі зноў прыйду да вас.</verse>
				<verse number="27">Толькі жывіце дастойна Эвангельля Хрыстовага, каб мне, ці як прыйду і ўбачу вас, ці адсутны, чуць пра вас, што вы стаіцё ў адным духу, змагаючыся аднадушна за веру Эвангельскую</verse>
				<verse number="28">і ані ў чым не палохаючыся супраціўнікаў. Гэта для іх ёсьць доказ загубы, а для вас - збаўленьня, і гэта ад Бога,</verse>
				<verse number="29">бо вам дадзена дзеля Хрыста ня толькі верыць у Яго, але і цярпець дзеля Яго,</verse>
				<verse number="30">маючы такое самае змаганьне, якое вы бачылі ў-ва мне і цяпер чуеце пра мяне.</verse>
			</chapter>
			<chapter number="2">
				<verse number="1">Дык калі ёсьць якое пацяшэньне ў Хрысьце, калі ёсьць якая патоля любові, калі ёсьць якая супольнасьць Духа, калі ёсьць якая сардэчнасьць і міласэрнасьць,</verse>
				<verse number="2">дапоўніце маю радасьць, каб вы тое самае думалі, тую самую любоў мелі, былі аднадушныя і аднадумныя,</verse>
				<verse number="3">нічога ня [робячы] дзеля сварлівасьці ці дзеля пустое пахвальбы?, але ў пакоры розуму шануючы адзін аднога як вышэйшых за сябе.</verse>
				<verse number="4">Не на сваё [толькі] няхай кожны зважае, але і на тое, што іншых.</verse>
				<verse number="5">Бо няхай тое ў вас думаецца, што і ў Хрысьце Ісусе,</verse>
				<verse number="6">Які, маючы постаць Бога, не лічыў захопам быць роўным Богу,</verse>
				<verse number="7">але прынізіў Сябе, прыняўшы постаць слугі?, стаўшыся на падабенства людзей і знойдзены выглядам, як чалавек,</verse>
				<verse number="8">панізіў Сябе, стаўшыся паслухмяным ажно да сьмерці, і сьмерці крыжовай.</verse>
				<verse number="9">Дзеля гэтага і Бог узвысіў Яго і даў Яму імя па-над усякае імя,</verse>
				<verse number="10">каб у імя Ісуса схілілася ўсякае калена нябесных, зямных і падземных</verse>
				<verse number="11">і каб усякі язык вызнаваў, што Госпад Ісус Хрыстос у славу Бога Айца.</verse>
				<verse number="12">Так што, улюбёныя мае, як вы заўсёды слухаліся, ня толькі, калі я прыходзіў, але шмат больш цяпер, у адсутнасьць маю, са страхам і трымценьнем зьдзяйсьняйце збаўленьне сваё,</verse>
				<verse number="13">бо Бог ёсьць Той, Які дзейнічае ў вас паводле ўпадабаньня [Свайго], каб вы і хацелі, і дзейнічалі.</verse>
				<verse number="14">Усё рабіце без нараканьняў і хістаньняў,</verse>
				<verse number="15">каб вы былі беззаганнымі і шчырымі дзецьмі Божымі, беззаганнымі сярод пакаленьня скрыўленага і сапсаванага, у якім вы сьвеціце, як сьвятло ў сьвеце,</verse>
				<verse number="16">захоўваючы слова жыцьця, на пахвалу? маю ў дзень Хрыстовы, што я не надарма? бег і не надарма? працаваў.</verse>
				<verse number="17">Але калі я і ахвяруюся на ахвяру і служэньне веры вашай, я радуюся, і радуюся разам з усімі вамі.</verse>
				<verse number="18">З гэтага самага і вы радуйцеся, і радуйцеся разам са мною.</verse>
				<verse number="19">А я спадзяюся ў Госпадзе Ісусе хутка паслаць да вас Цімафея, каб і я ўсьцешыўся, даведаўшыся пра вас.</verse>
				<verse number="20">Бо ня маю нікога роўнага душою, хто б гэтак шчыра пра вас клапаціўся.</verse>
				<verse number="21">Бо ўсе шукаюць свайго, а не таго, што Хрыста Ісуса.</verse>
				<verse number="22">А яго выпрабаванасьць вы ведаеце, бо ён, як сын бацьку, служыў мне дзеля Эвангельля.</verse>
				<verse number="23">Дык я спадзяюся паслаць яго неадкладна, як толькі даведаюся адносна сябе.</verse>
				<verse number="24">Бо я пэўны ў Госпадзе, што і сам хутка прыйду.</verse>
				<verse number="25">Я палічыў патрэбным паслаць да вас Эпафрадыта, брата, і супрацоўніка, і таварыша майго, а вашага пасланца і служыцеля ў патрэбе маёй,</verse>
				<verse number="26">бо ён жадаў [бачыць] усіх вас і тужыў, што вы пачулі пра нядужасьць ягоную.</verse>
				<verse number="27">Бо ён быў хворы амаль сьмяротна; але Бог зьлітаваўся над ім, дый не над ім толькі, але і нада мною, каб ня меў я смутку да смутку.</verse>
				<verse number="28">Дык я хутчэй паслаў яго, каб вы, убачыўшы яго ізноў, узрадаваліся, і каб я ня быў засмучаны.</verse>
				<verse number="29">Дык прыйміце яго ў Госпадзе з усякай радасьцю і гэтакіх мейце ў паважаньні,</verse>
				<verse number="30">бо ён за справу Хрыстовую быў блізкі да сьмерці, ня дбаючы пра душу? [сваю], каб дапоўніць нястачу служэньня вашага мне.</verse>
			</chapter>
			<chapter number="3">
				<verse number="1">Нарэшце, браты мае, радуйцеся ў Госпадзе. Пісаць вам гэта для мяне ня цяжка, а для вас карысна.</verse>
				<verse number="2">Зважайце на сабак, зважайце на благіх работнікаў, зважайце на нібыта абрэзаных,</verse>
				<verse number="3">бо абрэзаныя - гэта мы, якія служым Богу духам, і хвалімся ў Хрысьце Ісусе, і ня ў целе маем спадзяваньне;</verse>
				<verse number="4">хоць я маю пэўнасьць і ў целе. Калі хто іншы думае спадзявацца на цела, дык я больш,</verse>
				<verse number="5">абрэзаны ў восьмы дзень, з роду Ізраіля, з калена Бэн'яміна, Гебрай з Гебраяў, паводле Закону - фарысэй,</verse>
				<verse number="6">які праз руплівасьць перасьледаваў Царкву, паводле праведнасьці, якая з Закону, - беззаганны.</verse>
				<verse number="7">Але тое, што для мяне было набыткам, дзеля Хрыста я палічыў за страту.</verse>
				<verse number="8">І больш таго, усё лічу за страту дзеля вышэйшага пазнаньня Хрыста Ісуса, Госпада майго, дзеля Якога я ўсё страціў і лічу за гной, каб Хрыста здабыць</verse>
				<verse number="9">і апынуцца ў Ім, маючы не маю? праведнасьць, якая праз Закон, але тую, якая праз веру ў Хрыста, праведнасьць ад Бога праз веру,</verse>
				<verse number="10">каб пазнаць Яго, і сілу ўваскрасеньня Яго, і супольнасьць пакутаў Яго, прыпадабняючыся сьмерці Яго,</verse>
				<verse number="11">каб толькі дасягнуць паўстаньня з мёртвых.</verse>
				<verse number="12">Не таму, што я ўжо атрымаў ці ўжо споўніў [усё], але імкнуся, ці не дасягну і я таго, як мяне дасягнуў Хрыстос Ісус.</verse>
				<verse number="13">Браты, я не лічу сябе, што дасягнуў, а толькі, забываючыся пра тое, што ззаду, і імкнучыся да таго, што наперадзе,</verse>
				<verse number="14">імчу да мэты, да ўзнагароды пакліканьня Божага, якое з гары ў Хрысьце Ісусе.</verse>
				<verse number="15">Дык усе, хто дасканалыя, будзем думаць гэтак. А калі вы што іначай думаеце, і гэтае Бог вам адкрые.</verse>
				<verse number="16">Па-за гэтым, чаго мы дасягнулі, паводле гэтага правіла будзем хадзіць і гэтак думаць.</verse>
				<verse number="17">Будзьце падобнымі, браты, да мяне, і зважайце на тых, хто гэтак ходзіць, паводле ўзору, які маеце ў нас.</verse>
				<verse number="18">Бо многія, пра якіх я часта казаў вам, а цяпер і са сьлязьмі кажу, ходзяць як ворагі крыжа Хрыстовага.</verse>
				<verse number="19">Іхні канец - загуба, іхні бог - чэрава, і слава [іхняя] ў сораме іх, яны думаюць пра зямное.</verse>
				<verse number="20">А нашае грамадзянства - у небе, адкуль мы і чакаем Збаўцу, Госпада Ісуса Хрыста,</verse>
				<verse number="21">Які зьменіць выгляд цела паніжэньня нашага, каб яно сталася падобным да цела славы Яго, дзеяньнем, якім Ён можа падпарадкаваць Сабе ўсё.</verse>
			</chapter>
			<chapter number="4">
				<verse number="1">Так што, браты мае ўлюбёныя і пажаданыя, радасьць і вянок мой, стойце так у Госпадзе, улюбёныя.</verse>
				<verse number="2">Эўводзію прашу і Сынтыхею прашу думаць гэтаксама ў Госпадзе.</verse>
				<verse number="3">Прашу і цябе, шчыры памочніку, дапамагай тым, якія змагаліся дзеля Эвангельля разам са мною, і з Клемэнтам, і з іншымі супрацоўнікамі маімі, імёны якіх у кнізе жыцьця.</verse>
				<verse number="4">Радуйцеся заўсёды ў Госпадзе. Ізноў кажу: радуйцеся.</verse>
				<verse number="5">Спагаднасьць вашая няхай будзе вядомая ўсім людзям. Госпад блізка!</verse>
				<verse number="6">Не турбуйцеся ні пра што, але ў-ва ўсякай малітве і просьбе з падзякай няхай адкрываюцца жаданьні вашыя перад Богам,</verse>
				<verse number="7">і супакой Божы, які вышэй за ўсякі розум, няхай захавае сэрцы вашыя і думкі вашыя ў Хрысьце Ісусе.</verse>
				<verse number="8">Нарэшце, браты, што ёсьць праўдзівае, што сумленнае, што справядлівае, што чыстае, што вартае любові, што добрай славы, калі ёсьць якая цнота і якая пахвала?, - пра тое думайце.</verse>
				<verse number="9">І чаго вы навучыліся, і што прынялі, і чулі, і бачылі ў-ва мне, тое рабіце, і Бог супакою будзе з вамі.</verse>
				<verse number="10">Я вельмі ўзрадаваўся ў Госпадзе, што вы ўжо зноў ажывіліся, каб думаць пра мяне, як і раней думалі, ды ня мелі нагоды.</verse>
				<verse number="11">Ня дзеля таго, што я ў нястачы, кажу, бо я навучыўся быць задаволеным тым, што ў мяне ёсьць.</verse>
				<verse number="12">Ведаю, як у паніжэньні быць, і ведаю, як у дастатку; навучыўся ўсяго і ў-ва ўсім: і насычацца, і галадаваць, мець і дастатак, і нястачу.</verse>
				<verse number="13">Усё магу ў Хрысьце, Які ўмацоўвае мяне.</verse>
				<verse number="14">Па-за гэтым, вы добра зрабілі, што ўдзельнічалі ў маім прыгнёце.</verse>
				<verse number="15">Вы ж ведаеце, Філіпяне, што на пачатку [абвяшчэньня] Эвангельля, калі я выйшаў з Македоніі, ніводная царква не далучылася да мяне праз дораньне і прыняцьцё, акрамя вас адных.</verse>
				<verse number="16">Вы і ў Тэсалоніку і раз, і два пасылалі паводле патрэбы маёй.</verse>
				<verse number="17">Ня тое, каб я шукаў дару, але шукаю плоду, які памнажаецца на вашу карысьць.</verse>
				<verse number="18">Я маю ўсё і маю дастатак; я напоўнены, атрымаўшы ад Эпафрадыта тое, што ад вас, водар салодкі, ахвяру прыемную, якая падабаецца Богу.</verse>
				<verse number="19">А Бог мой няхай напоўніць усякую патрэбу вашую паводле багацьця Свайго ў славе, у Хрысьце Ісусе.</verse>
				<verse number="20">Богу ж і Айцу нашаму слава на вякі вякоў. Амэн.</verse>
				<verse number="21">Прывітайце кожнага сьвятога ў Хрысьце Ісусе. Вітаюць вас браты, што са мною.</verse>
				<verse number="22">Вітаюць вас усе сьвятыя, а найбольш тыя, што з дому цэзара.</verse>
				<verse number="23">Ласка Госпада нашага Ісуса Хрыста з усімі вамі. Амэн.</verse>
			</chapter>
		</book>
		<book number="51">
			<chapter number="1">
				<verse number="1">Павал, апостал Ісуса Хрыста з волі Божай, і Цімафей, брат, -</verse>
				<verse number="2">тым, што ў Калосах, сьвятым і верным братам у Хрысьце: ласка вам і супакой ад Бога Айца нашага і Госпада Ісуса Хрыста.</verse>
				<verse number="3">Дзякуем Богу і Айцу Госпада нашага Ісуса Хрыста, заўсёды молячыся пра вас,</verse>
				<verse number="4">пачуўшы пра веру вашую ў Хрыста Ісуса і пра любоў да ўсіх сьвятых,</verse>
				<verse number="5">дзеля надзеі, якая вызначана вам у небе, пра што вы раней чулі ў слове праўды Эвангельля,</verse>
				<verse number="6">якое ёсьць у вас, як і ў-ва ўсім сьвеце, і дае плод, як і між вамі, з таго дня, калі вы пачулі і пазналі ласку Божую ў праўдзе,</verse>
				<verse number="7">як і навучыліся ад Эпафраса, улюбёнага таварыша нашага, які ёсьць верным за вас служыцелем Хрыста,</verse>
				<verse number="8">які і паведаміў нам пра вашую любоў у духу.</verse>
				<verse number="9">Дзеля гэтага і мы з таго дня, як пачулі, не перастаем маліцца за вас і прасіць, каб вы былі напоўненыя пазнаньнем волі Яго ў-ва ўсякай мудрасьці і разуменьні духоўным,</verse>
				<verse number="10">каб вы хадзілі дастойна Госпада, у-ва ўсім дагаджаючы [Яму], даючы плод у кожнай добрай справе і ўзрастаючы ў пазнаньні Бога,</verse>
				<verse number="11">дужэючы ўсякаю сілаю паводле магутнасьці славы Яго на ўсякую цярплівасьць і доўгацярплівасьць з радасьцю,</verse>
				<verse number="12">дзякуючы Айцу, Які даў нам здольнасьць удзельнічаць у спадчыне сьвятых у сьвятле,</verse>
				<verse number="13">Які выбавіў нас ад улады цемры і перамясьціў у Валадарства Сына любові Сваёй,</verse>
				<verse number="14">у Якім мы маем адкупленьне праз кроў Ягоную і адпушчэньне грахоў.</verse>
				<verse number="15">Ён ёсьць вобраз Бога нябачнага, Першародны ўсякага стварэньня;</verse>
				<verse number="16">бо ў Ім створана ўсё, што ў небе і што на зямлі, бачнае і нябачнае: ці то пасады, ці то панаваньні, ці то начальствы, ці то ўлады, - усё праз Яго і для Яго створана;</verse>
				<verse number="17">і Ён ёсьць перад усім, і ўсё ў Ім стаіць.</verse>
				<verse number="18">І Ён ёсьць галава Цела - Царквы; Ён - пачатак, Першародны з мёртвых, каб быць Яму ў-ва ўсім першым,</verse>
				<verse number="19">бо было даспадобы, каб у Ім жыла ўсякая поўня</verse>
				<verse number="20">і каб праз Яго пагадзіць з Сабою ўсё, учыніўшы праз Яго, праз кроў крыжа Ягонага мір і з тым, што на зямлі, і з тым, што ў небе.</verse>
				<verse number="21">І вас, якія былі некалі адлучаныя і ворагі, разуменьнем [зьвернутыя] да злых справаў,</verse>
				<verse number="22">цяпер пагадзіў ва ўласным целе Яго праз сьмерць, каб паставіць вас сьвятымі, і беззаганнымі, і бездакорнымі перад Сабою,</verse>
				<verse number="23">калі толькі застаецеся ў веры цьвёрда і непарушна, і не адпадаеце ад надзеі Эвангельля, якое вы чулі, якое абвешчана ўсяму стварэньню пад небам, якога я, Павал, стаўся служыцелем.</verse>
				<verse number="24">Цяпер я радуюся ў пакутах маіх за вас і дапаўняю нястачу ў целе маім прыгнётаў Хрыстовых за Цела Ягонае, якое ёсьць Царква,</verse>
				<verse number="25">якой я стаўся служыцелем паводле распарадкаваньня Божага, дадзенага мне дзеля вас, каб споўніць слова Божае,</verse>
				<verse number="26">тайну, схаваную ад вякоў і ад пакаленьняў, а цяпер выяўленую сьвятым Ягоным,</verse>
				<verse number="27">якім захацеў Бог паведаміць, якое багацьце славы тайны гэтай сярод паганаў, якая ёсьць Хрыстос у вас, надзея славы,</verse>
				<verse number="28">Якога мы прапаведуем, настаўляючы ўсякага чалавека і вучачы ўсякага чалавека ўсякае мудрасьці, каб нам паставіць усякага чалавека дасканалым у Хрысьце Ісусе,</verse>
				<verse number="29">дзеля чаго я і працую, змагаючыся паводле дзеяньня Яго, якое дзейнічае ў-ва мне магутна.</verse>
			</chapter>
			<chapter number="2">
				<verse number="1">Бо хачу, каб вы ведалі, якую вялікую барацьбу я маю дзеля вас і дзеля тых, што ў Ляадыкеі, і дзеля ўсіх, якія ня бачылі аблічча майго ў целе,</verse>
				<verse number="2">каб суцешыліся сэрцы іхнія, злучаныя ў любові і дзеля ўсякага багацьця пэўнага разуменьня, дзеля пазнаньня тайны Бога - і Айца, і Хрыста,</verse>
				<verse number="3">у Якім усе скарбы мудрасьці і веданьня схаваныя.</verse>
				<verse number="4">А кажу гэта, каб хто ня ўвёў вас у зман пераканаўчымі словамі.</verse>
				<verse number="5">Бо хоць я і адсутны целам, але духам я з вамі, радуючыся і бачачы ваш парадак і ўмацаванасьць веры вашае ў Хрыста.</verse>
				<verse number="6">Дык як вы прынялі Хрыста Ісуса, Госпада, так хадзіце ў Ім,</verse>
				<verse number="7">укарэненыя і збудаваныя ў Ім, і сьцьверджаныя ў веры, як вы былі навучаныя, багацеючы ў ёй з падзякаю.</verse>
				<verse number="8">Глядзіце, каб хто не збаламуціў вас філасофіяй і пустым падманам паводле традыцыі чалавечай, паводле стыхіяў сьвету, а не паводле Хрыста.</verse>
				<verse number="9">Бо ў Ім жыве ўся поўня Боства цялесна,</verse>
				<verse number="10">і вы напоўненыя ў Ім, Які ёсьць галава ўсякага начальства і ўлады.</verse>
				<verse number="11">У Ім і вы абрэзаныя абразаньнем, не рукою зробленым, якое зьняла цела грахоў цялесных, абразаньнем Хрыстовым.</verse>
				<verse number="12">Пахаваныя з Ім у хрышчэньні, у Ім вы і ўваскрэсьлі праз веру ў дзеяньне Бога, Які ўваскрасіў Яго з мёртвых,</verse>
				<verse number="13">і вас, якія былі мёртвыя ў грахах і неабразаньні цела вашага, Ён ажывіў разам з Ім, дараваўшы нам усе грахі,</verse>
				<verse number="14">сьцёршы рукапіс пастановаў, што былі супраць нас; і забраў яго спасярод, прыбіўшы да крыжа,</verse>
				<verse number="15">распрануўшы начальствы і ўлады, адважна аддаў іх на сорам, трыюмфуючы над імі ў Ім.</verse>
				<verse number="16">Дык няхай ніхто ня судзіць вас за ежу, ці за пітво, ці за ўдзел у сьвяце, ці маладзіку?, ці субоце.</verse>
				<verse number="17">Гэта ёсьць цень таго, што мае быць, а цела - Хрыстовае.</verse>
				<verse number="18">Няхай ніхто не пазбавіць вас нагароды праз самавольнае ўпакорваньне і набажэнства анёлам, уваходзячы ў тое, чаго ня бачыў, дарэмна ўзганарыўшыся розумам цела свайго</verse>
				<verse number="19">і не трымаючыся Галавы, ад якое ўсё цела, вязямі і вузламі змацаванае і злучанае, расьце ўзрастаньнем Божым.</verse>
				<verse number="20">Дык калі вы памерлі разам з Хрыстом для стыхіяў сьвету, чаго ж, быццам жывучы? ў сьвеце, трымаецеся пастановаў:</verse>
				<verse number="21">«Не дакранайся, і не каштуй, і не чапай\,</verse>
				<verse number="22">што ўсё [вядзе] да сапсутасьці праз [само] ўжываньне, паводле пастановаў і навукі чалавечае?</verse>
				<verse number="23">Гэтае слова нібыта мае мудрасьць у самавольным набажэнстве, упакорваньні і мардаваньні цела, не ў пашане да таго, што насычае цела.</verse>
			</chapter>
			<chapter number="3">
				<verse number="1">Дык калі вы ўваскрэсьлі з Хрыстом, шукайце ўзгорнага, дзе Хрыстос сядзіць праваруч Бога.</verse>
				<verse number="2">Пра ўзгорнае думайце, а не пра зямное,</verse>
				<verse number="3">бо вы памерлі, і жыцьцё вашае схаванае з Хрыстом у Богу.</verse>
				<verse number="4">Калі зьявіцца Хрыстос, жыцьцё нашае, тады і вы зьявіцеся разам з Ім у славе.</verse>
				<verse number="5">Дык мярцьвіце члены вашыя, што на зямлі: распусту, нячыстасьць, жарсьць, благое пажаданьне і хцівасьць, якая ёсьць ідалапаклонствам,</verse>
				<verse number="6">за што гнеў Божы прыходзіць на сыноў непакорнасьці,</verse>
				<verse number="7">сярод якіх і вы раней хадзілі, калі жылі між імі.</verse>
				<verse number="8">А цяпер вы адкіньце ўсё: гнеў, ярасьць, ліхоту, блюзьнерствы, брыдкаслоўе з вуснаў вашых;</verse>
				<verse number="9">не хлусіце адзін аднаму, распрануўшыся са старога чалавека з учынкамі ягонымі</verse>
				<verse number="10">і апрануўшыся ў новага, які абнаўляецца ў пазнаньні паводле вобразу Таго, Хто яго стварыў,</verse>
				<verse number="11">дзе няма Грэка і Юдэя, абразаньня і неабразаньня, барбара, Скіфа, слугі?, свабоднага, але ўсё і ў-ва ўсім Хрыстос.</verse>
				<verse number="12">Дык апраніцеся, як выбраныя Божыя, сьвятыя і ўлюбёныя, у міласэрнасьць, ласкавасьць, пакору, ціхасьць, доўгацярплівасьць,</verse>
				<verse number="13">церпячы адзін аднаго і прабачаючы адзін аднаму, калі хто на каго мае крыўду, як Хрыстос дараваў вам, гэтак і вы.</verse>
				<verse number="14">А па-над усё [апраніцеся] ў любоў, якая ёсьць вузел дасканаласьці,</verse>
				<verse number="15">і няхай гаспадарыць у сэрцах вашых супакой Божы, да якога вы і пакліканыя ў адным целе, і будзьце ўдзячныя.</verse>
				<verse number="16">Слова Хрыстовае няхай жыве ў вас багата, у-ва ўсякай мудрасьці; навучайце і настаўляйце адзін аднаго псальмамі, і гімнамі, і сьпевамі духоўнымі, у ласцы сьпяваючы Госпаду ў сэрцах вашых.</verse>
				<verse number="17">І ўсё, што вы робіце, словам або справаю, усё [рабіце] ў імя Госпада Ісуса, дзякуючы праз Яго Богу і Айцу.</verse>
				<verse number="18">Жонкі, падпарадкоўвайцеся мужам вашым, як прыстойна ў Госпадзе.</verse>
				<verse number="19">Мужы, любіце жонак і ня будзьце для іх прыкрымі.</verse>
				<verse number="20">Дзеці, слухайцеся бацькоў у-ва ўсім, бо гэта падабаецца Госпаду.</verse>
				<verse number="21">Бацькі, не зьнеахвочвайце дзяцей вашых, каб яны не гублялі духа.</verse>
				<verse number="22">Слугі, у-ва ўсім слухайцеся паноў паводле цела, не на вачах толькі паслугуючы, як тыя, што людзям дагаджаюць, але ў шчырасьці сэрца, баючыся Бога.</verse>
				<verse number="23">І ўсё, што робіце, рабіце ад душы?, як для Госпада, а не для людзей,</verse>
				<verse number="24">ведаючы, што ад Госпада атрымаеце ў нагароду спадчыну, бо вы служыце Госпаду Хрысту.</verse>
				<verse number="25">А хто робіць крыўду, атрымае паводле зробленае крыўды, бо няма [ў Бога] ўзіраньня на аблічча.</verse>
			</chapter>
			<chapter number="4">
				<verse number="1">Паны, давайце слугам тое, што справядліва і што адпаведна, ведаючы, што і вы маеце Госпада ў небе.</verse>
				<verse number="2">Трывайце ў малітве, чуваючы ў ёй з падзякаю;</verse>
				<verse number="3">молячыся таксама і за нас, каб Бог адчыніў нам дзьверы слова абвяшчаць тайну Хрыстовую, дзеля якой я зьвязаны,</verse>
				<verse number="4">каб я выявіў яе так, як мушу пра яе казаць.</verse>
				<verse number="5">У мудрасьці хадзіце з тымі, што вонкі, выкупляючы час.</verse>
				<verse number="6">Слова вашае [няхай будзе] заўсёды ў ласцы [Божай], прыпраўленае сольлю, каб вы ведалі, як кожнаму адказаць.</verse>
				<verse number="7">Пра мяне ўсё паведаміць вам Тыхік, улюбёны брат, і верны служыцель, і таварыш у Госпадзе,</verse>
				<verse number="8">якога я паслаў да вас дзеля таго, каб мне даведацца, што ў вас, і ён пацешыў сэрцы вашыя,</verse>
				<verse number="9">разам з Анісімам, верным і ўлюбёным братам, які з вашых. Яны паведамяць вам усё, што тут [робіцца].</verse>
				<verse number="10">Вітае вас Арыстарх, вязень са мною, і Марк, пляменьнік Барнабы, пра якога вы атрымалі прыказаньне: калі ён прыйдзе да вас, прыйміце яго,</verse>
				<verse number="11">і Ісус, называны Юстам, якія з абрэзаных. Яны - адзіныя супрацоўнікі дзеля Валадарства Божага, якія былі мне суцяшэньнем.</verse>
				<verse number="12">Вітае вас Эпафрас, які з вашых, слуга Хрыста, які заўсёды змагаецца за вас у малітвах, каб вы стаялі дасканалымі і напоўненымі ўсякай воляй Божай.</verse>
				<verse number="13">Бо сьведчу пра яго, што мае вялікую руплівасьць адносна вас і тых, што ў Ляадыкеі і Гераполі.</verse>
				<verse number="14">Вітае вас Лука, лекар улюбёны, і Дымас.</verse>
				<verse number="15">Прывітайце братоў у Ляадыкеі, і Німфана, і царкву ў доме ягоным.</verse>
				<verse number="16">І калі гэтае пасланьне будзе прачытана ў вас, зрабіце, каб яно было прачытана ў Ляадыкейскай царкве; і тое, якое з Ляадыкеі, прачытайце і вы.</verse>
				<verse number="17">І скажыце Архіпу: \Зважай на служэньне, якое ты атрымаў у Госпадзе, каб табе споўніць яго».</verse>
				<verse number="18">Прывітаньне маёю рукою, Паўлаваю. Памятайце пра путы мае. Ласка з вамі. Амэн.</verse>
			</chapter>
		</book>
		<book number="52">
			<chapter number="1">
				<verse number="1">Павал, і Сілуан, і Цімафей - царкве Тэсалонцаў у Богу Айцу і Госпадзе Ісусе Хрысьце: Ласка вам і супакой ад Бога Айца нашага і Госпада Ісуса Хрыста.</verse>
				<verse number="2">Дзякуем Богу заўсёды за ўсіх вас, успамінаючы вас у малітвах нашых,</verse>
				<verse number="3">нясупынна памятаючы пра вашыя ўчынкі веры і працу любові і непахіснасьць надзеі на Госпада нашага Ісуса Хрыста перад Богам і Айцом нашым,</verse>
				<verse number="4">ведаючы, умілаваныя Богам браты, выбраньне вашае.</verse>
				<verse number="5">Бо нашае Эвангельле не было ў вас у слове толькі, але і ў сіле, і ў Сьвятым Духу, і ў шматлікіх пацьверджаньнях, як вы самі ведаеце, якімі былі мы дзеля вас між вамі.</verse>
				<verse number="6">I вы сталіся пераймальнікамі нашымі і Госпада, прыняўшы слова ў вялікім прыгнёце з радасьцяй Духа Сьвятога,</verse>
				<verse number="7">так што сталіся вы прыкладам для ўсіх, што вераць, у Македоніі і Ахаі.</verse>
				<verse number="8">Бо ад вас разыйшлося слова Госпадава ня толькі ў Македоніі і Ахаі, але і ва ўсякае месца дайшла вера вашая у Бога, так што ў нас няма патрэбы штосьці гаварыць.</verse>
				<verse number="9">Бо яны самі расказваюць пра нас, які ўваход маем мы да вас, і як вы зьвярнуліся да Бога ад ідалаў, каб служыць Богу жывому і праўдзіваму</verse>
				<verse number="10">і чакаць з неба Сына Ягонага, Якога Ён узьняў з мёртвых, Ісуса, Які выбаўляе нас ад гневу, што надыходзіць.</verse>
			</chapter>
			<chapter number="2">
				<verse number="1">Вы самі ведаеце, браты, пра наш уваход да вас, што ён быў не дарэмны;</verse>
				<verse number="2">але, раней нацярпеўшыся і будучы зьняважаныя, як вы ведаеце, у Філіпах, мы адважыліся ў Богу нашым гаварыць вам Эвангельле Божае з вялікім змаганьнем.</verse>
				<verse number="3">Бо пацяшэньне нашае ані з памылкі, ані з нячыстасьці, ані з хітраваньня,</verse>
				<verse number="4">але, як мы былі выпрабаваныя Богам, каб даверыць [нам] Эвангельле, так і гаворым, не каб людзям падабацца, але Богу, Які выпрабоўвае сэрцы нашыя.</verse>
				<verse number="5">Бо ніколі не было ў нас словаў лісьлівых, як ведаеце, ані думак хцівых: Бог - сьведка!</verse>
				<verse number="6">Ня шукалі мы славы ад людзей: ані ад вас, ані ад іншых, хоць маглі быць у паважаньні, як Хрыстовыя апосталы,</verse>
				<verse number="7">але былі мы лагодныя сярод вас; як карміцелька клапоціцца пра дзетак сваіх.</verse>
				<verse number="8">Гэтак мы, рупячыся пра вас, пажадалі перадаць вам ня толькі Эвангельле Божае, але і душы нашыя, бо вы сталіся нам любымі.</verse>
				<verse number="9">Вы памятаеце, браты, працу нашую і стому: уначы і ўдзень працуючы, каб ня быць цяжарам каму з вас, мы абвяшчалі вам Эвангельле Божае.</verse>
				<verse number="10">Сьведкі вы і Бог, як сьвята, праведна і беззаганна былі мы сярод вас, якія паверылі.</verse>
				<verse number="11">Бо вы ведаеце, як мы кожнага з вас, як бацька дзяцей сваіх, прасілі, і пацяшалі, і сьведчылі,</verse>
				<verse number="12">каб вы хадзілі дастойна Бога, Які паклікаў вас у Сваё Валадарства і славу.</verse>
				<verse number="13">Дзеля гэтага і мы няспынна дзякуем Богу, што вы, прыняўшы пачутае ад нас слова Божае, прынялі яго не як слова чалавечае, але як яно ёсьць у сапраўднасьці, як слова Божае, якое і дзейнічае ў вас, якія паверылі.</verse>
				<verse number="14">Вы сталіся, браты, пераймальнікамі цэркваў Божых, што ў Юдэі, у Хрысьце Ісусе, бо і вы гэтак сама нацярпеліся ад зямлякоў сваіх, як і тыя ад Юдэяў,</verse>
				<verse number="15">якія і Госпада Ісуса забілі, і сваіх прарокаў, і нас павыганялі, і Богу не падабаюцца, і ўсім людзям супрацівяцца,</verse>
				<verse number="16">забараняюць нам прамаўляць да паганаў, каб тыя былі збаўленыя, і гэтак дапаўняюць грахі свае заўсёды; але дасягнуў да іх гнеў да канца.</verse>
				<verse number="17">Мы ж, браты, асірочаныя вамі на кароткі час абліччам, а ня сэрцам, моцна намагаліся з вялікім жаданьнем убачыць аблічча вашае,</verse>
				<verse number="18">Дзеля гэтага хацелі мы прыйсьці да вас, -асабліва я, Павал, - і раз, і два, але перашкодзіў нам шатан.</verse>
				<verse number="19">Бо якая нашая надзея, ці радасьць, ці вянок пахвалы? Ці ж ня вы перад Госпадам нашым Ісусам Хрыстом у прыйсьце Яго?</verse>
				<verse number="20">Бо вы - слава нашая і радасьць.</verse>
			</chapter>
			<chapter number="3">
				<verse number="1">Дзеля гэтага, ня могучы трываць болей, спадабалася нам застацца ў Атэнах адным,</verse>
				<verse number="2">і паслалі мы Цімафея, брата нашага і служыцеля Божага, і супрацоўніка нашага ў Эвангельлі Хрыстовым, каб узмоцніць вас і суцешыць вас у веры вашай,</verse>
				<verse number="3">каб ніхто не пахіснуўся ў прыгнётах гэтых: бо вы самі ведаеце, што мы на гэта пастаўлены.</verse>
				<verse number="4">Бо мы і тады, калі ў вас былі, папярэджвалі вас, што маем зазнаць прыгнёт, як і сталася, і вы ведаеце.</verse>
				<verse number="5">Дзеля гэтага і я, не могучы вытрымаць болей, паслаў даведацца пра веру вашую, каб як не спакусіў вас спакусьнік, і ня сталася дарэмнай праца нашая.</verse>
				<verse number="6">Цяпер жа, калі прыйшоў да нас ад вас Цімафей і прынёс нам добрую вестку пра веру і любоў вашую, і што заўсёды маеце добрую памяць пра нас, жадаючы нас пабачыць, як і мы вас,</verse>
				<verse number="7">дык мы, суцешыліся што да вас, браты, ва ўсіх прыгнётах і патрэбах нашых, дзеля веры вашай,</verse>
				<verse number="8">бо цяпер мы жывыя, калі вы стаіцё ў Госпадзе.</verse>
				<verse number="9">Якую ж падзяку можам даць Богу за вас, за ўсю радасьць, якою радуемся дзеля вас перад Богам нашым,</verse>
				<verse number="10">уначы і ўдзень горача молячыся, каб убачыць аблічча вашае і дапоўніць нястачу ў веры вашай?</verse>
				<verse number="11">Сам жа Бог і Айцец наш і Госпад наш Ісус Хрыстос няхай накіруе шлях наш да вас!</verse>
				<verse number="12">А вас няхай Госпад напоўніць і перапоўніць любоўю адзін да аднога і да ўсіх, як і мы [маем] да вас,</verse>
				<verse number="13">каб узмацаваць сэрцы вашыя беззаганнымі ў сьвятасьці перад Богам і Айцом нашым у прыйсьце Госпада нашага Ісуса Хрыста з усімі сьвятымі Яго.</verse>
			</chapter>
			<chapter number="4">
				<verse number="1">Нарэшце, браты, просім вас і молім праз Госпада Ісуса: як вы прынялі ад нас, так і трэба вам хадзіць і падабацца Богу, каб яшчэ больш у вас памнажалася,</verse>
				<verse number="2">бо вы ведаеце, якія мы далі вам загады ад Госпада Ісуса.</verse>
				<verse number="3">Бо гэта ёсьць воля Божая - сьвятасьць вашая, каб вы высьцерагаліся распусты,</verse>
				<verse number="4">каб кожны з вас умеў захоўваць сваё начыньне ў сьвятасьці і годнасьці,</verse>
				<verse number="5">а не ў жарсьцях пажадлівасьці, як пагане, што ня ведаюць Бога;</verse>
				<verse number="6">каб не вывышшаліся і не ашуквалі ў справах брата свайго: таму што Госпад - мсьціўца за ўсё гэтае, як і раней мы гаварылі вам і сьведчылі.</verse>
				<verse number="7">Бо паклікаў нас Бог не да нячыстасьці, але да сьвятасьці.</verse>
				<verse number="8">Дык, хто гэта адкідае, той адкідае не чалавека, але Бога, Які Духа Свайго Сьвятога нам даў.</verse>
				<verse number="9">Адносна братняй любові няма патрэбы пісаць да вас, бо вы самі навучаны Богам любіць адзін аднаго,</verse>
				<verse number="10">дый вы гэтак і робіце з усімі братамі па ўсёй Македоніі. Просім жа вас, браты, багацейце [у гэтым] болей</verse>
				<verse number="11">і намагайцеся жыць у супакоі, і рабіць сваю справу, і працаваць сваімі ўласнымі рукамі, як мы загадалі вам;</verse>
				<verse number="12">каб вы хадзілі прыстойна перад тымі, што звонку, і ні ў чым ня мелі патрэбы.</verse>
				<verse number="13">Не хачу, каб вы, браты, ня ведалі адносна памёршых, каб вы не сумавалі, як іншыя, што ня маюць надзеі.</verse>
				<verse number="14">Бо калі мы верым, што Ісус памёр і ўваскрос, дык Бог і памёршых у Ісусе прывядзе зь Ім.</verse>
				<verse number="15">Гэта вось кажам вам словам Госпадавым, што мы, жывыя, якія засталіся да прыйсьця Госпада, не апярэдзім памёршых,</verse>
				<verse number="16">бо Сам Госпад з абвяшчэньнем, з голасам арханёла і трубой Божай зыйдзе з неба, і мёртвыя ў Хрысьце ўваскрэснуць першымі;</verse>
				<verse number="17">пасьля мы, жывыя, што засталіся, разам зь імі падхоплены будзем на аблоках на спатканьне Госпаду на паветра, і гэтак заўсёды з Госпадам будзем.</verse>
				<verse number="18">Дык пацяшайце адзін аднаго гэтымі словамі.</verse>
			</chapter>
			<chapter number="5">
				<verse number="1">Адносна часоў і пораў, браты, няма патрэбы пісаць да вас,</verse>
				<verse number="2">бо вы самі дакладна ведаеце, што дзень Госпадаў гэтак прыйдзе, як злодзей уначы.</verse>
				<verse number="3">Калі вось будуць гаварыць: \Супакой і бясьппека\, тады неспадзявана прыйдзе на іх зьнішчэньне, быццам мукі радзін на цяжарную, і яны не ўцякуць.</verse>
				<verse number="4">Вы ж, браты, ня ў цемры, каб дзень гэты захапіў вас, як злодзей:</verse>
				<verse number="5">усе вы сыны сьвятла і сыны дня, мы не належым ані ночы, ані цемры.</verse>
				<verse number="6">Дык ня будзем спаць, як іншыя, але чувайма і будзьма цьвярозымі,</verse>
				<verse number="7">бо тыя, што сьпяць, уначы сьпяць, і тыя, што ўпіваюцца, уначы ўпіваюцца.</verse>
				<verse number="8">Мы ж, якія належым дню, будзьма цьвярозымі, апрануўшы панцыр веры і любові і шалом надзеі збаўленьня,</verse>
				<verse number="9">бо Бог не прызначыў нас на гнеў, але на атрыманьне збаўленьня праз Госпада нашага Ісуса Хрыста,</verse>
				<verse number="10">Які памёр за нас, каб мы, ці чуваем, ці сьпім, зь Ім разам жылі.</verse>
				<verse number="11">Дзеля гэтага пацяшайце сябе ўзаемна і збудоўвайце адзін аднаго, як вы і робіце.</verse>
				<verse number="12">Просім жа вас, браты, ведайце тых, што працуюць у вас і кіруюць вамі ў Госпадзе, і настаўляюць вас,</verse>
				<verse number="13">і шануйце іх вельмі высока ў любові дзеля працы іхняй; жывіце ў згодзе між сабою.</verse>
				<verse number="14">Молім вас таксама, браты, настаўляйце свавольных, пацяшайце маладушных, падтрымлівайце слабых, будзьце доўгацярплівымі да ўсіх.</verse>
				<verse number="15">Глядзеце, каб ніхто нікому не аддаваў ліхам за ліха, але заўсёды імкніцеся да дабра і адзін для аднога, і для ўсіх.</verse>
				<verse number="16">Заўсёды радуйцеся.</verse>
				<verse number="17">Нясупынна малецеся.</verse>
				<verse number="18">За ўсё дзякуйце: бо такая для вас воля Божая ў Хрысьце Ісусе.</verse>
				<verse number="19">Духа не гасіце.</verse>
				<verse number="20">Прароцтвамі не пагарджайце.</verse>
				<verse number="21">Усё выпрабоўвайце; добрага трымайцеся.</verse>
				<verse number="22">Высьцерагайцеся ад усякага роду зла.</verse>
				<verse number="23">Сам жа Бог супакою няхай асьвяціць вас у-ва ўсёй поўні, і ўвесь ваш дух, і душа, і цела няхай захаваецца без заганы ў прыйсьце Госпада нашага Ісуса Хрыста.</verse>
				<verse number="24">Верны Той, Які вас паклікаў; Ён і зробіць [гэта].</verse>
				<verse number="25">Браты! Малецеся за нас!</verse>
				<verse number="26">Прывітайце ўсіх братоў пацалункам сьвятым.</verse>
				<verse number="27">Заклінаю вас Госпадам прачытаць гэтае пасланьне ўсім сьвятым братам.</verse>
				<verse number="28">Ласка Госпада нашага Ісуса Хрыста з вамі. Амэн.</verse>
			</chapter>
		</book>
		<book number="53">
			<chapter number="1">
				<verse number="1">Павал, і Сілуан, і Цімафей - царкве Тэсалонцаў у Богу Айцу нашым і Госпадзе Ісусе Хрысьце:</verse>
				<verse number="2">Ласка вам і супакой ад Бога Айца нашага і Госпада Ісуса Хрыста.</verse>
				<verse number="3">Заўсёды павінны мы дзякаваць Богу за вас, браты, як належыцца, бо моцна ўзрастае вера вашая і памнажаецца любоў кожнага адзін да аднаго між усімі вамі,</verse>
				<verse number="4">так што мы самі хвалімся вамі ў цэрквах Божых дзеля непахіснасьці вашай і веры ў-ва ўсіх перасьледаваньнях вашых і прыгнётах, якія вы пераносіце,</verse>
				<verse number="5">на выяўленьне праведнага суду Божага, каб вам быць вартымі Валадарства Божага, дзеля якога і пакутуеце.</verse>
				<verse number="6">Бо праведна перад Богам адгадзіць прыгнётам тым, якія вас прыгнятаюць,</verse>
				<verse number="7">а вам, прыгнятаным, - патоляй разам з намі ў адкрыцьці Госпада Ісуса з неба з анёламі сілы Яго,</verse>
				<verse number="8">Які ў полымі агню зьдзяйсьняе помсту над тымі, што ня ведаюць Бога і не паслухмяныя Эвангельлю Госпада нашага Ісуса Хрыста,</verse>
				<verse number="9">Яны атрымаюць прысуд - вечнае зьнішчэньне, ад аблічча Госпада і ад славы магутнасьці Яго,</verse>
				<verse number="10">калі Ён прыйдзе ўславіцца ў сьвятых Сваіх і задзівіць у дзень той ва ўсіх, якія паверылі, бо вы паверылі нашаму сьведчаньню сярод вас.</verse>
				<verse number="11">Дзеля гэтага і молімся заўсёды за вас, каб Бог наш зрабіў вас дастойнымі пакліканьня і споўніў з моцаю усякае упадабаньне добрасьці і справу веры,</verse>
				<verse number="12">каб праславілася імя Госпада нашага Ісуса Хрыста ў вас, і вы - у Ім, паводле ласкі Бога нашага і Госпада Ісуса Хрыста.</verse>
			</chapter>
			<chapter number="2">
				<verse number="1">Просім вось вас, браты, дзеля прыйсьця Госпада нашага Ісуса Хрыста і нашага зграмаджэньня перад Ім,</verse>
				<verse number="2">не хістайцеся пасьпешна розумам і не трывожцеся ані праз духа, ані праз слова, ані праз пасланьня, нібы праз нас, што быццам надыйшоў дзень Хрыстовы.</verse>
				<verse number="3">Няхай ніхто аніяк вас ня зводзіць, бо [дзень гэты ня прыйдзе], пакуль ня прыйдзе перш адступніцтва і не адкрыецца чалавек грэху, сын загубы,</verse>
				<verse number="4">які супрацівіцца і вывышшаецца па-над усё, што называецца Богам ці чаму пакланяюцца, так што ў бажніцы Божай засядзе ён як бог, заяўляючы пра сябе, што ён - бог.</verse>
				<verse number="5">Ці не памятаеце, што я, яшчэ як быў у вас, гаварыў вам гэтае?</verse>
				<verse number="6">I цяпер ведаеце, што трымае, каб адкрыцца яму ў свой час.</verse>
				<verse number="7">Бо тайна беззаконьня ўжо дзейнічае, хай толькі той, што трымае цяпер, будзе забраны спасярод.</verse>
				<verse number="8">I тады адкрыецца беззаконьнік, якога Госпад заб'е духам вуснаў Сваіх і зьнішчыць зьяўленьнем прыйсьця Свайго,</verse>
				<verse number="9">таго, якога прыйсьце праз дзеяньне шатана, будзе з усёй сілаю, і знакамі, і фальшывымі цудамі,</verse>
				<verse number="10">і з усякім ашуканствам няправеднасьці для тых, што гінуць з-за таго, што не прынялі любові праўды, каб ім быць збаўленымі.</verse>
				<verse number="11">I з-за гэтага пашле ім Бог дзеяньне аблуды, каб верылі хлусьні,</verse>
				<verse number="12">каб былі асуджаныя ўсе, што не паверылі праўдзе, але ўпадабалі няправеднасьць.</verse>
				<verse number="13">Мы-ж заўсёды павінны дзякаваць Богу за вас, улюбёныя Госпадам браты, што Бог ад пачатку, праз асьвячэньне Духа і веру праўдзе, выбраў вас на збаўленьне,</verse>
				<verse number="14">да якога і паклікаў вас праз Эвангельле нашае на атрыманьне славы Госпада нашага Ісуса Хрыста.</verse>
				<verse number="15">Дык, браты, стойце і трымайцеся традыцыі, якой вы навучыліся ці праз слова, ці праз пасланьне нашае.</verse>
				<verse number="16">Сам жа Госпад наш Ісус Хрыстос і Бог і Айцец наш, Які палюбіў нас і даў пацяшэньне вечнае і надзею добрую ў ласцы,</verse>
				<verse number="17">няхай пацешыць вашыя сэрцы і няхай умацуе вас у-ва ўсякім слове і справе добрай.</verse>
			</chapter>
			<chapter number="3">
				<verse number="1">Нарэшце, малецеся за нас, браты, каб слова Госпада пашыралася і выслаўлялася, як і ў вас,</verse>
				<verse number="2">і каб мы былі выбаўленыя ад нягодных і злых людзей, бо не ва ўсіх вера.</verse>
				<verse number="3">Але верны Госпад, Які ўмацуе вас і захавае ад злога.</verse>
				<verse number="4">Мы пэўныя адносна вас у Госпадзе, што вы выконваеце і будзеце выконваць тое, што мы загадваем вам.</verse>
				<verse number="5">Няхай Сам Госпад накіруе сэрцы вашыя да любові Божае і цярплівасьці Хрыстовай.</verse>
				<verse number="6">Загадваем вам, браты, у імя Госпада нашага Ісуса Хрыста, каб цураліся ўсякага брата, які ходзіць свавольна і не паводле традыцыі, прынятай ад нас,</verse>
				<verse number="7">бо вы самі ведаеце, як трэба насьлядаваць нас, бо мы не сваволілі між вамі,</verse>
				<verse number="8">таксама дарма ні ў кога хлеба ня елі, але ў працы і стоме рабілі ўначы і ўдзень, каб не абцяжарыць каго з вас,</verse>
				<verse number="9">не таму, што ня маем улады, але каб сябе саміх даць вам за прыклад дзеля перайманьня нас.</verse>
				<verse number="10">Бо калі мы былі ў вас, дык загадалі вам: калі хто ня хоча працаваць, той няхай і ня есьць.</verse>
				<verse number="11">Але чуем, што некаторыя ў вас ходзяць свавольна, нічога ня робяць, але мітусяцца.</verse>
				<verse number="12">Гэтакім загадваем і молім у Госпадзе нашым Ісусе Хрысьце, каб яны, працуючы моўчкі, елі свой хлеб.</verse>
				<verse number="13">А вы, браты, не журыцеся, робячы дабро.</verse>
				<verse number="14">Калі-ж хто не паслухаецца слова нашага праз гэтае пасланьне, таго мейце на прыкмеце і не сябруйце з ім, каб быў асаромлены;</verse>
				<verse number="15">але не лічэце яго за ворага, але настаўляйце, як брата.</verse>
				<verse number="16">Сам жа Госпад супакою няхай дасьць вам супакой заўсёды і ва ўсім. Госпад з усімі вамі.</verse>
				<verse number="17">Прывітаньне маёю рукою, Паўлаваю, што ёсьць знак у-ва ўсякім пасланьні; пішу я гэтак:</verse>
				<verse number="18">Ласка Госпада нашага Ісуса Хрыста з усімі вамі. Амэн.</verse>
			</chapter>
		</book>
		<book number="54">
			<chapter number="1">
				<verse number="1">Павал, апостал Ісуса Хрыста паводле загаду Бога, Збаўцы нашага, і Госпада Ісуса Хрыста, надзеі нашае, -</verse>
				<verse number="2">Цімафею, шчыраму дзіцяці ў веры: ласка, літасьць, супакой ад Бога, Айца нашага, і Хрыста Ісуса, Госпада нашага.</verse>
				<verse number="3">Ідучы ў Македонію, я прасіў цябе быць у Эфэсе і загадаць некаторым, каб яны не навучалі іншага</verse>
				<verse number="4">і не зважалі на байкі і радаводы бясконцыя, якія выклікаюць больш спрэчак, чым Божага збудаваньня ў веры.</verse>
				<verse number="5">Канец жа загаду ёсьць любоў з чыстага сэрца, і добрага сумленьня, і веры некрывадушнай,</verse>
				<verse number="6">ад чаго адхіліўшыся, некаторыя збочылі да пустаслоўя,</verse>
				<verse number="7">хочучы быць законавучыцялямі, не разумеючы ані таго, што кажуць, ані таго, пра што сьцьвярджаюць.</verse>
				<verse number="8">А мы ведаем, што Закон добры, калі хто законна карыстаецца ім,</verse>
				<verse number="9">ведаючы тое, што Закон не пастаўлены для праведніка, але для беззаконьнікаў і непакорлівых, бязбожных і грэшнікаў, нячыстых і паганых, бацьказабойцаў і мацізабойцаў, чалавеказабойцаў,</verse>
				<verse number="10">распусьнікаў, мужаложнікаў, людакрадаў, хлусьлівых, крывапрысяжнікаў і для іншых, што супрацівяцца здаровай навуцы,</verse>
				<verse number="11">паводле Эвангельля славы шчаснага Бога, якое мне даверана.</verse>
				<verse number="12">І я дзякую Хрысту Ісусу, Госпаду нашаму, Які ўмацаваў мяне, што Ён палічыў мяне верным, паставіўшы на служэньне,</verse>
				<verse number="13">[мяне], які раней блюзьніў, і перасьледаваў, і крыўдзіў, але памілаваны, бо рабіў гэта, ня ведаючы, у недаверстве.</verse>
				<verse number="14">І ласка Госпада нашага памножылася разам з вераю і любоўю ў Хрысьце Ісусе.</verse>
				<verse number="15">Вернае слова і ўсякага прыняцьця? вартае, што Хрыстос Ісус прыйшоў у сьвет збавіць грэшнікаў, з якіх я - першы.</verse>
				<verse number="16">Але дзеля таго я памілаваны, каб Ісус Хрыстос у-ва мне першым зьявіў усю доўгацярплівасьць на прыклад тым, якія маюць верыць у Яго дзеля жыцьця вечнага.</verse>
				<verse number="17">Валадару ж вякоў, незьнішчальнаму, нябачнаму, адзінаму мудраму Богу пашана і слава на вякі вякоў. Амэн.</verse>
				<verse number="18">Гэткі загад даю табе, дзіця [маё] Цімафей, паводле ранейшых адносна цябе прароцтваў, каб ты змагаўся згодна з імі добрым змаганьнем,</verse>
				<verse number="19">маючы веру і добрае сумленьне, адкінуўшы якое, некаторыя разьбіліся ў веры;</verse>
				<verse number="20">з якіх Гімэнэй і Аляксандар, якіх я аддаў шатану, каб яны навучыліся ня блюзьніць.</verse>
			</chapter>
			<chapter number="2">
				<verse number="1">Дык перш за ўсё прашу ўзносіць просьбы, малітвы, умольваньні і падзякі за ўсіх людзей,</verse>
				<verse number="2">за валадароў і за ўсіх, хто пры ўладзе, каб весьці нам жыцьцё ціхае і спакойнае ў-ва ўсякай пабожнасьці і сумленнасьці,</verse>
				<verse number="3">бо гэта добра і прыемна перад Збаўцам нашым Богам,</verse>
				<verse number="4">Які хоча, каб усе людзі былі збаўленыя і прыйшлі да пазнаньня праўды.</verse>
				<verse number="5">Бо адзін Бог і адзін Пасярэднік паміж Богам і людзьмі - Чалавек Хрыстос Ісус,</verse>
				<verse number="6">Які аддаў Сябе на адкупленьне за ўсіх, як сьведчаньне ў свой час,</verse>
				<verse number="7">дзеля Якога я пастаўлены весьнікам і апосталам, праўду кажу ў Хрысьце, не хлушу, настаўнікам паганаў у веры і праўдзе.</verse>
				<verse number="8">Дык хачу, каб на ўсякім месцы маліліся мужы, узьнімаючы сьвятыя рукі бяз гневу і хістаньняў;</verse>
				<verse number="9">каб таксама і жанчыны, у сьціплай вопратцы, з сарамлівасьцю і здаровым розумам аздаблялі сябе не пляценьнем валасоў, ані золатам, ані пэрламі, ані шатамі дарагімі,</verse>
				<verse number="10">але добрымі ўчынкамі, як належыць жанчынам, якія абяцалі багабойнасьць.</verse>
				<verse number="11">Жанчына ў маўчаньні няхай вучыцца з усякай паслухмянасьцю.</verse>
				<verse number="12">А жанчыне, каб навучала, не дазваляю, ані каб мужам кіравала, але каб у маўчаньні была.</verse>
				<verse number="13">Бо першым быў зьлеплены Адам, а пасьля - Ева;</verse>
				<verse number="14">і не Адам быў падмануты, а жанчына, падманутая, учыніла парушэньне,</verse>
				<verse number="15">але будзе збаўленая праз нараджэньне дзяцей, калі застанецца ў веры, і любові, і сьвятасьці са здаровым розумам.</verse>
			</chapter>
			<chapter number="3">
				<verse number="1">Вернае слова: \Калі хто епіскапства жадае, добрай справы жадае».</verse>
				<verse number="2">Дык епіскап мусіць быць бездакорны, аднае жонкі муж, пільны, цьвярозы, сьціплы, гасьцінны, здольны навучаць,</verse>
				<verse number="3">ня п'яніца, не задзірлівы, ня сквапны, але спагадны, не ваяўнічы, не срэбралюбец,</verse>
				<verse number="4">каб добра сваім домам кіраваў, дзяцей меў у паслухмянасьці з усякай сумленнасьцю.</verse>
				<verse number="5">А калі хто ня ведае, як кіраваць уласным домам, як будзе клапаціцца пра Царкву Божую?</verse>
				<verse number="6">[Мусіць быць] не з нованаверненых, каб, узьбіўшыся ў пыху, ня трапіў пад прысуд з д'яблам.</verse>
				<verse number="7">Мусіць ён мець добрае сьведчаньне ад тых, што вонкі, каб ня трапіў у зьнявагу і пастку д'яблаву.</verse>
				<verse number="8">Дыяканы таксама [мусяць быць] сумленныя, не двудушныя, не прагавітыя на віно, ня сквапныя,</verse>
				<verse number="9">якія маюць таямніцу веры ў чыстым сумленьні.</verse>
				<verse number="10">І гэтакіх трэба перш выпрабоўваць, а пасьля, калі бездакорныя, няхай служаць.</verse>
				<verse number="11">Таксама жанчыны [мусяць быць] сумленныя, не паклёпніцы, пільныя, верныя ў-ва ўсім.</verse>
				<verse number="12">Дыяканы няхай будуць мужамі аднае жонкі, якія добра кіруюць дзецьмі і домам сваім,</verse>
				<verse number="13">бо хто добра паслужыў, здабывае сабе добрую ступень і вялікую адвагу ў веры ў Хрыста Ісуса.</verse>
				<verse number="14">Гэтае табе пішу, спадзеючыся неўзабаве прыйсьці да цябе,</verse>
				<verse number="15">каб ты, калі замаруджу, ведаў, як трэба жыць у доме Божым, які ёсьць Царква Бога Жывога, слуп і апірышча праўды.</verse>
				<verse number="16">І, бясспрэчна, вялікая ёсьць таямніца пабожнасьці: Бог зьявіўся ў целе, апраўдаў Сябе ў Духу, зьявіў Сябе анёлам, абвешчаны ў народах, прыняты вераю ў сьвеце, узьнесены ў славе.</verse>
			</chapter>
			<chapter number="4">
				<verse number="1">А Дух выразна кажа, што ў астатнія часы некаторыя адыйдуць ад веры, зважаючы на духаў падманлівых і вучэньні дэманавы,</verse>
				<verse number="2">якія праз крывадушнасьць тых, якія кажуць фальшыва і выпалілі сумленьне сваё,</verse>
				<verse number="3">якія забараняюць жаніцца, [кажуць] высьцерагацца ежы, якую Бог стварыў дзеля спажываньня з падзякай вернымі і тымі, якія пазналі праўду.</verse>
				<verse number="4">Бо ўсякае стварэньне Божае добрае, і нішто ня мае быць адкінутым, што прыймаецца з падзякаю,</verse>
				<verse number="5">бо асьвячаецца праз слова Божае і малітву.</verse>
				<verse number="6">Прадстаўляючы гэта братам, будзеш добрым служыцелем Ісуса Хрыста, спасіленым словамі веры і добрым навучаньнем, за якімі ты пайшоў сьледам.</verse>
				<verse number="7">А паганых і бабскіх баек цурайся, але практыкуйся ў пабожнасьці.</verse>
				<verse number="8">Бо цялеснае практыкаваньне мала карыснае, а пабожнасьць на ўсё карысная, маючы абяцаньне жыцьця цяперашняга і будучага.</verse>
				<verse number="9">Вернае [гэта] слова і ўсякага прыняцьця? вартае.</verse>
				<verse number="10">Бо мы дзеля гэтага і працуем, і зьнявагі церпім, што спадзяемся на Бога Жывога, Які ёсьць Збаўца ўсіх людзей, а найбольш - верных.</verse>
				<verse number="11">Загадвай гэта і навучай.</verse>
				<verse number="12">Няхай ніхто не пагарджае маладосьцю тваёй, але будзь прыкладам для верных у слове, у ладзе жыцьця, у любові, у духу, у веры, у чысьціні.</verse>
				<verse number="13">Пакуль прыйду, займайся чытаньнем, пацяшаньнем, навучаньнем.</verse>
				<verse number="14">Не занядбоўвай дару [ласкі], што ў табе, які дадзены табе праз прароцтва, з ускладаньнем рук старостаў.</verse>
				<verse number="15">Гэта абдумвай, у гэтым будзь, каб посьпех твой быў яўны для ўсіх.</verse>
				<verse number="16">Захоўвай сябе і вучэньне, трывай у гэтым, бо, гэтак робячы, і сябе збавіш, і тых, якія слухаюць цябе.</verse>
			</chapter>
			<chapter number="5">
				<verse number="1">Старога ня гань, але прасі як бацьку, маладых - як братоў,</verse>
				<verse number="2">старых жанчынаў - як матак, маладых - як сёстраў, з усякай чысьцінёю.</verse>
				<verse number="3">Удоваў шануй, тых, якія праўдзіва ўдовы.</verse>
				<verse number="4">А калі якая ўдава мае дзяцей ці ўнукаў, яны перш няхай вучацца шанаваць свой дом і аддаваць належнае бацькам, бо гэта добра і прыемна перад Богам.</verse>
				<verse number="5">Праўдзівая ўдава і адзінокая спадзяецца на Бога і трывае ў малітвах і просьбах уночы і ўдзень,</verse>
				<verse number="6">а тая, што жыве ў распусьце, жывучы?, мёртвая.</verse>
				<verse number="7">І гэтак загадвай, каб былі бездакорнымі.</verse>
				<verse number="8">А калі хто пра сваіх, і асабліва, пра хатніх ня дбае, той адрокся ад веры і горш за бязьвернага.</verse>
				<verse number="9">Удава мае быць унесеная ў сьпіс, якой ня менш як шэсьцьдзесят год, якая была жонкаю аднаго мужа,</verse>
				<verse number="10">засьведчаная ў добрых учынках, калі дзяцей выгадавала, калі прыймала падарожных, калі абмывала ногі сьвятым, калі падтрымлівала прыгнечаных, калі ішла сьледам за ўсякай добрай справай.</verse>
				<verse number="11">А маладым удовам адмаўляй, бо калі яны, разласаваўшыся насуперак Хрысту, захочуць замуж,</verse>
				<verse number="12">маюць асуджэньне, бо адкінулі ранейшую веру.</verse>
				<verse number="13">Да таго ж яны прывучаюцца не працаваць, цягаючыся па дамах; і ня толькі не працаваць, але і балбатаць, і рабіць непатрэбныя рэчы, гаворачы, чаго ня сьлед.</verse>
				<verse number="14">Дык хачу, каб маладыя [ўдовы] ішлі замуж, нараджалі дзяцей, кіравалі домам і не давалі супраціўніку ніякае нагоды дзеля абмаўляньня,</verse>
				<verse number="15">бо некаторыя ўжо збочылі ўсьлед за шатанам.</verse>
				<verse number="16">Калі які верны ці верная мае ўдовы, няхай падтрымлівае іх і не абцяжарвае царквы, каб яна падтрымлівала праўдзівых удоваў.</verse>
				<verse number="17">Старосты, якія кіруюць добра, дастойныя падвойнае пашаны, асабліва тыя, якія працуюць у слове і навучаньні.</verse>
				<verse number="18">Бо Пісаньне кажа: \Не закелзай вала?, які малоціць\, і: \Работнік варты нагароды сваёй».</verse>
				<verse number="19">Абвінавачваньне на старосту не прыймай, хіба што пры двух ці трох сьведках.</verse>
				<verse number="20">Тых, якія грашаць, дакарай перад усімі, каб і іншыя страх мелі.</verse>
				<verse number="21">Перад Богам і Госпадам Ісусам Хрыстом і выбранымі анёламі сьведчу [табе], каб ты захаваў гэтае без перадузятасьці, нічога ня робячы паводле прыхільнасьці.</verse>
				<verse number="22">Рукі хутка ні на кога не ўскладай і ня будзь супольнікам у чужых грахах; захоўвай сябе чыстым.</verse>
				<verse number="23">Больш ня пі ваду, але ўжывай крыху віна дзеля страўніка твайго і частых тваіх немачаў.</verse>
				<verse number="24">Грахі некаторых людзей відочныя і вядуць на асуджэньне, а за некаторымі ідуць сьледам.</verse>
				<verse number="25">Гэтаксама і добрыя ўчынкі відочныя; і калі іначай, схавацца ня могуць.</verse>
			</chapter>
			<chapter number="6">
				<verse number="1">Усе слугі, якія пад ярмом, няхай лічаць уладароў сваіх вартымі ўсякае пашаны, каб не было блюзьнерства на імя Божае і вучэньне.</verse>
				<verse number="2">Тыя ж, якія верных маюць за ўладароў, няхай не пагарджаюць імі, што яны браты, але больш няхай служаць ім, таму што яны верныя і ўлюбёныя, удзельнікі дабрадзействаў [Божых]. Гэтага навучай і ўпрошвай.</verse>
				<verse number="3">Калі хто навучае іначай і не ідзе за здаровымі словамі Госпада нашага Ісуса Хрыста і за вучэньнем пра пабожнасьць,</verse>
				<verse number="4">той узьбіўся ў пыху, нічога не разумеючы, але хварэючы на спрэчкі і кіданьне словамі, ад якіх стаецца зайздрасьць, сварка, блюзьнерствы, зласьлівыя падазрэньні,</verse>
				<verse number="5">пустыя гутаркі між людзьмі зьнішчанага розуму і пазбаўленымі праўды, якія думаюць, што пабожнасьць - [сродак] дзеля прыбытку. Аддаляйся ад гэтакіх.</verse>
				<verse number="6">Але вялікі прыбытак - пабожнасьць разам з задаволенасьцю.</verse>
				<verse number="7">Бо мы нічога не прынесьлі ў сьвет; зразумела, што і нічога вынесьці ня можам.</verse>
				<verse number="8">А маючы што есьці і што апрануць, будзем гэтым задаволеныя.</verse>
				<verse number="9">Тыя ж, якія хочуць багацець, трапляюць у спакусу, і ў пастку, і ў многія бяздумныя і шкадлівыя пажаданьні, якія топяць людзей у зьнішчэньні і загубе.</verse>
				<verse number="10">Бо корань усякага зла ёсьць срэбралюбства, жадаючы якога, некаторыя адступіліся ад веры і самі сябе аддалі на многія мукі.</verse>
				<verse number="11">А ты, чалавек Божы, уцякай ад гэтага, але імкніся да праведнасьці, пабожнасьці, веры, любові, цярплівасьці, пакоры,</verse>
				<verse number="12">змагайся добрым змаганьнем веры, трымайся за жыцьцё вечнае, да якога ты і пакліканы, і вызнаў добрае вызнаньне перад многімі сьведкамі.</verse>
				<verse number="13">Перад Богам, Які ўсё ажыўляе, і перад Хрыстом Ісусам, Які засьведчыў перад Понціем Пілатам добрае вызнаньне, загадваю табе</verse>
				<verse number="14">захаваць гэтае прыказаньне неапаганеным, бездакорным аж да зьяўленьня Госпада нашага Ісуса Хрыста,</verse>
				<verse number="15">якое ў свой час адкрые шчасьлівы і адзіны магутны Валадар тых, хто валадарыць, і Госпад тых, якія пануюць,</verse>
				<verse number="16">Адзіны, Які мае несьмяротнасьць, жыве ў сьвятле недаступным, Якога ніхто з людзей ня бачыў і бачыць ня можа. Яму пашана і ўлада вечная. Амэн.</verse>
				<verse number="17">Багатым у цяперашнім веку загадвай, каб яны ня думалі шмат пра сябе і спадзяваліся не на багацьце няпэўнае, але на Бога Жывога, Які дае нам багата ўсё дзеля прыемнасьці;</verse>
				<verse number="18">каб рабілі дабро, багацелі добрымі ўчынкамі, былі шчодрыя, дзяліліся,</verse>
				<verse number="19">зьбіраючы сабе скарб, добры падмурак дзеля будучыні, каб трымацца ім за жыцьцё вечнае.</verse>
				<verse number="20">О, Цімафею! Захоўвай тое, што перададзена табе, ухіляючыся ад паганага марнаслоўя і перакорлівасьці фальшывага веданьня,</verse>
				<verse number="21">пахваляючыся якім, некаторыя адхіліліся ад веры. Ласка з табою. Амэн.</verse>
			</chapter>
		</book>
		<book number="55">
			<chapter number="1">
				<verse number="1">Павал, апостал Ісуса Хрыста воляй Божай, паводле абяцаньня жыцьця, што ў Хрысьце Ісусе, -</verse>
				<verse number="2">Цімафею, улюбёнаму дзіцяці: ласка, літасьць, супакой ад Бога Айца і Хрыста Ісуса, Госпада нашага.</verse>
				<verse number="3">Дзякую Богу, Якому служу ад бацькоў з чыстым сумленьнем, што няспынна ўзгадваю пра цябе ў просьбах маіх уночы і ўдзень,</verse>
				<verse number="4">жадаючы бачыць цябе, памятаючы пра сьлёзы твае, каб мне напоўніцца радасьцю,</verse>
				<verse number="5">прыводзячы на памяць некрывадушную веру тваю, якая раней жыла? ў бабулі тваёй Ляідзе і ў маці тваёй Эўніцы, і я перакананы, што і ў табе.</verse>
				<verse number="6">Дзеля гэтае прычыны нагадваю табе, каб ты распальваў дар Божы, які ёсьць у табе праз ускладаньне рук маіх,</verse>
				<verse number="7">бо даў нам Бог ня духа палахлівасьці, але сілы, і любові, і цьвярозага мысьленьня.</verse>
				<verse number="8">Дык не саромся сьведчаньня Госпада нашага, ані мяне, вязьня Ягонага, але перанось цяжкасьці разам з Эвангельлем паводле сілы Бога,</verse>
				<verse number="9">Які збавіў нас і паклікаў пакліканьнем сьвятым, не паводле ўчынкаў нашых, але паводле вызначэньня Свайго і ласкі, дадзенае нам у Хрысьце Ісусе перад вечнымі часамі,</verse>
				<verse number="10">а цяпер выяўленае праз зьяўленьне Збаўцы нашага Ісуса Хрыста, Які зьнішчыў сьмерць і зьявіў жыцьцё і незьнішчальнасьць праз Эвангельле,</verse>
				<verse number="11">для якога я пастаўлены весьнікам, і апосталам, і настаўнікам паганаў.</verse>
				<verse number="12">Дзеля гэтае прычыны я і цярплю гэтак, але не саромлюся, бо ведаю, у Каго я паверыў, і перакананы, што Ён моцны, каб захаваць перададзенае праз мяне на той дзень.</verse>
				<verse number="13">Мей за прыклад здаровыя словы, якія ты чуў ад мяне, у веры і любові, што ў Хрысьце Ісусе.</verse>
				<verse number="14">Захоўвай тое добрае, што перададзена [табе], праз Духа Сьвятога, Які жыве ў нас.</verse>
				<verse number="15">Ты ведаеш, што адвярнуліся ад мяне ўсе, якія ў Азіі, між імі Фігел і Гермаген.</verse>
				<verse number="16">Няхай дасьць Госпад літасьць дому Анісіфора, бо ён часта падмацоўваў мяне і не саромеўся ланцугоў маіх,</verse>
				<verse number="17">але, калі быў у Рыме, дужа шукаў мяне і знайшоў.</verse>
				<verse number="18">Няхай дасьць яму Госпад знайсьці літасьць у Госпада ў той дзень; і колькі ён служыў у Эфэсе, ты лепей ведаеш.</verse>
			</chapter>
			<chapter number="2">
				<verse number="1">Дык ты, дзіця маё, умацоўвайся ў ласцы, што ў Хрысьце Ісусе,</verse>
				<verse number="2">і, што чуў ад мяне праз многіх сьведкаў, тое перадай верным людзям, якія будуць здольнымі і іншых навучыць.</verse>
				<verse number="3">Дык перанось цяжкасьці, як добры жаўнер Ісуса Хрыста.</verse>
				<verse number="4">Ніхто з тых, хто змагаецца, ня зьвязвае сябе справамі жыцьцёвымі, каб падабацца таму, хто яго ўзяў у войска.</verse>
				<verse number="5">І калі хто спаборнічае, не атрымае вянка, калі будзе спаборнічаць незаконна.</verse>
				<verse number="6">Земляроб, які працуе, мусіць першы спажываць плады.</verse>
				<verse number="7">Разумей, што кажу. Няхай жа дасьць табе Госпад разуменьне ў-ва ўсім.</verse>
				<verse number="8">Памятай пра Ісуса Хрыста, з насеньня Давіда, Які ўваскрос з мёртвых паводле Эвангельля майго,</verse>
				<verse number="9">у якім пераношу цяжкасьці аж да путаў, як злачынца, але слова Божага нельга зьвязаць.</verse>
				<verse number="10">Дзеля гэтага я ўсё трываю дзеля выбраных, каб і яны дасягнулі збаўленьня, што ў Хрысьце Ісусе, з вечнаю славаю.</verse>
				<verse number="11">Вернае слова, што калі мы памерлі з Ім, і жыць будзем з Ім;</verse>
				<verse number="12">калі трываем [з Ім], і валадарыць будзем з Ім; калі адрачэмся [ад Яго], і Ён адрачэцца ад нас;</verse>
				<verse number="13">калі мы ня верым, Ён застаецца верным, бо ад Сябе адрачыся ня можа.</verse>
				<verse number="14">Гэта нагадвай, сьведчачы перад Госпадам, каб не спрачаліся дзеля словаў, што нічога не дае, а руйнуе тых, якія слухаюць.</verse>
				<verse number="15">Намагайся паставіць сябе перад Богам вартым, работнікам, які ня будзе асаромлены, які слушна пераказвае слова праўды.</verse>
				<verse number="16">А паганага марнаслоўя пазьбягай, бо яны яшчэ больш будуць узрастаць у бязбожнасьці,</verse>
				<verse number="17">і слова іхняе, як гангрэна, будзе мець пажыву. Гэтакія Гімэнэй і Філет,</verse>
				<verse number="18">якія адхіліліся ад праўды, кажучы, што ўваскрасеньне ўжо было, і руйнуюць у некаторых веру.</verse>
				<verse number="19">Але цьвёрды падмурак Божы стаіць, маючы гэтакую пячатку: \Ведае Госпад тых, якія Яго\, і: \Няхай адыйдзецца ад няправеднасьці кожны, хто называе імя Хрыста».</verse>
				<verse number="20">А ў вялікім доме ёсьць посуд ня толькі залаты і срэбны, але і драўляны, і гліняны; і адзін - у пашане, а другі - у ганьбе.</verse>
				<verse number="21">Дык калі хто ачысьціць сябе ад гэтага, той будзе пасудзінаю ў пашане, асьвячонаю і патрэбнаю Ўладару, падрыхтаванаю на ўсякую добрую справу.</verse>
				<verse number="22">Ад юнацкіх пажаданьняў уцякай, а імкніся да праведнасьці, веры, любові, супакою з тымі, хто прызывае Госпада ад чыстага сэрца.</verse>
				<verse number="23">Ад дурных і бязглуздых спрэчак адмаўляйся, ведаючы, што яны нараджаюць звадкі;</verse>
				<verse number="24">а слуга Госпада ня мусіць вадзіцца, але быць ветлівым да ўсіх, здольным навучаць, цярплівым,</verse>
				<verse number="25">у ціхасьці настаўляць тых, якія працівяцца, ці ня дасьць ім Бог навяртаньня дзеля пазнаньня праўды,</verse>
				<verse number="26">каб яны вызваліліся з пасткі д'яблавай, які злавіў іх пад сваю волю.</verse>
			</chapter>
			<chapter number="3">
				<verse number="1">Ведай жа тое, што ў апошнія дні надыйдуць злыя часы.</verse>
				<verse number="2">Бо людзі будуць самалюбныя, срэбралюбцы, пыхліўцы, ганарыстыя, блюзьнеры, непаслухмяныя бацькам, няўдзячныя, нячыстыя, бязьлітасныя,</verse>
				<verse number="3">няўмольныя, паклёпнікі, неапанаваныя, жорсткія, ненавісьнікі таго, што добрае,</verse>
				<verse number="4">здраднікі, неразважныя, фанабэрыстыя, якія больш любяць асалоду, чым Бога,</verse>
				<verse number="5">якія маюць выгляд пабожнасьці, а сілы яе адракліся. Ад гэтакіх адварочвайся.</verse>
				<verse number="6">Бо з гэтакіх тыя, што закрадаюцца ў дамы і палоняць жанчынак, абцяжараных грахамі, якіх водзяць розныя пажадлівасьці,</verse>
				<verse number="7">якія заўсёды вучацца і ніколі ня могуць дайсьці да пазнаньня праўды.</verse>
				<verse number="8">Як Яннэс і Ямбрэс супрацьстаялі Майсею, гэтак і яны супрацьстаяць праўдзе, людзі з папсаваным розумам, няздатныя ў веры.</verse>
				<verse number="9">Але яны ня шмат будуць узрастаць, бо шаленства іхняе выкрыецца перад усімі, як гэта і сталася з тымі.</verse>
				<verse number="10">А ты пайшоў сьледам за мною ў навучаньні, ладзе жыцьця, намерах, веры, доўгацярплівасьці, любові, непахіснасьці,</verse>
				<verse number="11">перасьледваньнях, пакутах, якія здарыліся са мною ў Антыёхіі, Іконіі, Лістрах; гэтыя перасьледваньні я перанёс, і з усіх выбавіў мяне Госпад.</verse>
				<verse number="12">Дый усе, якія хочуць жыць пабожна ў Хрысьце Ісусе, перасьледаваны будуць.</verse>
				<verse number="13">А злыя людзі і ашуканцы будуць узрастаць у зьле, падманваючы [іншых] і падманваючы сябе.</verse>
				<verse number="14">А ты заставайся ў тым, чаго навучыўся і што табе даверана, ведаючы, праз каго ты навучаны;</verse>
				<verse number="15">і што ты з дзяцінства ведаеш Сьвятое Пісаньне, якое можа зрабіць цябе мудрым на збаўленьне праз веру, што ў Хрысьце Ісусе.</verse>
				<verse number="16">Усё Пісаньне натхнёнае Богам і карыснае дзеля навучаньня, дзеля дакараньня, дзеля выпраўленьня, дзеля дысцыплінаваньня ў праведнасьці,</verse>
				<verse number="17">каб дасканалым быў чалавек Божы, да ўсякае добрае справы гатовым.</verse>
			</chapter>
			<chapter number="4">
				<verse number="1">Дык я сьведчу перад Богам і Госпадам нашым Ісусам Хрыстом, Які мае судзіць жывых і мёртвых у зьяўленьні Сваім і Валадарства Свайго:</verse>
				<verse number="2">абвяшчай слова, настойвай у час і ня ў час, дакарай, забараняй, упрошвай з усякай доўгацярплівасьцю і вучэньнем.</verse>
				<verse number="3">Бо будзе час, калі здаровага навучаньня цярпець ня будуць, але паводле сваіх пажаданьняў будуць выбіраць сабе настаўнікаў, якія лашчаць слых,</verse>
				<verse number="4">і ад праўды слых адвернуць, а збочаць да баек.</verse>
				<verse number="5">А ты будзь пільны ў-ва ўсім, перанось цяжкасьці, рабі справу дабравесьніка, служэньне тваё выконвай.</verse>
				<verse number="6">Бо я ўжо стаўся ахвяраю, і час майго адыходу прыйшоў.</verse>
				<verse number="7">Змагаўся я добрым змаганьнем, бег зьдзейсьніў, веру захаваў.</verse>
				<verse number="8">Нарэшце, вызначаны мне вянок праведнасьці, які дасьць мне Госпад, праведны Судзьдзя, у той дзень; і ня толькі мне, але і ўсім, якія зьяўленьне Яго палюбілі.</verse>
				<verse number="9">Намагайся, каб хутка прыйсьці да мяне.</verse>
				<verse number="10">Бо Дэмас пакінуў мяне, палюбіўшы цяперашні век, і пайшоў у Тэсалоніку; Крэскенс - у Галятыю; Ціт - у Дальматыю; адзін Лука са мною.</verse>
				<verse number="11">Марка, узяўшы, прывядзі з сабою, бо ён мне патрэбны для служэньня,</verse>
				<verse number="12">А Тыхіка я паслаў у Эфэс.</verse>
				<verse number="13">Плашч, які я кінуў у Траадзе ў Карпа, ідучы, прынясі, і кнігі, асабліва пэргаміны.</verse>
				<verse number="14">Аляксандар, меднік, шмат учыніў мне ліха. Няхай дасьць яму Госпад паводле ўчынкаў ягоных.</verse>
				<verse number="15">І ты захоўвай сябе ад яго, бо ён вельмі супрацьстаіць нашым словам.</verse>
				<verse number="16">У першай маёй абароне ніхто не прыйшоў да мяне, але ўсе мяне пакінулі. Няхай ня будзе ім палічана!</verse>
				<verse number="17">Госпад жа стаў перада мною і ўмацаваў мяне, каб пропаведзь праз мяне была выкананая і каб пачулі [яе] ўсе пагане; і я быў выбаўлены з ільвінае пашчы.</verse>
				<verse number="18">І выбавіць мяне Госпад ад усякага злога дзеяньня, і збавіць для Свайго Нябеснага Валадарства. Яму слава на вякі вякоў. Амэн.</verse>
				<verse number="19">Прывітай Прыскілу, і Акілу, і дом Анісіфора.</verse>
				<verse number="20">Эраст застаўся ў Карыньце; а Трафіма я пакінуў хворага ў Мілеце.</verse>
				<verse number="21">Намагайся, каб прыйсьці да зімы?. Вітаюць цябе Эўбул, і Пуд, і Лін, і Кляўдыя, і ўсе браты.</verse>
				<verse number="22">Госпад Ісус Хрыстос з духам тваім. Ласка з вамі. Амэн.</verse>
			</chapter>
		</book>
		<book number="56">
			<chapter number="1">
				<verse number="1">Павал, слуга Божы, апостал жа Ісуса Хрыста, паводле веры выбраных Божых і пазнаньня праўды паводле пабожнасьці,</verse>
				<verse number="2">у надзеі жыцьця вечнага, якое абяцаў Бог, Які не падманвае, перад адвечнымі часамі,</verse>
				<verse number="3">а ў свой час зьявіў слова Сваё ў пропаведзі, якое было даверана мне паводле загаду Збаўцы нашага, Бога, -</verse>
				<verse number="4">Ціту, шчыраму дзіцяці ў супольнай веры: ласка, літасьць, супакой ад Бога Айца і Госпада Ісуса Хрыста, Збаўцы нашага.</verse>
				<verse number="5">Я пакінуў цябе ў Крыце дзеля таго, каб ты ўпарадкаваў, дзе чаго не хапае, і паставіў у гарадах старостаў, як я табе загадаў:</verse>
				<verse number="6">калі хто бездакорны, муж аднае жонкі, дзяцей мае верных, якіх не абвінавачваюць за распусту або непакорлівасьць.</verse>
				<verse number="7">Бо епіскап мусіць быць бездакорны, як Божы аканом, не самалюбны, не гняўлівы, ня п'яніца, не задзірлівы, ня сквапны,</verse>
				<verse number="8">але гасьцінны, дабралюбны, цьвярозы, праведны, багабойны, паўстрымлівы,</verse>
				<verse number="9">які трымаецца вернага слова згодна з вучэньнем, каб мог і настаўляць у здаровай навуцы, і дакараць тых, якія працівяцца.</verse>
				<verse number="10">Бо ёсьць шмат і непакорлівых, і пустаслоўных, і ашуканцаў, асабліва з абрэзаных,</verse>
				<verse number="11">якім трэба закрываць вусны; яны цэлыя дамы руйнуюць, навучаючы, чаго ня сьлед, дзеля агіднага набытку.</verse>
				<verse number="12">Сказаў нехта з іх, уласны іхні прарок: \Крыцяне заўсёды хлусяць, зьвяры ліхія, жываты гультайскія».</verse>
				<verse number="13">Сьведчаньне гэтае праўдзівае. Дзеля гэтае прычыны дакарай іх сувора, каб былі здаровыя ў веры,</verse>
				<verse number="14">не зважаючы на юдэйскія байкі і прыказаньні людзей, якія адварочваюцца ад праўды.</verse>
				<verse number="15">Для чыстых усё чыста, а для апаганеных і бязьверных няма нічога чыстага, але апаганены і розум іхні, і сумленьне.</verse>
				<verse number="16">Яны кажуць, што ведаюць Бога, а ўчынкамі адракаюцца, [яны -] брыдотныя і непакорныя, і на ўсякую добрую справу няздольныя.</verse>
			</chapter>
			<chapter number="2">
				<verse number="1">А ты гавары, як належыць здароваму вучэньню:</verse>
				<verse number="2">каб старыя былі пільныя, сумленныя, цьвярозыя, здаровыя ў веры, любові, цярплівасьці;</verse>
				<verse number="3">каб старыя жанчыны паводзілі сябе, як належыцца сьвятым, не паклёпнічалі, не пілі шмат віна, вучылі добраму,</verse>
				<verse number="4">каб вучылі мудрасьці маладых, каб тыя любілі мужоў, любілі дзяцей,</verse>
				<verse number="5">былі цьвярозыя, чыстыя, гаспадарлівыя, добрыя, падпарадкаваныя сваім мужам, каб не было блюзьненьня на слова Божае.</verse>
				<verse number="6">Маладых людзей таксама ўпрошвай думаць цьвяроза,</verse>
				<verse number="7">у-ва ўсім даючы сябе за прыклад добрых учынкаў, у навучаньні - чысьціню, сумленнасьць, непахібнасьць,</verse>
				<verse number="8">слова здаровае, ненаганнае, каб той, хто супрацівіцца, быў асаромлены, ня маючы нічога благога сказаць пра нас.</verse>
				<verse number="9">Слугаў [навучай] падпарадкоўвацца сваім уладарам, у-ва ўсім падабацца ім, не пярэчачы,</verse>
				<verse number="10">не прыхоўваючы сабе, але зьяўляючы ўсю добрую вернасьць, каб у-ва ўсім аздаблялі вучэньне Збаўцы нашага Бога.</verse>
				<verse number="11">Бо зьявілася ласка Божая, што дае збаўленьне для ўсіх людзей,</verse>
				<verse number="12">якая навучае нас, каб, адрокшыся ад бязбожнасьці і пажадлівасьцяў сьвету, цьвяроза, праведна і пабожна жылі мы ў цяперашнім веку,</verse>
				<verse number="13">чакаючы шчасьлівае надзеі і зьяўленьня славы вялікага Бога і Збаўцы нашага Ісуса Хрыста,</verse>
				<verse number="14">Які даў Сябе за нас, каб выбавіць нас ад усякага беззаконьня і ачысьціць Сабе народ асаблівы, які рупіцца пра добрыя справы.</verse>
				<verse number="15">Гэтае кажы, упрошвай і дакарай з усякім загадам; няхай ніхто табою не пагарджае.</verse>
			</chapter>
			<chapter number="3">
				<verse number="1">Нагадвай ім, каб падпарадкоўваліся і слухаліся начальнікаў і ўлады, былі падрыхтаваныя на ўсякую добрую справу,</verse>
				<verse number="2">на нікога ня блюзьнілі, не былі ваяўнічымі, былі спагаднымі і зьяўлялі ўсякую ціхасьць адносна ўсіх людзей.</verse>
				<verse number="3">Бо і мы былі некалі бяздумнымі, непакорнымі, падманутымі, служачы пажаданьням і розным асалодам, жывучы? ў ліхоце і зайздрасьці, былі паскуднымі, ненавідзячы адзін аднаго.</verse>
				<verse number="4">А калі зьявілася ласкавасьць і любоў да людзей Збаўцы нашага, Бога,</verse>
				<verse number="5">Ён збавіў нас ня дзеля ўчынкаў праведнасьці, якія мы ўчынілі, але паводле літасьці Сваёй, праз лазьню адраджэньня і абнаўленьня Духам Сьвятым,</verse>
				<verse number="6">Якога Ён выліў на нас шчодра праз Ісуса Хрыста, Збаўцу нашага,</verse>
				<verse number="7">каб, апраўдаўшыся ласкай Ягонай, мы сталіся праз надзею спадкаемцамі жыцьця вечнага.</verse>
				<verse number="8">Вернае слова; і я хачу, каб ты сьцьвярджаў гэта, каб тыя, што вераць Богу, былі старанныя ў выкананьні добрых справаў: гэта добра і людзям карысна.</verse>
				<verse number="9">А дурных спрэчак, і радаводаў, і сварак, і звадак адносна Закону пазьбягай, бо яны некарысныя і марныя.</verse>
				<verse number="10">Чалавека герэтыка пасьля першага і другога напамінаньня пакінь,</verse>
				<verse number="11">ведаючы, што гэтакі разбэсьціўся і грашыць, асудзіўшы самога сябе.</verse>
				<verse number="12">Калі пашлю да цябе Арцёма або Тыхіка, намагайся прыйсьці да мяне ў Нікапаль, бо я пастанавіў перазімаваць там.</verse>
				<verse number="13">Зэна законьніка і Апалёса старанна правядзі, каб у іх не было ні ў чым недахопу.</verse>
				<verse number="14">Няхай і нашыя вучацца выконваць добрыя справы ў пільных патрэбах, каб не былі бясплодныя.</verse>
				<verse number="15">Вітаюць цябе ўсе, што са мною. Прывітай тых, што сябруюць з намі ў веры. Ласка з усімі вамі. Амэн.</verse>
			</chapter>
		</book>
		<book number="57">
			<chapter number="1">
				<verse number="1">Павал, вязень Ісуса Хрыста, і Цімафей, брат, - Філімону, улюбёнаму і супрацоўніку нашаму,</verse>
				<verse number="2">і ўлюбёнай Апфіі, і Архіпу, таварышу нашаму ў барацьбе, і хатняй царкве тваёй:</verse>
				<verse number="3">ласка вам і супакой ад Бога Айца нашага і Госпада Ісуса Хрыста.</verse>
				<verse number="4">Дзякую Богу майму, заўсёды ўзгадваючы пра цябе ў малітвах маіх,</verse>
				<verse number="5">чуючы пра любоў тваю і веру, якую маеш да Госпада Ісуса і да ўсіх сьвятых,</verse>
				<verse number="6">каб супольнасьць веры тваёй была дзейснай у пазнаньні ўсякага дабра, якое ў вас у Хрысьце Ісусе.</verse>
				<verse number="7">Бо вялікую маем ласку і пацяшэньне ў любові тваёй, бо праз цябе, браце, супачылі ўнутранасьці сьвятых.</verse>
				<verse number="8">Дзеля гэтага, маючы вялікую ў Хрысьце адвагу загадваць табе, што прыстойна [рабіць],</verse>
				<verse number="9">лепш праз любоў прашу, ня хто іншы, як Павал, староста, а цяпер і вязень Ісуса Хрыста.</verse>
				<verse number="10">Прашу цябе адносна дзіцяці майго Анісіма, якога я нарадзіў у путах маіх,</verse>
				<verse number="11">што быў некалі некарысны для цябе, а цяпер патрэбны табе і мне.</verse>
				<verse number="12">Яго я паслаў, а ты яго, як маё нутро, прыймі.</verse>
				<verse number="13">Хацеў я яго пры сабе трымаць, каб ён замест цябе паслужыў мне ў путах за Эвангельле,</verse>
				<verse number="14">але без твае згоды нічога не хацеў зрабіць, каб дабро тваё не з прынукі было, а з добрае волі.</verse>
				<verse number="15">Бо можа ён дзеля таго на гадзіну адыйшоў, каб ты атрымаў яго назаўсёды,</verse>
				<verse number="16">ужо не як слугу, але вышэй за слугу, як брата ўлюбёнага, асабліва для мяне, а тым больш для цябе - і паводле цела, і ў Госпадзе.</verse>
				<verse number="17">Дык калі маеш мяне за супольніка, прыймі яго, як мяне.</verse>
				<verse number="18">А калі ён чым скрыўдзіў цябе або вінен, лічы гэтае на мне.</verse>
				<verse number="19">Я, Павал, напісаў маёю рукою: \Я аддам\; каб не казаць табе, што ты і самім сабою мне вінны.</verse>
				<verse number="20">Гэтак, браце, дай мне скарыстацца ад цябе ў Госпадзе; супакой маё нутро ў Госпадзе.</verse>
				<verse number="21">Перакананы ў паслухмянасьці тваёй, я напісаў да цябе, ведаючы, што ты зробіш і больш, чым кажу.</verse>
				<verse number="22">А таксама падрыхтуй для мяне гасподу, бо спадзяюся, што праз малітвы вашыя буду вам падараваны.</verse>
				<verse number="23">Вітае цябе Эпафрас, вязень разам са мною ў Хрысьце Ісусе,</verse>
				<verse number="24">Марк, Арыстарх, Дэмас, Лука, супрацоўнікі мае.</verse>
				<verse number="25">Ласка Госпада нашага Ісуса Хрыста з духам вашым. Амэн.</verse>
			</chapter>
		</book>
		<book number="58">
			<chapter number="1">
				<verse number="1">Бог, Які шмат разоў і шматлікімі спосабамі здаўна гаварыў да бацькоў праз прарокаў,</verse>
				<verse number="2">у апошнія гэтыя дні прамовіў да нас праз Сына, Якога паставіў за спадкаемцу ўсяго, праз Якога і вякі ўчыніў.</verse>
				<verse number="3">Ён, будучы зьзяньнем славы і выразам існасьці Ягонай і ўсё словам моцы Сваёй трымаючы, учыніўшы праз Сябе ачышчэньне грахоў нашых, сеў праваруч велічы на вышынях,</verse>
				<verse number="4">стаўшыся лепшым за анёлаў нагэтулькі, наколькі слаўнейшае за іх успадкаеміў імя.</verse>
				<verse number="5">Бо каму з анёлаў сказаў Ён калі: \Ты - Сын Мой, Я сёньня нарадзіў Цябе\? І яшчэ: \Я буду Яму Айцом, і Ён будзе Мне Сынам\?</verse>
				<verse number="6">А калі ізноў уводзіць Першароднага ў сусьвет, кажа: \І няхай паклоняцца Яму ўсе анёлы Божыя».</verse>
				<verse number="7">А наконт анёлаў кажа: \Ён робіць анёламі Сваімі духаў і служыцелямі Сваімі - полымя агню».</verse>
				<verse number="8">А наконт Сына: \Пасад Твой, Божа, на век вечны; кій правасьці - кій валадарства Твайго.</verse>
				<verse number="9">Ты палюбіў праведнасьць і зьненавідзеў беззаконьне. Дзеля гэтага памазаў Цябе, Божа, Бог Твой алеем весялосьці больш за таварышаў Тваіх».</verse>
				<verse number="10">І: \Ты напачатку, Госпадзе, умацаваў зямлю, і неба - справа рук Тваіх;</verse>
				<verse number="11">яны загінуць, а Ты застаешся; і ўсе, як шаты, састарэюць,</verse>
				<verse number="12">і, як адзеньне, Ты скруціш іх, і яны зьменяцца; а Ты - Той Самы, і гады Твае ня скончацца».</verse>
				<verse number="13">А наконт каго з анёлаў сказаў Ён калі: \Сядзь праваруч Мяне, пакуль пакладу ворагаў Тваіх як падножжа ног Тваіх\?</verse>
				<verse number="14">Ці ня ўсе яны - паслугавальныя духі, якія пасланыя на служэньне дзеля тых, якія маюць успадкаеміць збаўленьне?</verse>
			</chapter>
			<chapter number="2">
				<verse number="1">Дзеля гэтага мусім асабліва зважаць на чутае, каб не адпасьці.</verse>
				<verse number="2">Бо калі сказанае праз анёлаў слова было цьвёрдае, і ўсякае парушэньне і непаслухмянасьць даставалі справядлівую адплату,</verse>
				<verse number="3">як мы ўцячэм, калі занядбалі такое вялікае збаўленьне, якое спачатку было сказанае Госпадам, зацьверджана ў нас ад тых, якія чулі,</verse>
				<verse number="4">якім засьведчыў Бог праз знакі, і цуды, і розныя сілы, і праз раздаваньне Духа Сьвятога паводле волі Яго?</verse>
				<verse number="5">Бо не анёлам падпарадкаваў Ён будучы сусьвет, пра які гаворым.</verse>
				<verse number="6">Засьведчыў жа нехта недзе, кажучы: \Што ёсьць чалавек, што Ты ўзгадваеш яго, або сын чалавечы, што Ты адведваеш яго?</verse>
				<verse number="7">Крыху Ты панізіў яго перад анёламі, даў яму вянок славы і пашаны і паставіў яго па-над творамі рук Тваіх;</verse>
				<verse number="8">усё падпарадкаваў Ты пад ногі яго». Бо калі падпарадкаваў яму ўсё, нічога не пакінуў непакорным яму. Але цяпер мы яшчэ ня бачым, каб усё было падпарадкавана яму,</verse>
				<verse number="9">а бачым Ісуса, Які крыху быў паніжаны перад анёламі, Які праз пакуту сьмерці атрымаў вянок славы і пашаны, каб з ласкі Божае пакаштаваў сьмерці за ўсіх.</verse>
				<verse number="10">Бо трэба было, каб Той, дзеля Якога ўсё і праз Якога ўсё, ведучы многіх сыноў у славу, Начальніка збаўленьня іхняга праз пакуты ўчыніў споўненым.</verse>
				<verse number="11">Бо і Той, Які асьвячае, і тыя, якія асьвячаюцца, усе - з Аднаго; дзеля гэтай прычыны Ён не саромеецца называць іх братамі, кажучы:</verse>
				<verse number="12">«Паведамлю імя Тваё братам Маім, пасярод царквы засьпяваю Табе».</verse>
				<verse number="13">І яшчэ: \Я буду спадзявацца на Яго». І яшчэ: \Вось, я і дзеці, якіх даў мне Бог».</verse>
				<verse number="14">Дык калі дзеці сталіся супольнікамі цела і крыві, і Ён таксама мае ўдзел у іх, каб праз сьмерць зьнішчыць таго, хто мае ўладу над сьмерцю, гэта ёсьць д'ябала,</verse>
				<verse number="15">і вызваліць тых, якія дзеля страху сьмерці праз усё жыцьцё падлягалі няволі.</verse>
				<verse number="16">Бо, сапраўды, не анёлаў Ён прыймае, але насеньне Абрагама прыймае.</verse>
				<verse number="17">Дзеля гэтага Ён павінен быў у-ва ўсім стацца падобным да братоў, каб быць міласьцівым і верным Першасьвятаром перад Богам дзеля перамольваньня за грахі народу.</verse>
				<verse number="18">Бо таму, што Сам Ён, спакушаны, цярпеў, можа тым, якія спакушаныя, дапамагчы.</verse>
			</chapter>
			<chapter number="3">
				<verse number="1">Дзеля гэтага, браты сьвятыя, удзельнікі ў нябесным пакліканьні, прыгледзьцеся да Апостала і Першасьвятара вызнаньня нашага, Ісуса Хрыста,</verse>
				<verse number="2">Які верны Таму, Які паставіў Яго, як і Майсей у-ва ўсім доме Ягоным.</verse>
				<verse number="3">Бо Ён варты яшчэ большае славы за Майсея, як і большую пашану мае за дом той, хто яго збудаваў.</verse>
				<verse number="4">Бо ўсякі дом некім будуецца; а Той, Які ўсё збудаваў, - Бог.</verse>
				<verse number="5">І Майсей верны ў-ва ўсім доме Ягоным, як слуга, дзеля сьведчаньня пра тое, што мела быць сказаным;</verse>
				<verse number="6">а Хрыстос - як Сын у доме Ягоным, дом Якога - мы, калі толькі адвагу і пахвалу надзеі цьвёрда да канца трымаць будзем.</verse>
				<verse number="7">Дзеля гэтага, як кажа Дух Сьвяты: \Сёньня, калі пачуеце голас Ягоны,</verse>
				<verse number="8">не закамяняйце сэрцы вашыя, як у раздражненьні, у дзень спакусы ў пустыні,</verse>
				<verse number="9">дзе спакушалі Мяне бацькі? вашыя, выпрабоўвалі Мяне і бачылі справы Мае? сорак гадоў.</verse>
				<verse number="10">Дзеля гэтага ўгнявіўся Я на пакаленьне тое і сказаў: \Заўсёды блукаюць яны сэрцам, а самі не спазналі шляхоў Маіх».</verse>
				<verse number="11">Дык прысягнуў Я ў гневе Маім, што ня ўвойдуць яны ў супачынак Мой».</verse>
				<verse number="12">Глядзіце, браты, каб не было ў кім з вас сэрца злога і бязьвернага, што адступаецца ад Бога Жывога,</verse>
				<verse number="13">але прасіце адзін аднаго штодня, пакуль называецца \сёньня\, каб хто з вас не закамянеў праз падман грэху.</verse>
				<verse number="14">Бо мы сталіся ўдзельнікамі Хрыста, калі толькі пачатку пэўнасьці цьвёрда будзем трымацца да канца,</verse>
				<verse number="15">калі гаворыцца: \Сёньня, калі пачуеце голас Ягоны, не закамяняйце сэрцы вашыя, як у раздражненьні».</verse>
				<verse number="16">Бо некаторыя, што чулі, раздражнілі; але ня ўсе, якія выйшлі з Эгіпту праз Майсея.</verse>
				<verse number="17">На каго ж гневаўся Ён сорак гадоў? Ці не на тых, якія зграшылі, косткі якіх палеглі ў пустыні?</verse>
				<verse number="18">А каму прысягаў Ён, што ня ўвойдуць яны ў супачынак Ягоны, калі ня тым, якія не скарыліся?</verse>
				<verse number="19">І бачым, што яны не змаглі ўвайсьці праз недаверства.</verse>
			</chapter>
			<chapter number="4">
				<verse number="1">Дык будзем баяцца, каб, калі яшчэ трывае абяцаньне ўвайсьці ў супачынак Ягоны, ня думаў хто з вас, што ён горшы.</verse>
				<verse number="2">Бо і нам [гэта] дабравешчана, як і тым; але ім не дало карысьці пачутае слова, бо не спалучылася з вераю тых, якія слухалі.</verse>
				<verse number="3">Бо ўваходзім у супачынак мы, якія паверылі, бо Ён сказаў: \Дык прысягнуў Я ў гневе Маім, што ня ўвойдуць яны ў супачынак Мой\, хоць справы [Ягоныя] сталіся ад заснаваньня сьвету.</verse>
				<verse number="4">Бо сказана недзе наконт сёмага дню гэтак: \І супачыў Бог у дзень сёмы ад усіх справаў Сваіх».</verse>
				<verse number="5">І яшчэ тут: \Ня ўвойдуць яны ў супачынак Мой».</verse>
				<verse number="6">Дык, калі некаторым застаецца ўвайсьці ў яго, а тыя, якім раней дабравешчана, не ўвайшлі ў яго за няскоранасьць,</verse>
				<verse number="7">ізноў Ён вызначае дзень \сёньня\, кажучы праз Давіда, праз гэтулькі часу, як было сказана: \Сёньня, калі пачуеце голас Ягоны, не закамяняйце сэрцы вашыя».</verse>
				<verse number="8">Бо калі б Егошуа даў тым супачынак, не было б сказана пасьля таго пра іншы дзень.</verse>
				<verse number="9">Таму застаецца для народу Божага захаваньне суботы.</verse>
				<verse number="10">Бо хто ўвайшоў у супачынак Ягоны, той і сам супачыў ад справаў сваіх, як і Бог ад Сваіх.</verse>
				<verse number="11">Дык будзем намагацца ўвайсьці ў супачынак гэты, каб хто за тым прыкладам не палёг праз няскоранасьць.</verse>
				<verse number="12">Бо слова Божае жывое і дзейснае, і вастрэйшае за ўсякі меч двусечны, і працінае аж да разьдзяленьня душы? і духа, суставаў і шпіку, і судзіць думкі і намеры сэрца.</verse>
				<verse number="13">І няма стварэньня, схаванага перад Ім, але ўсё аголена і адкрыта перад вачыма Таго, пра Якога нашае слова.</verse>
				<verse number="14">Дык, маючы Першасьвятара вялікага, Які прайшоў праз неба, Ісуса, Сына Божага, будзем трымацца вызнаньня.</verse>
				<verse number="15">Бо маем Першасьвятара не такога, што ня можа спачуваць слабасьцям нашым, але такога, які, падобна нам, дазнаў спакушэньня ў-ва ўсім, апрача грэху.</verse>
				<verse number="16">Дык будзем набліжацца з адвагаю да пасаду ласкі, каб атрымаць літасьць і ласку знайсьці дападмогу ў адпаведны час.</verse>
			</chapter>
			<chapter number="5">
				<verse number="1">Бо ўсякі першасьвятар, які спаміж людзей бярэцца, дзеля людзей стаўляецца на тое, што Божае, каб прыносіў дары? і ахвяры за грахі,</verse>
				<verse number="2">каб мог спачуваць тым, якія не разумеюць і заблукалі, бо і сам абложаны нядужасьцю,</verse>
				<verse number="3">і праз гэта павінен як за народ, гэтак і за сябе прыносіць [ахвяры] за грахі.</verse>
				<verse number="4">І ніхто сам сабою не прыймае гэтую пашану, але той, хто пакліканы Богам, як і Аарон.</verse>
				<verse number="5">Гэтак і Хрыстос ня Сам Сябе праславіў, каб быць Першасьвятаром, але Той, Які сказаў Яму: \Ты - Сын Мой, Я сёньня нарадзіў Цябе\,</verse>
				<verse number="6">як і ў іншым [месцы] кажа: \Ты - сьвятар на вякі паводле парадку Мэльхісэдэка».</verse>
				<verse number="7">Ён у дні цела Свайго з вялікім крыкам і сьлязьмі прыносіў просьбы і ўпрошваньні да Таго, Які мог збавіць Яго ад сьмерці, і быў выслуханы дзеля багабойнасьці.</verse>
				<verse number="8">Хоць Ён - Сын, але навучыўся паслухмянасьці праз тое, што перацярпеў,</verse>
				<verse number="9">і, споўніўшы [ўсё], стаўся для ўсіх, якія паслухмяныя Яму, прычынаю вечнага збаўленьня,</verse>
				<verse number="10">названы ад Бога Першасьвятаром паводле парадку Мэльхісэдэка.</verse>
				<verse number="11">Адносна Яго мы маем шмат сказаць, і цяжка выказаць, бо вы сталіся маруднымі, каб слухаць.</verse>
				<verse number="12">Бо вы, якія паводле часу павінны быць настаўнікамі, ізноў маеце патрэбу, каб вучылі вас падставовым пачаткам словаў Божых, і вы маеце патрэбу ў малацэ, а ня ў цьвёрдай страве.</verse>
				<verse number="13">Бо ўсякі, хто спажывае малако, неспрактыкаваны ў слове праведнасьці, бо ён - немаўля.</verse>
				<verse number="14">А цьвёрдая страва ёсьць для дасканалых, у якіх праз ужываньне разуменьне спрактыкаванае распазнаваць добрае і ліхое.</verse>
			</chapter>
			<chapter number="6">
				<verse number="1">Дзеля гэтага, пакінуўшы пачатак Хрыстовага слова, зьвернемся да дасканаласьці, не кладучы ізноў падмуркі, [гаворачы пра] навяртаньне ад мёртвых справаў і веру ў Бога,</verse>
				<verse number="2">вучэньне пра хрышчэньні, і ўскладаньне рук, і ўваскрасеньне мёртвых, і суд вечны.</verse>
				<verse number="3">І гэта зробім, калі Бог дазволіць.</verse>
				<verse number="4">Бо немагчыма тых, якія аднойчы былі прасьветленыя, і пакаштавалі дару нябеснага, і сталіся ўдзельнікамі Духа Сьвятога,</verse>
				<verse number="5">і пакаштавалі добрага слова Божага і моцаў будучага веку,</verse>
				<verse number="6">і адпалі, ізноў абнаўляць праз навяртаньне, тых, якія ізноў укрыжоўваюць у сабе Сына Божага і аддаюць на сорам [Яго].</verse>
				<verse number="7">Бо зямля, якая п'е дождж, што часта зыходзіць на яе, і родзіць расьліну, карысную для тых, хто абрабляе яе, атрымлівае дабраслаўленьне ад Бога;</verse>
				<verse number="8">а тая, якая прыносіць церні і асот, непрыдатная і блізкая да праклёну, і канец яе - спаленьне.</verse>
				<verse number="9">А мы перакананыя адносна вас, улюбёныя, што вы - лепшыя і маеце збаўленьне, хаця і гаворым гэтак.</verse>
				<verse number="10">Бо Бог не няправедны, каб забыцца на справу вашую і працу любові, якую вы зьявілі ў імя Ягонае, калі служылі і служыце сьвятым.</verse>
				<verse number="11">А мы жадаем, каб кожны з вас выяўляў такую самую дбаласьць у пэўнасьці надзеі да канца,</verse>
				<verse number="12">каб ня стацца вам маруднымі, але пераймальнікамі тых, якія праз веру і доўгацярплівасьць бяруць у спадчыну абяцаньні.</verse>
				<verse number="13">Бо Бог, абяцаючы Абрагаму, ня маючы нікога вышэйшага, каб прысягаць, прысягаў Самім Сабою,</verse>
				<verse number="14">кажучы: \Праўдзіва, дабраслаўляючы, дабраслаўлю цябе і, памнажаючы, памножу цябе».</verse>
				<verse number="15">І гэтак [Абрагам], маючы доўгацярплівасьць, атрымаў абяцаньне.</verse>
				<verse number="16">Бо людзі прысягаюць вышэйшым, і ўсякая спрэчка між імі завяршаецца прысягай на сцьвярджэньне.</verse>
				<verse number="17">Дзеля гэтага Бог, хочучы празьмерна паказаць спадкаемцам абяцаньня нязьменнасьць намеру Свайго, ужыў прысягу,</verse>
				<verse number="18">каб праз дзьве нязьменныя рэчы, у якіх Богу хлусіць немагчыма, вялікае пацяшэньне мелі мы, якія прыбеглі ўхапіцца за надзею, што перад намі ляжыць,</verse>
				<verse number="19">якую маем, як якар душы?, пэўны і трывалы, які ўваходзіць у-ва ўнутранае за заслону,</verse>
				<verse number="20">куды за нас як папярэднік увайшоў Ісус, стаўшыся Першасьвятаром на вякі паводле парадку Мэльхісэдэка.</verse>
			</chapter>
			<chapter number="7">
				<verse number="1">Бо гэты Мэльхісэдэк, валадар Салему, сьвятар Бога Найвышэйшага, які сустрэў Абрагама, калі той вяртаўся пасьля разгрому валадароў, і дабраславіў яго,</verse>
				<verse number="2">і якому дзесяціну ад усяго аддзяліў Абрагам, па-першае, перакладаецца як Валадар праведнасьці, а пасьля ён - валадар Салему, гэта ёсьць Валадар супакою,</verse>
				<verse number="3">бяз бацькі, бяз маці, без радаводу, які ня мае ані пачатку дзён, ані канца жыцьця, падобны да Сына Божага, застаецца сьвятаром назаўсёды.</verse>
				<verse number="4">Бачыце, які вялікі той, якому нават Абрагам патрыярх даў дзесяціну са здабычы.</verse>
				<verse number="5">Тыя з сыноў Левія, якія атрымліваюць сьвятарства, маюць прыказаньне паводле Закону браць дзесяціну з народу, гэта ёсьць з братоў сваіх, хаця і яны выйшлі з паясьніцы Абрагама.</verse>
				<verse number="6">А ён, які не паходзіць з іх, узяў дзесяціну ад Абрагама і дабраславіў таго, які меў абяцаньні.</verse>
				<verse number="7">Без усялякае спрэчкі меншы дабраслаўляецца большым.</verse>
				<verse number="8">І тут дзесяціны атрымліваюць людзі сьмяротныя, а там - той, пра якога сьведчыцца, што жыве.</verse>
				<verse number="9">І, можна так сказаць, праз Абрагама ўзята дзесяціна і з Левія, які сам атрымлівае дзесяціны,</verse>
				<verse number="10">бо ён быў яшчэ ў паясьніцы бацькі, калі сустрэў яго Мэльхісэдэк.</verse>
				<verse number="11">Дык, калі б усё зьдзейсьнілася праз сьвятарства лявітаў, бо народ разам з ім атрымаў Закон, якая яшчэ патрэба паўставаць іншаму сьвятарству паводле парадку Мэльхісэдэка, а не паводле парадку Аарона называцца?</verse>
				<verse number="12">Бо разам з пераменай сьвятарства патрэбна, каб сталася і зьмена Закону.</verse>
				<verse number="13">Бо Той, пра Якога гаворыцца гэтае, належаў да другога калена, з якога ніхто не прыступаў да ахвярніка.</verse>
				<verse number="14">Бо відочна, што Госпад наш узыйшоў з калена Юды, а пра гэтае калена Майсей нічога не сказаў адносна сьвятарства.</verse>
				<verse number="15">І гэта яшчэ больш зразумела, калі паводле падабенства Мэльхісэдэка паўстае іншы Сьвятар,</verse>
				<verse number="16">Які не паводле Закону прыказаньня цялеснага стаўся, але паводле моцы незьнішчальнага жыцьця.</verse>
				<verse number="17">Бо засьведчыў [Бог]: \Ты - сьвятар на вякі паводле парадку Мэльхісэдэка».</verse>
				<verse number="18">Бо раней быўшае прыказаньне адкінута праз слабасьць яго і некарыснасьць,</verse>
				<verse number="19">бо Закон нічога ня споўніў, але ўводзіцца лепшая надзея, праз якую мы набліжаемся да Бога.</verse>
				<verse number="20">І як гэта было не без прысягі,</verse>
				<verse number="21">бо тыя ставаліся сьвятарамі без прысягі, а Гэты - з прысягай Таго, Які гаварыў пра Яго: \Прысягнуў Госпад і не раскаецца: Ты - сьвятар на вякі паводле парадку Мэльхісэдэка\,</verse>
				<verse number="22">нагэтулькі лепшага запавету Паручальнікам стаўся Ісус.</verse>
				<verse number="23">І тых сьвятароў было шмат дзеля таго, што сьмерць забараняла [некаму] затрымацца,</verse>
				<verse number="24">а Гэты праз тое, што застаецца на вякі, мае сьвятарства, якое не адступаецца [ад Яго],</verse>
				<verse number="25">таму Ён і можа цалкам збаўляць тых, якія прыходзяць праз Яго да Бога, заўсёды жывы, каб заступацца за іх.</verse>
				<verse number="26">Бо Гэткага трэба нам Першасьвятара, сьвятога, нявіннага, беззаганнага, адлучанага ад грэшнікаў і ўзвышанага па-над нябёсы,</verse>
				<verse number="27">Які ня мае патрэбы штодня, як тыя першасьвятары, прыносіць ахвяры спачатку за свае грахі, пасьля за [грахі] народу, бо Ён зрабіў гэта аднойчы, прынёсшы [ў ахвяру] Сябе.</verse>
				<verse number="28">Бо Закон стаўляе за першасьвятароў людзей, якія маюць нядужасьць, а слова прысягі, што пасьля Закону, [паставіла] Сына, дасканалага на вякі.</verse>
			</chapter>
			<chapter number="8">
				<verse number="1">А галоўнае ў тым, што сказана, тое, што мы маем Першасьвятара, Які сеў праваруч пасаду велічы ў небе,</verse>
				<verse number="2">служыцель Сьвятыні і праўдзівага Намёту, які паставіў Госпад, а не чалавек.</verse>
				<verse number="3">Бо кожны першасьвятар стаўляецца на тое, каб прыносіць дары? і ахвяры; таму трэба, каб і Гэты меў нешта, што прынесьці.</verse>
				<verse number="4">Бо калі б Ён быў на зямлі, ня быў бы сьвятаром, [бо] ёсьць сьвятары, якія паводле Закону прыносяць дары?,</verse>
				<verse number="5">якія служаць прыкладу і ценю [рэчаў] нябесных, як атрымаў слова Майсей, калі меўся зрабіць намёт: \Глядзі, - прамовіў Ён, - зрабі ўсё паводле вобразу, які паказаны табе на гары».</verse>
				<verse number="6">А цяпер Ён атрымаў служэньне тым слаўнейшае, чым лепшага Ён пасярэднік запавету, які ўзаконены на лепшых абяцаньнях.</verse>
				<verse number="7">Бо калі б той першы быў без заганы, не шукалася б месца для другога.</verse>
				<verse number="8">Бо, вінавацячы іх, кажа: \Вось, надыходзяць дні, - кажа Госпад, - і Я зраблю з домам Ізраіля і з домам Юды новы запавет,</verse>
				<verse number="9">не паводле запавету, які Я зрабіў з бацькамі іх у дзень, калі ўзяў іх рукою Маёю, каб вывесьці іх з зямлі Эгіпту, бо яны ня вытрывалі ў запавеце Маім, і Я занядбаў іх, - кажа Госпад.</verse>
				<verse number="10">Вось запавет, які Я заключу з домам Ізраіля пасьля тых дзён, - кажа Госпад, - даючы законы Мае? ў думкі іхнія, напішу іх і на сэрцах іхніх, і буду ім Богам, а яны Мне будуць народам.</verse>
				<verse number="11">І ня будзе вучыць кожны бліжняга свайго і кожны брата свайго, кажучы: \Пазнай Госпада\, бо ўсе, ад малога іхняга да вялікага іхняга, будуць ведаць Мяне.</verse>
				<verse number="12">Бо міласьцівы буду да няправеднасьцяў іхніх, і грахоў іхніх і беззаконьняў іхніх больш не ўзгадаю».</verse>
				<verse number="13">Калі кажа \новы\, учыніў старым першы; а тое, што старэе і здаўніваецца, блізкае, каб шчэзнуць.</verse>
			</chapter>
			<chapter number="9">
				<verse number="1">Дык і першы [запавет] меў пастановы служэньня і сьвятыню ў сьвеце.</verse>
				<verse number="2">Бо першы намёт быў збудаваны, і ў ім сьвечнік, і стол, і хлябы пакладныя, і завецца ён \Сьвятое».</verse>
				<verse number="3">А за другой заслонай намёт, які завецца \Сьвятое Сьвятых\,</verse>
				<verse number="4">які мае залатую кадзільню і каўчэг запавету, які абкладзены з усіх бакоў золатам, у якім залатая пасудзіна з маннай, і кій Аарона, што расквітнеў, і табліцы запавету,</verse>
				<verse number="5">а над ім - херувімы славы, якія ацяняюць перамольню; пра гэта ня варта цяпер казаць падрабязна.</verse>
				<verse number="6">А калі гэта так збудавана, у першы намёт заўсёды ўваходзяць сьвятары, зьдзяйсьняючы служэньне,</verse>
				<verse number="7">а ў другі - раз у год адзін першасьвятар, не без крыві, якую прыносіць за сябе і за няведаньне народу.</verse>
				<verse number="8">Гэтым паказвае Дух Сьвяты, што яшчэ не адкрыты шлях у сьвятыню, пакуль стаіць першы намёт,</verse>
				<verse number="9">які ёсьць прыклад цяперашняга часу, калі прыносяцца дары? і ахвяры, якія ня могуць удасканаліць паводле сумленьня таго, хто служыць,</verse>
				<verse number="10">якія толькі ў ежы і пітве, і розных абмываньнях і пастановах цела, якія пастаўленыя да часу выпраўленьня.</verse>
				<verse number="11">А Хрыстос, Першасьвятар будучага дабра, прыйшоўшы праз вялікшы і дасканалейшы намёт, не рукамі зроблены, гэта значыць, не такога стварэньня,</verse>
				<verse number="12">і не праз кроў казлоў і цялят, але праз уласную кроў, адзін раз увайшоў у сьвятыню, знайшоўшы вечнае выбаўленьне.</verse>
				<verse number="13">Бо калі кроў валоў і казлоў і попел каровы, пакрапіўшы апаганеных, асьвячае іх дзеля чыстасьці цела,</verse>
				<verse number="14">наколькі больш кроў Хрыста, Які праз Духа вечнага прынёс Сябе беззаганнага Богу, ачысьціць сумленьне вашае ад мёртвых справаў дзеля служэньня Богу Жывому?</verse>
				<verse number="15">І дзеля гэтага Ён - Пасярэднік новага запавету, каб, як станецца сьмерць дзеля адкупленьня парушэньняў, [што былі пры] першым запавеце, тыя, якія пакліканыя да вечнае спадчыны, атрымалі абяцаньне.</verse>
				<verse number="16">Бо дзе запавет, трэба, каб прыйшла сьмерць таго, хто заключыў [яго],</verse>
				<verse number="17">бо запавет набывае моц ад памёршых; ён ня мае сілы, пакуль жыве той, хто заключыў [яго].</verse>
				<verse number="18">Дык і першы [запавет] быў усталяваны не без крыві.</verse>
				<verse number="19">Бо Майсей, сказаўшы ўсе прыказаньні паводле Закону ўсяму народу, узяў кроў цялят і казлоў з вадою, і воўнай пунсовай, і ізопам, пакрапіў і саму кнігу, і ўвесь народ,</verse>
				<verse number="20">кажучы: \Гэта кроў запавету, які даў вам Бог».</verse>
				<verse number="21">І намёт, і ўсё начыньне дзеля служэньня таксама пакрапіў крывёю.</verse>
				<verse number="22">І амаль усё паводле Закону ачышчаецца крывёю, і без праліцьця крыві не бывае адпушчэньня.</verse>
				<verse number="23">Дык трэба было, каб [рэчы, што паводле] прыкладу таго, што ў небе, ачышчаліся гэтымі, а самі [рэчы] нябесныя - лепшымі за гэтыя ахвярамі.</verse>
				<verse number="24">Бо Хрыстос увайшоў не ў сьвятыню, рукамі зробленую, на ўзор праўдзівае, але ў самае неба, каб цяпер зьявіцца перад абліччам Божым за нас;</verse>
				<verse number="25">і не дзеля таго, каб шматкроць прыносіць Сябе, як штогод уваходзіць першасьвятар у сьвятыню з чужою крывёй,</verse>
				<verse number="26">бо мусіў бы Ён шматкроць цярпець ад заснаваньня сьвету, але Ён цяпер адзін раз зьявіўся на сканчэньні вякоў дзеля адкіданьня грэху праз ахвяру Сваю.</verse>
				<verse number="27">І як усім людзям вызначана раз памерці, а пасьля гэтага - суд,</verse>
				<verse number="28">гэтак і Хрыстос, раз прынёсшы Сябе [ў ахвяру], каб панесьці грахі многіх, другі раз бяз грэху будзе зьяўлены дзеля збаўленьня тым, якія чакаюць Яго.</verse>
			</chapter>
			<chapter number="10">
				<verse number="1">Бо Закон, які мае цень будучага дабра, а ня сам вобраз рэчаў, тымі ахвярамі, якія нязьменна прыносяцца штогод, ніколі ня можа зрабіць дасканалымі тых, што прыходзяць [з імі].</verse>
				<verse number="2">Бо іначай перасталі б прыносіць іх, бо ўжо ня мелі б сьвядомасьці грахоў тыя, што служаць, аднойчы ачышчаныя.</verse>
				<verse number="3">Але праз гэтыя [ахвяры] штогод узгадваецца пра грахі,</verse>
				<verse number="4">бо немагчыма, каб кроў валоў і казлоў забірала грахі.</verse>
				<verse number="5">Дзеля гэтага [Хрыстос], уваходзячы ў сьвет, кажа: \Ахвяры і дару Ты не захацеў, але цела падрыхтаваў для Мяне.</verse>
				<verse number="6">Цэласпаленьні і [ахвяры] за грэх Ты не ўпадабаў.</verse>
				<verse number="7">Тады Я сказаў: \Вось, іду (на пачатку кнігі напісана пра Мяне) учыніць, Божа, волю Тваю».</verse>
				<verse number="8">Сказаўшы перш, што \ахвяры, і дару, і цэласпаленьняў, і [ахвяры] за грэх Ты не захацеў і не ўпадабаў\, а яны прыносяцца паводле Закону,</verse>
				<verse number="9">пасьля сказаў: \Вось, іду ўчыніць, Божа, волю Тваю». Касуе першае, каб паставіць другое.</verse>
				<verse number="10">Гэтай воляй мы асьвячоныя праз аднакротнае прынясеньне цела Ісуса Хрыста.</verse>
				<verse number="11">І ўсякі сьвятар штодня стаіць, спраўляючы служэньне і шматкроць прыносячы тыя самыя ахвяры, якія ніколі ня могуць зьняць грахоў.</verse>
				<verse number="12">А Ён, прынёсшы адну ахвяру за грахі, назаўсёды сеў праваруч Бога,</verse>
				<verse number="13">чакаючы яшчэ, пакуль ворагі Ягоныя будуць пакладзены як падножжа ног Ягоных.</verse>
				<verse number="14">Бо Ён адным дарам назаўсёды зрабіў дасканалымі тых, якіх асьвяціў.</verse>
				<verse number="15">Сьведчыць жа нам і Дух Сьвяты, бо пасьля прадказана:</verse>
				<verse number="16">«Вось запавет, які Я заключу з імі пасьля дзён тых, - кажа Госпад, - даючы законы Мае? ў сэрцы іхнія, напішу іх і ў думках іхніх,</verse>
				<verse number="17">і грахоў іхніх і беззаконьняў іхніх больш не ўзгадаю».</verse>
				<verse number="18">А дзе адпушчэньне грахоў, ужо непатрэбны дар за іх.</verse>
				<verse number="19">Дык, браты, маючы адвагу ўваходзіць у сьвятыню праз кроў Ісуса Хрыста,</verse>
				<verse number="20">шляхам новым і жывым, які Ён усталяваў для нас праз заслону, гэта ёсьць цела Сваё,</verse>
				<verse number="21">і маючы вялікага Сьвятара над домам Божым,</verse>
				<verse number="22">будзем падыходзіць са шчырым сэрцам, у поўні веры, пакрапіўшы сэрцы, [каб ачысьціць] ад сумленьня злога, і абмыўшы цела чыстай вадою.</verse>
				<verse number="23">Будзем трымацца няўхільна вызнаньня надзеі, бо верны Той, Які абяцаў,</verse>
				<verse number="24">і будзем зважаць адзін на аднаго, заахвочваючы да любові і добрых учынкаў,</verse>
				<verse number="25">не пакідаючы зграмаджэньня свайго, як ёсьць у некаторых звычай, але заклікаючы [ў яго], і тым больш, калі бачыце, што набліжаецца дзень той.</verse>
				<verse number="26">Бо калі мы самахоць грашым, атрымаўшы пазнаньне праўды, ужо не застаецца ахвяра за грахі,</verse>
				<verse number="27">але нейкае жахлівае чаканьне суду і жару агню, які мае пажэрці супраціўнікаў.</verse>
				<verse number="28">Хто адкінуў Закон Майсея пры двух ці трох сьведках, бяз літасьці памірае.</verse>
				<verse number="29">Наколькі, думаеце, цяжэйшае кары дастойны той, хто Сына Божага патаптаў, і кроў запавету, якою ён асьвячоны, за звычайную палічыў, і Духа ласкі зьняважыў?</verse>
				<verse number="30">Бо мы ведаем Таго, Які сказаў: \Мне помста, Я аддам\, - кажа Госпад». І ізноў: \Госпад будзе судзіць народ Свой».</verse>
				<verse number="31">Жахліва трапіць у рукі Бога Жывога!</verse>
				<verse number="32">Узгадайце ж ранейшыя дні вашыя, калі вы, прасьветленыя, вытрывалі вялікае змаганьне пакутаў,</verse>
				<verse number="33">ці то самі выстаўляныя на зьнявагі і зьдзекі, ці то стаўшыся супольнікамі тых, якія пераносяць такое.</verse>
				<verse number="34">Бо вы і маім путам спачувалі, і рабунак маёмасьці вашае з радасьцю прыймалі, ведаючы, што маеце для сябе ў небе маёмасьць лепшую, якая застанецца.</verse>
				<verse number="35">Дык не пакідайце адвагі вашае, якая мае вялікую нагароду.</verse>
				<verse number="36">Бо вам патрэбная цярплівасьць, каб, учыніўшы волю Божую, атрымаць абяцаньне.</verse>
				<verse number="37">Бо яшчэ крыху, зусім крыху, і надыйдзе Той, Які надыходзіць, і не замарудзіць.</verse>
				<verse number="38">«А праведны з веры жыць будзе\; і: \Калі хто будзе хістацца, не ўпадабае яго душа Мая».</verse>
				<verse number="39">Мы ж ня хісткія на загубу, але [стаім] у веры на здабыцьцё душы?.</verse>
			</chapter>
			<chapter number="11">
				<verse number="1">А вера ёсьць пэўнасьць у тым, чаго спадзяемся, перакананасьць у рэчах нябачных.</verse>
				<verse number="2">Бо ў ёй засьведчаны старэйшыя.</verse>
				<verse number="3">Вераю разумеем, што вякі наладжаны словам Божым, каб з няяўнага сталася бачнае.</verse>
				<verse number="4">Вераю Абэль прынёс Богу лепшую ахвяру, чым Каін, праз што атрымаў сьведчаньне, што ён - праведны, [бо гэта] засьведчыў Бог пра дары ягоныя; і праз яе ён, памёршы, яшчэ гаворыць.</verse>
				<verse number="5">Вераю Энох быў перанесены, што ня ўбачыў сьмерці; і не знайшлі яго, бо перанёс яго Бог. Бо перад перанясеньнем ягоным было засьведчана, што ён спадабаўся Богу.</verse>
				<verse number="6">А бяз веры спадабацца немагчыма, бо той, хто прыходзіць да Бога, мусіць верыць, што Ён ёсьць і тым, хто шукае Яго, нагароду дае.</verse>
				<verse number="7">Вераю Ной, атрымаўшы слова пра тое, што яшчэ не было бачным, у багабойнасьці пабудаваў каўчэг дзеля збаўленьня дому свайго; ёю ён асудзіў сьвет і паводле веры стаўся спадкаемцам праведнасьці.</verse>
				<verse number="8">Вераю Абрагам, калі быў пакліканы, падпарадкаваўся, каб ісьці ў месца, якое меў атрымаць у спадчыну, і выйшаў, не разумеючы, куды ідзе.</verse>
				<verse number="9">Вераю вандраваў ён на зямлі абяцанай, як на чужой, жывучы? ў намётах з Ісаакам і Якубам, суспадчыньнікамі таго самага абяцаньня;</verse>
				<verse number="10">бо ён чакаў гораду, які мае падмуркі, якога майстар і дойлід - Бог.</verse>
				<verse number="11">Вераю і сама Сара атрымала сілу на зачацьце насеньня і не па часе веку нарадзіла, бо верным прызнавала Таго, Які абяцаў.</verse>
				<verse number="12">І дзеля гэтага ад аднаго, і пры гэтым амярцьвелага, нарадзілася гэтак шмат, як зорак у небе і як незьлічоны пясок на ўзьбярэжжы мора.</verse>
				<verse number="13">Усе яны памерлі ў веры, не атрымаўшы абяцаньняў, але толькі здалёк бачачы іх, і маючы пэўнасьць, і вітаючы [іх], і прызнаючы, што яны - чужынцы і вандроўнікі на зямлі.</verse>
				<verse number="14">Бо тыя, што гэтак кажуць, паказваюць, што яны бацькаўшчыну шукаюць.</verse>
				<verse number="15">І, калі б яны памяталі тую, з якое выйшлі, мелі б час вярнуцца.</verse>
				<verse number="16">Але яны лепшага жадалі, гэта ёсьць нябеснага; дзеля гэтага Бог не саромеецца іх, каб іхнім Богам называцца, бо Ён падрыхтаваў ім горад.</verse>
				<verse number="17">Вераю Абрагам, спакушаны, прынёс [у ахвяру] Ісаака, і прынёс адзінароднага, якога прыняў як абяцаньне,</verse>
				<verse number="18">пра якога было сказана: \У Ісааку будзе названае насеньне табе\,</verse>
				<verse number="19">бо ён лічыў, што Бог мае моц і з мёртвых уваскрасіць, дзеля чаго і атрымаў яго як прыклад.</verse>
				<verse number="20">Вераю ў будучае дабраславіў Ісаак Якуба і Эзава.</verse>
				<verse number="21">Вераю Якуб, паміраючы, дабраславіў кожнага з сыноў Язэпа і пакланіўся на верх кія свайго.</verse>
				<verse number="22">Вераю Язэп, канаючы, пра выхад сыноў Ізраіля нагадаў і загадаў наконт костак сваіх.</verse>
				<verse number="23">Вераю Майсей па нараджэньні тры месяцы быў хаваны бацькамі сваімі, бо яны бачылі, што хлопчык мілы [Богу], і не спалохаліся валадарскага загаду.</verse>
				<verse number="24">Вераю Майсей, стаўшыся дарослым, адмовіўся называцца сынам дачкі фараона</verse>
				<verse number="25">і выбраў лепш пакутаваць з народам Божым, чым мець часовую прыемнасьць грэху,</verse>
				<verse number="26">зьнявагу Хрыстовую палічыўшы большым багацьцем, чым скарбы эгіпецкія; бо ён на нагароду ўглядаўся.</verse>
				<verse number="27">Вераю пакінуў ён Эгіпет, не спалохаўшыся ярасьці валадарскай, бо непахісны быў, быццам бачачы Нябачнага.</verse>
				<verse number="28">Вераю ўчыніў ён Пасху і праліцьцё крыві, каб не крануў іх той, які нішчыў першародных.</verse>
				<verse number="29">Вераю перайшлі яны праз Чырвонае мора, як па сухім; на што спакусіўшыся, Эгіпцяне былі патопленыя.</verse>
				<verse number="30">Вераю ўпалі муры? Ерыхону, як абыходзілі [іх] сем дзён.</verse>
				<verse number="31">Вераю Рахаў распусьніца, з супакоем прыняўшы выведчыкаў, не загінула з тымі, якія не скарыліся.</verse>
				<verse number="32">І што яшчэ скажу? Бо ня хопіць мне часу, каб распавядаць пра Гедэона, Барака, пра Самсона і Ефтая, пра Давіда і Самуэля, і пра прарокаў,</verse>
				<verse number="33">якія вераю перамагалі валадарствы, чынілі праведнасьць, атрымлівалі абяцаньні, загароджвалі пашчы ільвоў,</verse>
				<verse number="34">тушылі сілу агню, уцякалі ад вострыва мяча, умацоўваліся ад слабасьці, ставаліся дужымі ў бітве, прымушалі ўцякаць табары чужынцаў,</verse>
				<verse number="35">жонкі атрымлівалі памёршых сваіх уваскрошанымі; а іншыя былі замучаныя, не дачакаўшыся адкупленьня, каб атрымаць лепшае ўваскрашэньне,</verse>
				<verse number="36">іншыя паспыталі зьдзекаў і тартураў, а яшчэ путаў і вязьніцы,</verse>
				<verse number="37">былі каменаваныя, пілаваныя, спакушаныя, былі забіваныя мячом, бадзяліся ў авечых і казіных скурах, маючы нястачу, прыгнёт, нягоды;</verse>
				<verse number="38">тыя, якіх сьвет ня быў варты, туляліся па пустынях і горах, па пячорах і шчылінах зямлі.</verse>
				<verse number="39">І ўсе яны, што засьведчаныя вераю, не атрымалі абяцаньня,</verse>
				<verse number="40">бо Бог прадугледзеў адносна нас нешта лепшае, каб яны не бяз нас асягнулі дасканаласьць.</verse>
			</chapter>
			<chapter number="12">
				<verse number="1">Дык і мы, маючы навокал нас гэткае воблака сьведкаў, адкінуўшы ўсякі цяжар і грэх, які нас блутае, з цярплівасьцю будзем бегчы ў змаганьні, што ляжыць перад намі,</verse>
				<verse number="2">углядаючыся на Пачынальніка і Завяршальніка веры, Ісуса, Які замест радасьці, што была перад Ім, вытрываў крыж, пагардзіўшы сорамам, і сеў праваруч пасаду Божага.</verse>
				<verse number="3">Бо паразважайце пра Таго, Які вытрываў гэтакую супраць Сябе варажнечу ад грэшнікаў, каб вы не зьнемагаліся, саслабеўшы душамі вашымі.</verse>
				<verse number="4">Вы яшчэ не да крыві ваявалі, змагаючыся супраць грэху,</verse>
				<verse number="5">і забыліся пра пацяшэньне, якое зьвяртаецца да вас, як да сыноў: \Сыне мой! Ня грэбуй настаўленьнем Госпадавым і не слабей, калі Ён цябе дакарае.</verse>
				<verse number="6">Бо каго любіць Госпад, таго карае, і бічуе ўсякага сына, якога прыймае».</verse>
				<verse number="7">Калі вы зносіце пакараньне, Бог ставіцца да вас, як да сыноў. Бо ці ёсьць гэтакі сын, якога не карае бацька?</verse>
				<verse number="8">А калі вы без пакараньня, удзельнікамі якога сталіся ўсе, дык вы - байструкі?, а не сыны?.</verse>
				<verse number="9">Да таго, калі мы мелі бацькоў цела нашага, якія нас каралі, і саромеліся перад імі, ці ня шмат больш маем падпарадкоўвацца Айцу духаў і будзем жыць?</verse>
				<verse number="10">Бо тыя каралі, як самі думалі, на некалькі дзён; а Ён - на карысьць [нашую], каб нам удзельнічаць у сьвятасьці Яго.</verse>
				<verse number="11">Усякае ж пакараньне ў цяперашні час здаецца ня радасьцю, але смуткам; а пасьля дае навучаным праз яго мірны плод праведнасьці.</verse>
				<verse number="12">Дзеля гэтага выпрастуйце рукі, што апусьціліся, і калені, што самлелі,</verse>
				<verse number="13">і сьцежкі простыя рабіце нагамі вашымі, каб кульгавае нікуды ня збочыла, а лепш было аздароўленае.</verse>
				<verse number="14">Імкніцеся да супакою з усімі і да сьвятасьці, без якое ніхто ня ўбачыць Госпада,</verse>
				<verse number="15">гледзячы, каб хто ня страціў ласкі Божае; каб які корань горычы, вырасшы ўверх, не зрабіў шкоды, і каб праз яго не занячысьціліся многія;</verse>
				<verse number="16">каб не было якога распусьніка ці паганага, як Эзаў, які за адну ежу аддаў першародзтва сваё.</verse>
				<verse number="17">Бо ведаеце, што і пасьля ён, хочучы ўспадкаеміць дабраслаўленьне, быў адкінуты, бо не знайшоў месца навяртаньня, хоць і шукаў яго са сьлязьмі.</verse>
				<verse number="18">Бо не падыйшлі вы да гары, да якой [можна] дакрануцца і якая палае агнём, ані да віхуры, і цемры, і буры,</verse>
				<verse number="19">ані да гуку трубы? і голасу словаў, пра якія тыя, што чулі, прасілі, каб да іх не было больш слова,</verse>
				<verse number="20">бо ня вытрымалі перасьцярогі: \Калі і зьвер кранецца гары, будзе ўкаменаваны ці стралою забіты\,</verse>
				<verse number="21">і гэткая жахлівая была тая праява, што Майсей сказаў: \Я напалоханы і трасуся».</verse>
				<verse number="22">Але вы падыйшлі да гары Сыён і да гораду Бога Жывога, да нябеснага Ерусаліму і да дзясяткаў тысячаў анёлаў,</verse>
				<verse number="23">да вальнага зграмаджэньня і царквы першародных, якія запісаныя ў небе, і да Бога, Судзьдзі ўсіх, і да духаў праведных і дасканалых,</verse>
				<verse number="24">і да Пасярэдніка новага запавету, Ісуса, і да крыві пакрапленьня, якая лепш за Абэлеву гаворыць.</verse>
				<verse number="25">Глядзіце, не адвярніцеся ад Таго, Які гаворыць. Бо калі тыя не ўцяклі, што адвярнуліся ад таго, які прамаўляў на зямлі, тым больш мы, калі адкінем Таго, Які з неба,</verse>
				<verse number="26">голас Якога тады захістаў зямлю, а цяпер абяцаў, кажучы: \Яшчэ раз страсяну ня толькі зямлю, але і неба».</verse>
				<verse number="27">А [словы] \яшчэ раз\ паказваюць на зьмену таго, што хістаецца, як створанага, каб засталося тое, што не хістаецца.</verse>
				<verse number="28">Дзеля гэтага мы, прыймаючы Валадарства непарушнае, будзем мець ласку, праз якую будзем служыць Богу, падабаючыся [Яму], з сарамлівасьцю і багабойнасьцю,</verse>
				<verse number="29">бо Бог наш - агонь, які паглынае.</verse>
			</chapter>
			<chapter number="13">
				<verse number="1">Любоў братняя няхай застаецца.</verse>
				<verse number="2">Пра гасьціннасьць не забывайцеся, бо праз яе некаторыя, ня ведаючы, гасьцявалі анёлаў.</verse>
				<verse number="3">Памятайце пра вязьняў, нібы ўвязьненыя разам [з імі], і пра тых, што ў нягодах, як тыя, якія самі ў целе.</verse>
				<verse number="4">Сужонства [няхай будзе] шанаванае ў-ва ўсіх і сужыцьцё беззаганнае; а распусьнікаў і чужаложнікаў будзе судзіць Бог.</verse>
				<verse number="5">Ня будзьце срэбралюбныя, задавальняючыся тым, што маеце. Бо Ён сказаў: \Не адпушчу цябе і не пакіну цябе\,</verse>
				<verse number="6">так што, маючы пэўнасьць, мы кажам: \Госпад мне ўспамога, і не спалохаюся, што зробіць мне чалавек?».</verse>
				<verse number="7">Памятайце правадыроў вашых, якія казалі вам слова Божае; і, аглядаючы вынік жыцьця іх, пераймайце веру.</verse>
				<verse number="8">Ісус Хрыстос учора і сёньня Той Самы, і на вякі.</verse>
				<verse number="9">Вучэньнямі рознымі і чужымі не захапляйцеся; бо добра ласкай мацаваць сэрца, а ня ежай, ад якой ня мелі карысьці тыя, што ходзяць [за ёю].</verse>
				<verse number="10">Мы маем ахвярнік, з якога ня маюць права есьці тыя, якія служаць у намёце.</verse>
				<verse number="11">Бо як целы тых жывёлаў, кроў якіх за грахі прыносіцца першасьвятаром у сьвятыню, спальваюцца па-за табарам;</verse>
				<verse number="12">дзеля гэтага і Ісус, каб асьвяціць праз кроў Сваю народ, пакутаваў за брамамі.</verse>
				<verse number="13">Дык выйдзем да Яго па-за табар, пераносячы зьнявагі Ягоныя,</verse>
				<verse number="14">бо мы ня маем тут трывалага гораду, але шукаем будучага.</verse>
				<verse number="15">Дык будзем праз Яго прыносіць Богу няспынна ахвяры хвалы, гэта ёсьць плод вуснаў, якія вызнаюць імя Ягонае.</verse>
				<verse number="16">Пра дабрадзейнасьць і супольнасьць не забывайцеся, бо гэткія ахвяры падабаюцца Богу.</verse>
				<verse number="17">Слухайцеся правадыроў вашых і будзьце пакорнымі, бо яны чуваюць над душамі вашымі, як абязаныя здаць справаздачу [за іх], каб яны рабілі гэта з радасьцю, а не ўздыхаючы, бо гэта для вас некарысна.</verse>
				<verse number="18">Маліцеся за нас; бо мы перакананыя, што маем добрае сумленьне, у-ва ўсім хочучы жыць справядліва.</verse>
				<verse number="19">Асабліва ж прашу рабіць гэта, каб я хутчэй быў вам вернуты.</verse>
				<verse number="20">А Бог супакою, Які падняў з мёртвых у крыві вечнага запавету вялікага Пастыра авечак, Госпада нашага Ісуса,</verse>
				<verse number="21">няхай удасканаліць вас у-ва ўсякай справе добрай, дзеля выкананьня волі Ягонай, робячы ў вас тое, што даспадобы Яму, праз Ісуса Хрыста, Якому слава на вякі вякоў. Амэн.</verse>
				<verse number="22">Прашу ж вас, браты, прыйміце слова пацяшэньня, бо я ж крыху напісаў вам.</verse>
				<verse number="23">Ведайце, што брат наш Цімафей вызвалены; з ім разам, калі хутка прыйдзе, угледжу я вас.</verse>
				<verse number="24">Прывітайце ўсіх правадыроў вашых і ўсіх сьвятых. Вітаюць вас тыя, што з Італіі.</verse>
				<verse number="25">Ласка з усімі вамі. Амэн.</verse>
			</chapter>
		</book>
		<book number="59">
			<chapter number="1">
				<verse number="1">Якуб, слуга Бога і Госпада Ісуса Хрыста, - дванаццаці каленам, што ў расьцярушаньні: радавацца!</verse>
				<verse number="2">Вялікай радасьцю лічыце, браты мае?, калі трапляеце ў розныя спакусы,</verse>
				<verse number="3">ведаючы, што выпрабаваньне вашае веры робіць цярплівасьць.</verse>
				<verse number="4">А цярплівасьць няхай мае дасканалае дзеяньне, каб вы былі дасканалымі і суцэльнымі, без аніякага недахопу.</verse>
				<verse number="5">Калі ж у каго з вас не хапае мудрасьці, няхай просіць у Бога, Які дае ўсім шчыра і не дакараючы, і будзе яму дадзена.</verse>
				<verse number="6">Але няхай просіць з вераю, ані не сумняваючыся, бо той, хто сумняецца, падобны да хваляваньня марскога, якое вецер уздымае і ганяе.</verse>
				<verse number="7">Дык няхай не мяркуе гэтакі чалавек, што нешта атрымае ад Госпада.</verse>
				<verse number="8">Двудушны чалавек няцьвёрды на ўсіх шляхах сваіх.</verse>
				<verse number="9">Няхай жа хваліцца паніжаны брат сваёй высокасьцю,</verse>
				<verse number="10">а багаты - сваім паніжэньнем, бо праміне, як кветка на траве.</verse>
				<verse number="11">Бо ўзыходзіць сонца са сьпёкаю і сушыць траву, і кветка яе падае, і хараство аблічча яе зьнікае; гэтак і багаты на шляхах сваіх счэзьне.</verse>
				<verse number="12">Шчасьлівы чалавек, які вытрымлівае спакусу, бо, стаўшыся выпрабаваным, ён атрымае вянок жыцьця, які абяцаў Госпад тым, хто любіць Яго.</verse>
				<verse number="13">Спакушаны, ніхто няхай ня кажа: \Бог мяне спакушае\, бо Бог не спакушаецца злом, і Сам нікога не спакушае.</verse>
				<verse number="14">А кожны спакушаецца, захоплены і прываблены ўласным пажаданьнем;</verse>
				<verse number="15">пасьля пажаданьне, зачаўшы, нараджае грэх, а грэх, як яго давесьці да канца, спараджае сьмерць.</verse>
				<verse number="16">Не падманвайцеся, браты мае? ўлюбёныя:</verse>
				<verse number="17">усякі дар добры і ўсякі дарунак дасканалы зыходзяць з вышыні?, ад Айца сьвятла, у Якога няма рознасьці, ані ценю зьменлівасьці.</verse>
				<verse number="18">Захацеўшы, Ён спарадзіў нас словам праўды, каб быць нам нейкім пачаткам стварэньняў Ягоных.</verse>
				<verse number="19">Так што, браты мае? ўлюбёныя, усякі чалавек няхай будзе хуткі, каб слухаць, павольны, каб гаварыць, павольны на гнеў,</verse>
				<verse number="20">бо гнеў чалавека ня чыніць праведнасьці Божае.</verse>
				<verse number="21">Дзеля гэтага, адкінуўшы ўсякі бруд і празьмернасьць ліхоты, у ціхасьці прыйміце насаджанае слова, якое можа збавіць душы вашыя.</verse>
				<verse number="22">Будзьце ж выканаўцамі слова, а не слухачамі толькі, якія ўводзяць у зман саміх сябе.</verse>
				<verse number="23">Бо хто слухае слова і не выконвае, той падобны да чалавека, які разглядае аблічча сваё, [якое мае ад] нараджэньня, у люстэрку;</verse>
				<verse number="24">бо ён паглядзеў на сябе, і адыйшоў, і адразу забыўся, які ён.</verse>
				<verse number="25">А хто прыхіляецца да дасканалага закону свабоды і трывае [ў ім], той, стаўшыся не слухачом, які забываецца, але выканаўцам справы, шчасьлівы будзе ў дзейнасьці сваёй.</verse>
				<verse number="26">Калі хто сярод вас думае, што ён пабожны, і не цугляе язык свой, але падманвае сэрца сваё, у таго пабожнасьць марная.</verse>
				<verse number="27">Чыстая і беззаганная пабожнасьць перад Богам і Айцом ёсьць у тым, каб адведваць сіротаў і ўдоваў у горы іхнім і захоўваць сябе неапаганеным ад сьвету.</verse>
			</chapter>
			<chapter number="2">
				<verse number="1">Браты мае?! Не ўзіраючыся на аблічча, мейце веру ў Госпада нашага Ісуса Хрыста праслаўленага.</verse>
				<verse number="2">Бо калі ў збор ваш увойдзе чалавек з залатым пярсьцёнкам, у сьветлым адзеньні, і ўвойдзе ўбогі ў брудным адзеньні,</verse>
				<verse number="3">і вы глянеце на таго, які носіць сьветлае адзеньне, і скажаце яму: \Табе добра сесьці тут\, а ўбогаму скажаце: \Ты стань там\, ці: \Сядай тут, ля падножжа майго\,</verse>
				<verse number="4">ці не ўчынілі вы розьніцы ў саміх сабе і ці ня сталіся судзьдзямі са злымі думкамі?</verse>
				<verse number="5">Паслухайце, браты мае? ўлюбёныя, ці ж ня ўбогіх сьвету гэтага выбраў Бог быць багатымі ў веры і спадкаемцамі Валадарства, якое Ён абяцаў тым, што любяць Яго?</verse>
				<verse number="6">А вы зьняважылі ўбогага. Ці ж не багатыя прыгнятаюць вас, і ці ж не яны цягаюць вас у суды?</verse>
				<verse number="7">Ці ж не яны блюзьняць на добрае імя, якое вы прызываеце?</verse>
				<verse number="8">Калі, аднак, вы спаўняеце валадарскі закон паводле Пісаньня: \Любі бліжняга твайго як самога сябе\, добра робіце;</verse>
				<verse number="9">а калі на аблічча ўзіраецеся, чыніце грэх і дакараныя законам як парушальнікі.</verse>
				<verse number="10">Бо хто захоўвае ўвесь Закон, але спатыкнецца ў [нечым] адным, той стаўся вінным у-ва ўсім.</verse>
				<verse number="11">Бо Той, Які сказаў: \Не чужалож\, сказаў таксама: \Не забівай». Дык калі ты не чужаложыш, але заб'еш, ты стаўся парушальнікам Закону.</verse>
				<verse number="12">Гэтак гаварыце і гэтак рабіце, як тыя, што маюць быць суджаны паводле закону свабоды.</verse>
				<verse number="13">Бо суд бяз літасьці для таго, хто не ўчыніў літасьці; і ласка па-над суд вывышаецца.</verse>
				<verse number="14">Якая карысьць, браты мае?, калі хто кажа, што мае веру, а ўчынкаў ня мае? Ня можа гэтая вера збавіць яго.</verse>
				<verse number="15">Калі брат ці сястра ня маюць адзеньня і не хапае ім ежы на дзень,</verse>
				<verse number="16">а нехта з вас скажа ім: \Ідзіце ў супакоі, грэйцеся і насычайцеся\, але ня дасьць ім патрэбнага для цела, якая карысьць?</verse>
				<verse number="17">Гэтак і вера, калі ня мае ўчынкаў, сама па сабе мёртвая.</verse>
				<verse number="18">Але нехта скажа: \Ты маеш веру, а я маю ўчынкі». Пакажы мне веру тваю без учынкаў тваіх, і я з маіх учынкаў пакажу табе маю? веру.</verse>
				<verse number="19">Ты верыш, што Бог адзін, - добра робіш. І дэманы вераць і дрыжаць.</verse>
				<verse number="20">Але ці хочаш ведаць, чалавек нікчэмны, што вера без учынкаў мёртвая?</verse>
				<verse number="21">Ці ж не праз учынкі апраўдаўся Абрагам, бацька наш, узьнёсшы на ахвярнік Ісаака, сына свайго?</verse>
				<verse number="22">Бачыш, што вера дапамагала ўчынкам ягоным, і праз учынкі вера завяршылася.</verse>
				<verse number="23">І споўнілася Пісаньне, якое кажа: \Паверыў Абрагам Богу, і залічана яму за праведнасьць\, і: \Сябрам Богу быў ён названы».</verse>
				<verse number="24">Дык паглядзіце, што чалавек апраўдваецца праз учынкі, а не праз веру толькі.</verse>
				<verse number="25">Падобна і Рахаў распусьніца ці не праз учынкі была апраўданая, прыняўшы пасланцоў і выправіўшы [іх] другой дарогаю?</verse>
				<verse number="26">Бо, як цела бяз духа мёртвае, гэтак і вера мёртвая без учынкаў.</verse>
			</chapter>
			<chapter number="3">
				<verse number="1">Ня многія рабіцеся настаўнікамі, браты мае?, ведаючы, што мы большы атрымаем прысуд,</verse>
				<verse number="2">бо ўсе мы шмат спатыкаемся. Хто не спатыкаецца ў слове, той дасканалы чалавек, які мае моц, каб зацугляць і ўсё цела.</verse>
				<verse number="3">Вось, мы ўкладаем цуглі ў рот коням, каб мець пэўнасьць у іх, і кіруем усім целам іхнім.</verse>
				<verse number="4">Вось і караблі, такія вялікія, і вятры магутныя іх носяць, а невялікім стырном кіруюцца, куды корнік хоча.</verse>
				<verse number="5">Гэтак і язык - малы член, а шмат узносіцца. Вось, маленькі агонь, а які вялікі лес запальвае.</verse>
				<verse number="6">І язык - агонь, сьвет няправеднасьці. Язык гэтак зьмяшчаецца сярод членаў нашых, што апаганьвае ўсё цела, і запальвае круг жыцьця, і сам запальваецца ад геенны.</verse>
				<verse number="7">Бо ўсякая прырода зьвяроў, і птушак, і паўзуноў, і марскіх жывёлаў таймуецца і ўтаймавана прыродаю чалавечаю,</verse>
				<verse number="8">а языка ніхто з людзей утаймаваць ня можа; ён - нястрымнае ліха, поўны сьмяротнай атруты.</verse>
				<verse number="9">Ім дабраслаўляем Бога і Айца і ім праклінаем людзей, што створаны на падабенства Бога;</verse>
				<verse number="10">з тых самых вуснаў выходзіць дабраслаўленьне і праклён. Не павінна быць гэтак, браты мае?.</verse>
				<verse number="11">Ці з аднаго жарала крыніцы выцякае салодкая і горкая [вада]?</verse>
				<verse number="12">Ня можа, браты мае?, фігавае дрэва радзіць аліўкі, або вінаградная лаза? - фігі; гэтаксама адна крыніца - даваць салёную і салодкую ваду.</verse>
				<verse number="13">Хто з вас мудры і мае розум, няхай пакажа гэта справамі сваімі праз добры лад жыцьця з ціхасьцю мудрасьці.</verse>
				<verse number="14">А калі ў вашым сэрцы вы маеце горкую зайздрасьць і сварлівасьць, не вывышайцеся і не хлусіце насуперак праўдзе.</verse>
				<verse number="15">Гэта ня ёсьць мудрасьць, якая з вышыні? зыходзіць, але зямная, душэўная, дэманава,</verse>
				<verse number="16">бо дзе зайздрасьць і сварлівасьць, там бязладзьдзе і ўсякія благія рэчы.</verse>
				<verse number="17">Але мудрасьць, якая з вышыні?, па-першае, - чыстая, пасьля - мірная, спагадная, саступлівая, поўная літасьці і добрых пладоў, бесстаронная і некрывадушная.</verse>
				<verse number="18">Плод жа праведнасьці ў супакоі сеецца тымі, якія робяць супакой.</verse>
			</chapter>
			<chapter number="4">
				<verse number="1">Адкуль войны і звадкі між вамі? Ці не адсюль, з асалодаў вашых, якія змагаюцца ў членах вашых?</verse>
				<verse number="2">Вы жадаеце і ня маеце; забіваеце і зайздросьціце, і ня можаце атрымаць, вадзіцеся і ваюеце; а ня маеце дзеля таго, што ня просіце.</verse>
				<verse number="3">Просіце і не атрымліваеце, бо блага просіце, каб выдаткаваць дзеля асалоды вашае.</verse>
				<verse number="4">Чужаложнікі і чужаложніцы! Ці вы ня ведаеце, што сяброўства са сьветам ёсьць варожасьць супраць Бога? Дык хто хоча быць сябрам сьвету, той робіцца ворагам Богу.</verse>
				<verse number="5">Ці вы думаеце, што надарма? кажа Пісаньне: \Да рэўнасьці прагне Дух, Які жыве ў нас\?</verse>
				<verse number="6">Але яшчэ большую дае ласку і дзеля гэтага кажа: \Бог пыхлівым працівіцца, а пакорным ласку дае».</verse>
				<verse number="7">Дык падпарадкуйцеся Богу; супраціўцеся д'яблу, і ўцячэ ад вас.</verse>
				<verse number="8">Наблізьцеся да Бога, і Ён наблізіцца да вас. Ачысьціце рукі, грэшнікі, выпраўце сэрцы, двудушныя!</verse>
				<verse number="9">Скрушайцеся, плачце і галасіце; няхай сьмех ваш пераменіцца ў плач, і радасьць - у смутак.</verse>
				<verse number="10">Панізьцеся перад Госпадам, і Ён узвысіць вас.</verse>
				<verse number="11">Не ачарняйце, браты, адзін аднаго. Хто ачарняе брата і судзіць брата свайго, той ачарняе Закон і судзіць Закон. А калі ты судзіш Закон, ты не выканаўца Закону, але судзьдзя.</verse>
				<verse number="12">Адзін ёсьць Заканадаўца, Які можа збавіць і загубіць. А хто ты, які судзіш другога?</verse>
				<verse number="13">Паслухайце цяпер вы, якія кажаце: \Сёньня і заўтра пойдзем у такі і такі горад, і будзем там адзін год, і будзем гандляваць і зарабляць\,</verse>
				<verse number="14">вы, якія ня ведаеце, што [будзе] заўтра. Бо што такое жыцьцё вашае? Бо яно - пара, якая зьяўляецца на малы [час], а потым чэзьне.</verse>
				<verse number="15">Замест таго, каб гаварыць вам: \Калі Госпад захоча і будзем жывыя, зробім тое ці другое\,</verse>
				<verse number="16">вы цяпер праз пыху сваю хваліцеся. Усякая гэткая пахвальба? ёсьць зло.</verse>
				<verse number="17">Дык хто ведае, як рабіць дабро, і ня робіць, грэх таму.</verse>
			</chapter>
			<chapter number="5">
				<verse number="1">Паслухайце цяпер вы, багатыя! Галасіце і плачце дзеля няшчасьцяў вашых, якія прыходзяць!</verse>
				<verse number="2">Багацьце вашае згніло, і шаты вашыя моль стачыла.</verse>
				<verse number="3">Золата вашае і срэбра паржавела, і іржа іхняя сьведчыць супраць вас і зьесьць цела вашае, як агонь. Вы сабралі сабе скарб на апошнія дні.</verse>
				<verse number="4">Вось плата, якой вы пазбавілі работнікаў, што пажалі палі? вашыя, кліча, і лямант жняцоў дайшоў да вушэй Госпада Магуцьцяў.</verse>
				<verse number="5">Вы мелі раскошу на зямлі і жылі ў распусьце; вы насыцілі сэрцы вашыя, быццам на дзень, калі будзеце на зарэз.</verse>
				<verse number="6">Вы асудзілі, забілі Праведнага; Ён не супрацьстаў вам.</verse>
				<verse number="7">Дык будзьце доўгацярплівымі, браты, да прыйсьця Госпада. Вось, земляроб чакае каштоўнага плоду зямлі, і дзеля яго доўгацярплівы, аж пакуль атрымае дождж раньні і позьні.</verse>
				<verse number="8">Будзьце доўгацярплівымі і вы, умацуйце сэрцы вашыя, бо прыйсьце Госпада набліжаецца.</verse>
				<verse number="9">Не наракайце, браты мае?, адзін на аднаго, каб ня быць асуджанымі. Вось, Судзьдзя стаіць перад дзьвярыма.</verse>
				<verse number="10">За прыклад злыбедаў і доўгацярплівасьці вазьміце, браты мае?, прарокаў, якія гаварылі ў імя Госпада.</verse>
				<verse number="11">Вось, мы шчасьлівымі называем тых, якія вытрывалі. Вы чулі пра цярплівасьць Ёва і ведаеце канец [яго] ад Госпада, бо Госпад вельмі спагадлівы і міласэрны.</verse>
				<verse number="12">Дык перш за ўсё, браты мае?, не прысягайцеся ані небам, ані зямлёю, ані якою другою прысягаю, але няхай будзе ў вас \Так, так\ і \Не, не\, каб вам не папасьці пад суд.</verse>
				<verse number="13">Мае цяжкасьці нехта з вас? Няхай моліцца. Бадзёры хто? Няхай псальмы сьпявае.</verse>
				<verse number="14">Захварэў хто з вас? Няхай пакліча старостаў царквы, і няхай тыя памоляцца над ім, памазаўшы яго алеем у імя Госпада,</verse>
				<verse number="15">і малітва веры збавіць нямоглага, і Госпад падыме яго; і калі ён грахі ўчыніў, будзе адпушчана яму.</verse>
				<verse number="16">Вызнавайце адзін аднаму грахі і маліцеся адзін за аднаго, каб быць аздароўленымі. Шмат можа дзейсная просьба праведніка!</verse>
				<verse number="17">Ільля быў чалавек, падобны да нас, і малітваю памаліўся, каб не ішоў дождж, і не ішоў дождж на зямлю тры гады і шэсьць месяцаў.</verse>
				<verse number="18">І ізноў памаліўся, і неба дало дождж, і зямля ўзрасьціла плод свой.</verse>
				<verse number="19">Браты, калі хто з вас ухіліўся ад праўды, і нехта наверне яго,</verse>
				<verse number="20">няхай ведае, што той, які навярнуў грэшніка з памылковага шляху ягонага, збавіць душу? ад сьмерці і прыкрые мноства грахоў.</verse>
			</chapter>
		</book>
		<book number="60">
			<chapter number="1">
				<verse number="1">Пётар, апостал Ісуса Хрыста, - выбраным вандроўнікам, расьцярушаным у Поньце, Галятыі, Кападокіі, Азіі і Бітыніі,</verse>
				<verse number="2">паводле прадбачаньня Бога Айца, праз асьвячэньне Духа, дзеля паслухмянасьці і пакрапленьня крывёю Ісуса Хрыста: ласка і супакой няхай вам памножыцца!</verse>
				<verse number="3">Дабраслаўлёны Бог і Айцец Госпада нашага Ісуса Хрыста, Які паводле вялікай літасьці Сваёй адрадзіў нас праз уваскрасеньне Ісуса Хрыста з мёртвых дзеля жывое надзеі,</verse>
				<verse number="4">дзеля спадчыны незьнішчальнае і беззаганнае, якая не завяне і якая захаваная дзеля нас у небе,</verse>
				<verse number="5">і сілаю Божаю праз веру ахоўвае дзеля збаўленьня, якое гатова адкрыцца ў апошні час.</verse>
				<verse number="6">З гэтага радуйцеся, крыху цяпер, калі трэба, ад розных спакусаў пасмуткаваўшы,</verse>
				<verse number="7">каб выпрабаваньне веры вашае, якая шмат каштоўнейшая за золата, што гіне, хоць і агнём выпрабоўваецца, было знойдзена на хвалу, і пашану, і славу ў адкрыцьці Ісуса Хрыста,</verse>
				<verse number="8">Якога, ня бачыўшы, любіце і дзеля Якога, хоць не аглядаючы, але верачы [ў Яго], радуецеся радасьцю невымоўнаю і найслаўнейшаю,</verse>
				<verse number="9">атрымліваючы вынік веры вашае - збаўленьне душаў.</verse>
				<verse number="10">Гэтага збаўленьня шукалі і дапытываліся прарокі, якія прарочылі пра ласку адносна вас,</verse>
				<verse number="11">дасьледуючы, пра што ці пра якую пару? паведамляў у іх Дух Хрыстовы, прадвяшчаючы пакуты Хрыстовыя і славу пасьля іх.</verse>
				<verse number="12">Ім было адкрыта, што ня ім, але нам служыла абвешчанае вам цяпер тымі, якія дабравесьцілі вам у Духу Сьвятым, Які пасланы з неба, да чаго анёлы жадаюць прыхіліцца.</verse>
				<verse number="13">Дзеля гэтага, падперазаўшы паясьніцы розуму вашага і будучы цьвярозымі, да канца спадзявайцеся на ласку, якая прыносіцца вам у адкрыцьці Ісуса Хрыста.</verse>
				<verse number="14">Як паслухмяныя дзеці, не прыпадабняйцеся ранейшым пажаданьням у няведаньні вашым,</verse>
				<verse number="15">але, паводле [прыкладу] Сьвятога, Які паклікаў вас, і самі будзьце сьвятымі ў-ва ўсім ладзе жыцьця,</verse>
				<verse number="16">бо напісана: \Будзьце сьвятыя, бо Я - Сьвяты».</verse>
				<verse number="17">І калі называеце Айцом Таго, Які судзіць кожнага паводле справаў ягоных, не ўзіраючыся на аблічча, са страхам праводзьце час вандраваньня вашага,</verse>
				<verse number="18">ведаючы, што не зьнішчальным срэбрам ці золатам выбаўлены вы ад марнага ладу жыцьця, перададзенага ад бацькоў,</verse>
				<verse number="19">але каштоўнай крывёю Хрыста, як Ягняці беззаганнага і неапаганенага,</verse>
				<verse number="20">прадвызначанага яшчэ да стварэньня сьвету, але зьяўленага ў апошнія часы дзеля вас,</verse>
				<verse number="21">якія паверылі праз Яго ў Бога, Які ўваскрасіў Яго з мёртвых і даў Яму славу, каб вера вашая і надзея была ў Богу.</verse>
				<verse number="22">Ачысьціўшы душы вашыя паслухмянасьцю праўдзе праз Духа дзеля некрывадушнага браталюбства, з чыстым сэрцам шчыра любіце адзін аднаго,</verse>
				<verse number="23">як тыя, што адроджаныя не са зьнішчальнага насеньня, але з незьнішчальнага, праз слова Бога Жывога, Які трывае на вякі.</verse>
				<verse number="24">Бо ўсякае цела - як трава, і ўсякая слава чалавечая - як кветка на траве; засохла трава, і кветка яе ўпала,</verse>
				<verse number="25">але слова Госпада трывае на вякі. А гэта ёсьць тое слова, якое вам дабравешчана.</verse>
			</chapter>
			<chapter number="2">
				<verse number="1">Дык адклаўшы ўсякую ліхоту, і ўсякі подступ, і крывадушнасьць, і зайздрасьць, і ўсякія абмаўляньні,</verse>
				<verse number="2">як нованароджаныя немаўляты, зажадайце чыстага слоўнага малака, каб ад яго вы расьлі,</verse>
				<verse number="3">бо вы пакаштавалі, што Госпад добры.</verse>
				<verse number="4">Падыходзячы да Яго, жывога Камяня, адкінутага людзьмі, але выбранага Богам, каштоўнага,</verse>
				<verse number="5">і самі, як жывыя камяні, будуйцеся ў дом духоўны, сьвятарства сьвятое, каб узносіць духоўныя ахвяры, адпаведныя Богу, праз Ісуса Хрыста.</verse>
				<verse number="6">Дзеля гэтага і зьмешчана ў Пісаньні: \Вось, Я кладу ў Сыёне кутні Камень, выбраны, каштоўны, і хто верыць у Яго, ня будзе асаромлены».</verse>
				<verse number="7">Дык Ён для вас, якія вераць, - каштоўнасьць, а для тых, якія ня вераць, - камень, які адкінулі будаўнікі, які стаўся галавой вугла,</verse>
				<verse number="8">камень спатыкненьня і скала згаршэньня для тых, якія спатыкаюцца аб слова, не скараючыся, дзеля чаго і пакінутыя.</verse>
				<verse number="9">А вы - выбраны род, валадарнае сьвятарства, народ сьвяты, людзі, атрыманыя як удзел, каб абвяшчаць цноты Таго, Які паклікаў вас з цемры ў дзіўнае сьвятло Сваё,</verse>
				<verse number="10">некалі не народ, а цяпер - народ Божы; [некалі] не мілаваныя, а цяпер - памілаваныя.</verse>
				<verse number="11">Улюбёныя, прашу вас, як прыхадняў і вандроўнікаў, высьцерагайцеся цялесных пажаданьняў, якія змагаюцца супраць душы?,</verse>
				<verse number="12">і мейце добры лад жыцьця між паганамі, каб яны за тое, за што ачарняюць вас, як ліхадзеяў, гледзячы на добрыя справы [вашыя], славілі Бога ў дзень адведзінаў.</verse>
				<verse number="13">Дык падпарадкоўвайцеся ўсякаму стварэньню чалавечаму дзеля Госпада, ці то валадару, як вышэйшай [уладзе],</verse>
				<verse number="14">ці то ваяводам, як праз яго пасыланым дзеля помсты ліхадзеям і дзеля пахвалы? тым, якія робяць дабро.</verse>
				<verse number="15">Бо гэткая ёсьць воля Божая, каб мы, робячы дабро, прымушалі замаўчаць невуцтва неразумных людзей,</verse>
				<verse number="16">як свабодныя, і не як тыя, што свабоду маюць як падставу для ліхоты, але як слугі Божыя.</verse>
				<verse number="17">Усіх паважайце, брацтва любіце, Бога бойцеся, валадара шануйце.</verse>
				<verse number="18">Слугі, з усякім страхам падпарадкоўвайцеся ўладарам, ня толькі добрым і спагадным, але і круцельскім.</verse>
				<verse number="19">Бо гэта ласка [Божая], калі хто дзеля сумленьня Божага пераносіць смутак, церпячы несправядліва.</verse>
				<verse number="20">Бо што за слава, калі вы трываеце, як б'юць вас за грахі? Але калі робячы дабро і церпячы, трываеце, гэта ласка ў Бога.</verse>
				<verse number="21">Бо вы на гэта пакліканыя, бо і Хрыстос перацярпеў за нас, пакінуўшы нам прыклад, каб мы ішлі па сьлядах Ягоных.</verse>
				<verse number="22">Ён не зрабіў аніякага грэху, і не было подступу ў вуснах Ягоных.</verse>
				<verse number="23">Ён, зьневажаны, не зьневажаў у адказ, церпячы, не пагражаў, а перадаў [суд] Таму, Хто судзіць справядліва.</verse>
				<verse number="24">Ён грахі нашыя Сам узьнёс у целе Сваім на дрэва, каб мы, памёршы дзеля грахоў, жылі ў праведнасьці; ранамі Ягонымі вы аздароўленыя.</verse>
				<verse number="25">Бо вы былі як авечкі, што заблукалі, але цяпер вярнуліся да Пастыра і Епіскапа душаў вашых.</verse>
			</chapter>
			<chapter number="3">
				<verse number="1">Таксама і вы, жонкі, падпарадкоўвайцеся сваім мужам, каб і тыя, што не скараюцца слову, ладам жыцьця жонак бяз слова былі здабываныя,</verse>
				<verse number="2">гледзячы на чыстае жыцьцё вашае ў страху [Божым].</verse>
				<verse number="3">Няхай будзе [аздобаю] ня вонкавае заплятаньне валасоў і залатыя ўпрыгожваньні або апрананьне ў шаты сьвету,</verse>
				<verse number="4">але таемны сэрца чалавек у незьнішчальнасьці ціхага і спакойнага духа, што вельмі каштоўна перад Богам.</verse>
				<verse number="5">Бо гэтак некалі аздаблялі сябе, падпарадкоўваючыся сваім мужам, і сьвятыя жанчыны, якія спадзяваліся на Бога.</verse>
				<verse number="6">Гэтак Сара слухалася Абрагама, называючы яго гаспадаром, і вы сталіся дзецьмі яе, калі робіце дабро і не палохаецеся аніякага страху.</verse>
				<verse number="7">Таксама і вы, мужы, жывіце з разуменьнем з жонкамі, аддаючы ім, як найслабейшай пасудзіне, пашану, бо і яны - суспадчыньніцы ласкі жыцьця, каб не было перашкоды ў малітвах вашых.</verse>
				<verse number="8">Нарэшце, будзьце ўсе аднадумныя, спачувайце адзін аднаму, [будзьце] браталюбныя, спагадлівыя, пачцівыя,</verse>
				<verse number="9">не аддавайце ліхам за ліха ці зьнявагай за зьнявагу, а, наадварот, дабраслаўляйце, ведаючы, што вы дзеля гэтага пакліканыя, каб узяць у спадчыну дабраслаўленьне.</verse>
				<verse number="10">Бо хто хоча жыцьцё любіць і бачыць добрыя дні, няхай стрымлівае язык свой ад ліхоты і вусны свае, каб не гаварылі падступна,</verse>
				<verse number="11">няхай ухіляецца ад ліха і робіць дабро; няхай шукае супакою і імкнецца да яго.</verse>
				<verse number="12">Бо вочы Госпада - на праведных, і вушы Ягоныя - да просьбаў іхніх, але аблічча Госпада - супраць тых, якія робяць ліхое.</verse>
				<verse number="13">І хто зробіць вам зло, калі вы станецеся пераймальнікамі добрага?</verse>
				<verse number="14">Але калі вы і пацярпелі за праведнасьць, вы шчасьлівыя. А страху іхняга не палохайцеся і не трывожцеся.</verse>
				<verse number="15">Госпада Бога сьвяціце ў сэрцах вашых. Будзьце заўсёды гатовыя даць адказ кожнаму, хто просіць у вас слова адносна вашае надзеі, з ціхасьцю і са страхам,</verse>
				<verse number="16">маючы добрае сумленьне, каб у тым, за што ачарняюць вас, як ліхадзеяў, былі асаромленыя тыя, якія ганяць ваш добры лад жыцьця ў Хрысьце.</verse>
				<verse number="17">Бо, калі хоча воля Божая, лепш цярпець, робячы добрае, чым робячы благое.</verse>
				<verse number="18">Бо і Хрыстос, каб прывесьці нас да Бога, раз пацярпеў за грахі, Праведны - за няправедных, забіты целам, але ажыўлены Духам,</verse>
				<verse number="19">у Якім Ён і духам, што ў вязьніцы, пайшоўшы, абвяшчаў,</verse>
				<verse number="20">тым, якія некалі не скарыліся, калі чакала іх Божае доўгацярпеньне за дзён Ноя, пры будаваньні каўчэга, у якім некалькі, гэта значыцца восем душаў, былі ўратаваныя ад вады.</verse>
				<verse number="21">Гэтак і нас цяпер на ўзор гэтага хрышчэньне - не абмыцьцё бруду цела, але абяцаньне Богу добрага сумленьня, - збаўляе праз уваскрасеньне Ісуса Хрыста,</verse>
				<verse number="22">Які, узыйшоўшы ў неба, знаходзіцца праваруч Бога, і Яму падпарадкаваныя анёлы, і ўлады, і сілы.</verse>
			</chapter>
			<chapter number="4">
				<verse number="1">Дык як Хрыстос цярпеў за нас целам, і вы ўзбройцеся такой думкаю, што той, хто церпіць целам, перастае грашыць,</verse>
				<verse number="2">каб рэшту часу ў целе жыць не паводле чалавечых пажаданьняў, але паводле волі Божае.</verse>
				<verse number="3">Бо досыць ужо, што мы ў мінулы час жыцьця выконвалі волю паганаў, ходзячы ў бессаромнасьці, пажаданьнях, абпіваньні віном, гулянках, банкетаваньнях і агідным ідалапаклонстве.</verse>
				<verse number="4">Таму яны зьдзіўляюцца, што вы не бежыцё з імі на гэты разьліў распусты, і блюзьняць.</verse>
				<verse number="5">Яны дадуць справаздачу Таму, Хто гатовы судзіць жывых і мёртвых.</verse>
				<verse number="6">Бо дзеля гэтага і мёртвым было дабравешчана, каб яны, суджаныя па-чалавечаму целам, жылі? па-Божаму духам.</verse>
				<verse number="7">А канец усяму набліжаецца. Дык будзьце пры розуме і цьвярозымі ў малітвах.</verse>
				<verse number="8">А перш за ўсё мейце нязьменную любоў адзін да аднаго, бо любоў прыкрые мноства грахоў.</verse>
				<verse number="9">Будзьце гасьцінныя адны да адных без нараканьняў.</verse>
				<verse number="10">Служыце адзін аднаму кожны тым дарам [ласкі], які атрымаў, як добрыя аканомы разнастайнае ласкі Божае.</verse>
				<verse number="11">Калі хто гаворыць - як словы Божыя; калі хто служыць - па сіле, якую дае Бог, каб у-ва ўсім славіўся Бог праз Ісуса Хрыста, Якому слава і ўлада на вякі вякоў. Амэн.</verse>
				<verse number="12">Улюбёныя! Не зьдзіўляйцеся пажару, які стаецца дзеля спакусы вам, як бы нешта дзіўнае здарылася.</verse>
				<verse number="13">Але, як супольнікі ў пакутах Хрыстовых, радуйцеся, каб і ў адкрыцьці славы Ягонай радавацца і весяліцца.</verse>
				<verse number="14">Калі зьневажаюць вас за імя Хрыста, вы шчасьлівыя, бо Дух славы, Дух Божы супачывае на вас. Тыя блюзьняць [на Яго], а вы славіце.</verse>
				<verse number="15">Абы толькі не цярпеў хто з вас мукі як забойца, або злодзей, або ліхадзей, або той, хто квапіцца на чужое;</verse>
				<verse number="16">а калі як Хрысьціянін, не саромся, але слаў Бога за гэткі ўдзел.</verse>
				<verse number="17">Бо час пачацца суду ад дому Божага. А калі спачатку ад нас, дык які канец тых, якія не скарыліся Эвангельлю Божаму?</verse>
				<verse number="18">І калі праведны ледзьве збавіцца, дык бязбожнік і грэшнік дзе апынуцца?</verse>
				<verse number="19">Так што тыя, якія церпяць паводле волі Божай, няхай перададуць Яму, як вернаму Творцу, душы свае, робячы дабро.</verse>
			</chapter>
			<chapter number="5">
				<verse number="1">Старостаў, якія сярод вас, прашу я, сустаршыня і сьведка пакутаў Хрыстовых і супольнік славы, якая мае адкрыцца:</verse>
				<verse number="2">пасіце Божы статак, які ў вас, гледзячы за ім не пад прынукаю, але добраахвотна, і не дзеля прыбыткаў, але з ахвотаю,</verse>
				<verse number="3">і не пануючы над спадчынай, але даючы прыклад статку,</verse>
				<verse number="4">і калі зьявіцца Найвышэйшы Пастыр, атрымаеце вянок славы, які ня счэзьне.</verse>
				<verse number="5">Таксама і вы, маладыя, падпарадкоўвайцеся старостам, а ўсе, падпарадкоўваючыся адзін аднаму, апраніцеся ў пакорнасьць, бо Бог пыхлівым працівіцца, а пакорным ласку дае.</verse>
				<verse number="6">Дык скарыцеся пад уладную руку Божую, каб Ён узьвялічыў вас у свой час.</verse>
				<verse number="7">Усе турботы свае ўскладайце на Яго, бо Ён клапоціцца пра вас.</verse>
				<verse number="8">Будзьце цьвярозымі, чувайце, бо супраціўнік ваш, д'ябал, як леў рыклівы, ходзіць, шукаючы, каго праглынуць.</verse>
				<verse number="9">Супрацьстаньце яму цьвёрдай вераю, ведаючы, што такія самыя пакуты здараюцца з братамі вашымі ў сьвеце.</verse>
				<verse number="10">А Бог усякае ласкі, Які паклікаў нас, што крыху цярпелі, у вечную славу Сваю ў Хрысьце Ісусе, няхай Сам удасканаліць вас, няхай умацуе, няхай узмоцніць, няхай угрунтуе.</verse>
				<verse number="11">Яму слава і ўлада на вякі вякоў. Амэн.</verse>
				<verse number="12">Гэта коратка напісаў я вам праз Сілуана, вернага, як лічу, брата, каб суцешыць і засьведчыць, што праўдзівая ласка Божая, у якой вы стаіцё.</verse>
				<verse number="13">Вітае вас [царква], што ў Бабілоне, выбраная разам з вамі, і Марк, мой сын.</verse>
				<verse number="14">Прывітайце адзін аднаго пацалункам любові. Супакой вам усім, якія ў Хрысьце Ісусе. Амэн.</verse>
			</chapter>
		</book>
		<book number="61">
			<chapter number="1">
				<verse number="1">Сымон Пётар, слуга і апостал Ісуса Хрыста, - тым, якія прынялі з намі роўна каштоўную веру ў праведнасьці Бога нашага і Збаўцы Ісуса Хрыста:</verse>
				<verse number="2">ласка вам і супакой няхай памножацца ў пазнаньні Бога і Ісуса, Госпада нашага.</verse>
				<verse number="3">Як Боская моц Ягоная падаравала нам усё дзеля жыцьця і пабожнасьці, праз пазнаньне Таго, Хто паклікаў нас славаю і цнотаю,</verse>
				<verse number="4">праз якія падараваныя нам найвялікшыя і каштоўныя абяцаньні, каб праз іх сталіся вы супольнікамі Боскае прыроды, пазьбегнуўшы сапсутасьці ў пажаданьні, якое ў сьвеце,</verse>
				<verse number="5">дык вы, прыкладаючы да гэтага ўсякую дбайнасьць, зьявіце ў веры вашай цноту, а ў цноце - разуменьне,</verse>
				<verse number="6">а ў разуменьні - стрыманасьць, а ў стрыманасьці - цярплівасьць, а ў цярплівасьці -пабожнасьць,</verse>
				<verse number="7">а ў пабожнасьці - браталюбства, а ў браталюбстве - любоў.</verse>
				<verse number="8">Калі гэтае ў вас ёсьць і памнажаецца, вы не застанецеся бязьдзейнымі і бясплоднымі ў пазнаньні Госпада нашага Ісуса Хрыста.</verse>
				<verse number="9">Бо хто ня мае гэтага, той сьляпы, невідушчы, забыўся, што атрымаў ачышчэньне даўнейшых сваіх грахоў.</verse>
				<verse number="10">Дзеля гэтага, браты, яшчэ больш намагайцеся рабіць цьвёрдым вашае пакліканьне і выбраньне, бо гэтак робячы, ніколі не спатыкняцёся,</verse>
				<verse number="11">бо гэтак шырока зьявіцца вам уваход у вечнае Валадарства Госпада нашага і Збаўцы Ісуса Хрыста.</verse>
				<verse number="12">Дзеля гэтага я ня буду занядбоўваць заўсёды нагадваць вам пра гэтае, хоць вы і ведаеце гэта, і ўмацаваныя ў гэтай праўдзе.</verse>
				<verse number="13">Справядлівым жа лічу, пакуль знаходжуся ў гэтай будыніне, пабуджаць вас нагадваньнем,</verse>
				<verse number="14">ведаючы, што хутка пакіну маю? будыніну, як і Госпад наш Ісус Хрыстос мне паведаміў.</verse>
				<verse number="15">Але буду намагацца, каб вы і пасьля майго адыходу заўсёды ўспаміналі гэтае.</verse>
				<verse number="16">Бо мы зрабілі вядомымі вам моц і прыйсьце Госпада нашага Ісуса Хрыста, не за мудрагелістымі байкамі ідучы сьледам, але быўшы відавочцамі велічы Ягонай,</verse>
				<verse number="17">бо Ён прыняў ад Бога Айца пашану і славу, калі ад велічнае славы зыйшоў да Яго гэтакі голас: \Гэта ёсьць Сын Мой улюблёны, у Якім маю ўпадабаньне».</verse>
				<verse number="18">І гэты голас, які зыходзіў з неба, мы чулі, быўшы з Ім на гары сьвятой.</verse>
				<verse number="19">І мы маем цьвёрдае прарочае слова, і вы добра робіце, што зважаеце на яго, як на сьветач, што сьвеціць у цёмным месцы, пакуль не пачне днець і ня ўзыйдзе зараніца ў сэрцах вашых,</verse>
				<verse number="20">разумеючы спачатку, што ніякае прароцтва з Пісаньня ня мае адвольнага тлумачэньня,</verse>
				<verse number="21">бо ніколі прароцтва не прыносілася воляй чалавека, але гаварылі яго сьвятыя Божыя людзі, ведзеныя Духам Сьвятым.</verse>
			</chapter>
			<chapter number="2">
				<verse number="1">Былі ж і фальшывыя прарокі ў народзе, як і ў вас будуць фальшывыя настаўнікі, якія ўвядуць згубныя герэзіі і адракуцца Ўладара, Які адкупіў іх, сьцягваючы на сябе хуткую загубу.</verse>
				<verse number="2">І многія пойдуць сьледам за імі на загубу, і праз іх будуць блюзьніць на шлях праўды,</verse>
				<verse number="3">і яны ў хцівасьці будуць падкупляць вас лісьлівымі словамі; суд для гэтакіх здаўна не бязьдзейнічае, і загуба іхняя ня дрэмле.</verse>
				<verse number="4">Бо калі Бог не пашкадаваў анёлаў, якія зграшылі, але, кінуўшы [іх] у апраметную ў ковах змроку, аддаў пільнаваць дзеля суду;</verse>
				<verse number="5">і калі не пашкадаваў старадаўнага сьвету, але васьмёх з Ноем, весьнікам праведнасьці, захаваў, як навёў быў патоп на сьвет бязбожнікаў;</verse>
				<verse number="6">і калі гарады Садом і Гамору, зрабіўшы попелам, асудзіў на зруйнаваньне, даючы прыклад для будучых бязбожнікаў,</verse>
				<verse number="7">а праведнага Лота, крыўджанага бессаромным ладам жыцьця беззаконьнікаў, выбавіў,</verse>
				<verse number="8">бо гэты праведнік, жывучы? між імі, з дня ў дзень мучыў праведную душу? [сваю], бачачы і чуючы справы беззаконныя,</verse>
				<verse number="9">дык ведае Госпад, як выбаўляць пабожных ад спакусы, а нягоднікаў захоўваць на дзень суду дзеля пакараньня,</verse>
				<verse number="10">а найбольш тых, якія ідуць за целам у нячыстых пажаданьнях і пагарджаюць панаваньнем, якія дзёрзкія, самалюбныя і не баяцца блюзьніць супраць славы,</verse>
				<verse number="11">тады як анёлы, большыя [за іх] магутнасьцю і сілай, не выносяць на іх перад Госпадам блюзьнерчага суду.</verse>
				<verse number="12">Яны, як неразумныя жывёлы прыродныя, народжаныя на ловы і зьнішчэньне, блюзьняць на тое, чаго ня ведаюць, і ў сапсутасьці сваёй зьнішчаны будуць.</verse>
				<verse number="13">Яны атрымаюць нагароду няправеднасьці, за асалоду лічачы штодзённыя раскошы. Плюгаўцы і паскуднікі, яны насалоджваюцца падманамі сваімі, банкетуючы з вамі,</verse>
				<verse number="14">вочы маюць поўныя чужалоства і нясупыннага грэху, яны прывабліваюць душы неўгрунтаваныя; дзеці праклёну, яны маюць сэрцы, спрактыкаваныя ў хцівасьці.</verse>
				<verse number="15">Пакінуўшы просты шлях, яны заблукалі, ідучы па шляху Білеама Басоравага, які палюбіў нагароду няправеднасьці,</verse>
				<verse number="16">але меў дакараньне за сваё беззаконьне: бязмоўная асьліца, прагаварыўшы чалавечым голасам, затрымала шаленства прарока.</verse>
				<verse number="17">Яны - крыніцы бязводныя, аблокі, бурай ганяныя, для якіх змрок цемры на вякі захоўваецца.</verse>
				<verse number="18">Бо гаворачы пыхліва марнасьць, яны прывабліваюць пажаданьнямі цела і бессаромнасьцю тых, якія ледзь пазьбеглі тых, што вяртаюцца да падману.</verse>
				<verse number="19">Яны абяцаюць ім свабоду, а самі яны - слугі сапсутасьці, бо хто кім пераможаны, той таму і стаўся слугою.</verse>
				<verse number="20">Бо калі яны, уцёкшы ад апаганьваньня сьвету праз пазнаньне Госпада і Збаўцы нашага Ісуса Хрыста, ізноў даўшы зьвязаць сябе, пераможаныя ім, апошняе для іх горш за першае.</verse>
				<verse number="21">Бо лепш ім было не пазнаць шляху праведнасьці, чым, пазнаўшы, адвярнуцца ад перададзенага ім сьвятога прыказаньня.</verse>
				<verse number="22">Але з імі здарылася паводле праўдзівае прыказкі: \Сабака варочаецца да ванітаў сваіх, а вымытая сьвіньня? - качацца ў лужыне».</verse>
			</chapter>
			<chapter number="3">
				<verse number="1">Гэта ўжо другое пасланьне пішу да вас, улюбёныя, у якім нагадваньнем пабуджаю чыстае разуменьне вашае,</verse>
				<verse number="2">каб вы ўзгадалі словы, раней сказаныя сьвятымі прарокамі, і прыказаньне Госпада і Збаўцы, [перададзенае] апосталамі нашымі,</verse>
				<verse number="3">разумеючы спачатку, што ў апошнія дні прыйдуць лаяльнікі, якія ходзяць паводле сваіх уласных пажаданьняў,</verse>
				<verse number="4">і кажуць: \Дзе абяцаньне прыйсьця Ягонага? Бо ад [часу], як сталі паміраць бацькі?, усё гэтак застаецца ад пачатку стварэньня».</verse>
				<verse number="5">Бо ад тых, якія хочуць гэтак [думаць], утоена, што нябёсы былі здаўна?, і зямля з вады і праз ваду паўстала праз Слова Божае.</verse>
				<verse number="6">Дзеля гэтага тагачасны сьвет загінуў, затоплены вадою,</verse>
				<verse number="7">а цяперашнія неба і зямля, якія Ягонае слова ўтрымлівае, захоўваюцца для агню на дзень суду і загубы людзей бязбожных.</verse>
				<verse number="8">І тое ня можа быць утоена ад вас, улюбёныя, што ў Госпада адзін дзень - як тысяча гадоў, і тысяча гадоў - як адзін дзень.</verse>
				<verse number="9">Не марудзіць Госпад з абяцаньнем, як гэта некаторыя за маруднасьць уважаюць, але Ён доўгацярплівы да нас, не жадаючы некага загубіць, але каб усіх прывесьці да навяртаньня.</verse>
				<verse number="10">Прыйдзе ж дзень Госпадаў, як злодзей уначы, і тады нябёсы з вялікім шумам прамінуць, а распаленыя стыхіі будуць разбурацца, і зямля, і справы, што на ёй, будуць спаленыя.</verse>
				<verse number="11">Калі так усё гэтае разбурыцца, якімі мусіце быць у сьвятым ладзе жыцьця і пабожнасьці вы,</verse>
				<verse number="12">якія чакаеце і сьпяшаецеся [бачыць] прыйсьце дня Божага, калі нябёсы, палымнеючы, разбурацца, і распаленыя стыхіі растопяцца?</verse>
				<verse number="13">А мы, паводле Ягонага абяцаньня, чакаем новага неба і новае зямлі, на якіх праведнасьць жыве.</verse>
				<verse number="14">Дзеля гэтага, улюбёныя, чакаючы гэтага, намагайцеся, каб Ён знайшоў вас у супакоі, неапаганенымі і беззаганнымі.</verse>
				<verse number="15">І доўгацярплівасьць Госпада нашага ўважайце за збаўленьне, як і ўлюбёны брат наш Павал, паводле дадзенай яму мудрасьці, напісаў вам,</verse>
				<verse number="16">як ён кажа пра гэта ў-ва ўсіх пасланьнях, у якіх ёсьць нешта складанае да разуменьня, што невукі і неўгрунтаваныя на ўласную сваю загубу перакручваюць, як і іншыя Пісаньні.</verse>
				<verse number="17">Дык вы, улюбёныя, ведаючы [гэта] раней, сьцеражыцеся, каб, захапіўшыся падманам беззаконьнікаў, вы не адпалі ад свайго ўмацаваньня,</verse>
				<verse number="18">і ўзрастайце ў ласцы і веданьні Госпада нашага і Збаўцы Ісуса Хрыста. Яму слава і цяпер, і ў дзень вечны. Амэн.</verse>
			</chapter>
		</book>
		<book number="62">
			<chapter number="1">
				<verse number="1">Што было ад пачатку, што мы чулі, што бачылі вачыма нашымі, што разглядалі і да чаго дакраналіся рукі нашыя, пра Слова жыцьця.</verse>
				<verse number="2">І жыцьцё зьявілася, і мы бачылі, і сьведчым, і абвяшчаем вам гэтае жыцьцё вечнае, якое было ў Айца і зьявілася нам.</verse>
				<verse number="3">Што мы бачылі і чулі, абвяшчаем вам, каб і вы мелі супольнасьць з намі; а нашая супольнасьць - з Айцом і Сынам Яго Ісусам Хрыстом.</verse>
				<verse number="4">І гэтае пішам вам, каб радасьць вашая была поўная.</verse>
				<verse number="5">І вось тое абяцаньне, якое мы чулі ад Яго і абвяшчаем вам, - Бог ёсьць сьвятло, і няма ў Ім аніякае цемры.</verse>
				<verse number="6">Калі мы кажам, што маем супольнасьць з Ім, і ходзім у цемры, хлусім і ня робім праўды.</verse>
				<verse number="7">А калі ходзім у сьвятле, як Ён у сьвятле, маем супольнасьць між сабою, і кроў Ісуса Хрыста, Сына Ягонага, ачышчае нас ад усякага грэху.</verse>
				<verse number="8">Калі кажам, што ня маем грэху, падманваем саміх сябе, і праўды няма ў нас.</verse>
				<verse number="9">Калі прызнаем грахі нашыя, Ён верны і праведны, каб дараваць нам грахі і ачысьціць нас ад усякае няправеднасьці.</verse>
				<verse number="10">Калі кажам, што мы не грашым, робім хлусам Яго, і слова Ягонага няма ў нас.</verse>
			</chapter>
			<chapter number="2">
				<verse number="1">Дзеткі мае! Пішу вам гэтае, каб вы не грашылі, а калі хто зграшыў, маем Абаронцу перад Айцом, Ісуса Хрыста, Праведніка.</verse>
				<verse number="2">Ён ёсьць перамольваньне за грахі нашыя, і ня толькі за нашыя, але і за [грахі] ўсяго сьвету.</verse>
				<verse number="3">І што мы пазналі Яго, даведваемся з таго, што захоўваем прыказаньні Ягоныя.</verse>
				<verse number="4">Хто кажа: \Я пазнаў Яго\, і прыказаньні Ягоныя не захоўвае, той хлус, і няма ў ім праўды;</verse>
				<verse number="5">а хто захоўвае слова Ягонае, у тым сапраўды любоў Божая завяршылася. З гэтага даведваемся, што мы ў Ім.</verse>
				<verse number="6">Хто кажа, што ў Ім застаецца, павінен хадзіць так, як Ён хадзіў.</verse>
				<verse number="7">Браты! Ня новае прыказаньне пішу вам, але прыказаньне старое, якое вы мелі ад пачатку. Прыказаньне старое ёсьць слова, якое вы чулі ад пачатку.</verse>
				<verse number="8">Зноў жа новае прыказаньне пішу вам, якое праўдзіва ў Ім і ў вас, што цемра праходзіць, і праўдзівае сьвятло ўжо сьвеціць.</verse>
				<verse number="9">Хто кажа, што ён у сьвятле, і ненавідзіць брата свайго, той у цемры дагэтуль.</verse>
				<verse number="10">Хто любіць брата свайго, застаецца ў сьвятле, і няма ў ім згаршэньня.</verse>
				<verse number="11">А хто ненавідзіць брата свайго, той ёсьць у цемры, і ў цемры ходзіць, і ня ведае, куды ідзе, таму што цемра засьляпіла вочы яму.</verse>
				<verse number="12">Пішу вам, дзеткі, што адпушчаны вам грахі дзеля імя Яго.</verse>
				<verse number="13">Пішу вам, бацькі, што вы пазналі Таго, Які ад пачатку. Пішу вам, юнакі, што вы перамаглі злога. Пішу вам, дзеці, што вы пазналі Айца.</verse>
				<verse number="14">Я напісаў вам, бацькі, што вы пазналі Таго, Які ад пачатку. Я напісаў вам, юнакі, што вы дужыя, і слова Божае застаецца ў вас, і вы перамаглі злога.</verse>
				<verse number="15">Не любіце сьвету, ані таго, што ў сьвеце. Хто любіць сьвет, у тым няма любові Айца.</verse>
				<verse number="16">Бо ўсё, што ў сьвеце: пажаданьне цела, і пажаданьне вачэй, і пыха жыцьцёвая, - ня ёсьць ад Айца, але ад сьвету.</verse>
				<verse number="17">І сьвет праходзіць, і пажаданьне ягонае, а хто чыніць волю Божую, застаецца на вякі.</verse>
				<verse number="18">Дзеці! Апошняя гадзіна! І як вы чулі, што прыйдзе антыхрыст, і цяпер зьявілася шмат антыхрыстаў, дык мы даведваемся з гэтага, што апошняя гадзіна.</verse>
				<verse number="19">Яны выйшлі ад нас, але не былі ад нас; бо, калі б яны былі ад нас, засталіся б з намі; але [выйшлі], каб выявілася, што ня ўсе ад нас.</verse>
				<verse number="20">І вы маеце памазаньне ад Сьвятога, і ведаеце ўсё.</verse>
				<verse number="21">Я напісаў вам не таму, што вы ня ведаеце праўды, але таму, што вы ведаеце яе, і што ніякай хлусьні? няма ад праўды.</verse>
				<verse number="22">Хто хлус, калі ня той, хто адракаецца, што Ісус ёсьць Хрыстос? Гэта - антыхрыст, які адракаецца Айца і Сына.</verse>
				<verse number="23">Усякі, хто адракаецца Сына, ня мае і Айца; хто вызнае? Сына, мае і Айца.</verse>
				<verse number="24">Дык што вы чулі ад пачатку, тое няхай застаецца ў вас. Калі застанецца ў вас тое, што вы чулі ад пачатку, вы застанецеся і ў Сыне, і ў Айцу.</verse>
				<verse number="25">І гэтае абяцаньне, якое Ён абяцаў нам, ёсьць жыцьцё вечнае.</verse>
				<verse number="26">Гэта я напісаў вам пра тых, якія падманваюць вас.</verse>
				<verse number="27">І памазаньне, якое вы атрымалі ад Яго, у вас застаецца, і вы ня маеце патрэбы, каб хто вучыў вас; але як гэтае самае памазаньне вучыць вас пра ўсё, і яно праўдзівае і не манлівае, дык, як яно навучыла вас, у тым заставайцеся.</verse>
				<verse number="28">І цяпер, дзеткі, заставайцеся ў Ім, каб, калі Ён зьявіцца, мець нам адвагу і не асароміцца перад Ім у прыход Ягоны.</verse>
				<verse number="29">Калі вы ведаеце, што Ён праведны, ведайце, што ўсякі, хто чыніць праведнасьць, ад Яго народжаны.</verse>
			</chapter>
			<chapter number="3">
				<verse number="1">Глядзіце, якую любоў даў нам Айцец, каб нам называцца дзецьмі Божымі. Сьвет дзеля таго не пазнае? вас, што не пазнаў Яго.</verse>
				<verse number="2">Улюбёныя! Мы цяпер дзеці Божыя, і яшчэ ня выявілася, што? мы будзем, а ведаем, што, калі выявіцца, будзем падобныя да Яго, бо ўгледзім Яго, як Ён ёсьць.</verse>
				<verse number="3">І ўсякі, хто мае гэтую надзею на Яго, ачышчае сябе, бо Ён чысты.</verse>
				<verse number="4">Усякі, хто робіць грэх, робіць і беззаконьне, і грэх ёсьць беззаконьне.</verse>
				<verse number="5">І вы ведаеце, што Ён зьявіўся, каб узяць грахі нашыя, і што ў Ім няма грэху.</verse>
				<verse number="6">Усякі, хто ў Ім застаецца, не грашыць; усякі, хто грашыць, ня бачыў Яго і не пазнаў Яго.</verse>
				<verse number="7">Дзеткі! Няхай ніхто вас не падмане. Хто чыніць праведнасьць, той праведны, як і Ён праведны.</verse>
				<verse number="8">Хто чыніць грэх, той ад д'ябла, бо ад пачатку д'ябал грашыць. Дзеля гэтага і зьявіўся Сын Божы, каб зьнішчыць справы д'яблавы.</verse>
				<verse number="9">Усякі, хто народжаны ад Бога, грэху ня робіць, таму што насеньне Ягонае застаецца ў ім, і ён ня можа грашыць, бо народжаны ад Бога.</verse>
				<verse number="10">Дзеці Божыя і дзеці д'яблавы выяўляюцца гэтак: усякі, хто ня робіць праведнасьць, ня ёсьць ад Бога, і той, хто ня любіць брата свайго.</verse>
				<verse number="11">Бо гэткая ёсьць вестка, якую вы чулі ад пачатку, каб мы любілі адзін аднаго.</verse>
				<verse number="12">Ня гэтак, як Каін, што быў ад злога і замардаваў брата свайго. І дзеля чаго замардаваў яго? Бо ягоныя ўчынкі былі злыя, а брата ягонага - праведныя.</verse>
				<verse number="13">Не зьдзіўляйцеся, браты мае?, калі сьвет ненавідзіць вас.</verse>
				<verse number="14">Мы ведаем, што перайшлі ад сьмерці ў жыцьцё, бо любім братоў; хто ня любіць брата, застаецца ў сьмерці.</verse>
				<verse number="15">Усякі, хто ненавідзіць брата свайго, ёсьць чалавеказабойца; і вы ведаеце, што ніводзін чалавеказабойца ня мае жыцьця вечнага, якое ў ім застаецца.</verse>
				<verse number="16">У гэтым пазналі мы любоў, што Ён паклаў за нас душу? Сваю; і мы павінны пакладаць душы свае за братоў.</verse>
				<verse number="17">А хто мае маёмасьць у сьвеце, і бачыць брата свайго ў патрэбе, і зачыняе ад яго нутро сваё, дык як любоў Божая застаецца ў ім?</verse>
				<verse number="18">Дзеткі мае?! Будзем любіць ня словам ці языком, але ўчынкам і праўдаю!</verse>
				<verse number="19">І з гэтага даведаемся, што мы ад праўды, і супакоім перад Ім сэрцы нашыя.</verse>
				<verse number="20">Бо калі сэрца нас ганіць, дык Бог большы за сэрца нашае і ведае ўсё.</verse>
				<verse number="21">Улюбёныя! Калі сэрца нашае ня ганіць нас, мы маем адвагу перад Богам,</verse>
				<verse number="22">і чаго ні папросім, атрымаем ад Яго, бо захоўваем прыказаньні Ягоныя і тое, што падабаецца [Яму], робім перад Ім.</verse>
				<verse number="23">І гэткае прыказаньне Яго, каб мы верылі ў імя Сына Ягонага Ісуса Хрыста і любілі адзін аднаго, як Ён даў нам прыказаньне.</verse>
				<verse number="24">І хто захоўвае прыказаньні Ягоныя, той застаецца ў Ім, і Ён у тым. І што Ён застаецца ў нас, даведваемся паводле Духа, Якога Ён нам даў.</verse>
			</chapter>
			<chapter number="4">
				<verse number="1">Улюбёныя! Ня ўсякаму духу верце, але выпрабоўвайце духаў, ці ад Бога яны, бо шмат фальшывых прарокаў прыйшло ў сьвет.</verse>
				<verse number="2">З гэтага вы пазнаеце Духа Божага: усякі дух, які прызнае? Ісуса Хрыста, Які прыйшоў у целе, ёсьць ад Бога,</verse>
				<verse number="3">а ўсякі дух, які не прызнае? Ісуса Хрыста, Які прыйшоў у целе, ня ёсьць ад Бога, і гэта [дух] антыхрыста, пра якога вы чулі, што ён прыйдзе, і цяпер ёсьць ужо ў сьвеце.</verse>
				<verse number="4">Дзеткі! Вы - ад Бога, і вы перамаглі іх, бо Той, Які ў вас, большы за таго, які ў сьвеце.</verse>
				<verse number="5">Яны - ад сьвету, дзеля гэтага гавораць ад сьвету, і сьвет слухае іх.</verse>
				<verse number="6">Мы - ад Бога. Хто ведае Бога, той слухае нас; хто не ад Бога, той ня слухае нас. З гэтага мы пазнаем духа праўды і духа падману.</verse>
				<verse number="7">Улюбёныя! Будзем любіць адзін аднаго, бо любоў - ад Бога, і кожны, хто любіць, народжаны ад Бога і ведае Бога.</verse>
				<verse number="8">Хто ня любіць, той не пазнаў Бога, бо Бог ёсьць любоў.</verse>
				<verse number="9">У гэтым выявілася любоў Божая да нас, што Бог паслаў у сьвет Сына Свайго Адзінароднага, каб мы жылі праз Яго.</verse>
				<verse number="10">У гэтым любоў, што ня мы палюбілі Бога, але што Ён палюбіў нас і паслаў Сына Свайго як перамольваньне за грахі нашыя.</verse>
				<verse number="11">Улюбёныя! Калі Бог гэтак палюбіў нас, і мы павінны любіць адзін аднаго.</verse>
				<verse number="12">Бога ніхто ніколі ня бачыў. Калі мы любім адзін аднаго, Бог у нас застаецца, і любоў Ягоная дасканалая ў нас.</verse>
				<verse number="13">З гэтага мы пазнаем, што мы застаемся ў Ім, і Ён - у нас, што Ён даў нам ад Духа Свайго.</verse>
				<verse number="14">І мы бачылі і сьведчым, што Айцец паслаў Сына як Збаўцу сьвету.</verse>
				<verse number="15">Хто прызнае, што Ісус ёсьць Сын Божы, у тым застаецца Бог, і ён - у Богу.</verse>
				<verse number="16">І мы пазналі і паверылі ў любоў, якую мае да нас Бог. Бог ёсьць любоў, і хто застаецца ў любові, застаецца ў Богу, і Бог - у ім.</verse>
				<verse number="17">Дзеля гэтага дасканаліцца любоў сярод нас, каб мы мелі адвагу ў дзень суду, бо які Ён, гэткія і мы ў сьвеце гэтым.</verse>
				<verse number="18">Страху няма ў любові, але дасканалая любоў прэч выганяе страх, бо ў страху ёсьць мучэньне; а хто баіцца, той у любові недасканалы.</verse>
				<verse number="19">Мы любім Яго, бо Ён першы палюбіў нас.</verse>
				<verse number="20">Калі хто кажа: \Я люблю Бога\, і брата свайго ненавідзіць, той хлус, бо хто ня любіць брата свайго, якога бачыць, як можа любіць Бога, Якога ня бачыць?</verse>
				<verse number="21">І мы маем ад Яго гэткае прыказаньне, каб той, хто любіць Бога, любіў і брата свайго.</verse>
			</chapter>
			<chapter number="5">
				<verse number="1">Кожны, хто верыць, што Ісус ёсьць Хрыстос, ад Бога народжаны, і кожны, хто любіць Таго, Які нарадзіў, любіць і Народжанага ад Яго.</verse>
				<verse number="2">З гэтага пазнаем, што любім дзяцей Божых, калі любім Бога і захоўваем прыказаньні Ягоныя.</verse>
				<verse number="3">Бо тое ёсьць любоў Божая, каб мы захоўвалі прыказаньні Ягоныя; і прыказаньні Ягоныя няцяжкія.</verse>
				<verse number="4">Бо кожны, хто народжаны ад Бога, перамагае сьвет; і гэтая перамога, што перамагла сьвет, - вера нашая.</verse>
				<verse number="5">Хто той, які перамагае сьвет, калі ня той, які верыць, што Ісус ёсьць Сын Божы?</verse>
				<verse number="6">Гэты Ісус Хрыстос, Які прыйшоў праз ваду і кроў; не праз ваду толькі, але праз ваду і кроў; і Дух ёсьць Тым, Які сьведчыць, бо Дух ёсьць праўда.</verse>
				<verse number="7">Бо тры сьведчаць у небе: Айцец, Слова і Сьвяты Дух, - і гэтыя тры ёсьць адно.</verse>
				<verse number="8">І тры сьведчаць на зямлі: дух, вада і кроў; і гэтыя тры - пра адно.</verse>
				<verse number="9">Калі мы прыймаем сьведчаньне чалавечае, сьведчаньне Божае большае, бо гэта ёсьць сьведчаньне Божае, якім Ён засьведчыў пра Сына Свайго.</verse>
				<verse number="10">Хто верыць у Сына Божага, мае сьведчаньне ў сабе; хто ня верыць Богу, зрабіў Яго хлусам, бо не паверыў у сьведчаньне, якім Бог засьведчыў пра Сына Свайго.</verse>
				<verse number="11">І гэткае ёсьць сьведчаньне, што Бог даў нам жыцьцё вечнае, і гэтае жыцьцё - у Сыне Ягоным.</verse>
				<verse number="12">Хто мае Сына, мае жыцьцё; хто Сына Божага ня мае, ня мае жыцьця.</verse>
				<verse number="13">Гэтае напісаў я вам, якія вераць у імя Сына Божага, каб вы ведалі, што маеце жыцьцё вечнае, і каб вы верылі ў імя Сына Божага.</verse>
				<verse number="14">І вось адвага, якую мы маем дзеля Яго, што калі нешта просім паводле волі Яго, Ён слухае нас.</verse>
				<verse number="15">І калі мы ведаем, што Ён слухае нас, чаго б мы ні прасілі, ведаем, што маем прошанае, якое прасілі ў Яго.</verse>
				<verse number="16">Калі хто ўбачыў брата свайго, які грашыць грэхам не на сьмерць, няхай просіць [за яго], і [Бог] дасьць жыцьцё таму, які грашыць не на сьмерць. Ёсьць грэх на сьмерць, не кажу, каб адносна такога ён маліўся.</verse>
				<verse number="17">Усякая няправеднасьць ёсьць грэх, але ёсьць грэх не на сьмерць.</verse>
				<verse number="18">Мы ведаем, што кожны, народжаны ад Бога, не грашыць; але народжаны ад Бога захоўвае сябе, і злы не дакранецца яго.</verse>
				<verse number="19">Мы ведаем, што мы - ад Бога, і ўвесь сьвет ляжыць у зьле.</verse>
				<verse number="20">Ведаем жа, што Сын Божы прыйшоў і даў нам разуменьне, каб пазналі Праўдзівага і былі ў Праўдзівым - у Сыне Ягоным Ісусе Хрысьце. Ён ёсьць праўдзівы Бог і жыцьцё вечнае.</verse>
				<verse number="21">Дзеткі! Захоўвайце сябе ад ідалаў. Амэн.</verse>
			</chapter>
		</book>
		<book number="63">
			<chapter number="1">
				<verse number="1">Староста - выбранай пані і дзецям яе, якіх я люблю ў праўдзе, і ня я адзін, але і ўсе, што пазналі праўду,</verse>
				<verse number="2">дзеля праўды, якая застаецца ў нас і будзе з намі на вякі.</verse>
				<verse number="3">Няхай будзе з вамі ласка, міласэрнасьць, супакой ад Бога Айца і ад Госпада Ісуса Хрыста, Сына Айца, у праўдзе і любові!</verse>
				<verse number="4">Я вельмі ўзрадаваўся, што знайшоў сярод дзяцей тваіх тых, якія ходзяць у праўдзе, як мы атрымалі прыказаньне ад Айца.</verse>
				<verse number="5">І цяпер прашу цябе, пані, не як новае прыказаньне пішучы табе, але тое, якое маем ад пачатку, - каб мы любілі адзін аднаго.</verse>
				<verse number="6">І гэта ёсьць любоў, каб мы хадзілі паводле прыказаньняў Ягоных. Гэта ёсьць прыказаньне, якое вы чулі ад пачатку, каб у ім вы хадзілі.</verse>
				<verse number="7">Бо шмат падманшчыкаў увайшло ў гэты сьвет, якія не прызнаюць Ісуса Хрыста, Які прыйшоў у целе. Гэткі ёсьць падманшчык і антыхрыст.</verse>
				<verse number="8">Глядзіце за сабою, каб нам не згубіць таго, над чым мы працавалі, але каб атрымаць поўную нагароду.</verse>
				<verse number="9">Кожны, хто адступаецца і не застаецца ў навуцы Хрыстовай, ня мае Бога; а хто застаецца ў навуцы Хрыстовай, той мае і Айца, і Сына.</verse>
				<verse number="10">Калі хто прыходзіць да вас і не прыносіць гэтае навукі, таго не прыймайце ў дом і радавацца яму не кажыце,</verse>
				<verse number="11">бо хто кажа радавацца яму, той супольнічае ў злых учынках ягоных.</verse>
				<verse number="12">Шмат маю пісаць да вас, але не хачу на паперы і атрамантам, але спадзяюся прыйсьці да вас і гаварыць вуснамі ў вусны, каб радасьць вашая споўнілася.</verse>
				<verse number="13">Вітаюць цябе дзеці сястры твае выбранае. Амэн.</verse>
			</chapter>
		</book>
		<book number="64">
			<chapter number="1">
				<verse number="1">Староста - улюбёнаму Гаю, якога я люблю ў праўдзе.</verse>
				<verse number="2">Улюбёны! Малюся, каб ты быў здаровы і пасьпяховы ў-ва ўсім, як пасьпяховая душа твая.</verse>
				<verse number="3">Бо я вельмі ўзрадаваўся, калі прыйшлі браты і засьведчылі пра тваю праўду, як ты ходзіш у праўдзе.</verse>
				<verse number="4">Для мяне няма большай радасьці, як чуць, што дзеці мае ходзяць у праўдзе.</verse>
				<verse number="5">Улюбёны! Ты робіш вернае ў тым, што робіш для братоў і для чужынцаў,</verse>
				<verse number="6">якія засьведчылі перад царквою пра тваю любоў. Ты добра зробіш, правёўшы іх, як належыцца перад Богам,</verse>
				<verse number="7">бо яны дзеля імя Ягонага пайшлі, нічога ня ўзяўшы ад паганаў.</verse>
				<verse number="8">А мы павінны прыймаць гэтакіх, каб стацца супрацоўнікамі праўдзе.</verse>
				<verse number="9">Я пісаў царкве, але Дыятрэф, які любіць у іх быць першым, не прызнае нас.</verse>
				<verse number="10">Дзеля гэтага, калі я прыйду, нагадаю пра ўчынкі ягоныя, якія ён робіць, абмаўляючы нас злымі словамі; і не задавольваючыся гэтым, і сам не прызнае братоў, і тым, якія хочуць, забараняе, і выганяе з царквы.</verse>
				<verse number="11">Улюбёны! Не пераймай ліхое, але добрае. Хто робіць дабро, той ад Бога; а хто робіць ліхое, ня бачыў Бога.</verse>
				<verse number="12">Пра Дэмэтрыя засьведчана ўсімі і самой праўдаю, і мы сьведчым, і вы ведаеце, што сьведчаньне нашае праўдзівае.</verse>
				<verse number="13">Шмат меў я пісаць, але не хачу пісаць табе атрамантам і трысьцінай,</verse>
				<verse number="14">а спадзяюся неўзабаве пабачыць цябе і гаварыць вуснамі ў вусны.</verse>
				<verse number="15">Супакой табе! Вітаюць цябе сябры; прывітай сяброў паіменна.</verse>
			</chapter>
		</book>
		<book number="65">
			<chapter number="1">
				<verse number="1">Юда, слуга Ісуса Хрыста, брат Якуба, - пакліканым, якія асьвечаныя Богам Айцом і захаваныя Ісусам Хрыстом:</verse>
				<verse number="2">літасьць вам, і супакой, і любоў няхай памножацца!</verse>
				<verse number="3">Улюбёныя! Прыкладаючы ўсякую дбаласьць, каб пісаць вам пра агульнае збаўленьне, я палічыў за патрэбнае напісаць вам напамін - змагацца за веру, аднойчы перададзеную сьвятым.</verse>
				<verse number="4">Бо паўбіваліся некаторыя людзі, здаўна прызначаныя на гэтае асуджэньне, бязбожнікі, якія ласку Бога нашага на распусту абяртаюць і адзінага Валадара, Бога і Госпада нашага Ісуса Хрыста, выракаюцца.</verse>
				<verse number="5">Я хачу нагадаць вам, якія аднойчы гэта даведаліся, што Госпад, вызваліўшы народ з зямлі Эгіпецкае, тых, што не паверылі, пасьля загубіў,</verse>
				<verse number="6">і анёлаў, якія не захавалі свае ўлады, але пакінулі сваё жытло, у вечных путах пад цемраю на суд вялікага дня трымае.</verse>
				<verse number="7">Як Садом і Гамора і вакалічныя гарады, якія падобна да іх жылі ў распусьце і за іншым целам хадзілі, падпаўшы пад кару вечнага агню, пастаўленыя за прыклад, -</verse>
				<verse number="8">гэтаксама будзе і з гэтымі летуценьнікамі, якія апаганьваюць цела, адкідаюць панаваньне і блюзьняць супраць славы.</verse>
				<verse number="9">Міхал арханёл, калі гаварыў з д'яблам, спрачаючыся за цела Майсея, не адважыўся вынесьці блюзьнерскага прысуду, але сказаў: \Няхай забароніць табе Госпад».</verse>
				<verse number="10">А гэтыя блюзьняць супраць таго, чаго ня ведаюць; а што паводле прыроды ведаюць, як бязмоўныя жывёлы, тым сябе зьнішчаюць.</verse>
				<verse number="11">Гора ім, бо яны пайшлі шляхам Каіна, паддаліся падману нагароды Білеама, і ва ўпартасьці загінулі, як Карах.</verse>
				<verse number="12">Яны - небясьпека на вашых вячэрах любові; банкетуючы з вамі, пасуцца бяз страху; гэта хмары бязводныя, якія ветрам носяцца; восеньскія дрэвы, бясплодныя, двойчы памёршыя, з корнем павырываныя;</verse>
				<verse number="13">лютыя хвалі марскія, якія пеняцца сорамам сваім; зоркі, што блукаюць, для якіх змрок цемры навекі захаваны.</verse>
				<verse number="14">Пра іх прарочыў і Энох, сёмы ад Адама, кажучы: \Вось, ідзе Госпад з дзясяткамі тысячаў сьвятых Сваіх,</verse>
				<verse number="15">[каб] учыніць суд над усімі і дакарыць усіх бязбожнікаў іхніх за ўсе ўчынкі бязбожнасьці іх, якімі бязбожнае чынілі, і за ўсе жорсткасьці, што гаварылі на Яго бязбожныя грэшнікі».</verse>
				<verse number="16">Гэта наракальнікі, якія нічым не задавальняюцца, якія ходзяць паводле пажаданьняў сваіх; і вусны іхнія гавораць пыхліва, і яны зважаюць на аблічча дзеля карысьці.</verse>
				<verse number="17">Але вы, улюбёныя, памятайце словы, раней сказаныя апосталамі Госпада нашага Ісуса Хрыста:</verse>
				<verse number="18">яны казалі вам, што ў апошні час зьявяцца лаяльнікі, якія ходзяць паводле сваіх бязбожных пажаданьняў.</verse>
				<verse number="19">Гэта тыя, якія адлучаюць сябе ад іншых, душэўныя, але ня маюць духа.</verse>
				<verse number="20">А вы, улюбёныя, будуючы сябе найсьвяцейшай верай вашаю, молячыся ў Духу Сьвятым,</verse>
				<verse number="21">захоўвайце сябе ў любові Божай, чакаючы ласкі ад Госпада нашага Ісуса Хрыста ў жыцьцё вечнае.</verse>
				<verse number="22">І над аднымі літуйцеся з развагаю,</verse>
				<verse number="23">а другіх ратуйце, выхопліваючы з агню, дакарайце са страхам, ненавідзячы нават вопратку, целам апаганеную.</verse>
				<verse number="24">А Таму, Які можа захаваць вас ад упадку і паставіць перад славаю Сваёю беззаганнымі і ў радасьці,</verse>
				<verse number="25">адзінаму мудраму Богу, Збаўцу нашаму, праз Ісуса Хрыста, Госпада нашага, слава і веліч, сіла і ўлада цяпер і на ўсе вякі. Амэн.</verse>
			</chapter>
		</book>
		<book number="66">
			<chapter number="1">
				<verse number="1">Адкрыцьцё Ісуса Хрыста, якое даў Яму Бог, каб паказаў слугам Сваім, што мусіць стацца неўзабаве. І Ён даў знак, паслаўшы [яго] праз анёла Свайго слузе Свайму Яну,</verse>
				<verse number="2">які засьведчыў слова Божае, і сьведчаньне Ісуса Хрыста, і ўсё, што бачыў.</verse>
				<verse number="3">Шчасьлівы той, хто чытае і хто слухае словы прароцтва і захоўвае тое, што напісана ў ім: бо час блізкі.</verse>
				<verse number="4">Ян - да сямі цэркваў, што ў Азіі: ласка вам і супакой ад Таго, Які ёсьць, і Які быў, і Які прыходзіць, і ад сямі духаў, якія перад пасадам Ягоным,</verse>
				<verse number="5">і ад Ісуса Хрыста, сьведкі вернага, Першароднага з мёртвых і Начальніка валадароў зямных. Яму, Які палюбіў нас і ў крыві Сваёй абмыў нас ад грахоў нашых,</verse>
				<verse number="6">і зрабіў нас валадарамі і сьвятарамі Богу і Айцу Свайму, слава і ўлада на вякі вякоў. Амэн.</verse>
				<verse number="7">Вось, Ён прыходзіць з аблокамі, і ўгледзіць Яго кожнае вока і тыя, якія прабілі Яго, і заплачуць перад Ім усе плямёны зямлі. Так, амэн.</verse>
				<verse number="8">\Я ёсьць Альфа і Амэга, Пачатак і Канец, - кажа Госпад, - Які ёсьць, і Які быў, і Які прыходзіць, Усеўладны».</verse>
				<verse number="9">Я, Ян, брат ваш і ўдзельнік у прыгнёце, і ў Валадарстве, і ў цярплівасьці Ісуса Хрыста, быў на востраве, называным Патмас, за слова Божае і за сьведчаньне Ісуса Хрыста.</verse>
				<verse number="10">Я быў у духу ў дзень Госпадаў і пачуў за сабою вялікі голас, як трубы,</verse>
				<verse number="11">які казаў: «Я ёсьць Альфа і Амэга, Першы і Апошні; і што бачыш, напішы ў кнігу і пашлі цэрквам, што ў Азіі: у Эфэс, і ў Сьмірну, і ў Пэргам, і ў Тыятыру, і ў Сарды, і ў Філядэльфію, і ў Ляадыкею».</verse>
				<verse number="12">І я павярнуўся, каб пабачыць той голас, што гаварыў са мною, і, павярнуўшыся, убачыў сем залатых сьвечнікаў,</verse>
				<verse number="13">і сярод сямі сьвечнікаў - Падобнага да Сына Чалавечага, Які апрануты ў доўгую шату і падперазаны праз грудзі залатым паясом.</verse>
				<verse number="14">А галава Ягоная і валасы белыя, як белая воўна, як сьнег; і вочы Ягоныя - як полымя агню,</verse>
				<verse number="15">і ногі Ягоныя падобныя да сьпіжу, як у печы распаленыя; і голас Ягоны - як гук водаў многіх;</verse>
				<verse number="16">І меў Ён у правай руцэ Сваёй сем зорак, і з вуснаў Ягоных выходзіў меч двусечны востры; і твар Ягоны - як сонца, якое сьвеціць у сіле сваёй.</verse>
				<verse number="17">І калі я ўбачыў Яго, я ўпаў ля ног Ягоных як мёртвы, і Ён паклаў на мяне правую руку Сваю, кажучы мне: «Ня бойся. Я ёсьць Першы і Апошні,</verse>
				<verse number="18">і Жывы, і Я быў мёртвы, і вось, жыву на вякі вякоў, амэн. І Я маю ключы пекла і сьмерці.</verse>
				<verse number="19">Напішы, што ты бачыў, і што ёсьць, і што мае стацца пасьля гэтага.</verse>
				<verse number="20">Тайна сямі зорак, якія ты бачыў у правіцы Маёй, і сямі сьвечнікаў залатых: сем зорак - гэта анёлы сямі цэркваў, а сем сьвечнікаў, якія ты бачыў, - гэта сем цэркваў.</verse>
			</chapter>
			<chapter number="2">
				<verse number="1">Анёлу Эфэскае царквы напішы: \Гэта кажа Той, Які трымае сем зорак у правіцы Сваёй і Які ходзіць сярод сямі залатых сьвечнікаў:</verse>
				<verse number="2">'Ведаю справы твае, і працу тваю, і цярплівасьць тваю, і што ня можаш пераносіць ліхіх, і дасьведчыў тых, якія называюць сябе апосталамі і ня ёсьць [імі], і знайшоў, што яны хлусы,</verse>
				<verse number="3">і ты перанёс, і маеш цярплівасьць, і дзеля імя Майго працаваў і не зьнямогся.</verse>
				<verse number="4">Але маю супраць цябе, што ты пакінуў першую любоў тваю.</verse>
				<verse number="5">Дык памятай, адкуль выпаў, і навярніся, і рабі першыя справы твае; а калі не, хутка прыйду да цябе і зрушу сьвечнік твой з месца ягонага, калі не навернешся.</verse>
				<verse number="6">Але тое ты маеш, што ненавідзіш справы Мікалаітаў, якія і Я ненавіджу'.</verse>
				<verse number="7">Хто мае вуха, няхай слухае, што Дух кажа цэрквам. Таму, хто пераможа, Я дам есьці ад дрэва жыцьця, што пасярод раю Божага».</verse>
				<verse number="8">І анёлу Сьмірнскае царквы напішы: \Гэта кажа Першы і Апошні, Які быў мёртвы і ажыў:</verse>
				<verse number="9">'Ведаю справы твае, і прыгнёт, і ўбоства, хоць ты багаты, і блюзьнерствы ад тых, якія называюць сябе Юдэямі і ня ёсьць, але ёсьць сынагога шатана.</verse>
				<verse number="10">Не палохайся нічога, што маеш выцярпець. Вось, д'ябал мае кідаць [некаторых] з вас у вязьніцу, каб спакусіць вас; і будзеце мець прыгнёт дзесяць дзён. Будзь верны да сьмерці, і Я дам табе вянок жыцьця'.</verse>
				<verse number="11">Хто мае вуха, няхай слухае, што Дух кажа цэрквам. Той, хто пераможа, не дазнае крыўды ад сьмерці другое».</verse>
				<verse number="12">І анёлу царквы, што ў Пэргаме, напішы: \Гэта кажа Той, Які мае меч двусечны востры:</verse>
				<verse number="13">'Ведаю справы твае, і што жывеш там, дзе пасад шатана, і трымаеш імя Маё, і не адрокся веры Маёй у тыя дні, калі забіты быў у вас, дзе пасяліўся шатан, Антыпа, Мой верны сьведка.</verse>
				<verse number="14">Але маю супраць цябе крыху, бо маеш там тых, якія трымаюцца навукі Білеама, які навучыў Балака кінуць згаршэньне перад сынамі Ізраіля, каб яны елі ахвяры ідалам і жылі распусна.</verse>
				<verse number="15">Таксама маеш і ты тых, якія трымаюцца навукі Мікалаітаў, якую Я ненавіджу.</verse>
				<verse number="16">Навярніся, а калі не, хутка прыйду да цябе і буду ваяваць з імі мячом вуснаў Маіх'.</verse>
				<verse number="17">Хто мае вуха, няхай слухае, што Дух кажа цэрквам. Таму, хто пераможа, Я дам есьці ад манны схаванае і дам яму каменьчык белы, і на каменьчыку імя новае напісанае, якога ніхто ня ведае, толькі той, хто атрымаў».</verse>
				<verse number="18">І анёлу царквы, што ў Тыятыры, напішы: \Гэта кажа Сын Божы, Які мае вочы Свае, як полымя агню, і ногі Свае, падобныя да сьпіжу:</verse>
				<verse number="19">'Ведаю справы твае і любоў, і служэньне, і веру, і цярплівасьць тваю, і ўчынкі твае, і што апошнія большыя, чым першыя.</verse>
				<verse number="20">Але маю супраць цябе крыху, бо ты дазваляеш жанчыне Езабэлі, якая называе сябе прарочыцай, вучыць і падманваць слугаў Маіх, [каб яны] жылі распусна і елі ахвяры ідалам.</verse>
				<verse number="21">І Я даў ёй час, каб навярнулася ад распусты сваёй, і яна не навярнулася.</verse>
				<verse number="22">Вось, Я кідаю на ложак яе і тых, якія чужаложаць з ёю, - у вялікі прыгнёт, калі не навернуцца ад справаў сваіх,</verse>
				<verse number="23">і дзяцей ейных сьмерцю заб'ю, і даведаюцца ўсе цэрквы, што Я - Той, Які дасьледуе ныркі і сэрца, і Я дам вам кожнаму паводле справаў вашых.</verse>
				<verse number="24">Вам жа кажу і рэшце, што ў Тыятыры, усім, якія ня маюць гэтае навукі і якія не даведаліся так званых глыбіняў шатана: \Ня ўскіну на вас іншага цяжару.</verse>
				<verse number="25">Толькі тое, што маеце, трымайце, пакуль не прыйду».</verse>
				<verse number="26">І таму, хто пераможа і захавае справы Мае да канца, Я дам уладу над паганамі,</verse>
				<verse number="27">і ён будзе пасьвіць іх кіем жалезным, як начыньне глінянае, яны будуць скрышаныя, як і Я атрымаў ад Айца Майго,</verse>
				<verse number="28">і дам яму зорку ранішнюю'.</verse>
				<verse number="29">Хто мае вуха, няхай слухае, што Дух кажа цэрквам».</verse>
			</chapter>
			<chapter number="3">
				<verse number="1">І анёлу царквы, што ў Сардах, напішы: \Гэта кажа Той, Які мае сем духаў Божых і сем зорак: 'Ведаю справы твае, што ты маеш імя, што жывеш, ды ёсьць мёртвы.</verse>
				<verse number="2">Чувай і ўмацоўвай іншых, якія маюць паміраць, бо не знайшоў Я, каб справы твае былі споўненыя перад Богам.</verse>
				<verse number="3">Дык памятай, што ты атрымаў і пачуў, і захоўвай, і навярніся. А калі ня будзеш чуваць, Я прыйду да цябе, як злодзей, і ты ня будзеш ведаць, у якую гадзіну прыйду да цябе.</verse>
				<verse number="4">Ты маеш у Сардах некалькі імёнаў, якія не апаганілі адзеньня свайго, і яны будуць хадзіць са Мною ў белым, бо яны дастойныя.</verse>
				<verse number="5">Той, хто пераможа, будзе апрануты ў белыя шаты; і Я ня вытру імя ягонага з кнігі жыцьця, і вызнаю імя ягонае перад Айцом Маім і перад анёламі Ягонымі'.</verse>
				<verse number="6">Хто мае вуха, няхай слухае, што Дух кажа цэрквам».</verse>
				<verse number="7">І анёлу царквы, што ў Філядэльфіі, напішы: \Гэта кажа Сьвяты, Праўдзівы, Які мае ключ Давідавы, Які адчыняе, і ніхто не замкне, і замыкае, і ніхто не адчыніць:</verse>
				<verse number="8">'Ведаю справы твае. Вось, Я даў перад табою дзьверы адчыненыя, і ніхто ня можа замкнуць іх, бо ты маеш малую сілу, і захаваў слова Маё, і не адрокся ад імя Майго.</verse>
				<verse number="9">Вось, Я даю, што з сынагогі шатана, з тых, якія называюць сябе Юдэямі, ды ня ёсьць, але хлусяць, вось, Я зраблю, каб яны прыйшлі, і пакланіліся перад нагамі тваімі, і даведаліся, што Я палюбіў цябе.</verse>
				<verse number="10">А што ты захаваў слова цярплівасьці Маёй, і Я захаваю цябе ад гадзіны спакусы, якая мае прыйсьці на ўвесь сусьвет, каб спакусіць жыхароў зямлі.</verse>
				<verse number="11">Вось, Я прыходжу хутка. Трымай, што маеш, каб ніхто не забраў вянка твайго.</verse>
				<verse number="12">Таго, хто пераможа, Я зраблю слупом у бажніцы Бога Майго, і ён ужо ня выйдзе вонкі; і напішу на ім імя Бога Майго і імя горада Бога Майго, новага Ерусаліму, які зыходзіць з неба ад Бога Майго, і імя Маё новае'.</verse>
				<verse number="13">Хто мае вуха, няхай слухае, што Дух кажа цэрквам».</verse>
				<verse number="14">І анёлу Ляадыкейскае царквы напішы: \Гэта кажа Амэн, Сьведка верны і праўдзівы, Пачатак стварэньня Божага:</verse>
				<verse number="15">'Ведаю справы твае, што ты ані халодны, ані гарачы; о, каб ты быў халодны або гарачы!</verse>
				<verse number="16">Дык дзеля таго, што ты цёплы, а не халодны і не гарачы, Я маю выплюнуць цябе з вуснаў Маіх.</verse>
				<verse number="17">Бо ты кажаш: \Я багаты і ўзбагаціўся, і ня маю аніякае патрэбы\, і ня ведаеш, што ты - гаротны, і жалю годны, і ўбогі, і сьляпы, і голы.</verse>
				<verse number="18">Раю табе купіць у Мяне золата, ачышчанае ў вагні, каб ты ўзбагаціўся, і белыя шаты, каб апрануўся, і каб ня выявіўся сорам галізны тваёй; і мазьзю вочнаю памаж вочы твае, каб ты бачыў.</verse>
				<verse number="19">Я тых, каго люблю, дакараю і караю. Дык будзь руплівы і навярніся.</verse>
				<verse number="20">Вось, стаю пры дзьвярах і стукаюся; калі хто пачуе голас Мой і адчыніць дзьверы, Я ўвайду да яго і буду вячэраць з ім, і ён - са Мною.</verse>
				<verse number="21">Таму, хто пераможа, Я дам сесьці са Мною на пасадзе Маім, як і Я перамог і сеў з Айцом Маім на пасадзе Ягоным'.</verse>
				<verse number="22">Хто мае вуха, няхай слухае, што Дух кажа цэрквам».</verse>
			</chapter>
			<chapter number="4">
				<verse number="1">Пасьля гэтага ўбачыў я, і вось, дзьверы адчыненыя ў небе, і першы голас, які я чуў, як трубы, які гаварыў са мною, сказаў: «Узыйдзі сюды, і Я пакажу табе, што мусіць стацца пасьля гэтага».</verse>
				<verse number="2">І я адразу стаўся ў духу, і вось, пасад стаяў у небе, і на пасадзе - Той, Які сядзеў.</verse>
				<verse number="3">І Той, Які сядзеў, падобны быў з выгляду да каменя ясьпісовага і сардыновага, і вясёлка вакол пасаду, з выгляду падобная да шмарагду.</verse>
				<verse number="4">І вакол пасаду - дваццаць чатыры пасады, і на пасадах я ўбачыў дваццаць чатыры старосты, якія сядзелі, апранутыя ў белыя шаты, і на галовах яны мелі залатыя вянкі.</verse>
				<verse number="5">І з пасаду выходзяць маланкі, і грымоты, і галасы; і сем лямпаў агністых гараць перад пасадам, якія ёсьць сем духаў Божых.</verse>
				<verse number="6">І перад пасадам - мора шкляное, падобнае да крышталю, і па сярэдзіне пасаду і вакол пасаду - чатыры жывёлы, поўныя вачэй спераду і ззаду.</verse>
				<verse number="7">І першая жывёла падобная да ільва, і другая жывёла падобная да цяляці, і трэцяя жывёла мела аблічча, як чалавек, і чацьвёртая жывёла падобная да арла, які ляціць.</verse>
				<verse number="8">І чатыры жывёлы, кожная па сабе, мелі па шэсьць крылаў наўкола, і ўсярэдзіне поўныя вачэй; і ня маюць яны супачынку ўдзень і ўначы, кажучы: \Сьвяты, Сьвяты, Сьвяты Госпад Бог Усеўладны, Які быў, і Які ёсьць, і Які прыходзіць».</verse>
				<verse number="9">І калі жывёлы аддаюць славу, і пашану, і падзяку Таму, Які сядзіць на пасадзе, Які жыве на вякі вякоў,</verse>
				<verse number="10">падаюць дваццаць чатыры старосты перад Тым, Які сядзіць на пасадзе, і пакланяюцца Таму, Які жыве на вякі вякоў, і кідаюць свае вянкі перад пасадам, кажучы:</verse>
				<verse number="11">«Госпадзе, Ты годны атрымаць славу, і пашану, і моц, бо Ты стварыў усё, і воляй Тваёю яно ёсьць і створана».</verse>
			</chapter>
			<chapter number="5">
				<verse number="1">І ўбачыў я ў правіцы Таго, Які сядзеў на пасадзе, кнігу, запісаную ўнутры і зьверху, запячатаную сямю пячаткамі.</verse>
				<verse number="2">І ўбачыў я дужага анёла, які абвяшчаў голасам вялікім: \Хто годны разгарнуць кнігу і зьняць пячаткі яе?»</verse>
				<verse number="3">І ніхто ня мог ані ў небе, ані на зямлі, ані пад зямлёй разгарнуць кнігу і паглядзець у яе.</verse>
				<verse number="4">І я шмат плакаў, што не знайшлося нікога, годнага разгарнуць і прачытаць кнігу ці паглядзець у яе.</verse>
				<verse number="5">І адзін са старостаў кажа мне: \Ня плач! Вось, Леў, Які з калена Юды, корань Давіда, перамог, каб разгарнуць кнігу і зьняць сем пячатак яе».</verse>
				<verse number="6">І я ўбачыў, і вось, пасярод пасаду і чатырох жывёлаў, і пасярод старостаў Ягня стаіць, быццам забітае, Які мае сем рагоў і сем вачэй, што ёсьць сем духаў Божых, якія пасланыя на ўсю зямлю.</verse>
				<verse number="7">І Ён прыйшоў і ўзяў кнігу з правіцы Таго, Які сядзеў на пасадзе.</verse>
				<verse number="8">І калі ўзяў Ён кнігу, чатыры жывёлы і дваццаць чатыры старосты ўпалі прад Ягнём, маючы кожны гусьлі і чары залатыя, поўныя фіміяму, які ёсьць малітвы сьвятых,</verse>
				<verse number="9">і сьпяваюць новы сьпеў, кажучы: \Ты годны ўзяць кнігу і адчыніць пячаткі яе, бо Ты быў забіты, і Ты Крывёю Сваёю адкупіў нас Богу з кожнага калена, і мовы, і племяні, і народу,</verse>
				<verse number="10">і зрабіў нас валадарамі і сьвятарамі Богу нашаму; і мы будзем валадарыць на зямлі».</verse>
				<verse number="11">І я ўбачыў і пачуў голас мноства анёлаў вакол пасаду, і жывёлаў, і старостаў; і лік іхні быў дзясяткі тысячаў дзясяткаў тысячаў і тысячы тысячаў,</verse>
				<verse number="12">якія гаварылі голасам вялікім: \Годны Ягня забіты ўзяць моц, і багацьце, і мудрасьць, і магутнасьць, і пашану, і славу, і дабраслаўленьне».</verse>
				<verse number="13">І ўсякае стварэньне, што ў небе, і на зямлі, і пад зямлёй, і ў моры, і ўсё, што ў іх, я чуў, як казала: \Таму, Які сядзіць на пасадзе, і Ягняці - дабраслаўленьне, і пашана, і слава, і ўлада на вякі вякоў».</verse>
				<verse number="14">І чатыры жывёлы казалі: \Амэн». І дваццаць чатыры старосты ўпалі і пакланіліся Таму, Які жыве на вякі вякоў.</verse>
			</chapter>
			<chapter number="6">
				<verse number="1">І ўбачыў я, што Ягня адчыніў адну з пячатак, і я пачуў адну з чатырох жывёлаў, якая казала быццам голасам грымотным: \Прыйдзі і глядзі».</verse>
				<verse number="2">І я ўбачыў, і вось, конь белы, і вершнік на ім, які мае лук; і дадзены яму вянок, і ён выйшаў, перамагаючы, і каб перамагчы.</verse>
				<verse number="3">І калі Ён адчыніў другую пячатку, я пачуў другую жывёлу, якая казала: \Прыйдзі і глядзі».</verse>
				<verse number="4">І выйшаў іншы конь, чырвоны, і вершніку на ім дадзена забраць супакой з зямлі, і каб адны адных забівалі; і дадзены яму меч вялікі.</verse>
				<verse number="5">І калі Ён адчыніў трэцюю пячатку, я пачуў трэцюю жывёлу, якая казала: \Прыйдзі і глядзі». І я ўбачыў, і вось, конь чорны, і вершнік на ім, які меў шалі ў руцэ сваёй.</verse>
				<verse number="6">І пачуў я голас пасярод чатырох жывёлаў, які казаў: \Хінікс пшаніцы за дынар, і тры хініксы ячменю за дынар; і алівы і віна не марнуй».</verse>
				<verse number="7">І калі Ён адчыніў чацьвёртую пячатку, я пачуў голас чацьвёртае жывёлы, які казаў: \Прыйдзі і глядзі».</verse>
				<verse number="8">І я ўбачыў, і вось, конь бляды, і вершнік на ім, імя якому - Сьмерць, і пекла ідзе за ім; і дадзена ім улада забіваць на чацьвёртай частцы зямлі мячом, і голадам, і сьмерцю, і зьвярамі зямнымі.</verse>
				<verse number="9">І калі Ён адчыніў пятую пячатку, я ўбачыў пад ахвярнікам душы забітых за Слова Божае і за сьведчаньне, якое яны мелі.</verse>
				<verse number="10">І закрычалі яны голасам вялікім, кажучы: \Дакуль, Уладару Сьвяты і Праўдзівы, ня судзіш і ня помсьціш за кроў нашу жыхарам зямлі?»</verse>
				<verse number="11">І былі дадзены кожнаму вопраткі белыя, і сказалі ім, каб супакоіліся яшчэ крыху часу, пакуль не дапоўняць [лік] таварышы іхнія і браты іхнія, што маюць быць забітыя, як і яны.</verse>
				<verse number="12">І ўбачыў я, калі Ён адчыніў шостую пячатку, і вось, стаўся вялікі землятрус, і сонца сталася чорным, як мех валасяны, і месяц стаўся, як кроў,</verse>
				<verse number="13">і зоркі нябесныя ўпалі на зямлю, як дрэва фігавае, устрасанае вялікім ветрам, скідае недасьпелыя фігі свае,</verse>
				<verse number="14">і неба зьнікла, як скручваецца кніга, і кожная гара і востраў былі зрушаны з месцаў сваіх.</verse>
				<verse number="15">І валадары зямныя, і магнаты, і багатыры, і тысячнікі, і магутныя, і кожны слуга, і кожны свабодны схаваліся ў пячорах і ў горных скалах,</verse>
				<verse number="16">і кажуць горам і скалам: \Упадзіце на нас і схавайце нас ад аблічча Таго, Які сядзіць на пасадзе, і ад гневу Ягняці,</verse>
				<verse number="17">бо прыйшоў вялікі дзень гневу Ягонага, і хто зможа ўстаяць?»</verse>
			</chapter>
			<chapter number="7">
				<verse number="1">І пасьля гэтага я ўбачыў чатырох анёлаў, якія стаялі на чатырох кутах зямлі і трымалі чатыры вятры зямлі, каб ня дзьмуў вецер ані на зямлю, ані на мора, ані на якое дрэва.</verse>
				<verse number="2">І ўбачыў я іншага анёла, які ўзыходзіў ад усходу сонца, які меў пячатку Бога Жывога. І закрычаў ён вялікім голасам да чатырох анёлаў, якім дадзена чыніць шкоду зямлі і мору, кажучы:</verse>
				<verse number="3">«Не чыніце шкоды ані зямлі, ані мору, ані дрэвам, пакуль не паставім пячаткі на слугаў Бога нашага на ілбах іхніх».</verse>
				<verse number="4">І пачуў я лічбу папячатаных - сто сорак чатыры тысячы папячатаных з усякага калена сыноў Ізраіля.</verse>
				<verse number="5">З калена Юды - дванаццаць тысячаў папячатаных; з калена Рубэна - дванаццаць тысячаў папячатаных; з калена Гада - дванаццаць тысячаў папячатаных;</verse>
				<verse number="6">з калена Асэра - дванаццаць тысячаў папячатаных; з калена Нэфталі - дванаццаць тысячаў папячатаных; з калена Манасы - дванаццаць тысячаў папячатаных;</verse>
				<verse number="7">з калена Сымона - дванаццаць тысячаў папячатаных; з калена Левія - дванаццаць тысячаў папячатаных; з калена Ісахара - дванаццаць тысячаў папячатаных;</verse>
				<verse number="8">з калена Забулёна - дванаццаць тысячаў папячатаных; з калена Язэпа - дванаццаць тысячаў папячатаных; з калена Бэн'яміна - дванаццаць тясячаў папячатаных.</verse>
				<verse number="9">Пасьля гэтага ўбачыў я, і вось, вялізарны натоўп, палічыць якога ніхто ня мог, з усякага народу, і калена, і племяні, і мовы стаіць перад пасадам і перад Ягнём, апранутыя ў белыя вопраткі, і пальмы ў руках іхніх,</verse>
				<verse number="10">і ўсклікаюць яны вялікім голасам, кажучы: \Збаўленьне Богу нашаму, Які сядзіць на пасадзе, і Ягняці!»</verse>
				<verse number="11">І ўсе анёлы стаялі вакол пасаду, і старостаў, і чатырох жывёлаў, і ўпалі яны перад пасадам на абліччы свае, і пакланіліся Богу,</verse>
				<verse number="12">кажучы: \Амэн! Дабраслаўленьне, і слава, і мудрасьць, і падзяка, і пашана, і моц, і магутнасьць Богу нашаму на вякі вякоў! Амэн!»</verse>
				<verse number="13">І адказаў адзін са старостаў, кажучы да мяне: \Гэтыя, апранутыя ў белыя вопраткі, хто яны і адкуль прыйшлі?»</verse>
				<verse number="14">І я сказаў яму: \Пане, ты ведаеш». І ён сказаў мне: \Гэта тыя, якія прыйшлі з вялікага прыгнёту. І яны памылі вопраткі свае і выбелілі вопраткі свае ў крыві Ягняці.</verse>
				<verse number="15">Дзеля гэтага яны перад пасадам Бога і служаць Яму ўдзень і ўначы ў бажніцы Ягонай; і Той, Які сядзіць на пасадзе, паселіцца ў іх,</verse>
				<verse number="16">і ня будуць яны хацець есьці, і ня будуць смагнуць, і ня будзе пячы іх сонца і аніякая сьпёка,</verse>
				<verse number="17">бо Ягня, Які пасярод пасаду, будзе пасьвіць іх і вадзіць іх да жывых крыніцаў водаў, і выцярэ Бог усякую сьлязіну з вачэй іхніх».</verse>
			</chapter>
			<chapter number="8">
				<verse number="1">І калі Ён адчыніў сёмую пячатку, сталася ціша ў небе недзе на паўгадзіны.</verse>
				<verse number="2">І ўбачыў я сем анёлаў, якія стаялі перад Богам, і былі дадзены ім сем трубаў.</verse>
				<verse number="3">І прыйшоў іншы анёл, і стаў перад ахвярнікам, маючы кадзільню залатую; і далі яму шмат фіміяму, каб паклаў з малітвамі ўсіх сьвятых на залаты ахвярнік, што перад пасадам.</verse>
				<verse number="4">І ўзыйшоў дым фіміяму з малітвамі сьвятых з рукі анёла перад Богам.</verse>
				<verse number="5">І ўзяў анёл кадзільню, і напоўніў яе агнём з ахвярніку, і кінуў на зямлю; і сталіся галасы, і грымоты, і маланкі, і землятрус.</verse>
				<verse number="6">І сем анёлаў, якія мелі сем трубаў, падрыхтаваліся, каб трубіць.</verse>
				<verse number="7">І першы анёл затрубіў, і стаўся град і агонь, зьмяшаныя з крывёю, і былі кінутыя на зямлю; і трэцяя частка дрэваў згарэла, і ўся трава зялёная згарэла.</verse>
				<verse number="8">І другі анёл затрубіў, і быццам гара вялікая, якая агнём палае, была кінутая ў мора; і трэцяя частка мора сталася крывёю,</verse>
				<verse number="9">і памерла трэцяя частка стварэньняў у моры, якія маюць душу, і трэцяя частка караблёў была зьнішчаная.</verse>
				<verse number="10">І трэці анёл затрубіў, і ўпала з неба вялікая зорка, якая гарыць, як паходня, і ўпала на трэцюю частку рэкаў і на крыніцы водаў,</verse>
				<verse number="11">і імя зоркі называецца Палын; і трэцяя частка [водаў] сталася палынам, і шмат людзей памерла ад тых водаў, бо яны сталі горкімі.</verse>
				<verse number="12">І чацьвёрты анёл затрубіў, і былі пашкоджаная трэцяя частка сонца і трэцяя частка месяца і трэцяя частка зорак, каб трэцяя частка іх зацьмілася, і каб дзень не сьвяціў трэцюю частку сваю, і падобна ноч.</verse>
				<verse number="13">І ўбачыў я, і пачуў, як адзін анёл ляцеў пасярод неба і казаў вялікім голасам: \Гора, гора, гора жыхарам зямлі ад рэшты трубных галасоў трох анёлаў, якія маюць трубіць!»</verse>
			</chapter>
			<chapter number="9">
				<verse number="1">І пяты анёл затрубіў, і ўбачыў я зорку, якая ўпала з неба на зямлю, і дадзены быў ёй ключ ад калодзежа бездані,</verse>
				<verse number="2">і адчыніла яна калодзеж бездані, і ўзьняўся з калодзежа дым, як дым з вялікае печы; і зацьмілася сонца і паветра ад дыму з калодзежа.</verse>
				<verse number="3">І з дыму выйшла на зямлю саранча, і дадзена ёй улада, як маюць уладу скарпіёны зямныя,</verse>
				<verse number="4">і сказана ёй, каб не рабіла шкоды ані траве зямной, ані ўсякай зеляніне, ані ўсякаму дрэву, а толькі адным людзям, якія ня маюць пячаткі Божае на ілбах сваіх;</verse>
				<verse number="5">і дадзена ёй, каб не забівала іх, але каб мучыліся пяць месяцаў, і мучэньне ад яе, як мучэньне ад скарпіёна, калі ўджаліць чалавека.</verse>
				<verse number="6">І ў тыя дні людзі будуць шукаць сьмерці і ня знойдуць яе, і будуць жадаць памерці, і сьмерць будзе ўцякаць ад іх.</verse>
				<verse number="7">І выгляд саранчы падобны да коней, якія падрыхтаваныя на бітву, і на галовах у яе быццам вянкі, падобныя да золата; і абліччы ў яе быццам абліччы чалавечыя,</verse>
				<verse number="8">і яна мела валасы, як валасы жаночыя, і зубы ў яе былі як у ільвоў.</verse>
				<verse number="9">І мела яна панцыры, быццам панцыры жалезныя, і гук крылаў ейных быццам гук мноства калясьніцаў, [запрэжаных] коньмі, якія бягуць на бітву,</verse>
				<verse number="10">і мае хвасты, падобныя да скарпіёнавых, і ў хвастах у яе джала было, і ўлада яе - рабіць шкоду людзям пяць месяцаў,</verse>
				<verse number="11">і мае над сабою за валадара анёла бездані, імя якога па-гебрайску - Абаддон, а па-грэцку мае імя Апаліён.</verse>
				<verse number="12">Адно гора прайшло; вось, прыходзяць яшчэ два горы за ім.</verse>
				<verse number="13">І шосты анёл затрубіў, і я пачуў адзін голас з чатырох рагоў залатога ахвярніку, што перад Богам,</verse>
				<verse number="14">які казаў да шостага анёла, што меў трубу: \Разьвяжы чатырох анёлаў, якія зьвязаныя над вялікай ракой Эўфрат».</verse>
				<verse number="15">І былі разьвязаныя чатыры анёлы, якія былі падрыхтаваныя на гадзіну, і дзень, і месяц, і год, каб забіць трэцюю частку людзей.</verse>
				<verse number="16">І лічба коннага войска - два дзясяткі тысячаў дзясятка тысячаў; і я пачуў лічбу іх.</verse>
				<verse number="17">І гэтак я ўбачыў коней у відзежы, і вершнікаў на іх, якія мелі панцыры агністыя і гіяцынтавыя, і серкавыя; і галовы ў коней, як галовы ў ільвоў, і з храпаў іхніх выходзіць агонь, і дым, і серка.</verse>
				<verse number="18">Трыма гэтымі была забіта трэцяя частка людзей: агнём, і дымам, і серкаю, што выходзілі з храпаў іхніх.</verse>
				<verse number="19">Бо ўлада іхняя - у храпах іхніх, а хвасты іхнія падобныя да зьмеяў, маюць галовы і імі робяць шкоду.</verse>
				<verse number="20">І рэшта людзей, што не была забітая плягамі гэтымі, не навярнулася ад справаў рук сваіх, каб не пакланяцца дэманам і ідалам залатым, і срэбным, і мядзяным, і каменным, і драўляным, якія ані бачыць ня могуць, ані чуць, ані хадзіць;</verse>
				<verse number="21">і не навярнуліся ад забойстваў сваіх, і ад чараўніцтва свайго, і ад распусты сваёй, і ад крадзяжоў сваіх.</verse>
			</chapter>
			<chapter number="10">
				<verse number="1">І ўбачыў я іншага дужага анёла, які зыходзіў з неба, які быў апрануты ў воблака, і вясёлка над галавою яго, і аблічча ягонае - як сонца, і ногі ягоныя - як слупы агністыя,</verse>
				<verse number="2">і меў ён у руцэ сваёй кніжку адкрытую, і паставіў ён правую нагу сваю на мора, а левую - на зямлю,</verse>
				<verse number="3">і закрычаў голасам вялікім, як леў рыкае; і калі закрычаў ён, прагаварылі сем грымотаў галасамі сваімі.</verse>
				<verse number="4">І калі прагаварылі сем грымотаў галасамі сваімі, я меўся пісаць, і пачуў я голас з неба, які казаў мне: \Запячатай тое, што прагаварылі сем грымотаў, і не пішы гэтага».</verse>
				<verse number="5">І анёл, якога я бачыў, як ён стаяў на моры і на зямлі, узьняў руку сваю да неба</verse>
				<verse number="6">і пакляўся Тым, Які жыве на вякі вякоў, Які стварыў неба, і што ў ім, і зямлю, і што на ёй, і мора, і што ў ім, што часу ўжо ня будзе,</verse>
				<verse number="7">але ў дні голасу сёмага анёла, калі той мае трубіць, зьдзейсьніцца таямніца Божая, як Ён дабравесьціў слугам Сваім прарокам.</verse>
				<verse number="8">І голас, які я чуў з неба, ізноў прагаварыў да мяне і сказаў: \Ідзі, вазьмі кніжку разгорнутую ў руцэ анёла, які стаіць на моры і на зямлі».</verse>
				<verse number="9">І я падыйшоў да анёла, кажучы яму: \Дай мне кніжку». І ён кажа мне: \Вазьмі і зьеш яе; і яна стане горкаю ў тваім жываце, але ў вуснах тваіх будзе салодкая, як мёд».</verse>
				<verse number="10">І я ўзяў кніжку з рукі анёла, і зьеў яе, і яна была ў вуснах маіх салодкая, як мёд, і калі я зьеў яе, стаў горкім жывот мой.</verse>
				<verse number="11">І ён кажа мне: \Ты мусіш ізноў прарочыць пра плямёны, і народы, і мовы, і валадароў многіх».</verse>
			</chapter>
			<chapter number="11">
				<verse number="1">І дадзена мне трысьціна, падобная да кія; і анёл, які стаяў, сказаў: \Паўстань і памерай бажніцу Божую, і ахвярнік, і тых, якія пакланяюцца ў ім,</verse>
				<verse number="2">а падворак, які перад бажніцаю, кінь прэч і ня мерай яго, бо ён дадзены паганам, і горад сьвяты яны будуць таптаць сорак два месяцы.</verse>
				<verse number="3">І Я дам двум сьведкам Маім, і яны будуць прарочыць тысяча дзьвесьце шэсьцьдзясят дзён, апранутыя ў зрэбніцу».</verse>
				<verse number="4">Гэта ёсьць дзьве аліўкі і два сьвечнікі, якія перад Богам зямлі стаяць.</verse>
				<verse number="5">І калі хто захоча зрабіць ім шкоду, агонь выйдзе з вуснаў іхніх і зьесьць ворагаў іхніх; і калі хто захоча зрабіць ім шкоду, мусіць ён быць забіты.</verse>
				<verse number="6">Яны маюць уладу замкнуць неба, каб не ішоў дождж у дні праракаваньня іхняга; і маюць уладу над водамі перамяніць іх у кроў і біць зямлю ўсякімі плягамі, калі толькі захочуць.</verse>
				<verse number="7">І калі яны скончаць сьведчаньне сваё, зьвер, які выйдзе з бездані, учыніць вайну з імі, і пераможа іх, і заб'е іх.</verse>
				<verse number="8">І целы іхнія [будуць ляжаць] на вуліцы вялікага гораду, які называецца духоўна Садом і Эгіпет, дзе і Госпад наш быў укрыжаваны.</verse>
				<verse number="9">І з плямёнаў, і каленаў, і моваў, і народаў будуць глядзець на целы іхнія тры дні і паўдня, і не дазволяць пакласьці целы іхнія ў магілы.</verse>
				<verse number="10">І жыхары зямлі будуць радавацца дзеля іх і весяліцца, і будуць пасылаць адны адным падарункі, бо гэтыя два прарокі мучылі жыхароў зямлі.</verse>
				<verse number="11">І праз тры дні і паўдня дух жыцьця ад Бога зыйшоў на іх, і яны сталі на ногі свае, і страх вялікі прыйшоў на тых, якія бачылі іх.</verse>
				<verse number="12">І пачулі яны голас вялікі з неба, які казаў да іх: \Узыйдзіце сюды». І яны ўзыйшлі ў неба ў воблаку, і бачылі іх ворагі іхнія.</verse>
				<verse number="13">І ў тую гадзіну стаўся землятрус вялікі, і дзясятая частка гораду завалілася, і былі забітыя ў землятрусе сем тысячаў імёнаў чалавечых; і іншыя сталіся ў страху і аддалі славу Богу Нябеснаму.</verse>
				<verse number="14">Другое гора прайшло; вось, трэцяе гора прыходзіць хутка.</verse>
				<verse number="15">І сёмы анёл затрубіў, і сталіся вялікія галасы ў небе, якія казалі: \Валадарствы сьвету сталіся [Валадарствам] Госпада нашага і Хрыста Ягонага, і Ён будзе валадарыць на вякі вякоў».</verse>
				<verse number="16">І дваццаць чатыры старосты, якія сядзелі перад Богам на пасадах сваіх, упалі на абліччы свае і пакланіліся Богу,</verse>
				<verse number="17">кажучы: \Дзякуем Табе, Госпадзе, Бог Усеўладны, Які ёсьць, і Які быў, і Які прыходзіш, што прыняў Ты моц Сваю вялікую і запанаваў.</verse>
				<verse number="18">І загневаліся пагане, і прыйшоў гнеў Твой, і пара? судзіць мёртвых і даць нагароду слугам Тваім прарокам і сьвятым, і тым, якія баяцца імя Твайго, малым і вялікім, і вынішчыць тых, якія нішчаць зямлю».</verse>
				<verse number="19">І адчынілася бажніца Божая ў небе, і зьявіўся каўчэг запавету Ягонага ў бажніцы Ягонай; і сталіся маланкі, і галасы, і грымоты, і землятрус, і град вялікі.</verse>
			</chapter>
			<chapter number="12">
				<verse number="1">І знак вялікі зьявіўся ў небе: жанчына, апранутая ў сонца, і месяц пад нагамі ў яе, і на галаве ў яе вянок з дванаццаці зорак.</verse>
				<verse number="2">І, маючы ва ўлоньні, яна крычала ад болю і мукаў радзінаў.</verse>
				<verse number="3">І зьявіўся другі знак у небе: і вось, цмок вялікі, чырвоны, які меў сем галоваў і дзесяць рагоў, і на галовах ягоных - сем дыядэмаў,</verse>
				<verse number="4">і хвост ягоны сьцягнуў трэцюю частку зорак нябесных і кінуў іх на зямлю. І цмок стаў перад жанчынай, якая мелася нарадзіць, каб, калі народзіць, зжэрці дзіця яе.</verse>
				<verse number="5">І нарадзіла сына, хлопчыка, які мае пасьвіць усе народы кіем жалезным; і было ўзятае дзіцятка яе да Бога і пасаду Ягонага,</verse>
				<verse number="6">і жанчына ўцякла ў пустыню, дзе мае месца, падрыхтаванае ад Бога, каб там жывілі яе тысяча дзьвесьце шэсьцьдзясят дзён.</verse>
				<verse number="7">І сталася вайна ў небе: Міхал і анёлы ягоныя ваявалі супраць цмока, і цмок ваяваў, і анёлы ягоныя,</verse>
				<verse number="8">і не адолелі, і не знайшлося ўжо месца для іх у небе.</verse>
				<verse number="9">І быў скінуты цмок вялікі, зьмей старадаўны, называны д'яблам і шатанам, які падманвае ўвесь сусьвет, скінуты на зямлю, і анёлы ягоныя былі скінутыя з ім разам.</verse>
				<verse number="10">І пачуў я голас вялікі, які казаў у небе: \Цяпер сталася збаўленьне, і моц, і Валадарства Бога нашага, і ўлада Хрыста Ягонага, бо скінуты абвінавальнік братоў нашых, які дзень і ноч вінаваціў іх перад Богам нашым.</verse>
				<verse number="11">І яны перамаглі яго праз кроў Ягняці і праз слова сьведчаньня свайго і не любілі душы? сваёй аж да сьмерці.</verse>
				<verse number="12">Дзеля гэтага весяліцеся, нябёсы і тыя, якія жывуць у іх! Гора жыхарам зямлі і мора, бо зыйшоў да вас д'ябал, маючы ярасьць вялікую, ведаючы, што ня шмат мае часу».</verse>
				<verse number="13">І калі ўбачыў цмок, што ён скінуты на зямлю, пачаў ён перасьледаваць жанчыну, якая нарадзіла хлопчыка.</verse>
				<verse number="14">І дадзены жанчыне два крылы вялікага арла, каб ляцела ў пустыню на месца сваё ад аблічча зьмея, дзе будуць жывіць яе пару?, поры і паўпары?.</verse>
				<verse number="15">І пусьціў зьмей за жанчынай з пашчы сваёй ваду, як раку, каб рака панесла яе.</verse>
				<verse number="16">І дапамагла зямля жанчыне, і расчыніла зямля вусны свае, і праглынула раку, якую пусьціў цмок з пашчы сваёй.</verse>
				<verse number="17">І разьюшыўся цмок на жанчыну, і пайшоў ваяваць з рэштай насеньня яе, якія захоўваюць прыказаньні Божыя і маюць сьведчаньне Ісуса Хрыста.</verse>
			</chapter>
			<chapter number="13">
				<verse number="1">І стаў я на пяску марскім; і ўбачыў зьвера, які выходзіў з мора, які меў сем галоваў і дзесяць рагоў; і на рагах ягоных - дзесяць дыядэмаў, і на галовах ягоных - імя блюзьнерскае.</verse>
				<verse number="2">І зьвер, якога я ўбачыў, быў падобны да рыся, і ногі ягоныя - як у мядзьведзя, і пашча ягоная - як пашча ільвіная. І даў яму цмок моц сваю, і пасад свой, і ўладу вялікую.</verse>
				<verse number="3">І ўбачыў я, [што] адна з галоваў ягоных, быццам на сьмерць забітая, і рана яе сьмяротная аздаравілася, і зьдзіўлялася ўся зямля ззаду за зьверам,</verse>
				<verse number="4">і пакланіліся цмоку, які даў уладу зьверу, і пакланіліся зьверу, кажучы: \Хто падобны да гэтага зьвера? Хто можа ваяваць з ім?»</verse>
				<verse number="5">І дадзены яму вусны, якія гавораць вялікае і блюзьнерскае, і дадзена яму ўлада дзейнічаць сорак два месяцы.</verse>
				<verse number="6">І ён расчыніў вусны свае дзеля блюзьнерства супраць Бога, каб блюзьніць на імя Ягонае, і намёт Ягоны, і тых, якія жывуць у небе.</verse>
				<verse number="7">І дадзена яму весьці вайну са сьвятымі і перамагчы іх; і дадзена яму ўлада над усякім каленам, і моваю, і народам.</verse>
				<verse number="8">І паклоняцца яму ўсе жыхары зямлі, імёны якіх не запісаныя ў кнігу жыцьця Ягняці, забітага ад заснаваньня сьвету.</verse>
				<verse number="9">Калі хто мае вуха, няхай слухае.</verse>
				<verse number="10">Калі хто вядзе ў палон, у палон пойдзе; калі хто мячом забівае, сам мусіць быць мячом забіты. Тут цярплівасьць і вера сьвятых.</verse>
				<verse number="11">І ўбачыў я другога зьвера, які выходзіў з зямлі, і меў ён два рогі, падобныя да ягнячых, і гаварыў, як цмок.</verse>
				<verse number="12">І ўсю ўладу першага зьвера ён зьдзяйсьняе перад ім, і робіць, каб зямля і жыхары яе пакланяліся першаму зьверу, у якога аздароўлена сьмяротная рана ягоная.</verse>
				<verse number="13">І робіць знакі вялікія, і агонь робіць, каб зыходзіў з неба на зямлю перад людзьмі,</verse>
				<verse number="14">і падманвае жыхароў зямлі знакамі, якія дадзена яму рабіць перад зьверам, кажучы жыхарам зямлі зрабіць вобраз зьвера, што мае рану ад мяча і жывы.</verse>
				<verse number="15">І дадзена яму даць дух вобразу зьвера, каб вобраз зьвера і гаварыў, і рабіў, каб тыя, хто не паклоніцца вобразу зьвера, былі забітыя.</verse>
				<verse number="16">І робіць, каб усім: малым, і вялікім, і багатым, і ўбогім, і свабодным, і слугам - была дадзена пазнака на правую руку іхнюю або на лоб іхні,</verse>
				<verse number="17">і каб ніхто ня мог ані купляць, ані продаць, акрамя тых, якія маюць пазнаку, або імя зьвера, або лічбу імя ягонага.</verse>
				<verse number="18">Вось тут мудрасьць. Хто мае розум, няхай аблічыць лічбу зьвера; бо гэта лічба чалавека, і лічба яго шэсьцьсот шэсьцьдзясят шэсьць.</verse>
			</chapter>
			<chapter number="14">
				<verse number="1">І ўбачыў я, і вось, Ягня, Які стаіць на гары Сыён, і з Ім сто сорак чатыры тысячы тых, якія маюць імя Айца Ягонага, напісанае на ілбах іхніх.</verse>
				<verse number="2">І пачуў я голас з неба, як голас мноства водаў, і як голас грымотаў вялікіх; і пачуў я голас гусьляроў, якія граюць на гусьлях сваіх.</verse>
				<verse number="3">І яны сьпяваюць нібы новы сьпеў перад пасадам, і перад чатырма жывёламі, і старостамі, і ніхто ня мог навучыцца сьпеву [гэтаму], акрамя ста сарака чатырох тысячаў, што адкупленыя ад зямлі.</verse>
				<verse number="4">Гэта тыя, якія не апаганіліся з жанчынамі, бо яны ў дзявоцтве; гэта тыя, якія ідуць за Ягнём, куды б Ён ні ішоў. Яны адкуплены ад людзей, першынцы Богу і Ягняці,</verse>
				<verse number="5">і ў вуснах іхніх ня знойдзена хітраваньня, бо яны беззаганныя перад пасадам Божым.</verse>
				<verse number="6">І ўбачыў я іншага анёла, які ляцеў па сярэдзіне неба, які меў вечнае Эвангельле, каб дабравесьціць жыхарам зямлі, і ўсім народам, і каленам, і мовам, і плямёнам,</verse>
				<verse number="7">і казаў голасам вялікім: \Бойцеся Бога, і аддайце Яму славу, бо прыйшла гадзіна суду Ягонага, і пакланіцеся Таму, Які стварыў неба, і зямлю, і мора, і крыніцы водаў».</verse>
				<verse number="8">І іншы анёл ішоў за [ім], кажучы: \Упаў, упаў Бабілон, горад вялікі, бо віном ярасьці распусты сваёй ён напаіў усе народы».</verse>
				<verse number="9">І трэці анёл ішоў за імі, кажучы голасам вялікім: \Калі хто пакланяецца зьверу і вобразу ягонаму і атрымлівае пазнаку на лоб свой ці на руку сваю,</verse>
				<verse number="10">той будзе піць віно ярасьці Божай, налітае без дамешкаў у келіх гневу Ягонага, і будзе мучыцца ў агні і ў серцы перад сьвятымі анёламі і перад Ягнём,</verse>
				<verse number="11">і дым мучэньняў іхніх будзе ўзьнімацца на вякі вякоў, і ня будуць мець супачынку ўдзень і ўначы тыя, якія пакланяюцца зьверу і вобразу ягонаму, і якія атрымалі пазнаку імя ягонага.</verse>
				<verse number="12">Тут цярплівасьць сьвятых; тут тыя, якія захоўваюць прыказаньні Божыя і веру Ісусаву».</verse>
				<verse number="13">І пачуў я голас з неба, які казаў мне: \Напішы: \Адгэтуль шчасьлівыя мёртвыя, якія паміраюць у Госпадзе. Так, - кажа Дух, - каб яны супачылі ад працаў сваіх, і справы іхнія ідуць за імі».</verse>
				<verse number="14">І ўбачыў я, і вось воблака белае, і на воблаку сядзіць падобны да Сына Чалавечага, Які мае на галаве Сваёй вянок залаты і ў руцэ Сваёй - серп востры.</verse>
				<verse number="15">І іншы анёл выйшаў з бажніцы, закрычаўшы вялікім голасам да Таго, Які сядзеў на воблаку: \Пашлі серп Твой і жні; бо прыйшла для Цябе гадзіна жніва, бо сасьпела жніво зямлі».</verse>
				<verse number="16">І кінуў Той, Які сядзеў на воблаку, серп Свой на зямлю, і зямля была зжатая.</verse>
				<verse number="17">І іншы анёл выйшаў з бажніцы, што ў небе, сам маючы серп востры.</verse>
				<verse number="18">І іншы анёл выйшаў з ахвярніку, маючы ўладу над агнём, і ўсклікнуў крыкам вялікім да таго, які меў серп востры, кажучы: \Пашлі твой серп востры і зьбяры ягады вінаграду зямлі, бо сасьпелі гронкі яго».</verse>
				<verse number="19">І кінуў анёл серп свой на зямлю, і сабраў вінаград зямлі, і кінуў яго ў тоўчню вялікую ярасьці Божай;</verse>
				<verse number="20">і патапталі яго ў тоўчні вонках гораду, і выйшла кроў з тоўчні аж да цугляў конскіх на тысячу шэсьцьсот стадыяў.</verse>
			</chapter>
			<chapter number="15">
				<verse number="1">І ўбачыў я іншы знак у небе, вялікі і дзіўны: сем анёлаў, якія маюць сем плягаў апошніх, якімі мае скончыцца ярасьць Божая.</verse>
				<verse number="2">І ўбачыў я нібы мора шкляное, зьмяшанае з агнём, і тых, якія перамагалі зьвера, і вобраз ягоны, і пазнаку ягоную, і лічбу імя ягонага, якія стаяць на моры шкляным, маючы гусьлі Божыя,</verse>
				<verse number="3">і сьпяваюць сьпеў Майсея, слугі Божага, і сьпеў Ягняці, кажучы: \Вялікія і дзіўныя справы Твае, Госпадзе, Божа Ўсеўладны! Справядлівыя і праўдзівыя шляхі Твае, Валадару сьвятых!</verse>
				<verse number="4">Хто не спалохаецца Цябе, Госпадзе, і не праславіць імя Тваё? Бо адзін Ты - Сьвяты, бо ўсе народы прыйдуць і паклоняцца перад Табою, бо выявілася праведнасьць Твая».</verse>
				<verse number="5">І пасьля гэтага ўбачыў я, і вось, адчынілася бажніца намёту сьведчаньня ў небе,</verse>
				<verse number="6">і выйшлі з бажніцы сем анёлаў, якія маюць сем плягаў, апранутыя ў ільняную вопратку, чыстую і сьветлую, і падперазаныя праз грудзі паясамі залатымі.</verse>
				<verse number="7">І адна з чатырох жывёлаў дала сямі анёлам сем чараў залатых, поўных ярасьці Бога, Які жыве на вякі вякоў.</verse>
				<verse number="8">І напоўнілася бажніца дымам ад славы Божае і ад моцы Ягонае, і ніхто ня мог увайсьці ў бажніцу, пакуль ня зьдзейсьніліся сем плягаў сямі анёлаў.</verse>
			</chapter>
			<chapter number="16">
				<verse number="1">І пачуў я голас вялікі з бажніцы, які казаў да сямі анёлаў: \Ідзіце і выліце чары ярасьці Божай на зямлю».</verse>
				<verse number="2">І пайшоў першы, і выліў чару сваю на зямлю, і сталіся благія і балючыя скулы ў людзей, якія мелі пазнаку зьвера і пакланяліся вобразу ягонаму.</verse>
				<verse number="3">І другі анёл выліў чару сваю ў мора, і сталася кроў, быццам мёртвага, і ўсякая душа жывая памерла ў моры.</verse>
				<verse number="4">І трэці анёл выліў чару сваю ў рэкі і крыніцы водаў, і сталася кроў.</verse>
				<verse number="5">І пачуў я анёла водаў, які казаў: \Праведны Ты, Госпадзе, Які ёсьць, і Які быў, і Сьвяты, што прысудзіў гэтак,</verse>
				<verse number="6">бо кроў сьвятых і прарокаў яны вылілі, і кроў Ты даў ім піць, бо яны вартыя гэтага».</verse>
				<verse number="7">І пачуў я іншага, які казаў з ахвярніку: \Так, Госпадзе, Божа Ўсеўладны, слушныя і праведныя суды Твае».</verse>
				<verse number="8">І чацьвёрты анёл выліў чару сваю на сонца, і дадзена яму паліць людзей у агні.</verse>
				<verse number="9">І паліла людзей вялікая сьпёка, і блюзьнілі яны на імя Бога, Які мае ўладу над гэтымі плягамі, і не навярнуліся, каб даці Яму славу.</verse>
				<verse number="10">І пяты анёл выліў чару сваю на пасад зьвера, і сталася, што валадарства ягонае зацемрылася, і яны кусалі языкі свае ад болю</verse>
				<verse number="11">і блюзьнілі на Бога Нябеснага дзеля болю свайго і скулаў сваіх, і не навярнуліся ад справаў сваіх.</verse>
				<verse number="12">І шосты анёл выліў чару сваю ў вялікую раку Эўфрат, і высахла вада ў ёй, каб падрыхтаваны быў шлях для валадароў, што ад усходу сонца.</verse>
				<verse number="13">І ўбачыў я: з вуснаў цмока, і з вуснаў зьвера, і з вуснаў фальшывага прарока - тры духі нячыстыя, падобныя да жабаў,</verse>
				<verse number="14">бо гэта - духі дэманаў, якія чыняць знакі, якія зыходзяць на валадароў зямлі і ўсяго сусьвету, каб сабраць іх на вайну ў той дзень вялікі Бога Ўсеўладнага.</verse>
				<verse number="15">\Вось, прыходжу, як злодзей. Шчасьлівы той, які чувае і захоўвае адзеньне сваё, каб не хадзіць яму голым, і каб ня бачылі непрыстойнасьці ягонай».</verse>
				<verse number="16">І сабраў ён іх у месцы, якое па-гебрайску называецца Армагедон.</verse>
				<verse number="17">І сёмы анёл выліў чару сваю на паветра, і выйшаў голас вялікі з бажніцы нябеснай, ад пасаду, які казаў: \Сталася!»</verse>
				<verse number="18">І сталіся галасы, і грымоты, і маланкі, і землятрус стаўся вялікі, якога ня было ад [часоў], як зьявіліся людзі на зямлі. Гэткі землятрус! Такі вялікі!</verse>
				<verse number="19">І распаўся горад вялікі на тры часткі, і гарады паганаў заваліліся; і Бабілон вялікі быў узгаданы перад Богам, каб даць яму келіх віна ярасьці гневу Ягонага.</verse>
				<verse number="20">І кожны востраў уцёк, і гары не знайшлося.</verse>
				<verse number="21">І град вялікі, як таленты, зыйшоў з неба на людзей, і блюзьнілі людзі на Бога за плягу граду, бо вельмі вялікая была пляга гэтая.</verse>
			</chapter>
			<chapter number="17">
				<verse number="1">І прыйшоў адзін з сямі анёлаў, якія мелі сем чараў, і загаварыў да мяне, кажучы мне: \Хадзем, я пакажу табе суд над распусьніцай вялікай, якая сядзіць над мноствам водаў,</verse>
				<verse number="2">з якою распусьнічалі валадары зямныя, і віном распусты яе напіваліся жыхары зямлі».</verse>
				<verse number="3">І ён павёў мяне ў духу ў пустыню, і ўбачыў я жанчыну, якая сядзела на зьверы пунсовым, поўным імёнаў блюзьнерскіх, які меў сем галоваў і дзесяць рагоў.</verse>
				<verse number="4">І жанчына была апранутая ў пурпур і кармазын, і аздобленая золатам і каштоўным камянём і пэрламі, і мела ў руцэ сваёй келіх залаты, поўны агіды і нячыстасьці распусты яе.</verse>
				<verse number="5">І на ілбе ў яе напісанае імя: \Тайна, Бабілон вялікі, маці распусьніц і агіды зямлі».</verse>
				<verse number="6">І ўбачыў я, што жанчына напіваецца крывёю сьвятых і крывёю сьведкаў Ісуса. І, бачачы яе, я зьдзіўляўся зьдзіўленьнем вялікім.</verse>
				<verse number="7">І сказаў мне анёл: \Што ты зьдзіўляешся? Я табе скажу таямніцу жанчыны і зьвера, які носіць яе і мае сем галоваў і дзесяць рагоў.</verse>
				<verse number="8">Зьвер, якога ты бачыў, быў і няма яго, і мае выйсьці з бездані і пайсьці на загубу; і зьдзівяцца жыхары зямлі, імёны якіх не запісаныя ў кнігу жыцьця ад заснаваньня сьвету, гледзячы на зьвера, што ён быў і няма яго, хаця ёсьць.</verse>
				<verse number="9">Тут розум, які мае мудрасьць. Сем галоваў ёсьць сем гор, дзе жанчына сядзіць на іх,</verse>
				<verse number="10">і сем валадароў: пяць упалі, і адзін ёсьць, іншы яшчэ не прыйшоў і, калі прыйдзе, нядоўга мусіць быць.</verse>
				<verse number="11">І зьвер, які быў і няма яго, ён - восьмы, і з сямі ён ёсьць, і на загубу ідзе.</verse>
				<verse number="12">І дзесяць рагоў, якія ты бачыў, ёсьць дзесяць валадароў, якія яшчэ не атрымалі валадарства, але атрымаюць уладу, як валадары, на адну гадзіну разам са зьверам.</verse>
				<verse number="13">Яны маюць адну думку і моц і аддаюць уладу сваю зьверу.</verse>
				<verse number="14">Яны будуць ваяваць з Ягнём, і Ягня пераможа іх, бо Ён - Пан паноў і Валадар валадароў, а тыя, што з Ім, - пакліканыя, і выбраныя, і верныя».</verse>
				<verse number="15">І кажа мне: \Воды, якія ты бачыў, дзе сядзіць распусьніца, - гэта плямёны, і натоўпы, і народы, і мовы.</verse>
				<verse number="16">І дзесяць рагоў, якія ты бачыў на зьверы, яны зьненавідзяць распусьніцу, і спустошаць яе, і аголяць, і цела яе зьядуць, і спаляць яе ў агні;</verse>
				<verse number="17">бо Бог даў у сэрца іхняе ўчыніць думку Ягоную і ўчыніць аднадумна, і даць валадарства сваё зьверу, дакуль ня зьдзейсьняцца словы Божыя.</verse>
				<verse number="18">І жанчына, якую ты бачыў, - гэта горад вялікі, які мае валадарства над валадарамі зямнымі».</verse>
			</chapter>
			<chapter number="18">
				<verse number="1">І пасьля гэтага ўбачыў я анёла, які зыходзіў з неба, які меў вялікую ўладу; і зямля была асьветленая ад славы ягонае;</verse>
				<verse number="2">І закрычаў ён моцна голасам вялікім, кажучы: \Упаў, упаў Бабілон, вялікая [распусьніца], і стаўся жытлом дэманаў, і прыбежышчам усякага духа нячыстага, і прыбежышчам усякай птушкі нячыстай і брыдкай,</verse>
				<verse number="3">бо віном ярасьці распусты сваёй яна напаіла ўсе народы, і валадары зямныя распусьнічалі з ёю, і купцы зямныя ўзбагаціліся з моцы раскошы яе».</verse>
				<verse number="4">І пачуў я іншы голас з неба, які казаў: \Выйдзі з яе, народзе Мой, каб ня ўдзельнічаць у грахах ейных і не атрымаць плягаў ейных;</verse>
				<verse number="5">бо дайшлі грахі яе аж да неба, і ўзгадаў Бог пра нягоднасьці ейныя.</verse>
				<verse number="6">Аддайце ёй, як і яна аддавала вам, і падвойце ёй удвая паводле справаў яе; у келіх, у які яна налівала, наліце ёй удвая.</verse>
				<verse number="7">Колькі ўслаўляла яна сябе і раскашавалася, гэтулькі дайце ёй мучэньняў і плачу, бо яна казала ў сэрцы сваім: \Сяджу валадаркаю, і не ўдава я, і плачу не пабачу».</verse>
				<verse number="8">Дзеля гэтага ў адзін дзень прыйдуць на яе плягі: сьмерць, і плач, і голад; і будзе яна спалена ў агні, бо магутны Госпад Бог, Які судзіць яе.</verse>
				<verse number="9">І загалосяць, і заплачуць па ёй валадары зямныя, якія распусьнічалі і раскашаваліся з ёю, калі ўбачаць дым ад пажару яе,</verse>
				<verse number="10">стаўшы здалёк дзеля страху ад мучэньняў яе і кажучы: \Гора, гора, горад вялікі Бабілён, горад магутны, бо ў адну гадзіну прыйшоў суд твой!»</verse>
				<verse number="11">І купцы зямныя галосяць і плачуць па ёй, бо ніхто ўжо не купляе тавару іхняга,</verse>
				<verse number="12">тавару з золата, і срэбра, і каштоўнага камяня?, і пэрлаў, і вісону, і пурпуру, і ядвабу, і кармазыну, і ўсякага дрэва пахкага, і ўсякіх вырабаў з косьці слановае, і ўсякіх вырабаў з дрэва каштоўнага, і медзі, і жалеза, і мармуру,</verse>
				<verse number="13">і цынамону, і фіміяму, і міра, і ладану, і віна, і алею, і мукі?, і пшаніцы, і скаціны, і авечак, і коней, і вазоў, і целаў і душаў чалавечых.</verse>
				<verse number="14">«І плады пажаданьня душы? тваёй адыйшлі ад цябе; і ўсё тлустае і бліскучае адыйшло ад цябе, і ты ніколі ўжо ня знойдзеш гэтага».</verse>
				<verse number="15">І гандляры гэтага, якія ўзбагаціліся ад яе, будуць стаяць здалёк дзеля страху ад мучэньняў яе, плачучы і галосячы,</verse>
				<verse number="16">і кажучы: \Гора, гора, горад вялікі, апрануты ў вісон, і пурпур, і кармазын, і аздоблены золатам, і каштоўным каменем, і пэрламі,</verse>
				<verse number="17">бо ў адну гадзіну спустошана гэткае багацьце!\ І ўсе корнікі, і ўсе людзі на караблях, і маракі, і ўсе працаўнікі на моры сталі здалёк</verse>
				<verse number="18">і, гледзячы на дым ад пажару яго, крычалі, кажучы: \Што падобна да гораду вялікага?»</verse>
				<verse number="19">І сыпалі пыл на галовы свае, і крычалі, плачучы і галосячы, і кажучы: \Гора, гора, горад вялікі, у якім узбагаціліся ад каштоўнасьцяў ягоных усе, хто мае караблі на моры, бо ў адну гадзіну ён спустошаны!</verse>
				<verse number="20">Весяліся над ім, неба і сьвятыя апосталы і прарокі, бо прысудзіў Бог прысуд ваш на яго».</verse>
				<verse number="21">І ўзяў адзін дужы анёл камень вялікі, як млыновы, і кінуў у мора, кажучы: \Гэтак з сілаю кінуты будзе Бабілон, горад вялікі, і ўжо больш ня знойдуць яго.</verse>
				<verse number="22">І ня будзе ўжо чутно ў табе голасу гусьляроў, і музыкаў, і жалейнікаў, і трубачоў, і ня будзе знойдзена ўжо ў табе ніводнага майстра, і ніякага майстэрства, і голас млыновы ня будзе чутны ўжо ў табе,</verse>
				<verse number="23">і ня зьявіцца ўжо ў табе сьвятло сьвечкі, і голас жаніха і нявесты ня будзе чутны ўжо ў табе, бо купцы твае былі магнатамі зямлі, бо чараваньнямі тваімі падманутыя ўсе народы.</verse>
				<verse number="24">І знойдзена ў ім кроў прарокаў, і сьвятых, і ўсіх забітых на зямлі».</verse>
			</chapter>
			<chapter number="19">
				<verse number="1">І пасьля гэтага пачуў я голас вялікі мноства народу ў небе, які казаў: \Альлелюя! Збаўленьне, і слава, і пашана, і моц Госпаду, Богу нашаму!</verse>
				<verse number="2">Бо слушныя і справядлівыя суды Ягоныя, бо засудзіў Ён вялікую распусьніцу, якая паганіла зямлю распустаю сваёю, і адпомсьціў за кроў слугаў Сваіх ад рукі яе».</verse>
				<verse number="3">І другі раз сказалі: \Альлелюя! І дым яе ўзьнімаецца на вякі вякоў».</verse>
				<verse number="4">І ўпалі дваццаць чатыры старосты і чатыры жывёлы, і пакланіліся Богу, Які сядзіць на пасадзе, кажучы: \Амэн! Альлелюя!»</verse>
				<verse number="5">І выйшаў голас з пасаду, які казаў: \Хваліце Бога нашага, усе слугі Ягоныя і тыя, хто баіцца Яго, і малыя, і вялікія!»</verse>
				<verse number="6">І пачуў я быццам голас шматлікага натоўпу, і быццам голас мноства водаў, і быццам гук грымотаў моцных, які казаў: \Альлелюя! Бо заваладарыў Госпад, Бог Усеўладны!</verse>
				<verse number="7">Узрадуемся, і ўзьвесялімся, і дамо славу Яму, бо прыйшло вясельле Ягняці, і жонка Ягоная падрыхтавала сябе».</verse>
				<verse number="8">І дадзена ёй, каб апранулася ў вісон чысты і сьветлы; вісон жа - гэта праведнасьць сьвятых.</verse>
				<verse number="9">І кажа мне: \Напішы: \Шчасьлівыя тыя, якія пакліканыя на вячэру вясельную Ягняці». І кажа мне: \Гэта ёсьць праўдзівыя словы Божыя».</verse>
				<verse number="10">І я ўпаў да ног ягоных, каб пакланіцца яму, і ён кажа мне: \Глядзі, не [рабі гэтага]! Я - таварыш твой і братоў тваіх, якія маюць сьведчаньне Ісуса. Богу пакланіся, бо сьведчаньне Ісуса ёсьць дух прароцтва».</verse>
				<verse number="11">І ўбачыў я неба адчыненае, і вось, конь белы, і Вершнік на ім, называны Верным і Праўдзівым, і Ён паводле справядлівасьці судзіць і ваюе.</verse>
				<verse number="12">А вочы Ягоныя - як полымя агню, і на галаве Ягонай шмат дыядэмаў. Ён мае імя напісанае, якога ніхто ня ведае, апрача Яго Самога.</verse>
				<verse number="13">І Ён апрануты ў шату акрываўленую, і імя Ягонае называецца: \Слова Божае».</verse>
				<verse number="14">І ішлі за Ім войскі нябесныя на белых конях, апранутыя ў вісон белы і чысты.</verse>
				<verse number="15">І з вуснаў Ягоных выходзіць меч востры, каб ім біць народы, і Ён будзе пасьвіць іх кіем жалезным. І Ён топча тоўчню віна ярасьці і гневу Бога Ўсеўладнага.</verse>
				<verse number="16">І мае на шатах і на сьцягне Сваім напісанае імя: \Валадар валадароў і Пан паноў».</verse>
				<verse number="17">І ўбачыў я аднаго анёла, які стаяў на сонцы. І крыкнуў ён голасам вялікім, кажучы да ўсіх птушак, якія лёталі па сярэдзіне неба: \Хадземце, зьбірайцеся на вячэру Вялікага Бога,</verse>
				<verse number="18">каб есьці целы валадароў, і целы тысячнікаў, і целы дужых, і целы коней і вершнікаў на іх, і целы ўсіх свабодных, і слугаў, і малых, і вялікіх».</verse>
				<verse number="19">І ўбачыў я зьвера, і валадароў зямных, і войскі іхнія, сабраныя дзеля вайны з Тым, Які сядзіць на кані, і з войскам Ягоным.</verse>
				<verse number="20">І быў схоплены зьвер, і з ім - фальшывы прарок, які рабіў знакі перад ім, якімі падманваў тых, што атрымалі пазнаку зьвера і пакланяліся вобразу ягонаму. Абодва жыўцом былі кінутыя ў возера агню, якое палае серкаю.</verse>
				<verse number="21">І рэшта была забітая мячом Таго, Які сядзеў на кані, што выходзіў з вуснаў Ягоных. І ўсе птушкі насыціліся целамі іхнімі.</verse>
			</chapter>
			<chapter number="20">
				<verse number="1">І ўбачыў я анёла, які зыходзіў з неба, які меў ключ ад бездані і ланцуг вялікі ў руцэ сваёй.</verse>
				<verse number="2">І ён меў уладу над цмокам, зьмеем старадаўным, які ёсьць д'ябал і шатан, і зьвязаў яго на тысячу гадоў,</verse>
				<verse number="3">і кінуў яго ў бездань, і замкнуў яго, і запячатаў зьверху, каб не падманваў больш народы, пакуль ня скончыцца тысяча гадоў; і пасьля гэтага мусіць быць разьвязаны на малы час.</verse>
				<verse number="4">І ўбачыў я пасады, і сядзелі на іх, і быў ім дадзены суд, і душы сьцятых за сьведчаньне Ісуса і за слова Божае, і тых, якія не пакланіліся зьверу і вобразу ягонаму, і не атрымалі пазнакі на лоб свой і на руку сваю. І яны ажылі, і валадарылі з Хрыстом тысячу гадоў.</verse>
				<verse number="5">А рэшта мёртвых не ажыла, пакуль ня скончыцца тысяча гадоў. Гэта - уваскрасеньне першае.</verse>
				<verse number="6">Шчасьлівы і сьвяты той, хто мае частку ў першым уваскрасеньні; над імі сьмерць другая ня мае ўлады, але яны будуць сьвятарамі Бога і Хрыста і будуць валадарыць з Ім тысячу гадоў.</verse>
				<verse number="7">І калі скончыцца тысяча гадоў, будзе разьвязаны шатан з вязьніцы сваёй</verse>
				<verse number="8">і выйдзе падманваць народы на чатырох кутах зямлі, Гога і Магога, ды зьбіраць іх на вайну; лічба іх - як пясок марскі.</verse>
				<verse number="9">І яны ўзыйшлі на шырыню зямлі, і атачылі табар сьвятых і горад улюбёны, і зыйшоў ад Бога з неба агонь, і зжор іх.</verse>
				<verse number="10">І д'ябал, які падманваў іх, быў кінуты ў возера агню і серкі, дзе зьвер і фальшывы прарок; і будуць яны мучыцца ўдзень і ўначы на вякі вякоў.</verse>
				<verse number="11">І ўбачыў я вялікі белы пасад і Таго, Які сядзеў на ім, ад аблічча Якога ўцяклі зямля і неба, і не знайшлося месца для іх.</verse>
				<verse number="12">І ўбачыў я мёртвых, малых і вялікіх, якія стаялі перад Богам. І былі разгорнутыя кнігі; і разгарнулі іншую кнігу, якая ёсьць [кніга] жыцьця, і былі суджаныя мёртвыя паводле напісанага ў кнігах, паводле справаў сваіх.</verse>
				<verse number="13">І аддала мора мёртвых, што ў ім, і сьмерць ды пекла аддалі мёртвых, што ў іх; і быў суджаны кожны паводле справаў сваіх.</verse>
				<verse number="14">А сьмерць і пекла кінутыя ў возера агню. Гэта - другая сьмерць.</verse>
				<verse number="15">І калі хто ня быў знойдзены запісаным у кнізе жыцьця, той быў кінуты ў возера агню.</verse>
			</chapter>
			<chapter number="21">
				<verse number="1">І ўбачыў я новае неба і новую зямлю, бо першае неба і першая зямля прамінулі, і мора ўжо няма.</verse>
				<verse number="2">І я, Ян, убачыў горад сьвяты, новы Ерусалім, які зыходзіў ад Бога з неба, падрыхтаваны як нявеста, аздобленая дзеля мужа свайго.</verse>
				<verse number="3">І пачуў я голас вялікі з неба, які казаў: \Вось, намёт Бога з людзьмі, і Ён будзе жыць з імі; і яны будуць народам Ягоным, і Сам Бог будзе з імі Богам іхнім.</verse>
				<verse number="4">І абатрэ Бог усякую сьлязу з вачэй іхніх; і сьмерці ўжо ня будзе, і ня будзе ўжо ані плачу, ані крыку, ані болю, бо ранейшае прамінула».</verse>
				<verse number="5">І сказаў Той, Які сядзіць на пасадзе: \Вось, Я раблю ўсё новае». І кажа мне: \Напішы, бо гэтыя словы праўдзівыя і верныя».</verse>
				<verse number="6">І сказаў мне: \Сталася. Я - Альфа і Амэга, Пачатак і Канец. Таму, хто смагне, Я дам з крыніцы вады жыцьця дарма.</verse>
				<verse number="7">Той, хто пераможа, возьме ў спадчыну ўсё, і Я буду яму Богам, і ён будзе Мне сынам.</verse>
				<verse number="8">А для палахлівых і няверных, і брыдотных, і забойцаў, і распусьнікаў, і чараўнікоў, і ідалапаклоньнікаў, і ўсіх хлусьлівых частка іхняя - у возеры, якое палае агнём і серкаю. Гэта - другая сьмерць».</verse>
				<verse number="9">І прыйшоў да мяне адзін з сямі анёлаў, якія мелі сем чараў, напоўненых сямю апошнімі плягамі, і загаварыў са мною, кажучы: \Хадзем, пакажу табе жанчыну, нявесту Ягняці».</verse>
				<verse number="10">І ён павёў мяне ў духу на вялікую і высокую гару, і паказаў мне горад вялікі, сьвяты Ерусалім, які зыходзіць з неба ад Бога</verse>
				<verse number="11">і мае славу Божую. І сьвятло ягонае падобнае да найкаштоўнейшага камяня, накшталт камяня ясьпісу, што зіхціць, як крышталь.</verse>
				<verse number="12">І ён мае мур вялікі і высокі, і мае дванаццаць брамаў, і на брамах - дванаццаць анёлаў і напісаныя імёны дванаццаці каленаў сыноў Ізраіля:</verse>
				<verse number="13">ад усходу - тры брамы, ад поўначы - тры брамы, ад поўдня - тры брамы, ад захаду - тры брамы.</verse>
				<verse number="14">І мур гораду мае дванаццаць падмуркаў, і на іх - імёны дванаццаці апосталаў Ягняці.</verse>
				<verse number="15">І той, які гаварыў са мною, меў трысьціну залатую, каб абмераць горад, і брамы ягоныя, і мур ягоны.</verse>
				<verse number="16">І горад ляжыць чатырохкутнікам, і даўжыня ягоная такая самая, як і шырыня. І ён абмераў горад трысьцінай на дванаццаць тысячаў стадыяў; і даўжыня, і шырыня, і вышыня ягоныя аднолькавыя.</verse>
				<verse number="17">І ён абмераў мур ягоны на сто сорак чатыры локці меры чалавечае, якая і анёльская.</verse>
				<verse number="18">І мур быў пабудаваны з ясьпісу; а горад - з чыстага золата, падобнага да шкла чыстага.</verse>
				<verse number="19">І падмуркі муру гораду аздобленыя ўсякім каштоўным камянём: першы падмурак - ясьпісам, другі - сапфірам, трэці - хальцэдонам, чацьвёрты - шмарагдам,</verse>
				<verse number="20">пяты - сардоніксам, шосты - сардам, сёмы - хрызалітам, восьмы - бэрылем, дзявяты - тапазам, дзясяты - хрызапразам, адзінаццаты - гіяцынтам, дванаццаты - амэтыстам.</verse>
				<verse number="21">І дванаццаць брамаў - з дванаццаці пэрлінаў, кожная брама - з аднае пэрліны. І вуліца гораду - з чыстага золата, празрыстага, як шкло.</verse>
				<verse number="22">І бажніцы ў ім ня ўбачыў я, бо Госпад, Бог Усеўладны, і Ягня - гэта бажніца ягоная.</verse>
				<verse number="23">І горад ня мае патрэбы ані ў сонцы, ані ў месяцы, каб асьвятлялі яго, бо слава Божая асьвяціла яго, і сьветач ягоны - Ягня.</verse>
				<verse number="24">І народы збаўленых будуць хадзіць у сьвятле ягоным, і валадары зямныя прынясуць у яго славу і гонар свае.</verse>
				<verse number="25">І брамы ягоныя ня будуць замыкацца ўдзень, а ночы там ня будзе.</verse>
				<verse number="26">І прынясуць у яго славу і гонар народаў.</verse>
				<verse number="27">І ня ўвойдзе ў яго ніхто апаганены і той, хто чыніць агіду і хлусьню, а толькі запісаныя ў кнізе жыцьця Ягняці.</verse>
			</chapter>
			<chapter number="22">
				<verse number="1">І паказаў ён мне чыстую раку вады жыцьця, сьветлую, як крышталь, якая выходзіла з пасаду Бога і Ягняці.</verse>
				<verse number="2">На сярэдзіне вуліцы яго і паабапал ракі - дрэва жыцьця, якое дае плады дванаццаць разоў, даючы на кожны месяц ягоны плод; і лісьце дрэва - дзеля аздараўленьня народаў.</verse>
				<verse number="3">І ня будзе ўжо нічога выклятага. І пасад Бога і Ягняці будзе ў ім, і слугі Ягоныя будуць служыць Яму.</verse>
				<verse number="4">І яны ўгледзяць аблічча Ягонае, і імя Ягонае - на ілбах іхніх.</verse>
				<verse number="5">І ночы ня будзе там, і ня будуць мець патрэбы ў сьветачы і ў сьвятле сонца, бо Госпад Бог асьвятляе іх, і будуць валадарыць на вякі вякоў.</verse>
				<verse number="6">І сказаў мне: \Словы гэтыя верныя і праўдзівыя. І Госпад, Бог сьвятых прарокаў, паслаў анёла Свайго паказаць слугам Сваім, што мусіць стацца неўзабаве.</verse>
				<verse number="7">Вось, прыходжу хутка. Шчасьлівы той, які захоўвае словы прароцтва кнігі гэтае».</verse>
				<verse number="8">І я, Ян, бачыў гэта і чуў. І калі я пачуў і ўбачыў, я ўпаў пакланіцца перад нагамі анёла, які паказваў мне гэта.</verse>
				<verse number="9">І ён кажа мне: \Глядзі, не [рабі гэтага], бо я - таварыш твой і братоў тваіх, прарокаў, і тых, якія захоўваюць словы кнігі гэтае. Богу пакланіся».</verse>
				<verse number="10">І кажа мне: \Не запячатывай словы прароцтва кнігі гэтае, бо час блізкі.</verse>
				<verse number="11">Крыўдзіцель няхай яшчэ крыўдзіць, і брудны няхай яшчэ брудзіцца, і праведны няхай яшчэ чыніць праведнасьць, і сьвяты няхай яшчэ асьвячаецца.</verse>
				<verse number="12">І вось, Я прыходжу хутка, і нагарода Мая са Мною, каб аддаць кожнаму [паводле таго], якія будуць справы ягоныя.</verse>
				<verse number="13">Я - Альфа і Амэга, Пачатак і Канец, Першы і Апошні.</verse>
				<verse number="14">Шчасьлівыя тыя, якія выконваюць прыказаньні Ягоныя, каб была ўлада ў іх на дрэва жыцьця, і каб увайсьці праз брамы ў горад.</verse>
				<verse number="15">А вонках - сабакі і чараўнікі, і распусьнікі, і забойцы, і ідалапаклоньнікі, і ўсе, якія любяць і чыняць падман.</verse>
				<verse number="16">Я, Ісус, паслаў анёла Майго засьведчыць вам гэта ў цэрквах. Я - корань і род Давідавы, зорка сьветлая і ранішняя».</verse>
				<verse number="17">І Дух, і нявеста кажуць: \Прыйдзі!\ І хто чуе, няхай скажа: \Прыйдзі!\ І той, хто смагне, няхай прыходзіць, і той, хто хоча, няхай бярэ ваду жыцьця дарма.</verse>
				<verse number="18">Бо я сьведчу кожнаму, хто чуе словы прароцтва кнігі гэтае: калі хто дакладзе [нешта] да гэтага, Бог ускладзе на яго плягі, напісаныя ў кнізе гэтай;</verse>
				<verse number="19">і калі хто забярэ нешта ад словаў кнігі прароцтва гэтага, Бог забярэ ў яго частку ягоную з кнігі жыцьця, і з гораду сьвятога, і з таго, што напісанае ў кнізе гэтай.</verse>
				<verse number="20">Той, Які засьведчыў гэта, кажа: «Так, прыходжу хутка!\ Амэн. Так, прыйдзі, Госпадзе Ісусе!</verse>
				<verse number="21">Ласка Госпада нашага Ісуса Хрыста з усімі вамі. Амэн.</verse>
			</chapter>
		</book>
	</testament>
</bible>